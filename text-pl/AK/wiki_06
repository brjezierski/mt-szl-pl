<doc id="1759274" url="https://pl.wikipedia.org/wiki?curid=1759274" title="Lista postaci cyklu Felix, Net i Nika">
Lista postaci cyklu Felix, Net i Nika

Lista postaci z cyklu Felix, Net i Nika – lista postaci, występujących w serii Felix, Net i Nika polskiego pisarza Rafała Kosika.
Postacie tytułowe.
Felix Polon.
Szczupły i jasnowłosy chłopak o piwnych oczach, niższy od Neta o pół głowy. Zawsze nosi ze sobą wielki plecak ze wszelkimi rodzajami narzędzi, akcesoriów i gadżetów, ma także „superzegarek”, który oprócz godziny pokazuje takie informacje jak czas wschodu i zachodu słońca, oraz ma wbudowany alarm. Gdy rozbije się szybkę, jego pozycję otrzymuje Wydział Bezpieczeństwa Instytutu Badań Nadzwyczajnych. Do tej pory musiał użyć go tylko raz, na 50. piętrze w Silver Tower, jednak sygnał nie dotarł do celu, ponieważ pomieszczenie było ekranowane. Mieszka w Warszawie w dużym domu na przedmieściach (ulica Serdeczna). Podobnie jak jego ojciec, ma zamiłowanie do majsterkowania i tworzenia różnych urządzeń i robotów. Felix to chłopiec mądry, uczynny, inteligentny z ambicjami, zawsze spokojny i opanowany, trzeźwo myślący, kompletnie nie umiejący podchodzić do dziewczyn, lecz mimo to ma u nich powodzenie. Jest zbyt uczciwy, żeby kłamać. Zawsze ciekawy świata, gdy widzi mechanizm, zawsze musi poznać jego budowę i działanie. Raz zaczętą sprawę doprowadza do końca, choćby sytuacja była już beznadziejna, potrafi zrobić to nawet bez pomocy przyjaciół, ale sam twierdzi, że wtedy myśli wolniej. Często niezamierzenie pakował przyjaciół w kłopoty, swoją ciekawością bądź działaniem, od którego powodzenia zależał los ludzi. Felix najczęściej, kiedy coś go ciekawi, mówi, że to jest od niego silniejsze i nie zwraca uwagi na protesty marudnego Neta. Felix jest także bardzo racjonalny, wierzący w naukowe wyjaśnianie rzeczy. Twardo stąpa po ziemi, co nie przydawało się w przygodach bohaterów w trzeciej części serii, ponieważ aby sobie coś wymarzyć, nie można było wierzyć w racjonalne wytłumaczenie. Z początku chciał, żeby przyjaciele poszli sami i go zostawili, ale w końcu wymyślił coś, co było zgodne z prawami fizyki. Największą ambicją chłopca było stworzenie uniwersalnego robota – Golema, który mógłby być zarówno jego ochroniarzem, jak i przyjacielem. Marzenie to udało się mu zrealizować z pomocą Neta, który stworzył program AI dla tego robota oraz dzięki Nice, która przedstawiła robotowi co to są uczucia i „uduchowiła” go. Robot nazwał siebie Golem – Golem i niejeden raz uratował im życie. W 3 części Net zgłosił Felixa kandydaturę na przewodniczącego samorządu szkolnego. Im mniej się starał tym miał coraz większe poparcie. Pod koniec wyborów Felix zrezygnował i przekazał swoje głosy Hubertowi Drzazdze, co wywołało omdlenie u podkochującej się w nim Zosi. Felix chodzi z Laurą. A w niektórych światach alternatywnych z Gertrudą Olbińską, czyli żeńską wersją Geralda.
Swoich najlepszych przyjaciół poznał pierwszego dnia w nowej szkole, kiedy zgubił się, nie wiedząc do jakiej iść sali. Jako pierwszego spotkał Neta i już wtedy pomogli Nice, odwracając uwagę gnębiących ją chłopaków – Marcela i Rubena. Przyjaźni się też z Manfredem, programem AI stworzonym wspólnie przez Marka Bieleckiego i jego syna.
W siódmej części poznał swoją dziewczynę – Laurę.
Net Bielecki.
Wysoki chłopak o błękitnych oczach. Jego ciemnoblond fryzura niezmiennie wygląda jakby "wystrzeliła w niej petarda”. Ma wysokie IQ, jest geniuszem matematycznym i informatycznym. Stworzył program AI i nazwał go Manfred. Nie przepada za lekcjami języka polskiego, ponieważ ma dysleksję i dysgrafię. Pomimo wielkiego talentu informatycznego w szkole chłopak niechętnie uczęszcza na ten przedmiot (informatykę) z powodu kiepskiego nauczyciela – pana Eftepa, który ma wysokie mniemanie o sobie a jak się okazuje niezbyt wiele umie. Dobrze się uczy, choć ma problemy spowodowane lenistwem. Net, choć bierze udział w wielu nie zawsze bezpiecznych i radosnych przygodach, jest tchórzem. Jego odwaga na karcie do gry danej przez Ponurego Żniwiarza wynosi marne trzy punkty. Często jest przeciw podejmowaniu różnych akcji, choć po wielkim narzekaniu zawsze idzie z przyjaciółmi. Boi się Mortena, zwłaszcza po przygodzie na 50. piętrze Silver Tower (umiejscowionym koło Pałacu Kultury). Słynie z ciętych i trafionych ripost. Laura w 7 części określiła: „Widać, że najpierw mówi, a dopiero potem myśli”.
Tak jak Felix, odziedziczył talent po ojcu – jest bardzo dobrym informatykiem. Bez problemu włamie się do szkolnej bazy komputerowej, napisze program na zapętlenie kamery, a nawet stworzy program zdolny połączyć sen z jawą, jak miało to miejsce w książce Felix, Net i Nika oraz Pałac Snów. Te zdolności połączone ze zdolnościami innych nie raz uratowały życie trójce bohaterów. To on stworzył Manfreda po użyciu znacznej części kodu stworzonego przez jego tatę. On też pomógł Felixowi utworzyć Golema – Golema. Jest chłopakiem Niki. Imię „Net” nie jest jego prawdziwym imieniem. Wygrywa w Olimpiadzie Informatycznej, o czym zostaje powiadomiony „zwykłą” pocztą, której nie czyta. Nie mógł się o tym dowiedzieć także ze szkoły, ponieważ pani Helenka nie przekazała dyrektorowi listów na temat olimpiady twierdząc, że odbędzie się ona dopiero za kilka lat. Swój pokój określa mianem CSW, czyli Centrum Sterowania Wszechświatem. Tak też to pomieszczenie nazywa William (chłopak z wymiany) w 12. części.
Nika Mickiewicz.
Dziewczyna z charakterem, odważna i samodzielna. Ma niesforne, rude loki, zielone oczy, lekko zadarty nos, trochę piegów i szczupłą sylwetkę. Najbardziej lubi nosić dżinsową kurteczkę, spódniczkę, cienkie rajstopy i czarne martensy, zwykle spina włosy spinką. Ze względu na swój budżet stroje kupuje w lumpexie, lecz nosi je ze swobodą, nie wstydząc się wyglądu. Najważniejszą dla niej pamiątką rodzinną jest srebrna spinka do włosów z zielonym oczkiem, odziedziczona po mamie i babci. Gdy miała sześć lat jej matka zginęła w wypadku awionetki i Nika mieszkała już tylko z ojcem. Kilka lat później zmarł na raka i odtąd Nika mieszkała sama. Z braku oficjalnej śmierci jej taty, dostawała jego rentę. Z niej i z prac chałupniczych utrzymywała się w półtorapokojowym mieszkaniu na Pradze. Jest dziewczyną Neta. Jest humanistką i przez wiele lat nie miała komputera (pierwszy podarował jej Net), telewizora czy telefonu. Obchodzi urodziny w lipcu.
Tuż po śmierci ojca zaczęły się u niej w domu dziwne wydarzenia, np. szklanki wylatywały z kredensu, krzesło odjeżdżało od stołu… Po jakimś czasie dziewczyna zrozumiała, że to nie duch ojca jak sądziła, tylko ona sama. Posiada zdolności telekinetyczne, objawiające się głównie wtedy, gdy się czymś zdenerwuje. Prawdopodobnie odziedziczyła je po pra-pra... prababce, która była czarownicą. Nika wierzy, że nie wszystko nauka potrafi wyjaśnić, że są i rzeczy paranormalne. To ona jest często za rozwiązaniem czegoś w sposób uczuciowy i duchowy, jeśli gdzieś zawodzi nauka. Czasami miewa też tzw. „kobiecą intuicję” lub „lody miętowe”, jak przyjaciele nazywają żartobliwie jej zdolność przewidywania bliskiej przyszłości. Net nazywa ją „kręgosłupem moralnym” drużyny.
W tomie 7. ujawniają się jej zdolności kierowania Skałą (Maszyną Życzeń). Zauroczyła się w Necie. To do jej ciała zamierzała się przetransferować „Trzecia Kuzynka” Leopoldyna.
Inne ważne postacie.
Manfred.
Program AI. Został stworzony przez Marka Bieleckiego, dokończony przez Neta. Umieszczony na serwerze w Pałacu Kultury i Nauki, jako program do sterowania światłami, znudzony tym zajęciem skopiował się do komputera Neta. Przebywając w wielu miejscach naraz, pomaga wyplątywać się przyjaciołom z kłopotów. Zawsze jest „ostatnim rozsądnym”, gdy trójka przyjaciół idzie tam gdzie nie powinna – deklaruje, że jak nie wrócą zadzwoni po pomoc, jak to określa – „rodzice nie zakopią pustych trumien”. W trzeciej części podjął się pilnowania Niki, obserwując przez kamery czy nie zbliża się Zegarmistrz. W części pierwszej dostaje od Mikołaja małego robota, jego nowe „ciało”. Bardzo nie lubi, gdy nie jest na bieżąco informowany o przygodach przyjaciół. Kiedy potrzebuje pomocy, szuka jej u Vidoktora lub Amaisa – innych programów AI. W 8 części jedna z jego kopii, znajdująca się w laptopie Neta, zostaje usunięta przez zbuntowanego Konpopoza. Niedługo potem jednak Manfred wraca tam. W tej samej części dowiadujemy się, że jego kopia kupiła 7 obrazów mamy Neta.
Golem o imieniu Golem.
Dwumetrowy robot kroczący skonstruowany przez Felixa i Neta. Sam nazwał siebie Golem Golem. Z początku robot chciał złapać Felixa, wtedy konstruktorzy musieli go wyłączać. Później przyznał iż chciał tylko dotknąć swojego twórcę. Po rozmowach z Niką, która uważała, iż chłopcy nie traktują go jak kogoś z duszą, nauczył się trzech praw robotyki, a także uczuć. Któregoś dnia uciekł, gdyż podsłuchał rozmowę przyjaciół o słynnym konstruktorze, Franku Knipszycu – miał nadzieję iż ten konstruktor go dokończy. Sam Knipszyc już wtedy nie żył, jednak Golem Golem myślał, iż śmierć to coś takiego jak bycie wyłączonym (on sam był wyłączany i włączany). Przyjaciele znaleźli go w okolicach Podwarszawy. Uwolniony przez przyjaciół, uzyskał obietnicę od Felixa, że chłopiec go nie wyłączy ani nikomu nie rozkaże go wyłączyć. Od tego czasu nieraz służy pomocą głównym bohaterom. W przeciwieństwie do Manfreda, nie odkrył poczucia humoru, a gdy nie wiedział, co powiedzieć, po prostu się do tego przyznawał.
Laura Poniatowska.
Wysoka dziewczyna, z ufarbowanymi na czerwono włosami. Jest bardzo sprytna. Jedzie razem z Felixem, Netem i Niką na ferie. Okazuje się, że przyjechała, aby zdobyć przepis na nieśmiertelność. Przez cały tom pomaga przyjaciołom. Jest zakochana w Felixie, który aby ukryć się przed panią Olgą, wychowawczynią zimowiska, wskoczył do łóżka Laury. Podrywała go przez cały tom i pocałowała dwa razy. Nadal jest w ósmym tomie i przez całą książkę chodzi z Felixem, z początku potajemnie. W ósmym tomie pocałowała go jeden raz.
Rodziny bohaterów.
Rodzina Felixa.
Piotr Polon.
Mężczyzna średniego wzrostu, z lekko zaznaczonym brzuszkiem, o blond włosach, lekko już przerzedzonych. Pracuje w Instytucie Badań Nadzwyczajnych jako konstruktor i wynalazca. Ma pewne problemy z uwierzeniem w przygody syna i jego przyjaciół, jednak ma do niego zaufanie. Po przejściu do IBN-u oddał swój warsztat w piwnicy synowi.
Marlena Polon.
Ma krótkie blond włosy. Prawdziwa „kobieta pracująca”. Jest ekonomistką i pracowała w banku. Wiecznie zabiegana, nie rozstawała się z telefonem i laptopem, ciągle pilnowała czasu z dokładnością do sekundy. Nie potrafiła gotować. W jej posiadaniu była czerwona Alfa Romeo, którym jeździła bardzo szybko, a nawet za szybko. Zmieniło się to dopiero pod koniec 4 tomu serii, gdy straciła pracę i umarła babcia Lusia – matka Felixa uczy się wówczas gotować, ma coraz więcej czasu dla rodziny, jest bardziej wesoła; brak służbowego samochodu sprawia, że musi jeździć publicznymi środkami lokomocji. Pod koniec 8 tomu zaczyna jeździć czerwonym Mini oraz zakłada własną firmę.
Babcia Lusia.
Drobna staruszka, dobrotliwa wzorowa babcia, trochę nadopiekuńcza. Doskonale gotuje. Gdy zaczyna chorować, nagle zjeżdżają się „krewni”, chcący, aby nie pominęła ich w testamencie. W pierwszym tomie Felix, Net i Nika znaleźli skarb, a w nim zaginiony przed 60 laty pierścionek z oczkiem należący do jej rodziny, który Felix wręczył jej jako prezent pod choinkę. Umiera pod koniec 4 tomu. Wiedziała, że Nika mieszka sama.
Dziadek Leon.
Nieżyjący mąż babci Lusi, dziadek Felixa. Brał udział w Powstaniu warszawskim.
Rodzina Neta.
Marek Bielecki.
Wysoki mężczyzna o blond włosach, ojciec Neta. Doskonały informatyk, od trzeciego tomu pracuje w Instytucie Badań Nadzwyczajnych. Przyjaźni się z panem Polonem, ojcem Felixa. Denerwuje go nadopiekuńcze podejście żony do bliźniąt.
Liliana Bielecka.
Czarnowłosa kobieta, matka Neta. Jest malarką, zakochaną w minimalizmie, choć sama maluje abstrakcje. W 3 tomie pogrążyła się w śpiączce, jako jeden z więźniów Pałacu Snów. Dzięki Felixowi, Netowi i Nice zostaje uwolniona razem z innymi. Dla swoich nowo narodzonych dzieci jest bardzo nadopiekuńcza, co powoduje spięcia między nią a mężem, a później między nią i jej matką.
Pompek i Prumcia.
Bliźnięta, rodzeństwo Neta, nazywane przez Neta przed ich narodzeniem „bratosiostrą”. Na początku Net za nimi nie przepadał, ale pod koniec 6 tomu stał się wobec nich bardzo opiekuńczy. Chciał je nazwać Serweriusz i Dyskietka. Bardzo im się podobają włosy Niki.
Babcia Adelajda.
Babcia Neta mieszkająca w Australii, mama Lili. Wyemigrowała w czasie stanu wojennego, zamierzała ściągnąć do siebie rodzinę. Jednak za granicą zakochała się w kimś i postanowiła nie wracać. Przyjechała na prośbę Lili. Jest energiczną, zaradną kobietą. Mama Neta twierdzi, że nie ma podejścia do dzieci, chociaż dzięki niej w domu państwa Bieleckich zapanował spokój. Po tylu latach pobytu w Australii mówi ze specyficznym akcentem. Gotuje australijskie potrawy z polskich produktów. Pojawia się w tomie piątym.
Prateściowa.
Matka męża babci Adelajdy, nazywana przez Neta "Prateściową". Nie wiadomo dokładnie jak ma na imię – w „Orbitalnym Spisku” jej imię to Dolores, a w „Buncie Maszyn” – Rosemary. Nigdy nie robi nic poza robieniem na drutach w dziwnych miejscach np. siedząc w wózku inwalidzkim zwróconym przodem do ściany. Kiedy kończyły jej się materiały wyjeżdżała na poszukiwania nowych. Pozornie niepełnosprawna, pod koniec szóstego tomu sama zaparzyła sobie herbatę. Kiedy zobaczyli to przyjaciele była bardzo zmieszana i wyjaśniła po polsku (choć według Adelajdy nie znała tego języka), że chciała się tylko napić herbaty. W ósmej części Pan Janusz, portier z wieżowca będącego miejscem zamieszkania rodziny Bielieckich, prosi ją o rękę.
Rodzina Niki.
Paweł Mickiewicz.
Nieżyjący tata Niki. Fakt jego śmierci jest przez nią ukrywany, w świetle prawa wciąż żyje – dlatego Nika może utrzymywać się z jego renty.
Mama Niki.
Wiadomo, że była historyczką sztuki, wszystko się jej szybko nudziło, dlatego często zmieniała zawody. W latach 90. latała z grupami turystów w małej awionetce nad Dolnym Śląskiem. Podczas jednej z wycieczek nad Zamek Książ (w 1997 roku), do którego leciano awionetką maszyna straciła sterowność (spowodowane to było zaburzeniami grawitacji, wywołanymi przez bezkształta w bazie pod zamkiem) i rozbiła się; kobieta zginęła. Nika spotkała ją podczas swojej podróży w czasie w 2 części, jednak nie zdołała zmienić jej przeznaczenia.
Ciotka Amelia.
Starsza siostra Pawła Mickiewicza. Przyjechała z Krakowa. Nic nie wie o śmierci brata, dopóki nie dowiaduje się o tym, nim wyjeżdża, od mamy Felixa. Uważała wcześniej Pawła za osobę nierozgarniętą, a gdy dłużej pomieszkała z siostrzenicą – za obiboka i nicponia. Nachodzi Nikę w 8 części. Nie pozwala jej spotykać się z przyjaciółmi, a szczególnie z Netem. Ma staroświeckie podejście do życia. Gdy wyjeżdża, zostawia Nice 300 złotych i dużo jedzenia.
Uczniowie.
Aurelia Ziemek.
Koleżanka z klasy Felixa, Neta i Niki. Klasowa piękność, lubi się stroić. Ma długie, kręcone, czarne włosy i nienaturalnie białe zęby. Bardzo podoba jej się Net, podczas trwania całej serii usiłuje być jego dziewczyną, co niesamowicie denerwuje Nikę. Zapisuje się do szkolnego ruchu oporu przeciw certyfikatowi jakości. Chodzi z Lucjanem, jednak najprawdopodobniej jest zauroczona w Necie. Jej ulubionym kolorem jest biały. Razem ze swoją przyjaciółką Klaudią kupuje drogie ciuchy. Mieszka w dworku, podczas jej urodzin w 2 części Zosia i Felix widzą w ogrodzie Bezkształt. W 5 części Zosia prosi ją o pomoc przy zmianie wizerunku. Nienawidzi Niki, z wzajemnością.
Celina.
Wesoła dziewczyna, chociaż jest gruba to zupełnie się tym nie przejmuje. Uwielbia słodycze pod każdą postacią. Wegetarianka. Jest dziewczyną Klemensa. W dwunastej części zatruła się po tym jak zjadła kotlety mielone w domu swojego chłopaka. Przez co Ilona Bogucka chciała w ten sposób ośmieszyć gimnazjum, do którego chodzi dziewczyna.
Klaudia Szyma.
Przyjaciółka Aurelii, stara się ją naśladować. Chodzi z Geraldem. Ma blond włosy. Jej ulubionym kolorem jest różowy.
Zofia Frankowska.
„Cicha myszka”. Podczas balu w czwartej części, na który idzie z Gilbertem przebiera się za myszkę. Zakochana w Felixie. W piątym tomie wypiła piwo na Sylwestrze u Gilberta oraz pijała wino w toaletach szkolnych. Chciała w ten sposób dodać sobie odwagi, aby zagadać do Felixa. W tym celu poprosiła nawet Aurelię, aby pomogła jej zmienić się. Ta zgodziła się, jednak nowe ubrania nie przypadły Zosi do gustu, w dodatku wydała na nie pieniądze przeznaczone na rachunki. Pomogła jej Nika, jednak Zosia wpędziła Nikę w kłopoty, ubiorem i fryzurą podobną do Niki – zarobiła jedynkę jako ona. Ostatecznie w Nika rozsądnymi argumentami odradziła jej picie alkoholu i kazała zagadać do Gilberta. W 8 tomie Eryka zwraca się do niej „ekspert Frankowska” (str 443). W dwunastej części dowiadujemy się, że jej rodzice są rozwiedzeni. Posiada ojczyma. W tej samej części jej prawdziwy ojciec został wrobiony w porwanie córki, żeby matka miała ją tylko dla siebie. Zanim jej rodzice się rozwiedli miała na nazwisko Kamińska. Jej mama nie chciała, żeby miała jakikolwiek kontakt z ojcem, więc zmieniła jej nazwisko z Kamińska na Frankowska (swoje panieńskie).
Wiktor Gubała.
Kolega z klasy Felixa, Neta i Niki. Najlepiej poinformowany w szkole, jego rodzice są dziennikarzami. Prowadził blog podczas wyborów szkolnych wraz z Oskarem.
Oskar Barwiński.
Razem z Wiktorem prowadził stronę „Wyborowca”. Ma same najlepsze ciuchy, przybory szkolne itd., lecz niezbyt uważnie słucha nauczycieli na lekcjach, więc bycie najlepszym nie dotyczy jego wiedzy. Jest jednym z najlepszych kolegów Neta i Felixa, w 7 tomie ciągle piszą do siebie SMS-y.
Kuba Jedynak.
Gospodarz klasy. Jest bardzo nieśmiały i maniakalnie interesuje się sportem. Razem z Klemensem był koordynatorem upadłego projektu „Eee... Żeby biegać”.
Klemens Rajkowski.
Bardzo gruby chłopak, uwielbiający słodycze. Chłopak Celiny. Przez wuefistę nazywany „Kluchemens”.
Gerald Donatowski.
„Przyjaciel” ze szkoły. W trzecim tomie zaczął podkochiwać się w Nice, razem z Netem stoczyli bójkę o serce dziewczyny. Zwyciężył Net. Od tamtej pory chłopcy się nie lubią i trzymają się od siebie z daleka. Nosi same drogie ubrania, uważa siebie za niezwykle przystojnego. Jest niemiły, ma o sobie wysokie mniemanie. Brał udział w wyborach na przewodniczącego samorządu szkolnego. Nie obiecywał nic poza tym, że „gdy zostanę przewodniczącym, załatwię tę sprawę”. Jest chłopakiem Klaudii.
Gilbert Kurtacz.
Dość dziwny chłopak, za ojca ma zwariowanego chemika. Kiedy coś mówi, nie wiadomo czy mówi na serio czy żartuje. W piątej części zorganizował klasowego sylwestra, który skończył się wystrzeleniem rakiety w kosmos (o czym wiedział on oraz Felix, Net i Nika). Nosi plecak typu kostka z napisem „kult”. Jego dziewczyną jest Zosia. W dwunastej części sądzi że wcale mu nie „odwala”. Twierdzi iż „odwaliło” mu raz i tak już zostało. Również w dwunastej części przedrzeźnia ludzi z przedziału wraz ze swoim „trampelinkiem”, jak nazywa swojego buta, do którego przemawia oraz wcześniej opiekował się Niemką Michael, co Nika uważała za niedobry pomysł ze względu na Zosię. Dużo gada i dość często robi na złość.
Lucjan.
Najwyższy chłopiec w klasie. Jest chłopakiem Aurelii, ale prawdopodobnie podoba mu się też Nika, mimo to Net go lubi.
Lambert.
„Kolega” Felixa, Neta i Niki. W I tomie publikuje w warszawskiej gazecie informacje na temat duchów w szkole, podszywając się pod Felixa. Podczas wycieczki w góry, gdy Felix i Net wymykają się, aby poszukać Niki, donosi na nich nauczycielom. W drugiej części postanowił sobie podnieść oceny, a także Aurelii, która mu się podoba. Przy okazji zmienił oceny Felixowi, Netowi i Nice, ale odpowiednio nieumiejętnie, żeby skierować podejrzenia na nich, gdyż wiedział, że mają problemy.
Maurycy.
Nazywany przez Neta „informatycznym minerałem”, pupilek Eftepa. Dokładnie naśladuje sposób ubierania się i gestykulacji ulubionego nauczyciela. W tomie 8 „kradnie” Netowi oddolny przejaw aktywności na „edukacyjną sieciową grę komputerową”.
Anna i Hanna Birskie.
Bliźniaczki z klasy „b”, drobne blondynki o twarzy lalki, niemal identyczne. Ania spodobała się Felixowi, zaś Hanka odnosi się do niego z wrogością.
Marcel.
Wysoki i chudy, z jasnorudymi włosami. Ma wystające, krzywe zęby. Chłopak o niskim ilorazie inteligencji, za to arogancki i silny. Postrach szkoły, razem z Rubenem, który przestał być jego kolegą w 2 części. Na początku roku szkolnego ukradli Felixowi 10 zł. Marcel ciągle nie może przejść do następnej klasy. Jego najlepsza ocena to 3 z 5 minusami. Chodzi z Oleną, także osobą nie najmilszą.
Ruben.
Wielki osiłek, razem z Marcelem byli postrachem szkoły. Prawdopodobnie podoba mu się Nika i dzięki niej, w opracowanej przez przyjaciół zemście został ominięty. Jest bardzo niezdarny. Przestał kolegować się z Marcelem. Kupił sobie buty martensy, jednak nie potrafi o nie dbać (trzeba było je polerować i przecierać szmatką). Ma „kaczkowaty” chód.
Olena.
Dziewczyna Marcela. Rudowłosa, wysoka, nosi czarną spódnicę i białą bluzkę. Wygląda na starszą niż uczennica gimnazjum. Na balu halloweenowym była przebrana za egipską księżniczkę. Podpaliła włosy Klaudii oraz zniszczyła suknię Aurelii. W drugim tomie skłamała dyrektorowi, że przyjaciele palili w szkolnej toalecie. Rozdawała ulotki Marcela, który kandydował na przewodniczącego w 3 części.
Eryka Surowiec.
Kandydowała na przewodniczącą Samorządu Szkolnego, jednak wycofała się z wyborów. Uważała, że dziewczynom należą się dodatkowe prawa. Później została przewodniczącą Sądu Uczniowskiego (jako jedyna kandydatka). Próbowała być bardzo poważna. Prawdopodobnie chciała zrobić wielką karierę jako polityk. Net mówił o niej „niski sąd”. Twierdził, że ma mniej niż 1,50 wzrostu. Nie była sprawiedliwa i uczciwa, cechował ją egoizm, łatwo było wyprowadzić ją z równowagi.
Pracownicy szkoły.
dyr mgr inż. Juliusz Stokrotka.
Dyrektor gimnazjum, do którego chodzą bohaterowie. Jest niski, pulchny. Zawsze chodzi w przyciasnym garniturze z muszką na szyi, w niekorzystnie dobranych kolorach. Na głowie ma elegancką łysinę. Dyrektor uwielbia organizować apele, w których najważniejszą postacią jest on sam, choć po kilku minutach przemówienia nikt go już nie słucha. Dodatkowo nie za dobrze potrafi posługiwać się komputerem, a wejście do internetu jest ponad jego siły. W ósmej części nauczył się jednak korzystać z komputera lepiej od Eftepa i nawet został administratorem szkolnej sieci. Nazwał się You100, czyli Juliusz Stokrotka. W 12. części przeprowadza ostre reformy po wypiciu mocnej kawy z nowego ekspresu.
prof. Zenon Butler.
Nauczyciel biologii. Prowadzi zajęcia dodatkowe z botaniki progresywnej, na które chodzą tylko Felix, Net i Nika. Jest staroświecki i nietypowy. Jego eksperymenty to m.in. rozumiejąca ludzką mowę, olbrzymia rosiczka tygrysia, latające czterolistne koniczyny, odbierający fale radiowe cis, i wiele innych. W gabinecie ma wiele groźnych stworzeń od dużych węży po pająki ptaszniki. Według bohaterów „smaży frytki na tłuszczu ze swoich włosów”. Nika nazywa go "Obleśniakiem". Niechlujny, swój fartuch pierze raz na rok.
Cyryl Borkowski.
Nauczyciel wf-u, nazywany przez uczniów Cyborkiem. Jest byłym żołnierzem. Według uczniów porusza się jak komandos w służbie czynnej. Wysoki, silny, wysportowany, na każdej lekcji uczniowie mają srogi trening. W 12. części zabiera uczniów klasy IIa na „obóz przetrwania” zamiast na obiecaną wycieczkę klasową. Jego dziewczyną jest Zuzanna Zdrój, nauczycielka plastyki.
Antoni Czwartek.
Fizyk. Jest uznawany przez Ia (potem IIa) za jednego z najlepszych nauczycieli w szkole. Prowadzi tak świetne lekcje, że uczniowie przychodzą na nie nawet na zwolnieniu lekarskim. W tomie dwunastym uczniowie z wymiany twierdzą, że fizyk zrehabilitował całą szkołę. Stara się poprzeć każdy wzór doświadczeniem, właściwie wzory mają być jedynie dodatkiem do całego doświadczenia. Według Felixa powinien on dostać nagrodę dla nauczyciela.
Zuzanna Zdrój.
Nauczycielka plastyki. Do rodzaju jej urody najlepiej pasuje określenie „elfia”. Jest pasjonatką kolorów, rozróżnia ich wszystkie odcienie. Bardzo dziwnie postrzega sztukę. Na pierwszej lekcji z klasą wstawiała oceny od 6 do 12. Nosi dziwnie skomponowany strój, np. kilka pociętych sukienek założonych jedna na drugą. Wpadła na pomysł, by odróżnić uczniów poszczególnych klas, przypisując każdej z nich oddzielny kolor. W 8 części Felix pozwał ją do szkolnego sądu, za nieuznawanie samochodów za sztukę. Natomiast po wycieczce klasowej (12 część), uczniowie przekonują się stu procentowo o tym, że ich opiekunka sama wymaga opieki. Chodzi z nauczycielem WF-u Cyrylem
Borkowskim
Jerzy Wierszewski.
Nauczyciel informatyki, najczęściej zwany Eftepem. Nie lubi uczniów, a szczególnie Neta, gdyż jest on bardzo zdolny i jego wiedza przewyższa wiedzę nauczyciela. Często próbuje okazywać swój autorytet i wyższość nad uczniami, ale kiepsko mu to wychodzi, gdyż po prostu nie posiada takich cech. Przez Neta nazywany jest „amebą informatyczną”. Sprawdza wiedzę uczniów poprzez bezsensowne pytania. W ósmym tomie odwołany ze stanowiska administratora szkolnej sieci, z powodu braku umiejętności. Według niego najzdolniejszym uczniem jest Maurycy.
Jolanta Chaber.
Polonistka, wychowawczyni Felixa, Neta i Niki. Młoda blondynka, miła i bezpośrednia, jednak mało asertywna. Na jej lekcjach nie ma dyscypliny, a mimo to uczniowie się dobrze uczą i lubią ją. Nie lubi wyrażać własnego zdania, zależy jej na akceptacji nauczycieli. Rozumie współczesną młodzież i stara się jej pomóc, potrafi współczuć swoim wychowankom, jednak jest zbyt nieśmiała, by przeciwstawiać się nauczycielom, z którymi mają problemy. Nie lubi Eftepa.
Wiesława Czartoryska.
Nauczycielka chemii, nazywana przez uczniów „Próbówką”. Starsza kobieta, surowa i nieznosząca spóźnień.
Cecylia Bąk.
Matematyczka, przez uczniów zwana „Ekierką”. Spotkała ducha w pierwszej części przygód, a w drugiej zobaczyła przerośniętą rosiczkę tygrysią. Brała z tego powodu wiele zwolnień lekarskich. Spotyka się z dyrektorem Juliuszem Stokrotką.
Konstancja Konstantynopolska.
Nauczycielka geografii. Bardzo surowa, nienawidzi spóźnień, z wielką przyjemnością wpisuje jedynki. Jej zdaniem, uczniowie powinni nauczyć się „odtąd dotąd” i za to zostać ocenieni. Jest przeciwna łączeniu nauki z przyjemnością, nie toleruje nowych technologii.
pan Cedynia.
Jest Gejem
Nauczycielka muzyki. W 4 części w ramach konkursu międzyklasowego, pomagała uczniom przygotować musical. Uważa, że nauczany przez nią przedmiot jest najważniejszy. Nie toleruje osób o innych poglądach. Zwana jest Muzyczką.
Michalina Małolepsza.
Szkolna bibliotekarka nazywana Bukwą. Wymaga przestrzegania regulaminu biblioteki, jest surowa. Jednakże w stosunku do Felixa, Neta i Niki jest uprzejma, od kiedy zaczęli szukać informacji w szkolnej kronice i innych książkach.
pan Sylwester.
Stróż nocny w gimnazjum, kibic piłki nożnej. Często widzi zjawy, duchy i potwory, przez co woli nie wychodzić z zaplecza. Pił wino, które ukrywał na strychu szkoły. Od kiedy znalazł tam myszy (małe robociki, podrzucone przez Felixa i Neta) przestał pić, ale zaczął palić.
pan Brudnica.
Szkolny portier. Jest marudny i złośliwy. Po otworzeniu rano drzwi szkoły wychodzi na zaplecze, aby nie musieć ciągle odpowiadać na „dzień dobry” każdego ucznia.
pani Helenka.
Niezbyt rozgarnięta szkolna sekretarka. Jest dość pulchna, ale uwielbia nosić obcisłe sweterki, co dziwnie na niej wygląda. Ma tlenione blond włosy. Szufladę i blat biurka ma zastawione kosmetykami, których bez przerwy używa. Komputer na jej biurku uważa za zbędny i toleruje tylko „suszarkę” z tyłu obudowy – suszy nią paznokcie pomalowane lakierem. W dwunastej części zostaje zwolniona przez dyrektora szkoły za opłacenie za ogrzewanie za przyszły rok.
Aldona Pumpernikiel.
Szkolna sprzątaczka. Wyraża się dość dziwnie, niepoprawnie gramatycznie. To ona znajdywała puste butelki po winie w damskiej toalecie. Pastuje korytarze dwa razy do roku, przy czym po wypastowaniu, podłoga jest jak drewniane lodowisko, gdyż nie oszczędza na paście. Nowinki techniczne to dla niej nowość. Cały czas trzyma się swoich zasad. Ma dwóch synów.
doktor Stefan Jamnik.
Lekarz dyżurujący w gimnazjum. Na wszystko przepisuje aspirynę i witaminę C, kierując się zasadą „przede wszystkim nie szkodzić”(O dziwo zawsze działa). W I tomie podejrzewa u Neta rozdwojenie osobowości, a w III tomie rozpoczyna protest przeciwko kradzieży jego pieniędzy (najprawdopodobniej ukradł je Marcel) oraz złemu traktowaniu go przez uczniów.
Osoby z Instytutu Badań Nadzwyczajnych.
Alexander Herman.
Dyrektor Instytutu. Kiedyś zajmował się półprzewodnikami, teraz jest w nim więcej polityka – nie udało mu się pogodzić funkcji dyrektora i naukowca.
profesor Rapacki.
Przygotował on antyrakietę, dzięki której można było trochę zmienić trajektorię lotu rakiety i przesunąć jej upadek o kilka dni, póki nie znalazłoby się innego rozwiązania.
Marian Świecki.
Pracuje w laboratorium snu. Zajmuje się badaniem snów, przy czym uważa, że badanie kogoś kto cierpi na koszmary jest znacznie ciekawsze niż badanie tego, który ma same przyjemne sny. To on badał Nikę w trzeciej części serii, gdy dziewczyna śniła co noc koszmary, a potem cały dzień chodziła zmęczona i senna.
Konrad Marecki.
Pracował on razem z ojcem Felixa nad latalerzem, póki pana Polona nie przenieśli do badań nad pierścieniem w Milo.
Hubert Moller.
Człowiek zajmujący się Archowum, czyli pomieszczeniem, w którym są przedmioty, które już nigdy nie zostaną użyte. Nie był w domu od 30 lat, mieszka w Archowum. Kiedyś nazywany był „pustoszem”. Gra w szachy z inteligentnym szamponem. Oprowadzał przyjaciół po Archowum w 3 i 4 części. Net stwierdza że „jego samego też umieścili w tym Archowum jako eksponat tylko mu o tym nie powiedzieli”. Mieszka w Instytucie od trzydziestu lat i wciąż myśli, że żona czeka na niego z obiadem. Nie pamięta jednak jej imienia.
profesor Domagała.
Przebywa na najniższych poziomach Instytutu od bardzo wielu lat. Dużo czasu poświęcił pracom nad obrazoplujem (czyli telewizorem), a później chciał konstruować obrazossak (czyli kamery), jednak zrezygnował, gdy zobaczył w telewizji różne programy. Po chwili załamania postanowił stworzyć bezprzewodowy rozmownik – nikt mu nie ma odwagi powiedzieć, że telefon komórkowy już wymyślono. Później zamierza zająć się stworzeniem fluskaków. Niestety nikt nie wie czym jest ,fluskak".
profesor Jastrzębiewski.
Pracował razem z Piotrem Polonem i Markiem Bieleckim. Badał mikroroboty w 5 części. Pracuje na wydziale nanotechnologii.
Pozostali bohaterowie.
Paula (Gloria) Knipszyc.
Córka zmarłego profesora Knipszyca. Pierwsza dziewczyna, która podobała się Felixowi. Pierwszy raz pojawia się w czasie balu halloweenowego. Dziewczyna, z którą Felix nie musiał rozmawiać „o niczym”, gdyż interesuje się ona robotami, choć miała z nimi przykre doświadczenia. Okazuje się duchem zmarłej córki Knipszyca. Naprawdę ma na imię Gloria. Podoba jej się imię Paula i czasem się nim przedstawia.
Morten.
Czarny charakter, program sztucznej inteligencji. Jest kopią programu AI Vidoktor, lecz jest od niego mądrzejszy i żyje na wolności. Był właścicielem kilkuset firm, znajdował się w kilkudziesięciu krajach. Z początku panując nad robotami modułowymi okradał banki. Zostali nazwani Gangiem Niewidzialnych Ludzi, gdyż zawsze mimo obławy unikali złapania. Udało się ich złapać dopiero dzięki pomocy Felixa, Neta i Niki. Później postanowił znaleźć skarb ukryty przez Niemców, aby mieć w posiadaniu księgę profesora Kuszmińskiego, dzięki której udałoby się stworzyć latalerz ze znacznie lepszym napędem. Gdy trójce bohaterów udało się odzyskać księgę z 50. piętra Silver Tower, zwabił ich piętro wyżej, do ekranowanego pomieszczenia, by Manfred nie mógł im pomóc i usiłował zabić ich. Przez pomysłowość chłopców i zdolności Niki, nie udało mu się to. Jego roboty zostały zniszczone, a pamięć uszkodzona w czasie pościgu za nimi na dach, gdzie rozpadał się deszcz, a roboty nie były wodoodporne. Przetrwała jedynie mała część, zmieniająca się w jaszczurkę. Oprócz tego udało mu się ukryć fragmenty swojego kodu w ludzkich umysłach, dzięki czemu utworzył Pałac Snów. Jako jego władca nakazał ludziom ciężką pracę, po której byli coraz bardziej zmęczeni. W dodatku zaczął wpływać na rzeczywistość, tworząc napój Oranżenada, który zawierał środki halucynogenne. Przez nie ludzki umysł był bardziej podatny na urządzenia, które miały na celu wprowadzenie ich w stan śpiączki. Przed ostatecznym połączeniem snu z jawą uchronili Felix, Net i Nika, którzy odłączyli maszyny ze strony Pałacu Snów a które zostały ostatecznie zniszczone za pośrednictwem agenta Mamrota. Jego wyczynem była też próba zniszczenia części Warszawy poprzez uderzenie w nią rakietą. Połączone siły Małej Armii, Felixa, Neta, Niki i naukowców z Instytutu Badań Nadzwyczajnych udaremniły ten plan. Jego logo to trzy tryby zazębiające się w taki sposób, iż żaden nie mógłby się obrócić. Logo to jest dość zagadkowe, ponieważ SS-mann z bazy niemieckiej w Milo (druga część) nosił Trzy Tryby, a pochodził z czasów II wojny światowej, podobne logo zobaczyli przyjaciele na sejfie ze skarbem Złotej Kaczki w 4 części oraz znajdowało się ono na sygnecie właściciela stacji telewizyjnej lub programu „Niusy czy Niuanse” w 12. części.
Ponury Żniwiarz / Frank Knipszyc.
Kolejny czarny charakter, manipuluje trójką bohaterów po to, by wzięli udział w jego niebezpiecznej grze. Ogólnie jest to duch, pozostały na Ziemi, gdyż jego miłość do żony i to, co jej zrobił nie pozwala mu odejść. Był utalentowanym konstruktorem, tworzącym roboty kroczące. Pracował w Instytucie Badań Nadzwyczajnych, z którego wyrzucono go za eksperymenty na ludziach. W domu konstruował robota dla żony. W tym robocie został umieszczony mózg chorej i od tego czasu funkcjonuje. Jednak tuż po obudzeniu się w ciele robota żona chciała go przytulić i nie zdając sprawy ze swojej siły, niechcący go zabiła. Miał córkę Glorię. Mieszkali w dużym, bogatym domu w Warszawie. Występuje w czwartej części.
Zegarmistrz Snów.
Osoba zajmująca się snami. Występuje w trzeciej części. Nosi wymięty, czarny płaszcz. Wręczył przyjaciołom swoją wizytówkę, której treść zmieniała się nie tylko wtedy, gdy chciał coś przekazać, ale i wtedy, kiedy ulica Senna pojawiała się i znikała. Gdy Felix, Net i Nika wykonali swoją misję w Pałacu Snów, nie chciał ich wypuścić. Jednak Felix znalazł na to sposób i obudził siebie i przyjaciół.
Clevleen.
Jasnowłosa dziewczynka z trzeciej części serii. Była jedną z pierwszych osób, które zostały uwięzione w Pałacu Snów oraz pomysłodawczynią marzeń, dzięki czemu nie stała się tylko cieniem na ulicach sennego miasta. Pałac spełniał wszystkie jej marzenia, ale jednego nie mógł spełnić – Clevleen nie miała przyjaciół. Felix, Net i Nika odnajdują ją na skraju skalnej półki na najwyższym piętrze wieży wieńczącej Pałac, smutną i zmęczoną. Niestety na skutek gwałtownego ruchu, jaki wykonała na widok misia Niezłego Skrótu (którym był Golem Golem) straciła równowagę i spadła w próżnię nad Elitarnością. W połowie lotu rozwija, niczym anioł, wielkie skrzydła, wyrównuje lot i odlatuje. Przed upadkiem Nika zdążyła ją zapewnić, że są jej przyjaciółmi i być może to sprawiło, że Clevleen w spokoju mogła opuścić Pałac Snów.
Agent Mamrot.
Wysoki dobrze zbudowany agent o szpakowatych włosach. Zawsze ubrany w czarny garnitur, nosi ciemne okulary nawet w pochmurny dzień lub w nocy. Net nazwał go Mamrotem, gdyż nie znał jego prawdziwego nazwiska, ponieważ ten przedstawiał się zawsze niezrozumiałym bełkotem. W książce „Świecie Zero” w alternatywnym świecie, gdy Net właśnie tak go nazwał, zdziwił się, że znają jego przezwisko. Bohaterowie pierwszy raz spotykają go, gdy ten przylatuje helikopterem w tomie drugim zaraz po tym jak Felix wysłał tacie wiadomość, że znalazł z przyjaciółmi drugą bazę.
Ronald Szus.
Inspektor sprawdzający szkołę pod względem wytycznych. Pełna lista ma 1000 punktów. Zaliczenie wszystkich jest niezbędne, aby szkoła otrzymała certyfikat jakości. Jest strasznie skrupulatny i rzeczowy. Podczas inspekcji gabinetu prof. Butlera zostaje poczęstowany nalewką z „zapominajki alpejskiej”, przez co nie pamięta, że był już w pracowni biologicznej.
Sandra Lipa.
Asystentka inspektora Szusa. Zawsze ma przy sobie neseser z wytycznymi do certyfikatu, także odpowiednie przyrządy do pomiarów. Ponadto jej neseser zawiera także kieliszki do alkoholu, którym częstuje prof. Butler, aby nie sprawdzano pracowni biologicznej.
Ilona Bogucka.
Reporterka programu "Niusy czy Niuanse". Miła i profesjonalna, a jednocześnie poszukująca sensacji każdym kosztem. W czasie, gdy ma spaść rakieta na Warszawę, robi duże zamieszanie i wyolbrzymia fakty. W ósmej części zostaje zwolniona z pracy po opublikowaniu przez przyjaciół filmu z zapisem jej planów oszukania widzów nagranego przez Autotupa.
Mat.
Jest managerem restauracji Staropolska. Ma poczucie humoru, nie jest surowy i zasadniczy. Cechuje go ufność i otwartość w stosunku do innych ludzi, ale gdy ktoś go zdenerwuje, staje się bardzo nieprzyjemny. Lubi Nikę i troszczy się o nią.
Henryk Kurtacz.
Ojciec Gilberta szalony chemik pomagał Felixowi, Netowi i Nice badając Oranżenadę. Ma starego Forda Scorpio zasilany biogazem, który produkuje, więc dom jest samowystarczalny. Przed ślubem nakłamał żonie, że wszystkie doświadczenia przeprowadza w temperaturze pokojowej. Uwielbia maślankę.
Żona Henryka Kurtacza.
Najbardziej kocha pelargonie i futra, a trochę też Gilberta i męża. Boi się ognia, ale mimo tego zostaje żoną chemika, gdyż pan Kurtacz zapewnił ją, że prowadzi badania ,w temperaturze pokojowej". Każe synowi pić sok z aronii i jeść grochówkę.
Konpopoz.
Jest robotem sprzątającym w Instytucie Badań Nadzwyczajnych. Jego pełna nazwa to Konserwator Powierzchni Poziomych. W tomie współpracował z Felixem, Netem i Niką – przez wzgląd na pierwsze prawo robotyki musiał pomóc im wykraść dane z Instytutu. Jest uznawany za dość „chamski” odkurzacz, gdyż nie lubi ludzi i jest do nich krytycznie nastawiony. W tomie ósmym organizuje bunt robotów w Instytucie Badań Nadzwyczajnych. Przyjaciele dają radę go pokonać, lecz jego kopia przedostaje się do Internetu.
Roznakin.
Robot z Instytutu Badań Nadzwyczajnych. Jego pełna nazwa brzmi Robot Znakujący i Informujący. Jego zadaniem jest oznaczanie taśmą różnych niebezpiecznych miejsc i informowanie jak je ominąć. Z czasem jego działanie stało się denerwujące i obsesyjne, gdyż oznaczał np. człowieka kupującego kawę. Ma wbudowaną drukarkę, która drukuje taśmy do oznaczania, czasami jednak kłóci się z nią. W tomie przyjaciele odkrywają, że Roznakin został wyrzucony na złom, choć nie został wyłączony. Nie zdaje on jednak sobie z tego sprawy.
Autotup.
Robot przypominający segway. Jego pełna nazwa to Automatyczny Turystyczny Przewodnik. W ósmym tomie oprowadzał Felixa, Neta i Nikę razem z wycieczką. To właśnie on nakręcił i wysłał im nagranie, po którym Ilona Bogucka została zwolniona z pracy. Dzięki trójce przyjaciół odkrył nową funkcję swojego manipulatora, którego dotychczas używał jedynie do wskazywania.
Regina Zowiak.
Gotka. Występuje dopiero w części 7. Pod pancerzem mrocznej gotki kryje się wrażliwa dziewczyna, choć nigdy nie daje tego po sobie poznać. Pod koniec tomu 7 wyraźnie daje do zrozumienia, że posiada zdolności paranormalne. Prowadzi zeszyt, w którym zapisuje swoje emocje. Nazwała go pajęcznikiem. Bardzo polubiła Neta. Nika była o nią zazdrosna. Regina mieszkała razem z Niką i Laurą w jednym pokoju w pensjonacie „Trzy Kuzynki”.
Kinga, Patryk i Adrian.
Są naukowcami. Zajmują się badaniem nieznanych ludzkości zjawisk. Działają na zlecenie dużej firmy, nienastawionej na zysk, prawdopodobnie konkurencji instytutu. Patryk i Adrian są podobni do Felixa i Neta, tego ostatniego Kinga strasznie denerwuje. Spotkali przyjaciół na feriach. Również mówią o sobie Superpaczka.Przyjaciele mówią o nich konkurencyjna paczka.
Kleofas.
Zarozumialec, pojawia się w siódmej części. On „zawsze wszystko potrafi lepiej zrobić”. Net twierdzi, że będzie politykiem.
Tymon.
Pulchny chłopaczek. Posiada PSP (PlayStation Portable), na którym ciągle gra. Podczas, gdy autobus na ferie się zatrzymywał na ewakuację on w ogóle jej nie zauważał. Net nazywa go „warzywem wycieczkowym” i „W zimnej wodzie Kąpany”. Najprawdopodobniej ukradł obraz z pensjonatu „Trzy Kuzynki”. Felix, Net i Nika podejrzewali, że konsola służyła mu do sterowania robotami szpiegowskimi podobnymi do karaluchów.
Tekla.
Pojawiła się w siódmej części. Dość niska dziewczyna, nosi treskę, ponieważ nie podobają się jej własne włosy oraz duże okulary. Jest przemądrzała. Lubi narzekać. Ma o sobie za duże mniemanie.
Natalia i Zuza.
Przyjaciółki, które świata nie widzą poza rozmawianiem ze sobą i zakupami. Przyjaciele nazwali je „Śmieszkami”. Bardzo polubiły Marka i Marcina.
Olga Sosnowska.
Opiekunka podczas wycieczki. Prowadzi biuro podróży „Czarny Kot”, które chciała nazwać "Biały Łabędź"
Częste napady nerwicy próbuje powstrzymywać nagminnym „pożeraniem” miętówek. Później zażywa już tylko tabletki na uspokojenie, przez które w końcu traci przytomność, mimo iż Regina uznaje pigułki za słabe.
Krzysztof Pasikonik.
Na feriach wychowawca grupy chłopców. Nie wykazuje wielkiego zainteresowania feriami.
Marek i Marcin.
Dwójka wysokich i silnych gimnazjalistów. Palą papierosy. Są zamieszani w sprawę kryminalną, mającą na celu skradzenie cennego obrazu z pensjonatu „Trzy Kuzynki”. Przez Felixa, Neta i Nikę zostali nazwani „Olimpijczykami”. W 7 części dużo czasu spędzali ze Śmieszkami, ale Markowi prawdopodobnie podobała się Nika. W 9 rozdziale 7. tomu chcieli związać i zakneblować Nikę, żeby nikomu nie powiedziała o tym, że chcą ukraść cenny obraz.
Arletta.
Pojawia się tylko w 6 części. Specjalistka od stylu „nouvelle cousine”. Zachowaniem bardzo przypomina swoją przyjaciółkę, Zuzannę Zdrój.
Józef/Cecylian Nizina.
Kierownik domu wypoczynkowego w Stefanie nad Wisłą. Kolega Eftepa, posiada podobne zdolności informatyczne. Jest wyjątkowo nudnym człowiekiem, ale nie przyjmuje tego do wiadomości. Naprawdę nie wiadomo jak miał na imię naprawdę, więc użyto obu. W dziesiątej części Net mówi o nim, że nie potrafi włączyć nawet lampki nocnej.
Leokadia, Leontyna i Leopoldyna.
Trzy kuzynki z części siódmej. Posiadają zaawansowane zdolności paranormalne. Co jakiś czas przenosiły swoje dusze do ciał innych ludzi. Leopoldyna przeniosła się jednak do Marii, kobiety, która miała wrodzoną wadę kręgosłupa, przez co cierpiała 30 lat. Jej następnym ciałem miała być Nika. Jej zamiary zostały udaremnione i wszystkie trzy zostały później aresztowane.
Zenosława z Przebrzydłowa.
Pojawia się w 4. części. Najeżdża z wnukiem Maxiem na dom Polonów. Liczy na spadek po babci Lusi. Obiad gotuje na dwunastą. Państwo Polonowie mogą jeść tylko kolację, czyli kanapki z pasztetem. Komentuje każdy news z wiadomości. Uważa też, że chmury nadciągające na Polskę to efekt międzynarodowego spisku. Sama babcia Lusia (za pośrednictwem Felixa) wyrzuca ją z ulicy Serdecznej.
Stefan z Bąkowic/Bączysk Dolnych.
Bohater czwartej części. Przyjeżdża do domu Polonów z walizką pełną jedzenia. Organizuje wielką ucztę, przy czym okazuje maniery godne miana patologii savoir-vivre’u. Stara się o majątek babci Lusi. Nazywany był przez przyjaciół Wujkiem Obrzydliwcem.
Gertruda – Hinduski Dramat Psychologiczny.
Dawna znajoma babci Lusi. Występuje w 4 części. Ciągle narzeka na świat i cały czas opowiada historie z życia codziennego, które wyglądają strasznie, a są tylko błahostką. Stara się o spadek, fałszywie mówiąc, żeby babcia Lusia podpisała się pod listem do Krysi mieszkającej w Sztokholmie. Okazuje się, że to jest testament. Sprawkę udaremnia Manfred zainstalowany w chmarze, który za pomocą mini-robotów porywa testament i rwie go na kawałki.
Barbara Czarnecka.
Właścicielka Kawiarni "Zbędne Kalorie". Bardzo lubi trójkę przyjaciół i daje im największe porcje ciast. Ma długie do prawie pasa blond włosy, które Felixowi kojarzą się z anielską dobrocią. Nie wystąpiła w 7 części.
Madame Josephine.
Jasnowidzka, do której z prośbą o pomoc zwracają się bohaterowie w części 1, 3 i 10. Jej rady są nieomylne, samodzielnie wyczuwa moc Niki.
Pan Janusz.
Kierowca autobusu wycieczkowego. Pojawia się w 7 części. Poza nim to imię nosi też portier w apartamentowcu Neta.
Maxio.
Wnuk pani Zenosławy z Przebrzydłowa. Przez cały czas męczy Cabana. Lubi denerwować przyjaciół, okupował salon. Ludzi traktował na równi z przedmiotami, póki nie byli mu do czegoś potrzebni.
William, Angus i Emma.
Brytyjczycy. William i Angus przyjechali do Warszawy na tydzień, żeby uczniowie mogli zaznajomić się z kulturą innych krajów. Emma nie przyleciała z powodu grypy. Chłopcy natomiast byli podobni do Harry' ego Pottera i Rona Weasleya. Nie znali polskiej kuchni. Kiedy spróbowali kiszonych ogórków i kapusty od razu je wypluli. Angus nazwał kiszenie „procesem przyspieszonego gnicia”. Na gokartach nabił sobie sińca po tym jak wjechał w inne samochody i uderzył się własną pięścią. Jest synem „jakiegoś lorda” jak to określił dyrektor, a w rzeczywistości mieszka w zamku i jest członkiem arystokratycznej rodziny McKillianów.
Marie i Audrey.
Francuzki – bliźniaczki. Mówią po angielsku tylko kiedy się boją. Są zupełnie identyczne. Marie mieszkała u Klemensa, Audrey zaś u Klaudii. Marie nie mogła mieszkać u Aurelii z powodu kłopotów rodzinnych. Później tamta chciała ją namówić na przeprowadzkę do niej, bo Marie nie podobało się jedzenie gospodarzy. Później jednak państwo Rajkowscy specjalnie zmienili dania dla cudzoziemki, więc zrezygnowała z przeprowadzki.
Michael.
Niemka. Opiekował się nią Gilbert, co Zosi i Nice niespecjalnie się podobało. Znała angielski. Gilbert z początku myślał, że Michael będzie chłopcem. Mówił jej też, że wszystkie słynne dania świata wymyśli Polacy za granicą.
Jesus i Giuseppe.
Hiszpan i Włoch. Udawali, że nie rozumieją angielskiego. Viola z „b” zajmowała się Jesusem. Hiszpanem zajmował się chłopak z „b”.

</doc>
<doc id="1759275" url="https://pl.wikipedia.org/wiki?curid=1759275" title="Andrew Adonis">
Andrew Adonis

Andrew Adonis, baron Adonis (ur. 22 lutego 1963 w Londynie jako Andreas Adonis) – brytyjski polityk, nauczyciel akademicki i dziennikarz cypryjskiego pochodzenia, par dożywotni, minister transportu w rządzie Gordona Browna.
Życiorys.
Jego ojciec, Nikos, był cypryjskim Grekiem, który wyemigrował do Wielkiej Brytanii. Matka, Angielka Josephine Leadbeater, opuściła rodzinę, gdy Andrew Adonis miał 3 lata. Andrew Adonis wychowywał się w domu dziecka. Uzyskał stypendium od lokalnych władz, co umożliwiło mu naukę w Kingham Hill School.
Ukończył następnie studia z zakresu historii nowożytnej w Keble College na Uniwersytecie Oksfordzkim. Następnie uzyskał doktorat z filozofii (PhD) w Christ Church w Oksfordzie. Pracował jako wykładowca akademicki w Nuffield College (1988–1991), dziennikarz w „Financial Times” (1991–1996) i „The Observer” (1996–1998).
Działał w Partii Socjaldemokratycznej i Liberalnych Demokratach. W latach 1987–1991 zasiadał w radzie miejskiej Oksfordu. W 1995 dołączył do Partii Pracy. W 1998 został doradcą premiera Tony'ego Blaira. W latach 2001–2003 był dyrektorem w biurze premiera, później pozostał jego doradcą do spraw politycznych, zajmując się jednocześnie pisaniem biografii Roya Jenkinsa.
16 maja 2005 z nowo otrzymanym tytułem barona jako par dożywotni zasiadł w Izbie Lordów. Otrzymał w tym samym miesiącu stanowisko parlamentarnego podsekretarza stanu w departamencie edukacji i umiejętności, w czerwcu 2007 przeszedł na taką samą funkcję w departamencie do spraw dzieci, szkół i rodzin. Popierał tworzenie nowych akademii (szkół podległych bezpośrednio władzom centralnym), szkół specjalistycznych oraz tzw. trust schools.
W październiku 2008 został przeniesiony do ministerstwa transportu w randze wiceministra (ministra stanu). W czerwcu 2009, po dokonanej rekonstrukcji rządu, wszedł w jego skład jako minister transportu. Pozostał na tym stanowisku do maja 2010, kiedy to laburzyści po przegranych wyborach przeszli do opozycji. W latach 2011–2015 był członkiem gabinetu cieni jako odpowiednik ministra skarbu. Powrócił w międzyczasie do działalności dydaktycznej jako wykładowca w King’s College London.
Życie prywatne.
Był żonaty z Kathryn Davies, ma syna i córkę.

</doc>
<doc id="1759277" url="https://pl.wikipedia.org/wiki?curid=1759277" title="André Maschinot">
André Maschinot

André Maschinot (ur. 28 czerwca 1903 r. w Valdoie, zm. 10 marca 1963 r.) – francuski piłkarz grający na pozycji napastnika.
Karierę zawodniczą rozpoczął w US Belfort, by w latach 1929–1937 kontynuować ją już w FC Sochaux. W roku 1935 wraz z kolegami wywalczył mistrzostwo Francji.
W reprezentacji Francji w latach 1927–1930 rozegrał pięć meczów i zdobył dwa gole. Obydwa strzelił w meczu z Meksykiem na mistrzostwach świata 1930 wygranym przez reprezentację Francji 4:1.

</doc>
<doc id="1759278" url="https://pl.wikipedia.org/wiki?curid=1759278" title="Dudley Storey">
Dudley Storey

Dudley Leonard Storey (ur. 27 listopada 1939 w Wairoa, zm. 6 marca 2017 w Auckland) – nowozelandzki wioślarz, dwukrotny medalista olimpijski.
Na igrzyskach debiutował w Tokio w 1964. Pierwszy medal, złoty, zdobył w Meksyku w 1968 jako członek czwórki ze sternikiem. Cztery lata później sięgnął po srebro, tym razem w czwórce bez sternika. W ósemce był brązowym medalistą mistrzostw świata (1970). Zdobywał tytuły mistrza Nowej Zelandii w ósemce oraz czwórce. Po zakończeniu kariery był m.in. działaczem i w tej roli brał udział w IO 84.

</doc>
<doc id="1759279" url="https://pl.wikipedia.org/wiki?curid=1759279" title="Alex Thépot">
Alex Thépot

Alexis Thepot (ur. 30 lipca 1906, zm. 21 lutego 1989) – francuski piłkarz grający na pozycji bramkarza oraz trener.
Kariera zawodnicza i trenerska.
Pierwszy bramkarz, który dwukrotnie grał w finałach mistrzostw świata. Najlepszy w reprezentacji międzywojennej Francji, 31 rozegranych meczów w reprezentacji Francji. Olimpijczyk z 1928 roku. W pierwszym meczu mistrzostw świata 1930 w 24 minucie pojedynku z Meksykiem, po kontuzji (lekki wstrząs mózgu) zszedł z boiska. Był to jedyny przypadek w historii mistrzostw świata, kiedy bramkarza zastąpił zawodnik z pola (dopiero od 1970 roku zmiany są dopuszczone regulaminem). Trener, selekcjoner reprezentacji Francji od 1954 roku; przygotowywał bramkarzy do finałów mistrzostw świata 1958 na boiskach Szwecji.
Kariera reprezentacyjna.
Thepot był w składzie reprezentacji Francji na Mistrzostwa Świata 1930 i Mistrzostwa Świata 1934. Ostatecznie na boiskach Urugwaju zagrał w meczach z Meksykiem, Argentyną i Chile, a na boiskach Włoch zagrał w meczu z Austrią, puszczając łącznie 5 goli. We wszystkich tych spotkaniach reprezentował francuską drużynę Red Star 93.

</doc>
<doc id="1759280" url="https://pl.wikipedia.org/wiki?curid=1759280" title="Matka Boska Jazłowiecka">
Matka Boska Jazłowiecka



</doc>
<doc id="1759282" url="https://pl.wikipedia.org/wiki?curid=1759282" title="10 Years (album Armina van Buurena)">
10 Years (album Armina van Buurena)

10 Years – kompilacja zawierająca największe przeboje holenderskiego DJ-a Armina van Buurena. Została wydana 11 listopada 2006 r.

</doc>
<doc id="1759285" url="https://pl.wikipedia.org/wiki?curid=1759285" title="Bernard Williams (lekkoatleta)">
Bernard Williams (lekkoatleta)

Bernard R. Williams III (ur. 19 stycznia 1978 w Baltimore w stanie Maryland) – amerykański lekkoatleta, sprinter, mistrz i wicemistrz olimpijski.
Jego pierwszym międzynarodowym osiągnięciem było zwycięstwo w biegu na 100 m podczas igrzysk panamerykańskich w 1999 w Winnipeg. Na letnich igrzyskach olimpijskich w 2000 w Sydney zdobył złoty medal w sztafecie 4 x 100 m. W wym samym roku zdobył akademickie mistrzostwo Stanów Zjednoczonych (NCAA) na 100 m.
Na mistrzostwach świata w 2001 w Edmonton zajął 3. miejsce w finale biegu a 100 m, ale po dyskwalifikacji Tima Montgomery'ego za doiping otrzymał srebrny medal. Na tych samych mistrzostwach był członkiem zwycięskiej sztafety 4 x 100 m, lecz Amerykanie utracili złoty medal wskutek dyskwalifikacji Montgomery'ego. Sezon zakończył drugą lokatą w biegu na 200 metrów podczas rozegranego w Melbourne Finału Grand Prix IAAF.
W 2003 Williams zdobył mistrzostwo USA na 100 m. Na mistrzostwach świata w 2003 w Paryżu zdobył mistrzostwo świata w sztafecie 4 x 100 metrów a na 100 m zajął 4. miejsce. Na koniec sezonu wygrał bieg na 100 metrów podczas Światowego Finału IAAF w Monako. Zdobył srebrny medal w biegu na 200 m na letnich igrzyskach olimpijskich w 2004 w Atenach. W tym samym roku badanie antydopigowe wykryło w jego organizmie marihuanę.

</doc>
<doc id="1759288" url="https://pl.wikipedia.org/wiki?curid=1759288" title="Andrzej Stopka">
Andrzej Stopka

Andrzej Wiesław Stopka (ur. 23 września 1904 w Siedlcu, zm. 11 sierpnia 1973 w Krakowie) – polski scenograf, malarz i grafik.
Życiorys.
Syn Andrzeja Stopki Nazimka i Marianny (Marii Teresy) z Pruczków. Studiował w krakowskiej Akademii Sztuk Pięknych u profesorów Karola Frycza, Władysława Jarockiego i Józefa Mehoffera. Studia ukończył w roku 1931. W czasie okupacji niemieckiej współpracował z dr Ludwikiem Żurowskim w niesieniu pomocy Żydom w krakowskim getcie. Ukrywał w swoim mieszkaniu rodzinę Juliana Aleksandrowicza. 
Od 1945 roku zajmował się głównie scenografią. Uprawiał też karykaturę. 
Debiutował jako scenograf w krakowskim Teatrze Lalki i Aktora „Groteska” w roku 1945. Później tworzył scenografie dla innych teatrów krakowskich, a także dla Teatru Nowego w Łodzi oraz Teatru Narodowego w Warszawie. Projektował też scenografie do przedstawień baletowych. Najciekawsze scenografie Stopka stworzył do przedstawień reżyserowanych przez Kazimierza Dejmka.
W 1950 roku został mianowany profesorem scenografii w Akademii Sztuk Pięknych w Krakowie. Do grona jego uczniów należeli m.in. Andrzej Kreütz-Majewski, Krzysztof Pankiewicz, Jan Polewka i Kazimierz Wiśniak.
Jego karykatury osób z kręgu kultury polskiej wyróżniały się skrajną lakonicznością, często były zredukowane do kilku kresek. Publikował je w tygodnikach kulturalnych oraz w „Przekroju”. Często sygnował swoje karykatury rysunkiem stopki. Autor ilustracji w książkach.
Został pochowany na Cmentarzu Rakowickim w Krakowie (kwatera VIII-3-17).
Razem z drugą żoną, Wincentyną Wodzianowską (1909–1991), został wyróżniony (pośmiertnie) Medalem Sprawiedliwy wśród Narodów Świata, przyznanym w 1982 przez Instytut Jad Waszem w Izraelu.

</doc>
<doc id="1759290" url="https://pl.wikipedia.org/wiki?curid=1759290" title="(10251) Mulisch">
(10251) Mulisch

(10251) Mulisch – planetoida z pasa głównego asteroid okrążająca Słońce w ciągu 3 lat i 204 dni w średniej odległości 2,33 j.a. Została odkryta 26 marca 1971 roku przez Cornelisa i Ingrid van Houtenów na płytach "Palomar Schmidt" wykonanych przez Toma Gehrelsa. Nazwa planetoidy pochodzi od Harry'ego Mulischa (ur. 1927), holenderskiego pisarza. Przed nadaniem nazwy planetoida nosiła oznaczenie tymczasowe (10251) 3089 T-1.

</doc>
<doc id="1759291" url="https://pl.wikipedia.org/wiki?curid=1759291" title="Jezioro Łasińskie">
Jezioro Łasińskie

Jezioro Łasińskie (tzw. Jezioro Zamkowe) (niem. "Lessensee" lub "Schlose See") – jezioro rynnowe na Pojezierzu Iławskim w gminie Łasin, w powiecie grudziądzkim, w woj. kujawsko-pomorskim. Jezioro jest połączone z tzw. "Jeziorem Małym". Na jeziorze znajdują się trzy wyspy. Poprzez rzekę Łasinkę jezioro ma połączenie z rzeką Osą. Jezioro administracyjnie leży w granicach miasta Łasina. Jezioro "przecina" most drogowy łączący Łasin z Jakubkowem. W źródłach historycznych jezioro po raz pierwszy wymieniane jest w 1293 roku jako „Iaccum Lessin”. Na jednej z wysp jeziora łasińskiego odnaleziono glinianą figurkę kobiety z okresu ok. 2300-1800 lat p.n.e.

</doc>
<doc id="1759293" url="https://pl.wikipedia.org/wiki?curid=1759293" title="Sucha Kopa Wielicka">
Sucha Kopa Wielicka

Sucha Kopa, dla odróżnienia od innych nazywana Suchą Kopą Wielicką (słow. "Guľatý kopec", niem. "Kauliger Hübel", węg. "Kerekdomb") – skalna wyniosłość ryglująca Dolinę Wielicką w słowackich Tatrach Wysokich i wraz z boczną granią Zwalistej Turni oddzielająca jej środkowe piętro od górnego piętra Doliny Zadniej Wielickiej. Wznosi się na wysokość 2121 m n.p.m. Od masywu Zwalistej Turni wzniesienie oddzielone jest szeroką Suchą Przehybą. W stokach opadających na nią znajduje się m.in. Zwalista Baszta.
Do Wyżniego Wielickiego Ogrodu opada stromym urwiskiem. Pomiędzy Suchą Kopą a Gerlachem znajduje się kotlinka z Długim Stawem Wielickim.
Sucha Kopa ma kopulasty wierzchołek, a stoki zawalone rumowiskiem głazów. Dawniej miały tutaj swoje siedlisko świstaki. Zachodnimi zboczami Suchej Kopy (od strony Długiego Stawu) prowadzi szlak turystyczny.

</doc>
<doc id="1759298" url="https://pl.wikipedia.org/wiki?curid=1759298" title="Premierzy Chin">
Premierzy Chin

 

</doc>
<doc id="1759300" url="https://pl.wikipedia.org/wiki?curid=1759300" title="Jace Everett">
Jace Everett

Jace Everett (ur. w 1972 w Evansville) – amerykański muzyk country. Swój debiutancki singiel "That's the Kind of Love I'm In" opublikował w 2005.
Życiorys.
Jace Everett urodził się w Evansville (Indiana). W młodości, ze względu na pracę swojego ojca, często się przeprowadzał: kolejno do Indianapolis, Saint Louis i w wieku sześciu lat do Fort Worth. Będąc w Teksasie, dowiedział się w kościele o swoich korzeniach w muzyce country. Zaczął grać w kościele i na szkolnych koncertach. Przeniósł się później do Nashville, aby studiować na Belmont University.
W 2005 podpisał kontrakt z Epic Records. W czerwcu tego samego roku opublikował swój pierwszy singiel "That's The Kind of Love I'm In", który dostał się na 51 pozycję listy Hot Country Songs magazynu "Billboard"; w 2006 roku wydał swój pierwszy album. Również w 2006 Josh Turner znalazł się na 1. miejscu listy Hot Country Songs z piosenką "Your Man", której Everett był współautorem, i za którą otrzymał nagrodę Broadcast Music Incorporated.
Jego najnowszy album "Red Revelations" ukazał się w czerwcu 2009.
"Bad Things", singiel z debiutanckiego albumu, został wykorzystany w czołówce serialu "Czysta krew".

</doc>
<doc id="1759305" url="https://pl.wikipedia.org/wiki?curid=1759305" title="Muuga">
Muuga



</doc>
<doc id="1759306" url="https://pl.wikipedia.org/wiki?curid=1759306" title="Bathyergicola hilli">
Bathyergicola hilli



</doc>
<doc id="1759308" url="https://pl.wikipedia.org/wiki?curid=1759308" title="Proenderleinellus hilli">
Proenderleinellus hilli



</doc>
<doc id="1759312" url="https://pl.wikipedia.org/wiki?curid=1759312" title="Fiat 6567/511">
Fiat 6567/511

Fiat 6567/5 – typ trolejbusu produkcji włoskiej. Produkowany w latach 40. XX wieku. Na terenie obecnej Polski były eksploatowane w Gorzowie Wielkopolskim (wówczas niem. Landsberg) do końca stycznia 1945 roku. Po zdobyciu miasta przez Armię Czerwoną ze względu na uszkodzenie sieci trakcyjnej zostały przewiezione do Poznania.

</doc>
<doc id="1759313" url="https://pl.wikipedia.org/wiki?curid=1759313" title="Aldesleukina">
Aldesleukina

Aldesleukina, "aldesleukin" – lek przeciwnowotworowy, otrzymywany metodą inżynierii genetycznej z użyciem szczepu "Escherichia coli", jego aktywność biologiczna zbliżona jest do aktywności naturalnej ludzkiej interleukiny 2.
Dawkowanie.
Wielkość dawki jest ustalana przez lekarza specjalistę. Przed rozpoczęciem leczenia konieczna jest dokładna ocena mogących wystąpić działań niepożądanych. Lek podawany jest dożylnie we wlewie ciągłym. Wlewy dokonuje się w odstępach 9 dniowych, a cykl leczenia obejmuje 14 wlewów.
Uwagi.
Lek nie może być stosowany u kobiet w ciąży oraz karmiących piersią. Podczas leczenia należy monitorować czynność układu oddechowego, układu krążenia, równowagę jonową i kwasowo-zasadową.

</doc>
<doc id="1759319" url="https://pl.wikipedia.org/wiki?curid=1759319" title="(10252) Heidigraf">
(10252) Heidigraf

(10252) Heidigraf – planetoida z pasa głównego asteroid okrążająca Słońce w ciągu 4 lat i 299 dni w średniej odległości 2,85 j.a. Została odkryta 26 marca 1971 roku przez Cornelisa i Ingrid van Houtenów na płytach "Palomar Schmidt" wykonanych przez Toma Gehrelsa. Nazwa planetoidy pochodzi od "Heidi Graf" (ur. 1941), kierującej public relations Europejskiej Agencji Kosmicznej od 1977 do 2006 roku. Została zaproponowana przez "F. P. Izraela". Przed nadaniem nazwy planetoida nosiła oznaczenie tymczasowe (10252) 4164 T-1.

</doc>
<doc id="1759320" url="https://pl.wikipedia.org/wiki?curid=1759320" title="Eddy de Lépine">
Eddy de Lépine



</doc>
<doc id="1759324" url="https://pl.wikipedia.org/wiki?curid=1759324" title="Historical Materialism (czasopismo)">
Historical Materialism (czasopismo)

Historical Materialism (pol. Materializm historyczny) - interdyscyplinarne czasopismo mające na celu prowadzenie badań i rozwijanie krytycznego i eksplanacyjnego potencjału teorii marksistowskiej. Czasopismo powstało jako projekt badawczy w ramach London School of Economics w latach 1995-1998. Od 1997 roku ukazuje się jako niezależne wydawnictwo publikowane w międzynarodowej oficynie wydawniczej Brill z siedzibą w Leiden (Holandia).
Komitet redakcyjny czasopisma składa się z wielu wiodących współczesnych marksistów takich jak Gilbert Achcar, Christopher Arthur, Werner Bonefeld, Robert Brenner, Alex Callinicos, Mike Davis, Terry Eagleton, Maurice Godelier, John Holloway, Fredric Jameson, Bob Jessop, Michael Lebowitz, István Mészáros, Antonio Negri, Kees Van der Pijl, Moishe Postone, Justin Rosenberg, Anwar Shaikh, Neil Smith, Enzo Traverso, Ellen Meiksins Wood, Erik Olin Wright i inni.
Zespół redakcyjny składa się z następujących osób: Alex Anievas, Sam Ashman, Paul Blackledge, Sebastian Budgen, Liam Campling, Alejandro Colás, Demet Dinler, James Furner, Esther Leslie, Matteo Mandarini, China Miéville, Gozalo Pozo, Paul Reynolds, Alfredo Saad-Filho, Guido Starosta, Peter Thomas, Alberto Toscano i Mike Wayne.
Czasopismo prowadzi od 2002 roku własną książkową serię wydawniczą: Historical Materialism Book Series ("Seria książkowa Historical Materialism").

</doc>
<doc id="1759329" url="https://pl.wikipedia.org/wiki?curid=1759329" title="Władysław Stryjeński">
Władysław Stryjeński

Władysław Jan Augustyn Stryjeński, ps. „Bystram” (ur. 20 czerwca 1889 w Krakowie, zm. 16 maja 1956 w Zakopanem) – polski lekarz psychiatra i prawnik, major Wojska Polskiego i senator, członek Koła Parlamentarnego Obozu Zjednoczenia Narodowego w 1938 roku.
Życiorys.
Był synem Tadeusza i Marii z Bobrownickich, bratem Karola i wnukiem Aleksandra.
W 1907 ukończył austriackie gimnazjum w Kremsmünster, następnie podjął studia medyczne na Wydziale Lekarskim Uniwersytetu Jagiellońskiego. 28 grudnia 1914 r. otrzymał dyplom lekarski. Od stycznia 1913 do sierpnia 1914 był członkiem Związku Strzeleckiego, 3 sierpnia 1914 r. zgłosił się do Legionów, został przydzielony do 1 Pułku Piechoty jako lekarz 3 baonu. 6 sierpnia wraz z Pierwszą Kadrową wyruszył z Oleandrów. 5 marca 1915 r. został mianowany podporucznikiem, a 1 kwietnia 1916 porucznikiem i skierowany jako lekarz oddziału legionowego do szpitala PCK w Nowym Targu, w październiku 1916 przeniesiony na stanowisko kierownika szpitala PCK w Rabce. W 1917 trafił do szpitala w Zambrowie, a później w Kobierzynie. W wojnie polsko-rosyjskiej służył jako lekarz frontowy, 3 kwietnia 1922 r. został zwolniony z czynnej służby i przeniesiony do rezerwy w stopniu majora. Działał w Kole Lekarzy Legionistów, był przewodniczącym sekcji pozastołecznej w Krakowie, w lipcu 1935 został wybrany członkiem zarządu głównego.
W latach 1922–1928 pracował jako lekarz, a następnie od 1929 do wybuchu wojny w 1939 był dyrektorem Szpitala Klinicznego im. dr. Józefa Babińskiego w Kobierzynie. Jako przedstawiciel Krakowskiej Izby Lekarskiej został wybrany do składu Naczelnej Izby Lekarskiej V kadencji 1935–1939. W latach 1931–1936 studiował prawo na UJ uzyskując tytuł magistra praw. Był zastępcą senatora wybrany w 1935 w województwie krakowskim. Członek Zarządu Okręgu Kraków Związku Legionistów Polskich w 1936 roku. W 1938 został wybrany senatorem RP.
We wrześniu 1939 przekroczył granicę z Rumunią, a w 1940 znalazł się w Szwajcarii (po ojcu, synu emigranta z 1831 posiadał obywatelstwo szwajcarskie), gdzie pracował w szpitalu psychiatrycznym w Wil. Mimo ciekawej oferty pracy z Genewy zdecydował się na powrót do Polski w 1946. Szykanowany w czasach stalinowskich za życiorys i pochodzenie próbował normalnie pracować, zorganizował w Krakowie drugą w kraju Poradnię Zdrowia Psychicznego, był dyrektorem Wojewódzkiej Poradni Zdrowia Psychicznego i biegłym lekarzem ZUS. Do jego uczniów należał Antoni Kępiński, który obdarzał go szczególnym rodzajem uznania i admiracji.
W 1952 r. zachorował na zapalenie płuc, które spowodowało chorobę serca. Zmarł na zawał serca w 1956 w Zakopanem, został pochowany w rodzinnym grobowcu na Cmentarzu Rakowickim w Krakowie (kwatera FD-wsch-po lewej Popielów).

</doc>
<doc id="1759332" url="https://pl.wikipedia.org/wiki?curid=1759332" title="Klasyfikacja medalowa mistrzostw świata w lekkoatletyce">
Klasyfikacja medalowa mistrzostw świata w lekkoatletyce

Lista przedstawia klasyfikację medalową mistrzostw świata w lekkoatletyce w latach 1983-2019, czyli obejmującą wszystkie edycje.

</doc>
<doc id="1759335" url="https://pl.wikipedia.org/wiki?curid=1759335" title="Kopniak">
Kopniak



</doc>
<doc id="1759338" url="https://pl.wikipedia.org/wiki?curid=1759338" title="Order Świętego Józefa">
Order Świętego Józefa

Order Świętego Józefa (it. "Ordine del Merito sotto il titolo di S. Giuseppe") – toskańskie odznaczenie za zasługi cywilne i wojskowe, będące odznaczeniem państwowym od 1807 do 1860, istnieje nadal jako order domowy wygnanej z Włoch toskańskiej gałęzi rodu Habsbursko-Lotaryńskiego.
Historia.
Order Świętego Józefa istniał w Toskanii już na początku XVI wieku jako zakon rycerski, ale z biegiem czasu został zapomniany. Zdetronizowany przez Napoleona wielki książę Toskanii Ferdynand III otrzymał od cesarza Francuzów we władanie dawne biskupstwo Würzburg w Niemczech i odnowił 19 marca 1807 order św. Józefa jako order państwowy swego kraju. Po powrocie na tron Toskanii w 1814 w. ks. Ferdynand ustanowił order jako odznaczenie toskańskie w 1817. Order, który posiadał trzy klasy – Wielki Krzyż, Komandorię i Krzyż Kawalerski, mógł być nadawany cywilom, wojskowym i duchownym pod warunkiem wyznawania wiary katolickiej. Wielki Krzyż mogli otrzymać tylko szlachcice, otrzymanie komandorii wiodło ze sobą dziedziczne szlachectwo, a krzyża kawalerskiego szlachectwo osobiste. Liczba posiadaczy była ograniczona do 20 w I klasie, 30 w II i 60 w III.
Po wygnaniu Habsburgów z Toskanii w 1860 byli wielcy książęta i ich potomkowie, teraz zamieszkali w Wiedniu, nadal nadawali order, co było tolerowane przez panującą we Włoszech dynastię sabaudzką i obecnie jest nadal tolerowane przez rząd Republiki Włoskiej, który zalicza odznaczenie do "orderów niepaństwowych" i zezwala swym obywatelom na jego noszenie.
Po zmianach statutów w 1997 order ma obecnie pięć klas według schematu Legii Honorowej. Wielki Krzyż może obecnie posiadać 30 osób, komandorię 60, krzyż kawalerski 150 osób, oprócz tego istnieje specjalna klasa dla kobiet (najwyżej 50 osób). Wielkim Mistrzem jest teraz urodzony w 1966 arcyksiążę Sigismund von Österreich-Toskana, od 1993 tytularny w.ks. Toskanii i głowa toskańskiej linii Habsburgów Lotaryńskich. Jedynym Polakiem, który posiada odznaczenie, jest Andrzej Ciechanowiecki.
Insygnia.
Insygnia orderu to oznaka, gwiazda I i II klasy oraz rzadko występujący łańcuch. Oznaką jest emaliowany na biało sześcioramienny krzyż maltański z czerwonymi promieniami między ramionami. Złoty, owalny medalion awersu ukazuje postać wędrującego z laską pielgrzymią św. Józefa, otoczoną napisem: "UBIQUE SIMILIS", medalion rewersu napis: "S.J.F. 1807". Zawieszką insygnium jest korona królewska. Gwiazda orderowa jest srebrna, ośmiopromienna, i nosi na sobie awers oznaki (bez korony). Łańcuch składał się z medalionów w formie czerwonych róż i białych medalionów, z których wychodziły czerwone płomienie. Wstążka orderowa jest czerwona z pojedynczymi obustronnymi białymi bordiurami.

</doc>
<doc id="1759344" url="https://pl.wikipedia.org/wiki?curid=1759344" title="Historical Materialism Book Series">
Historical Materialism Book Series

Historical Materialism Book Series (pol. Seria książkowa Materializmu Historycznego) – międzynarodowa seria wydawnicza czasopisma Historical Materialism publikowana w języku angielskim od 2002 roku. Dotychczas ukazały się 24 pozycje książkowe.
Zespół redakcyjny serii stanowią: Paul Blackledge (z Leeds), Sébastien Budgen (z Paryża), Michael Krätke (z Amsterdamu), Stathis Kouvelakis (z Londynu), Marcel van der Linden (z Amsterdamu), China Miéville (z Londynu), Paul Reynolds (z Lancashire) i Peter Thomas (z Amsterdamu).

</doc>
<doc id="1759353" url="https://pl.wikipedia.org/wiki?curid=1759353" title="(10776) Musashitomiyo">
(10776) Musashitomiyo

(10776) Musashitomiyo – planetoida z pasa głównego asteroid okrążająca Słońce w ciągu 3 lat i 288 dni w średniej odległości 2,43 j.a. Została odkryta 12 lutego 1991 roku w obserwatorium w "Yorii" przez Masaru Araiego i Hiroshiego Mori. Nazwa planetoidy pochodzi od ryby popularnie nazywanej "Musashitomiyo" („drobny ciernik”) obecnie spotykanej tylko w rzece "Kumagaya", chronionej w Japonii jako naturalny skarb. Przed nadaniem nazwy planetoida nosiła oznaczenie tymczasowe (10776) 1991 CP1.

</doc>
<doc id="1759354" url="https://pl.wikipedia.org/wiki?curid=1759354" title="Paralotniowe Mistrzostwa Polski">
Paralotniowe Mistrzostwa Polski

Zawody o randze mistrzostw kraju w jednej z najmłodszych dyscyplin sportów lotniczych paralotniarstwie. Od kilku lat są rozgrywane za granicą ze względu na większe prawdopodobieństwo występowania pogody odpowiedniej do wykonywania przelotów z wykorzystaniem prądów wznoszących. Zawody te od kilku lat posiadają kategorię 2 Międzynarodowej Federacji Lotniczej FAI i coraz wyższy stopień rankingowy Paralotniowego Pucharu Świata.
Klasyfikacja Medalowa Mistrzostw Polski.
Klasyfikacja medali indywidualnych Mistrzostw Polski. Posortowana według sumy punktów (złoto 3, srebro 2, brąz 1)
2022, Polish Open 2022, XXIX Paralotniowe Mistrzostwa Polski.
 miejsce: Kruszewo, Macedonia Północna
 organizator: Bartosz Moszczynski, Warszawski Klub Paralotniowy "Tęcza"
 dyrektor: Igor Eržen
Zawody rozegrano w dniach 28 sierpnia - 1 września 2022. Wystartowało 95 pilotów. Odbyło się 5 konkurencji. 
Przebieg zawodów można było śledzić online na Flymaster.net. 
2021, Polish Open Gemona 2021, XXVIII Paralotniowe Mistrzostwa Polski.
 miejsce: Gemona, Włochy
 organizator: Bartosz Moszczynski, Warszawski Klub Paralotniowy "Tęcza", Volo Libero Friuli
 dyrektor: Igor Eržen
Zawody rozegrano w dniach 12 - 18 czerwca 2021. Wystartowało 116 pilotów. Odbyło się 6 konkurencji, w tym jedna została przerwana przed rozpoczęciem wyścigu. Konkurencje o 
długościach: 56.8 km, 61.1 km, 73.2 km, 83.6 km, 50.2 km rozpoczynały się ze startowiska na Monte Cauarnan i kończyły się na lądowisku w Bordano. Przebieg zawodów można było śledzić online na AirTribune.com oraz pottyplace.com. 
2020, Polish Paragliding Open 2020, XXVII Paralotniowe Mistrzostwa Polski.
 miejsce: Bassano del Grappa, Włochy
 organizator: Przemysław Czerwiński, Klub Sportowy PMP
 Meet director: Karolina Kociecka
Zawody miały odbyć się w dniach 16 - 23 maja. Ze względu na sytuacją epidemiologiczną termin ten został przełożony na nieokreśloną bliżej datę pod koniec lata 2020. Zawody nie zostały rozegrane.
2019, Polish Paragliding Open Championship 2019, XXVI Paralotniowe Mistrzostwa Polski.
 miejsce: Levico Terme, Włochy
 organizator: Przemysław Czerwiński, Volo Libero Trentino
 dyrektor: Karolina Kociecka
Zawody rozegrano w dniach 16-22 czerwca 2019. Wystartowało 106 pilotów. Odbyły się 4 konkurencje o długościach: 58.1 km, 44.5 km, 60.9 km, 54.6 km. Przebieg zawodów można było śledzić online na AirTribune.com. 
2018, Bulgarian &amp; Polish Open 2018, XXV Paralotniowe Mistrzostwa Polski.
 miejsce: Sopot, Bulgaria
 organizator: Aeroklub Polski, Bulgarian NAC
 dyrektor: Daniel Dimov / Jacek Profus 
Zawody rozegrano w dniach 11-17 sierpnia 2018 wspólnie z Serbami. Wystartowało 147 pilotów. Odbyły się 5 konkurencji o długościach: 60.8 km, 88.2 km, 99.3 km, 67.3 km, 79.3 km. Przebieg zawodów można było śledzić online na AirTribune.com. 
2017, Polish &amp; Serbia Paragliding Open 2017 XXIV Paralotniowe Mistrzostwa Polski.
 miejsce: Raska - Kopaonik, Serbia
 organizator: Aeroklub Polski, Paragliding club Golija, Aeronautical Union of Serbia NAC
 dyrektor: Jacek Profus, Predrag Dudic, Zoran Nikolic
Zawody rozegrano w dniach 14-19 sierpnia 2017 wspólnie z Serbami. Wystartowało 138 pilotów. Odbyły się 3 konkurencje o długościach: 64.7 km, 79.9 km, 91.6 km. Przebieg zawodów można było śledzić online na AirTribune.com. 
2016, Polish &amp; Hungarian Paragliding Open, XXIII Paralotniowe Mistrzostwa Polski.
 miejsce: Tolmin/Gabrie, Słowenia 
 organizator: Polskie Stowarzyszenie Paralotniowe, Camp Gabrie
 dyrektor: Karolina Kocięcka / Gasper Prevc
Zawody rozegrano wspólnie z Węgrami. Wystartowało 134 pilotów. Odbyły się 4 konkurencje o długościach: 72.7 km, 64.4 km, 69.9 km i 64.1 km. Przebieg zawodów można było śledzić online na AirTribune.com. 
Wyniki Mistrzostw Polski.
Klasyfikacja Sport.
Klasyfikacja Serial
2015, Polish, Czech and Slovak Open, XXII Paralotniowe Mistrzostwa Polski.
 miejsce: Krushevo, Macedonia
 organizator: Polskie Stowarzyszenie Paralotniowe
 dyrektor: Karolina Kocięcka
Zawody rozegrano wspólnie z Czechami i Słowakami, dla których też były to mistrzostwa narodowe. Wystartowało 146 pilotów. Odbyło się pięć konkurencji o długościach 74.4 km, 94.8 km, 68.8 km, 67.4 km i 57.1 km. Przebieg zawodów oraz wyniki konkurencji można było śledzić na żywo na portalu AirTribune.com.
2014, XXI Paralotniowe Mistrzostwa Polski.
 miejsce: Tolmin, Słowenia i Szczyrk, Polska
 organizator: Polskie Stowarzyszenie Paralotniowe
 dyrektor: Karolina Kocięcka
Po raz pierwszy rozegrano Mistrzostwa Polski składające się z dwóch edycji:
2013, Polish Paragliding Championships, XX Paralotniowe Mistrzostwa Polski.
 miejsce: Pieve di Alpago, Włochy
 organizator: Polskie Stowarzyszenie Paralotniowe
 dyrektor: Karolina Kocięcka
Zawody rozegrano w dniach 14-21 września po nieudanej próbie rozegrania ich w Szczyrku i we Włoszech na wiosnę (z powodu pogody). Startowało 58 pilotek i pilotów, rozegrano 3 konkurencje typu 'Race to goal' o długościach: 40, 48 i 38 km.
2012, Ukrainian and Polish Open, Paralotniowe Mistrzostwa Polski 2012.
 miejsce: Krushevo, Macedonia
 organizator: Polskie Stowarzyszenie Paralotniowe
 dyrektor: Karolina Kocięcka
Zawody rozegrano wspólnie z Mistrzostwami Ukrainy, łącznie startowało 150 pilotek i pilotów z tego w Mistrzostwach Polski sklasyfikowano 38 zawodników. Po raz pierwszy Mistrzostwa Polski rozegrano wyłącznie na paralotniach klasy serial (z certyfikatem CEN-D lub niższym) a nie w klasie otwartej (bez wymaganego certyfikatu) i była prowadzona oficjalna klasyfikacja w klasie sport (CEN-C). Część Polaków latających na skrzydłach niecertyfikowanych nie liczyła się w klasyfikacji MP.
2011, Jelkin Hram Open 2011, Polish Championships.
 miejsce: Tolmin, Słowenia
 organizator: Polskie Stowarzyszenie Paralotniowe
 dyrektor: Karolina Kocięcka
Startowało 97 pilotów. Rozegrano 5 konkurencji o długościach 58, 62, 50, 50 i 60 km. Jednocześnie były to Mistrzostwa Litwy.
2010, Polish Paragliding Open 2010.
 miejsce: Levico Terme, Włochy
 organizator: Polskie Stowarzyszenie Paralotniowe
 dyrektor: Karolina Kocięcka
Startowało 61 pilotów. Rozegrano 2 konkurencje. Zawody kat. 2 FAI.
2009, Polish Championships, Jelkin Hram Open 2009.
 miejsce: Kobarid, Słowenia
 organizator: Aeroklub Polski, Društvo Adrenalin Paragliding Team
Startowało 80 pilotów. Rozegrano 5 konkurencji o długościach: 43, 75, 55, 60 i 81 km. Zawody kat. 2 FAI.
2008, Polish PG Open 2008 (27.04 – 02.05).
 miejsce: Pieve di Alpago (Monte Dolada, Włochy)
 organizator: Polskie Stowarzyszenie Paralotniowe
 dyrektor: Karolina Kocięcka
Rozegrano 3 konkurencje o długościach 91, 72 i 97 km. Zawody kat. 2 FAI.
2007.
Zawody nie odbyły się – organizator się wycofał.
2006, Polish Paragliding Open 2006.
 miejsce: Pieve di Alpago (Monte Dolada, Italia)
Zawody zorganizowali Robert Zbela i Polskie Stowarzyszenie Paralotniowe. Uczestniczyło 115 pilotów, 27 drużyn, rozegrano 4 konkurencje o długościach: 56, 51, 77 i 94 km. Zawody FAI kat. 2. Wyniki klasyfikacji Mistrzostw Polski budziły kontrowersje, ponieważ sklasyfikowano w nich zawodników startujących z niemiecką (R.Bernat, E.Wiśnierska-Cieślewicz) i grecką (S.Matras) licencją sportową FAI.
2005, Polish Paragliding Open 2005.
 miejsce: Pieve di Alpago (Monte Dolada, Italia)
Zawody zorganizowane przez Roberta Zbelę. Startowało 73 pilotów z 6 krajów (i 14 teamów). Rozegrano pięć konkurencji o długościach 99, 90, 102, 130 i 52 km. Zawody FAI Kat. 2.
2004, Polish Open / LOOP Cup 2004.
 miejsce: Pieve di Alpago (Monte Dolada, Włochy)
Zawody zorganizowane przez Roberta Zbelę i Jakuba Klawitera (Magazyn LOOP). Rozegrano 4 kounkurencje o długościach: 94, 56, 79 i 45 km. Startowało 83 zawodników. Zawody FAI kat. 2.
2003, Polish PG Open 2003 Loop Cup.
 miejsce: Bassano del Grappa (Monte Grappa, Włochy)
Wyniki w klasyfikacji Mistrzostw Polski nieoficjalne – [Aeroklub Polski] nie przyznał zawodom statusu Mistrzostw Polski. Zawody zorganizował Robert Zbela i Jakub Klawiter (LOOP Magazyn Paralotniowy). Rozegrano cztery konkurencje o długościach 38, 96, 120 i 56 km. Startowało 71 zawodników. Zawody FAI Kat. 2.
2002, XI Paralotniowe Mistrzostwa Polski , Żar-Borsk.
 miejsca: Międzybrodzie Żywieckie (Żar), byłe lotnisko radzieckie w Borsku.
Zawody zorganizowanie przez Glide Club Gdynia (m.in. Andrzej Subocz, Kamil Antkowiak, Piotr Babiak) w dwóch częściach, pierwsza na Górze Żar w Międzybrodziu Żywieckim i druga na holu na lotnisku w Borsku (Bory Tucholskie). Rozegrano cztery ważne konkurencje (jedna na Skrzycznem i 3 na holu). Zawody FAI kat. 2.
2001, Paralotniowe i Lotniowe Mistrzostwa Polski (30 IV – 6 V).
 miejsce: Częstochowa (Lotnisko Aeroklubu Częstochowskiego w Rudnikach)
Zawody rozegrane ze startami na holu przez Januarda 'Jarego' Wojtaka ze szkoły paralotniowej Jaga Sport. Startowało 21 paralotniarzy, odbyły się 4 konkurencje. W tym samym miejscu i czasie odbywały się mistrzostwa lotniowe.
2000, Paralotniowe Mistrzostwa Polski 2000.
Miejsce: Międzybrodzie Żywieckie (Szkoła Szybowcowa na górze Żar)
Zawody zorganizowane przez Jerzego 'Japończyka' Krausa ze szkoły paralotniowej Orzeł. Rozegrano cztery konkurencje, najdłuższy przelot 69.1 km (K.Ziółkowski), startowało 32 paralotniarzy i 8 lotniarzy. W nieoficjalnej konkurencji na celność lądowania zwyciężył sędzia główny zawodów: Jędrzej Jaxa-Rożen.
1999, Paralotniowe Mistrzostwa Polski 1999.
 miejsce: Semonzo del Grappa (Monte Grappa, Włochy)
Zawody zorganizowane jesienią, po raz pierwszy za granicą, przez Januarda 'Jarego' Wojtaka po nieudanej próbie rozegrania ich w Częstochowie na wiosnę.
1998, VII Paralotniowe Mistrzostwa Polski 1998.
 miejsce: Szczyrk (Skrzyczne)
Zorganizowane przez Michała 'Ogóra' Zielińskiego w Szczyrku. Część konkurencji rozgrywana była na Żarze.
1997, VI Paralotniowe Mistrzostwa Polski.
 miejsce: Górska Szkoła Szybowcowa "Żar"
 termin: 23-30.07.1997
 organizator: Aeroklub Polski
Startowało 46 pilotów. Mistrzostwa nierozegrane – odbyła się tylko jedna konkurencja (33 km) w stronę Skoczowa.
1996, V Paralotniowe Mistrzostwa Polski.
 miejsce: Kowary
 organizator: Karkonoski Klub Paralotniowy oraz Aeroklub Polski
Startowało 45 pilotów. Mistrzostwa nierozegrane – odbyły się dwie konkurencje.
1995, Żar.
 termin: 5-15 VI
udział wzięło 33 pilotów. Na podstawie: Przegląd Lotniczy Aviation Revue nr 5/95.
Rozegrano cztery konkurencje o długościach: 14,8 km; 17,2 km; 19,6 km; 6,0 km.
1994, III Paralotniowe Mistrzostwa Polski.
 miejsce: Górska Szkoła Szybowcowa "Żar"
 termin: 12-19.06.1994
 organizator: Aeroklub Polski
Startowało 40 pilotów. Jedna z 4 konkurencji z metą w Okrajniku miała 14,6 km.
1993, Szczyrk.
 termin: 22-31 VIII,
udział wzięło 38 pilotów.

</doc>
<doc id="1759359" url="https://pl.wikipedia.org/wiki?curid=1759359" title="Aeolipila">
Aeolipila



</doc>
<doc id="1759361" url="https://pl.wikipedia.org/wiki?curid=1759361" title="Erik Olin Wright">
Erik Olin Wright

Erik Olin Wright (ur. 9 lutego 1947 w Berkeley, Kalifornia, zm. 23 stycznia 2019) – amerykański socjolog kierunku analitycznego marksizmu specjalizujący się w zagadnieniach stratyfikacji społecznej i w egalitarnych alternatywach przyszłości kapitalizmu. Doktoryzował się na Uniwersytecie Kalifornii w Berkeley w 1976. Był wykładowcą na Uniwersytecie Wisconsin.

</doc>
<doc id="1759362" url="https://pl.wikipedia.org/wiki?curid=1759362" title="Ołena Biłosiuk">
Ołena Biłosiuk

Ołena Mychajliwna Biłosiuk z domu Pidhruszna (ukr. Олена Михайлівна Білосюк (Підгрушна), ur. 9 stycznia 1987 w Legnicy) – ukraińska biathlonistka, złota medalistka olimpijska, wielokrotna medalistka mistrzostw świata i Europy.
Kariera.
Urodziła się w Legnicy, w szpitalu przeznaczonym dla stacjonujących w Polsce żołnierzy radzieckich i ich rodzin. Po raz pierwszy na arenie międzynarodowej pojawiła się w 2005 roku, startując na olimpijskim festiwalu młodzieży Europy w Monthey. Zdobyła tam brązowe medale w sprincie i sztafecie. W tym samym roku wystąpiła na mistrzostwach świata juniorów w Kontiolahti, zajmując między innymi dwunaste miejsce w biegu indywidualnym i siódme w sztafecie. Podczas mistrzostw świata juniorów w Presque Isle rok później wywalczyła brązowy medal w biegu indywidualnym.
Po raz pierwszy w zawodach Pucharu Świata wystąpiła 2 marca 2007 roku w Lahti, gdzie zajęła 44. miejsce w sprincie. Pierwsze punkty zdobyła 4 grudnia 2008 roku w Östersund, zajmując 27. miejsce w biegu indywidualnym. Na podium zawodów tego cyklu pierwszy raz stanęła 1 grudnia 2012 roku w tej samej miejscowości, zajmując drugie miejsce w sprincie. W zawodach tych rozdzieliła Norweżkę Torę Berger i Rosjankę Olgę Wiłuchiną. W kolejnych startach jeszcze siedem razy stawała na podium, odnosząc dwa zwycięstwa: 9 lutego 2013 roku w Novym Měscie i 5 lutego 2016 roku wygrywała sprinty. Najlepsze wyniki osiągnęła w sezonie 2015/2016, kiedy zajęła siódme miejsce w klasyfikacji generalnej.
Na mistrzostwach świata w Novym Měscie w 2013 roku zdobyła trzy medale. Najpierw zwyciężyła w sprincie, wyprzedzając Torę Berger i swą rodaczkę - Witę Semerenko. Została jednocześnie pierwszą w historii Ukrainką, która została mistrzynią świata w tej konkurencji. Następnie była trzecia w biegu pościgowym, za Berger i Polką Krystyną Pałką. Ponadto razem z koleżankami z reprezentacji zajęła drugie miejsce w sztafecie. Wynik ten Ukrainki powtórzyły podczas mistrzostw świata w Hochfilzen w 2017 roku. Ponadto zdobyła brązowy medal w sztafecie na mistrzostwach świata w Östersund w 2019 roku. Na tej samej imprezie była blisko kolejnego medalu, zajmując czwarte miejsce w sprincie. Walkę o podium przegrała z Czeszką Lucie Charvátovą o 4,3 sekundy. Kolejny brązowy medal w sztafecie zdobyła podczas mistrzostw świata w Pokljuce w 2021 roku.
W 2010 roku wystąpiła na igrzyskach olimpijskich w Vancouver, zajmując między innymi dwunaste miejsce w biegu masowym i szóste w sztafecie. Brała też udział w igrzyskach olimpijskich w Soczi cztery lata później, gdzie razem z Witą Semerenko, Juliją Dżimą i Wałentyną Semerenko zwyciężyła w sztafecie. Był to pierwszy w historii medal olimpijski dla Ukrainy w tej konkurencji. Zajęła tam ponadto siódme miejsce w biegu masowym, ósme w biegu indywidualnym, 26. miejsce w sprincie i 22. w biegu pościgowym.
26 marca 2014 została mianowana wiceministrem sportu w Rządzie Arsenija Jaceniuka.

</doc>
<doc id="1759363" url="https://pl.wikipedia.org/wiki?curid=1759363" title="Play &amp; Win">
Play &amp; Win

Play &amp; Win – rumuńskie trio grające muzykę z gatunku dance, powstałe w 2000 roku, jeden z wiodących producentów muzyki w Rumunii. Play &amp; Win jest absolutnym liderem w Rumunii, jeśli chodzi o muzykę dance. Współpracuje z wieloma słynnymi rumuńskimi zespołami i wokalistami, takimi jak Akcent, 3rei Sud Est, Catalin Josan, Morris, Laurentiu Duta, City One czy Inna. Jako wokaliści członkowie grupy Play &amp; Win debiutowali na początku 2009 roku. Wtedy to powstał singiel „Slow Motion”, który zdobył pierwsze miejsce w Kiss FM’s Top 40 Fresh. Był to jeden z największych hitów wiosny w Rumunii. Jako producenci zadebiutowali w 2005 razem z bardzo dobrze znaną w Polsce grupą Akcent. Wtedy to ich wspólnymi siłami powstał hit „Kylie”, który znalazł się w „pierwszej piątce” najpopularniejszych kawałków w Belgii, Szwecji, Norwegii, Polsce, Rosji, Ukrainie i Turcji, a pierwsze miejsce zajął w Holandii, Finlandii i Rumunii. Następnym zespołem, z którym Play &amp; Win współpracował był Activ. Stworzyli hity takie jak „Superstar”, „Dor”, „Heaven” i „Lucruri simple”. Kolejnym hitem wyprodukowanym przez trio był „Sunny Days” zespołu Zero, który zajął drugie miejsce w rumuńskim krajowym Konkursie Piosenki Eurowizji 2009.
Play &amp; Win są powiązani z trzema najbardziej znanymi artystami w Rumunii, są to: Inna, Morris i DJ Bob Taylor. Są producentami debiutanckiej płyty Inny „Hot” który przyniósł takie single, jak „Hot” i „Love”, osiągając pierwsze miejsca na listach przebojów w Rumunii, Bułgarii, Polsce, Hiszpanii, Rosji, Turcji, Grecji i na Węgrzech. Morris i jego „Desire”, to kolejny strzał w dziesiątkę chłopaków z Play &amp; Win. Zajął on 5 miejsce w Kiss FM’s Top 40 Fresh.
Play &amp; Win są jednymi z najbardziej sukcesywnych producentów muzyki w Rumunii. Posiadają ponad 300 singli zarejestrowanych w Związku Kompozytorów w Rumunii.

</doc>
<doc id="1759364" url="https://pl.wikipedia.org/wiki?curid=1759364" title="Lindsay Wilson">
Lindsay Wilson

Lindsay Edward "Lew" Wilson (ur. 15 października 1948 w Methven) – nowozelandzki wioślarz, dwukrotny medalista olimpijski.
Pierwszy medal, złoty, zdobył w Monachium w 1972 jako członek ósemki. Cztery lata później sięgnął po brąz, ponownie w tej konkurencji. W ósemce był brązowym medalistą mistrzostw świata (1974 i 1975). W 1973 był mistrzem Nowej Zelandii w ósemce, jako członek osady Waikato.

</doc>
<doc id="1759366" url="https://pl.wikipedia.org/wiki?curid=1759366" title="Audrina Patridge">
Audrina Patridge

Audrina Cathleen Patridge (ur. 9 maja 1985) – amerykańska aktorka i osobowość telewizyjna. Najlepiej znana jako jedna z głównych postaci reality show "Wzgórza Hollywood (The Hills)" w telewizji MTV. W 2010 Audrina pojawi się w swoim własnym programie "The Audrina Show".
Kariera.
Po przeprowadzce do Los Angeles podjęła pracę w studiu Quixote jako recepcjonistka. W 2006 roku gwiazdy programu "Laguna Beach" Lauren Conrad i Heidi Montag postanowiły, że nakręcą reality show "Wzgórza Hollywood" w jej domu. Audrina szybko stała się ich przyjaciółką i dołączyła do obsady programu. 28 maja 2009 roku podczas wywiadu w "On Air with Ryan Seacrest" potwierdziła, że opuszcza "Wzgórza", aby pokazać siebie na podstawie programu dokumentującego jej życie poza reality show. Audrina opuści "Wzgórza" tak szybko, jak zostaną nakręcone dodatkowe odcinki 5 sezonu. Jej nowy show, "The Audrina Show", zostanie wyprodukowany przez Marka Burnetta w telewizji MTV na początku 2010 roku.
Pojawienie się w "Wzgórzach Hollywood" otworzyło jej drogę do Hollywood. Audrina dostała niewielką rolę w filmie "" - film został wydany na DVD 21 kwietnia 2009 roku. Pojawiła się w serialach takich jak "MADtv" czy "Do Not Disturb". W sierpniu 2008 roku dołączyła do obsady filmu "Ty będziesz następna", gdzie zagrała Megan. Film był realizowany od października 2008 do początku 2009 roku. Premiera "Ty będziesz następna" planowana jest 11 września 2009 roku. Zagrała również w "A Nightmare on Elm Street" i "The Silent Killer". Ostatnio występuje w reklamie popularnej restauracji fast foodów Carl's Jr.

</doc>
<doc id="1759367" url="https://pl.wikipedia.org/wiki?curid=1759367" title="Gregory Blaxland">
Gregory Blaxland

Gregory Blaxland (ur. 17 czerwca 1778 w Fordwich w Anglii, zm. 1 stycznia 1853 w Sydney) – australijski farmer i podróżnik, najbardziej znany jako uczestnik pierwszej wyprawy, która przekroczyła Góry Błękitne.
Życiorys.
Młodość.
Pochodził z angielskiego hrabstwa Kent, gdzie jego ojciec był zamożnym posiadaczem ziemskim, a przez pewien czas nawet burmistrzem ich rodzinnego miasteczka. Blaxlandowie przyjaźnili się z Josephem Banksem, który jako jeden z pierwszych prominentnych Brytyjczyków zaczął publicznie mówić o zasadności kolonizacji Australii. Prawdopodobnie pod jego wpływem Gregory wraz z żoną wyemigrowali w 1806 do Nowej Południowej Walii. Szybko związał się z wpływową grupą farmerów rekrutujących się spośród byłych oficerów armii. W 1808 stronnictwo to zbuntowało się przeciwko gubernatorowi Williamowi Blighowi i uwięziło go, co przeszło do historii jako tzw. rebelia rumowa. Buntownicy nie ponieśli jednak żadnych poważniejszych konsekwencji.
Odkrycia i służba kolonialna.
W 1813 był jednym z trzech (nie licząc czwórki służących) członków ekspedycji mającej za zadanie przebyć Góry Błękitne – wówczas stanowiące naturalną granicę kolonii – i zbadać tereny położony po ich drugiej stronie. Wyprawa ta dała początek osadnictwu w głębi australijskiego lądu. Sukces ekspedycji przyniósł Blaxlandowi dużą popularność w kolonii. W 1823 odwiedził na krótko Anglię, gdzie wydał dziennik ze swojej słynnej podróży. W 1827 został wybrany w skład trzyosobowej delegacji, która miała rozmawiać z Brytyjczykami na temat przyznania kolonii autonomii (nic z tego jednak nie wyszło, a autonomia została przyznana dopiero wiele lat później).
Późniejsze życie.
Później wycofał się z życia publicznego, skupiając się na zarządzania swoją farmą, gdzie stworzył jedną z pierwszych australijskich winnic. Pod koniec życia cierpiał na chroniczne bóle głowy, które coraz bardziej utrudniały mu normalne funkcjonowanie. W wyniku tych dolegliwości w Nowy Rok 1853 targnął się na własne życie i zmarł. Został pochowany na cmentarzu Wszystkich Świętych w Parramattcie (dziś dzielnicy Sydney). Jego imię nosi miasteczko Blaxland w Górach Błękitnych oraz okręg wyborczy Blaxland.

</doc>
<doc id="1759368" url="https://pl.wikipedia.org/wiki?curid=1759368" title="Wyniki wyborów parlamentarnych w Polsce">
Wyniki wyborów parlamentarnych w Polsce

Wyniki wyborów parlamentarnych w Polsce – zestawienie wyników wyborów do Sejmu i Senatu w Polsce od czasu pierwszych wyborów w 1919 roku poprzez wybory w okresie PRL (tylko do Sejmu) do ostatnich wyborów do Sejmu i Senatu w okresie III Rzeczypospolitej.
III Rzeczpospolita.
Wyniki wyborów do sejmu z 2011.
 (*) Procent poparcia od uprawnionych do głosowania, tj. procent oddanych ważnych głosów na daną partię z wyborców uprawnionych do oddania głosu (w tych wyborach uprawnionych, zgodnie z danymi PKW 30 762 931 wyborców) .
Wyniki wyborów do sejmu z 2019.
Podział mandatów i rozkład procentowy poparcia w wyniku wyborów z uwzględnieniem podziału na późniejszą większość rządzącą w kolejności: ugrupowanie rządowe, opozycja parlamentarna i pozaparlamentarna (komitety, które nie przekroczyły 1% poparcia w skali kraju, potraktowano zbiorczo):

</doc>
<doc id="1759373" url="https://pl.wikipedia.org/wiki?curid=1759373" title="Ad-Dhahira">
Ad-Dhahira



</doc>
<doc id="1759376" url="https://pl.wikipedia.org/wiki?curid=1759376" title="Rezerwat przyrody Góra Gipsowa">
Rezerwat przyrody Góra Gipsowa

Rezerwat przyrody „Góra Gipsowa” – stepowy rezerwat przyrody na południowym stoku Góry Gipsowej (285 m n.p.m.), w pobliżu miasta Kietrz (w gminie Kietrz, w powiecie głubczyckim, w województwie opolskim), na terenie Płaskowyżu Głubczyckiego.
Celem ochrony jest „zachowanie ze względów naukowych naturalnego zbiorowiska roślinności stepowej, występującej na jednym z nielicznych stanowisk w tej części kraju”.
Na mocy obowiązującego planu ochrony ustanowionego w 2014 roku, obszar rezerwatu objęty jest ochroną czynną.
Historia.
O interesującej florze Góry Gipsowej z licznymi gatunkami reprezentującymi element pontyjski pisał już w 1837 r. Friedrich Wilhelm Kölbing. Od 1926 r. utworzenie na Gipsowej Górze (niem. "Gipsberg") stanowiska ochrony roślin postulował Richard Keilholz – nauczyciel tkactwa w Królewskiej Szkole Tkackiej w Kietrzu i przyrodnik amator, który temu stanowisku poświęcił dwie publikacje: "Die pontische Pflanzengemeinschaft der Gipsberge bei Katscher" („Der Oberschleiser” 9, 1927) oraz "Die Flora der Gipsberge von Dirschel bis Katscher" („Leschwitzer Tischkerierkalender” 2, 1927 i 3, 1928). W dniach 25–26 czerwca 1927 r. Prowincjonalne Władze do Spraw Ochrony Pomników Przyrody w Prowincji Górny Śląsk przeprowadziły studyjną wycieczkę w terenie. Obok Keilholza wzięli w niej udział m.in. Gustav Eisenreich, baron Bolko von Richthofen (jako reprezentant władz Prowincji) i burmistrz Kietrza, Greinert. W 1932 r. miasto Kietrz przejęło rezerwat przyrody "Höhe 285,5 (Pontischer Hügel)". Starania Keilholza zostały zwieńczone sukcesem dopiero w 1935 r., kiedy władze prowincjonalne w Opolu utworzyły „Obszar Przyrody Chronionej Wapienna Góra koło Kietrza” (niem. "Naturschutzgebiet Kalkberg bei Katscher") o powierzchni 33,65 arów.
Po II wojnie światowej Zarządzeniem Ministra Leśnictwa i Przemysłu Drzewnego z dnia 24 grudnia 1957 roku został w tym miejscu utworzony rezerwat przyrody w celu zachowania stanowisk roślinności stepowej. Powstał na południowym zboczu Góry Gipsowej, gdzie w latach 1812–1972 prowadzono eksploatację złóż gipsu metodą podziemną (na terenie rezerwatu widoczne są ślady tej eksploatacji).
W latach 2010–2012 stowarzyszenie Dolnośląski Ruch Ochrony Przyrody realizowało tu projekt „Czynna ochrona muraw kserotermicznych w rezerwacie Góra Gipsowa” w ramach Regionalnego Programu Operacyjnego Województwa Opolskiego na lata 2007–2013.
W 2013 roku nastąpiło powiększenie rezerwatu z 1,02 ha do 1,72 ha, a w grudniu 2016 roku do 8,65 ha.
Flora.
Na terenie rezerwatu znajdują się stanowiska roślin stepowych i zaroślowych, m.in. dzwonek boloński, kostrzewa walezyjska, oman szorstki, perz siny, owsica łąkowa, śniedek cienkolistny, ostrożeń pannoński, leniec pospolity, dziewanna fioletowa, złocień baldachogroniasty, pajęcznica gałęzista, storczyk bzowy, krwawnik szczecinkolistny, głowienka wielkokwiatowa, przewiercień sierpowaty, pięciornik biały.

</doc>
<doc id="1759379" url="https://pl.wikipedia.org/wiki?curid=1759379" title="2000 Malibu Road">
2000 Malibu Road



</doc>
<doc id="1759382" url="https://pl.wikipedia.org/wiki?curid=1759382" title="Daniel Ambroziński">
Daniel Ambroziński

Daniel Krzysztof Ambroziński (ur. 7 września 1977 w Skierniewicach, zm. 10 sierpnia 2009 w Usman Khel) – polski wojskowy, porucznik Wojska Polskiego.
Życiorys.
Urodził się 7 września 1977 w Skierniewicach. Uczęszczał do szkoły podstawowej w Koluszkach, maturę zdał w Technikum Spożywczym w Łodzi. Ukończył Wyższą Szkołę Oficerską im. gen. Tadeusza Kościuszki oraz Akademię Wychowania Fizycznego we Wrocławiu. Ukończył kursy specjalistyczne, m.in. Ranger Course w Fort Benning GA USA w 2005 oraz Mountain Summer Training Course w szwajcarskim Andermatt.
Zawodową służbę wojskową rozpoczął w 2001. Służył w Zamościu, następnie w 25 Brygadzie Kawalerii Powietrznej im. Księcia Józefa Poniatowskiego w Leźnicy Wielkiej, gdzie od sierpnia 2008 pełnił funkcję szefa sekcji rozpoznania w 1 batalionie.
Podczas pierwszej swojej misji zagranicznej służył w VI zmianie Polskiego Kontyngentu Wojskowego w Iraku.
Służba w Afganistanie była jego drugą misją zagraniczną. Podczas V zmiany PKW Afganistan pełnił obowiązki specjalisty w Zespole Doradczo-Łącznikowym (OMLT) stacjonującym w bazie Vulcan w Ghazni.
Zginął 10 sierpnia 2009 w zasadzce zastawionej przez talibów w Usman Khel (dystrykt Adżiristan w północno-zachodniej części „polskiej” prowincji Ghazni). Był dziesiątym polskim żołnierzem, a pierwszym z V zmiany poległym podczas misji w Afganistanie.
Pośmiertnie został odznaczony Krzyżem Komandorskim Orderu Krzyża Wojskowego i Gwiazdą Afganistanu przez prezydenta RP Lecha Kaczyńskiego i awansowany przez ministra obrony narodowej Bogdana Klicha na stopień kapitana. 
Osierocił córeczkę Marysię. Owdowił żonę Natalię. Obie mieszkały w ich domu rodzinnym w Jarocinie.
Pogrzeb.
Ciało porucznika Daniela Ambrozińskiego zostało przywiezione do Polski, do macierzystej jednostki w Leźnicy Wielkiej, 16 sierpnia 2009 samolotem CASA z niemieckiego Ramstein. W ceremonii na lotnisku wojskowym uczestniczyła rodzina poległego, a także dowódca wojsk lądowych gen. broni Waldemar Skrzypczak, dowódca 25 Brygady Kawalerii Powietrznej gen. bryg. Dariusz Wroński oraz żołnierze z 1. batalionu 25 BKPow. Wyniesiona z samolotu w asyście kompanii honorowej trumna przykryta polską flagą spoczęła na katafalku na płycie lotniska. Tu modlitwę za poległego poprowadził ks. kapelan Wiesław Okoń, a pamięć żołnierza uczczono minutą ciszy. Następnie trumna z ciałem oficera została przewieziona do Jarocina, gdzie 18 sierpnia 2009 odbył się pogrzeb.
Mszę świętą w intencji zmarłego tragicznie oficera w kościele pw. św. Antoniego Padewskiego w Jarocinie odprawił biskup polowy WP Tadeusz Płoski. W pogrzebie uczestniczyli m.in. prezes Rady Ministrów Donald Tusk, minister obrony narodowej Bogdan Klich, szef Biura Bezpieczeństwa Narodowego Aleksander Szczygło i szef Sztabu Generalnego WP gen. Franciszek Gągor. Nad grobem Aleksander Szczygło odczytał list prezydenta RP Lecha Kaczyńskiego:
„"Żadne słowa nie są w stanie złagodzić straty, jaką jest śmierć bliskiej osoby. Pamiętajmy jednak, że sensem służby żołnierza jest poświęcanie się dla innych. Kapitan Daniel Ambroziński próbował uratować życie kolegom i podwładnym, eliminując strzelającego do nich przeciwnika. Niestety nie udało mu się uchronić siebie. Poświęcenie i niezaprzeczalne męstwo, jakim się wykazał, zasługują na ogromny podziw, szacunek i powszechną wdzięczność. Nie ma większej ofiary, niż oddać za kogoś życie. Jestem głęboko przekonany, że ofiara ta nie zostanie zapomniana."”
Premier polskiego rządu Donald Tusk zwrócił się bezpośrednio do zmarłego oficera:
„"– Panie kapitanie, jesteśmy tu dziś z tobą i twoimi najbliższymi. W wielu domach Polacy myślą co zrobiłeś i jak zginąłeś. Ciepłe, serdeczne myśli krążą wokół twojej rodziny. Dziś o tobie pamiętają też twoi koledzy. Myślą o tobie i wierzą, że będziesz z góry ich pilnował, by nie musieli dołączyć do ciebie. Żegna ciebie bohatera cała ojczyzna. Panie kapitanie wszyscy chylą nisko czoła przed tobą. Zaczynasz swoją ostatnią misję. Żegnaj bo wiem, że tam jesteś".”
Reperkusje śmierci.
Śmierć Daniela Ambrozińskiego podczas misji w Afganistanie wywołała głębokie poruszenie w kraju i stała się okazją do głośnego wyrażenia pretensji żołnierzy do rządzących. 16 sierpnia 2009 na lotnisku w Leźnicy Wielkiej, przemawiający nad trumną podczas żołnierskiego pożegnania, dowódca wojsk lądowych gen. broni Waldemar Skrzypczak powiedział między innymi:
”"Dlaczego dopiero trzeba było śmierci kpt. Ambrozińskiego, by pomyślano o lepszym wyposażeniu i uzbrojeniu żołnierzy?"”,
”"Moi podwładni zrobili wszystko, aby nasze wojsko było dobrze wyposażone. Nie zawsze nasz głos znalazł zrozumienie u tych, którzy powinni to zrozumieć jako rzecz oczywistą."”,
”"My wiemy czym walczyć. Nie urzędnicy wojskowi, biurokracja ma nam mówić czym walczyć. To my wiemy czym mamy walczyć i chcemy, żeby nas słuchano. Zabrano nam kompetencje, zostawiając odpowiedzialność. Czy nadejdzie czas, że ktoś, kto zaniedbał te kwestie, poniesie odpowiedzialność?"”,
”"To wojna, walka i bój piszą nowe regulaminy, a nie przepisy, które nie przystają do realiów wojny, na której są żołnierze"”.
Słowa wypowiedziane przez dowódcę wojsk lądowych w Leźnicy Wielkiej, jak również udzielenie przez generała krytycznego wobec funkcjonowania polskiej administracji wojskowej wywiadu dla prasy i telewizji, wzbudziły kontrowersje w kręgach rządowych. W ich następstwie, 17 sierpnia 2009 generał Skrzypczak oddał się do dyspozycji prezydenta, a 20 sierpnia podał się do dymisji.

</doc>
<doc id="1759384" url="https://pl.wikipedia.org/wiki?curid=1759384" title="Trey Hardee">
Trey Hardee

James Trey Hardee (ur. 7 lutego 1984 w Birmingham, w stanie Alabama) – amerykański lekkoatleta specjalizujący się w wielobojach.
Zdobył złoty medal młodzieżowych mistrzostw NACAC w roku 2004. W 2008 reprezentował USA podczas igrzysk olimpijskich w Pekinie, jednak nie ukończył rywalizacji w dziesięcioboju po tym jak nie zaliczył żadnej wysokości w skoku o tyczce. Rok później został mistrzem świata w dziesięcioboju. Na halowym czempionacie globu w marcu 2010 zdobył srebrny medal przegrywając jedynie ze swoim rodakiem Bryanem Clayem. W 2011 obronił tytuł mistrza świata, a w 2012 został wicemistrzem olimpijskim.
Stawał na podium mistrzostw Stanów Zjednoczonych i mistrzostw NCAA.
Rekordy życiowe: siedmiobój (hala) – 6208 (26/27 stycznia 2006, Albuquerque); dziesięciobój (stadion) – 8790 pkt. (19/20 sierpnia 2009, Berlin, 10. wynik w historii światowej lekkoatletyki).

</doc>
<doc id="1759387" url="https://pl.wikipedia.org/wiki?curid=1759387" title="Robert (piosenkarka)">
Robert (piosenkarka)

Robert (zapis stylizowany RoBERT, właśc. Myriam Roulet, ur. 1964) – francuska aktorka, piosenkarka, a także kompozytorka i autorka tekstów. Od początku swojej kariery muzycznej współpracuje z Mathieu Saladin’em, kompozytorem i muzykiem.

</doc>
<doc id="1759389" url="https://pl.wikipedia.org/wiki?curid=1759389" title="E414">
E414



</doc>
<doc id="1759392" url="https://pl.wikipedia.org/wiki?curid=1759392" title="Tabula Rasa (gra komputerowa)">
Tabula Rasa (gra komputerowa)

Richard Garriott's Tabula Rasa – gra komputerowa z gatunku MMORPG stworzona przez Destination Games i wydana przez NCsoft. Tabula Rasa była grą z gatunku role-playing game, która łączyła w sobie pewne aspekty strzelanki. Trafiła do sprzedaży detalicznej 2 listopada 2007 r.
28 lutego 2009 r. po wcześniejszych informacjach o odejściu Richarda Garriotta z NCsoft, serwery gry zostały wyłączone. Jako oficjalną informację podano, że liczba aktywnych graczy nie spełniła oczekiwań wydawcy.

</doc>
<doc id="1759393" url="https://pl.wikipedia.org/wiki?curid=1759393" title="Jan Polewka">
Jan Polewka

Jan Polewka (ur. 1945 w Krakowie) – polski scenograf i reżyser teatralny, syn literata Adama Polewki. 
Życiorys.
Studiował na krakowskiej Akademii Sztuk Pięknych u Jonasza Sterna i Andrzeja Stopki. Studia ukończył w roku 1970. 
Opracowywał scenografie i kostiumy dla Teatru im. Wojciecha Bogusławskiego w Kaliszu, Teatru im. Jana Kochanowskiego w Opolu, Teatru Współczesnego w Warszawie, Starego Teatru im. Heleny Modrzejewskiej w Krakowie oraz Opery Wrocławskiej. 
W roku 1971 rozpoczął współpracę z włoskim reżyserem Giovannim Pampiglione, z którym zrealizował kilka sztuk Carla Gozziego i Carla Goldoniego. 
W latach 1990–1998 był dyrektorem krakowskiego Teatru Lalki, Maski i Aktora „Groteska”. Od października 2017 dyrektor ds. artystycznych Narodowego Starego Teatru im. Heleny Modrzejewskiej w Krakowie.
W maju 2022 roku został laureatem nagrody Krakowska Książka Miesiąca za książkę "Dom pod wiecznym piórem : leksykon legendarnego Domu Literatów w Krakowie".

</doc>
<doc id="1759394" url="https://pl.wikipedia.org/wiki?curid=1759394" title="Bystry Potok (dopływ Osówki)">
Bystry Potok (dopływ Osówki)

Bystry Potok (do 1945 niem. "Springbach") – potok w północno-zachodniej Polsce, w województwie zachodniopomorskim, w granicach administracyjnych Szczecina, na Wzgórzach Warszewskich. Stanowi prawy dopływ Osówki. Ma długość ok. 1,1 km.
Źródła Bystrego Potoku znajdują się na wysokości ok. 110 m n.p.m., w okolicach Podbórza, w północnej części szczecińskiego osiedla Warszewo.
Bystry Potok płynie głębokim jarem w kierunku zachodnim, uchodzi do Osówki przed mostkiem, po którym przebiega ul. Lisiej Góry.

</doc>
<doc id="1759395" url="https://pl.wikipedia.org/wiki?curid=1759395" title="Enrique Almaraz y Santos">
Enrique Almaraz y Santos

Enrique Almaraz y Santos (ur. 22 września 1847 w La Vellés, zm. 22 stycznia 1922 w Madrycie) – hiszpański duchowny katolicki, arcybiskup Toledo i prymas Hiszpanii, kardynał.
Życiorys.
Święcenia kapłańskie przyjął w 1874 roku w Salamance. Doktorat z teologii uzyskał w 1876 roku i licencjat z prawa kanonicznego w centralnym seminarium duchownym w Salamance. Był kapłanem pracującym w diecezji Salamanka. 19 stycznia 1893 roku otrzymał nominację na biskupa Palencia. Konsekrowany 16 kwietnia 1893 roku w kościele San Isidro w Madrycie przez kard. Ciriaco María Sancha Hervás arcybiskupa Walencji. 18 kwietnia 1907 roku mianowany arcybiskupem metropolitą Sewilli. Na konsystorzu 27 listopada 1911 roku papież Pius X wyniósł go do godności kardynalskiej z tytułem kardynała prezbitera San Pietro in Montorio. Brał udział w konklawe 1914 roku, które wybrało na papieża Benedykta XV. 16 grudnia 1920 roku został przeniesiony na stolicę metropolitalną prymasów Hiszpanii w Toledo. Zmarł 22 stycznia 1922 roku w Madrycie i tego samego dnia zmarł również Benedykt XV. Pochowano go w archikatedrze metropolitalnej w Toledo.

</doc>
<doc id="1759398" url="https://pl.wikipedia.org/wiki?curid=1759398" title="Eulinognathus lawrensis">
Eulinognathus lawrensis

Eulinognathus lawrensis – gatunek wszy z rodziny Polyplacidae, pasożytujący na "Bathyergus suillus". Powoduje wszawicę.
Samica wielkości 2,1 mm. Wszy te mają ciało silnie spłaszczone grzbietowo-brzusznie, wydłużone. Przednia para nóg jest wyraźnie mniejsza i słabsza, zakończona słabym pazurem. Samica składa jaja zwane gnidami, które są mocowane specjalnym "cementem" u nasady włosa nosiciela. Rozwój osobniczy po wykluciu się z jaja około trwa 14 dni i występują w nim 3 stadia larwalne; larwy od osobników dorosłych różnią się tylko wielkością.
Wesz ta pasożytuje na skórze. Żywi się krwią, którą ssie 2–3 razy dziennie. Występuje na terenie Afryki.

</doc>
<doc id="1759400" url="https://pl.wikipedia.org/wiki?curid=1759400" title="Mistrzostwa Świata Kobiet w Curlingu 1985">
Mistrzostwa Świata Kobiet w Curlingu 1985

Mistrzostwa Świata Kobiet w Curlingu 1985 odbyły się między 4 a 23 marca 1985 w szwedzkim Jönköping, w Rosenlundshallen.
Tytuł mistrzów świata obroniła Kanada (Linda Moore) pokonując w finale Szkotki (Isobel Torrance Junior) 5:2. W małym finale Szwajcarki (Erika Müller) pokonały 6:4 Szwedki (Inga Arfwidsson).
__BEZSPISU__

</doc>
<doc id="1759404" url="https://pl.wikipedia.org/wiki?curid=1759404" title="Akceleracja">
Akceleracja

Akceleracja (łac. "acceleratio": przyspieszenie) – w fizjologii oznacza międzypokoleniowe przyspieszenie rozwoju i dojrzewania, a więc wcześniejsze osiąganie kolejnych etapów rozwoju lub wcześniejsze (w porównaniu z innymi narządami) wykształcenie się jakiegoś narządu w rozwoju zarodka. W psychologii jest to przyspieszenie rozwoju cech psychicznych.
Szybsze dojrzewanie dzieci i młodzieży w kolejnych pokoleniach i osiąganie w tym samym wieku większych wymiarów ciała, spowodowane jest pełniejszym wykorzystaniem potencjału genetycznego, dzięki bardziej racjonalnemu żywieniu. Inną przyczyną może być postępująca cywilizacja i urbanizacja, które powodują napięcie emocjonalne (wzmożone łaknienie), wcześniejsze i silniejsze bodźce seksualne, co wzmaga wydzielanie hormonów, a zwłaszcza hormonu wzrostu.
W ciągu XX wieku akceleracja rozwoju fizycznego (w kolejnych pokoleniach szybsze dojrzewanie, większy przyrost wagi ciała oraz wzrostu) podniosła się do 3 lat.

</doc>
<doc id="1759408" url="https://pl.wikipedia.org/wiki?curid=1759408" title="Bathyergicola lawrensis">
Bathyergicola lawrensis



</doc>
<doc id="1759411" url="https://pl.wikipedia.org/wiki?curid=1759411" title="Po Klon Garai">
Po Klon Garai



</doc>
<doc id="1759412" url="https://pl.wikipedia.org/wiki?curid=1759412" title="Karteolol">
Karteolol

Karteolol – organiczny związek chemiczny, lek beta-adrenolityczny, obniżający ciśnienie śródgałkowe. Stosowany miejscowo w okulistyce w leczeniu jaskry. Po podaniu miejscowo szybko, po około 30 minutach, zaczyna swoje działanie. Karteolol praktycznie nie wchłania się do krwiobiegu.
Dawkowanie.
Zakraplać do worka spojówkowego chorego oka 2 razy dziennie po 1 kropli leku.
Uwagi.
W przypadku wystąpienia działań niepożądanych w postaci zaburzeń widzenia nie należy prowadzić pojazdów oraz obsługiwać urządzeń mechanicznych. Kobiety w ciąży bądź karmiące piersią powinny przed przyjęciem leku poinformować o tym fakcie lekarza. Osoby noszące soczewki kontaktowe powinny zdejmować je w trakcie zakraplania lekiem i zakładać ponownie po ok. 15 minutach.

</doc>
<doc id="1759414" url="https://pl.wikipedia.org/wiki?curid=1759414" title="Jacques Thuillier">
Jacques Thuillier

Jacques Thuillier (ur. 18 marca 1928 w Vaucouleurs, zm. 18 października 2011 w Paryżu) – francuski historyk sztuki, specjalizujący się w sztuce francuskiej, zwłaszcza XVII wieku.
Zarys biografii.
W latach 1951-1955 studiował w École Normale Supérieure. Tytuł doktorski uzyskał w 1970. Wykładał na Sorbonie i uniwersytecie w Dijon. W 1977 został wybrany do Collège de France. W 1998 otrzymał tytuł profesora honorowego.
Sekretarz (1964-1983) i członek honorowy (od 1990) Międzynarodowego Komitetu Historii Sztuki (Comité international d'histoire de l'art – CIHA).
Odznaczony Legią Honorową III klasy, Narodowym Orderem Zasługi II i III klasy oraz Komandorią Orderu Sztuki i Literatury. Laureat nagród: Minda de Gunzburg (1991), Grand Prix d'histoire de la Ville de Paris (1991), Grand Prix national d'histoire (1994), Grand Prix d'histoire Chateaubriand (2002).

</doc>
<doc id="1759415" url="https://pl.wikipedia.org/wiki?curid=1759415" title="Proenderleinellus lawrensis">
Proenderleinellus lawrensis



</doc>
<doc id="1759416" url="https://pl.wikipedia.org/wiki?curid=1759416" title="Zapis liniowy">
Zapis liniowy

Zapis liniowy – technologia zapisu na nośnikach magnetycznych stworzona z myślą o systemach komputerowych (streamery). Ze względu na wydajność, pojemność i dostępność jest często stosowany w profesjonalnych systemach archiwizacji danych.
Konstrukcja napędu taśmowego wykorzystującego zapis liniowy pozwala na skrócenie trasy, jaką przebywa taśma magnetyczna w napędzie. Zastosowanie małej liczby elementów mechanicznych zwiększa niezawodność urządzenia. Wykorzystanie głowic pracujących w trybie wielościeżkowego zapisu umożliwia znaczny wzrost prędkości odczytu/zapisu danych bez konieczności wzrostu prędkości przesuwu taśmy.

</doc>
<doc id="1759417" url="https://pl.wikipedia.org/wiki?curid=1759417" title="Czerwień FD&amp;C">
Czerwień FD&amp;C



</doc>
<doc id="1759419" url="https://pl.wikipedia.org/wiki?curid=1759419" title="E129">
E129



</doc>
<doc id="1759421" url="https://pl.wikipedia.org/wiki?curid=1759421" title="Pierre-Hector Coullié">
Pierre-Hector Coullié

Pierre-Hector Coullié (ur. 14 marca 1829 w Paryżu, zm. 12 września 1912 w Lyonie) – francuski duchowny katolicki, kardynał, arcybiskup Lyonu.
Życiorys.
Święcenia kapłańskie przyjął 23 grudnia 1854. 29 września 1876 został mianowany biskupem koadiutorem Orleanu i wybrany tytularnym biskupem Sydonu. 19 listopada 1876 przyjął sakrę z rąk kardynała Josepha-Hippolyte'a Guiberta (współkonsekratorami byli biskupi: Félix Dupanloup i Joseph Foulon. 11 października 1878 objął biskupstwo Orleanu. 15 czerwca 1893 przeszedł na stolicę metropolitalną Lyonu, na której pozostał już do śmierci. 19 kwietnia 1897 Leon XIII wyniósł go do godności kardynalskiej z tytułem prezbitera Santissima Trinità al Monte Pincio. W 1903 wziął udział w konklawe wybierających Piusa X. Został pochowany w Katedrze św. Jana Chrzciciela w Lyonie.

</doc>
<doc id="1759423" url="https://pl.wikipedia.org/wiki?curid=1759423" title="Lazaros C. Triarhou">
Lazaros C. Triarhou

Lazaros Constantinos Triarhou (gr. , ur. 1957) – grecki lekarz neurolog, neuropatolog i historyk medycyny. Profesor neurobiologii na Uniwersytecie w Salonikach.

</doc>
<doc id="1759424" url="https://pl.wikipedia.org/wiki?curid=1759424" title="Pierre-Hector Coullie">
Pierre-Hector Coullie



</doc>
<doc id="1759426" url="https://pl.wikipedia.org/wiki?curid=1759426" title="Full Members Cup">
Full Members Cup

Full Members Cup (z ang. Puchar Pełnoprawnych Członków) był angielskim, piłkarskim pucharem rozgrywanym w latach 1985–1992. Był on także rozgrywany pod nazwami Simod Cup (1987–1989) i Zenith Data Systems Cup (1989–1992) od nazw sponsorów.
Turniej Full Members Cup był organizowany po katastrofie na stadionie Heysel, kiedy angielskie kluby zostały zawieszone w rozgrywkach europejskich przez organizację UEFA, dla klubów z dwóch najwyższych klas rozgrywkowych w Anglii.
Nazwa pucharu związana jest z faktem, że drużyny w nim występujące były pełnoprawnymi członkami angielskiej ligi piłkarskiej, z pełnym prawem głosu.
Puchar Full Members Cup został całkowicie zlikwidowany, gdy powstała zawodowa liga piłkarska Premier League.
W miejsce Full Members Cup został utworzony Superpuchar Anglii, który przetrwał jednak tylko jeden sezon, i "ewoluował" w Tarczę Wspólnoty (Tarczę Dobroczynności).

</doc>
<doc id="1759429" url="https://pl.wikipedia.org/wiki?curid=1759429" title="Ludwik de Bourbon (hrabia Vermandois)">
Ludwik de Bourbon (hrabia Vermandois)

Ludwik de Bourbon, hrabia Vermandois, fr. "Louis de Bourbon" (ur. 2 października 1667 w Saint-Germain-en-Laye, zm. 18 listopada 1683 we Flandrii) – nieślubny syn króla Ludwika XIV Burbona i Ludwiki de la Vallière. Nazywany był "Ludwikiem de Vermandois".
Urodził się w Château de Saint-Germain-en-Laye. Był najmłodszym z piątki dzieci, które urodziła jego matka, ale tylko on i jego siostra Maria Anna, starsza dokładnie o rok, nie zmarli w dzieciństwie. Imię Ludwik otrzymał po swoim ojcu. Został legitymizowany w wieku 2 lat w 1669, otrzymał tytuł hrabiego Vermandois i admirała Francji. Podobnie jak jego siostra (znana na dworze królewskim jako "Mademoiselle de Blois"), Ludwik nosił nazwisko "de Bourbon", a nie "de France".
W 1674 matka Ludwika – słynna ze swojej piękności metresa królewska, wstąpiła do klasztoru karmelitanek w paryskim Faubourg Saint-Jacques i przyjęła imię siostry "Louise de la Miséricorde". Ludwik zamieszkał w Palais-Royal pod opieką stryja i stryjny - księcia Filipa I Orleańskiego i Elżbiety Charlotty z Palatynatu. Mimo że Elżbieta Charlotta patrzyła krzywo na romanse króla i jego nieślubne dzieci, Ludwika polubiła.
Książę Orleanu uważany był powszechnie za libertyna i homoseksualistę. Ludwik podczas pobytu w Palais-Royal poznał Filipa de Lorraine-Armagnac, zwanego "kawalerem de Lorraine", najsłynniejszego z kochanków jego wuja. Podobno Kawaler i jego otoczenie uwiodły młodego Ludwika. W czerwcu 1682 Ludwik XIV wygnał syna i kawalera. Ludwik trafił do Normandii. Elżbieta Charlotta postanowiła pogodzić ojca z synem i przekonała Ludwika XIV, aby wysłał de Vermandois jako żołnierza do Flandrii, która wtedy znajdowała się pod francuską okupacją. De Vermandois udał się pod oblegane Courtrai i tam zachorował. Mimo choroby, desperacko pragnąc odzyskać miłość ojca, walczył dalej. Nie posłuchał rad lekarza królewskiego i markiza de Montchevreuil. Nie wycofał się do Lille. Zmarł w wieku 16 lat.
Pochowano go w katedrze w Arras. Jego siostra i jego ciotka bardzo przeżyły jego śmierć, ale jego ojciec podobno nie uronił ani jednej łzy. Jego matka, pokutująca za swą rozwiązłość w klasztorze, miała powiedzieć, że płacze bardziej nad faktem jego urodzenia niż jego śmierci.
Według niektórych, to Ludwik de Vermandois był człowiekiem w żelaznej masce.

</doc>
<doc id="1759431" url="https://pl.wikipedia.org/wiki?curid=1759431" title="Św. Andrzej Bobola">
Św. Andrzej Bobola



</doc>
<doc id="1759434" url="https://pl.wikipedia.org/wiki?curid=1759434" title="Eulinognathus lophiomydis">
Eulinognathus lophiomydis

Eulinognathus lophiomydis – gatunek wszy z rodziny Polyplacidae, pasożytujący na grzywaku ("Lophiomys imhausi"). Powoduje wszawicę.
Samica wielkości 2,75 mm. Wszy te mają ciało silnie spłaszczone grzbietowo-brzusznie, wydłużone. Przednia para nóg jest wyraźnie mniejsza i słabsza, zakończona słabym pazurem. Samica składa jaja zwane gnidami, które są mocowane specjalnym "cementem" u nasady włosa nosiciela. Rozwój osobniczy po wykluciu się z jaja około trwa 14 dni i występują w nim 3 stadia larwalne; larwy od osobników dorosłych różnią się tylko wielkością.
Wesz ta pasożytuje na skórze. Żywi się krwią, którą ssie 2–3 razy dziennie. Występuje na terenie Afryki w Kenii.

</doc>
<doc id="1759436" url="https://pl.wikipedia.org/wiki?curid=1759436" title="Casimir Oyé-Mba">
Casimir Oyé-Mba

Casimir Oyé-Mba (ur. 20 kwietnia 1942 w Nzamaligué, zm. 16 września 2021 w Paryżu) – gaboński polityk, dyrektor Banku Państw Afryki Środkowej (BEAC) w latach 1978–1990, premier Gabonu w latach 1990–1994, minister spraw zagranicznych od 1994 do 1999, minister planowania w latach 1999–2007, minister kopalnictwa i ropy od 2007 do 2009.
Życiorys.
Edukacja i kariera zawodowa.
Urodził się w Nzamaligué w departamencie Komo-Mondah w prowincji Estuaire. W latach 1948–1954 uczęszczał do szkoły podstawowej Montfort w Libreville. Od 1954 do 1961 kształcił się w szkole średniej Bessieux w Libreville. W 1965 ukończył prawo na Uniwersytecie w Rennes we Francji. Rok później został absolwentem prawa publicznego na Uniwersytecie Paryskim. W 1969 zdobył na tej uczelni tytuł doktora prawa.
W 1968 wrócił do Gabonu, gdzie rozpoczął pracę w Banku Centralnym Państw Afryki Równikowej i Kamerunu (BCEAEC). W styczniu 1970 został wicedyrektorem jego agencji w Libreville, a w kwietniu tego samego roku dyrektorem. W 1973, kiedy BCEAEC przekształcił się w Bank Państw Afryki Środkowej (BEAC), Oyé-Mba został jego Dyrektorem Narodowym ds. Gabonu. W styczniu 1977 objął funkcję zastępcy dyrektora generalnego BEAC w Jaunde w Kamerunie. W kwietniu 1978 objął stanowisko dyrektora Banku Państw Afryki Środkowej, na którym pozostał do 1990.
Kariera polityczna.
W 1973 został członkiem Komitetu Centralnego Gabońskiej Partii Demokratycznej (PDG). W wyniku ustaleń konferencji narodowej w Gabonie, 3 maja 1990 objął stanowisko szefa rządu. W wyborach parlamentarnych w październiku 1990 dostał się do Zgromadzenia Narodowego z ramienia PDG. Przed wyborami prezydenckimi w grudniu 1993 był szefem kampanii prezydenckiej Omara Bongo. Po wyborach, w marcu 1994 podał się dymisji, lecz prezydent Bongo zachował go na stanowisku szefa rządu. Po podpisaniu nowego porozumienia z opozycją w październiku 1994, premier Oyé-Mba podał swój gabinet do dymisji. 2 listopada 1994 nowym szefem rządu został Paulin Obame-Nguema.
W gabinecie premiera Obame-Nguemy, objął stanowisko ministra spraw zewnętrznych i współpracy, które zajmował do stycznia 1999. 25 stycznia 1999 został mianowany ministrem planowania w rządzie Ntoutoume Emane. 28 grudnia 2007 objął stanowisko ministra kopalnictwa, ropy naftowej, energii, zasobów wodnych i promocji nowej energii w gabinecie Jeana-Eyeghe Ndonga.
W wyborach parlamentarnych w grudniu 1996 oraz w grudniu 2001 uzyskał reelekcję w Zgromadzeniu Narodowym. W wyborach lokalnych w grudniu 2002 został wybrany członkiem rady miejskiej Ntoum. W wyborach parlamentarnych w grudniu 2006 uzyskał mandat deputowanego do Zgromadzenia narodowego z okręgu Ntoum.
Po śmierci prezydenta Omara Bongo 8 czerwca 2009, Oyé-Mba, członek Biura Politycznego PDG, był jedną z osób, które starały się o nominację partii w wyborach prezydenckich zaplanowanych na 30 sierpnia 2009. Pomimo iż był jednym z głównych kandydatów, oficjalnym kandydatem PDG został ogłoszony Ali Bongo, syn zmarłego prezydenta. W takiej sytuacji, 21 lipca 2009 Oyé-Mba ogłosił udział w wyborach prezydenckich jako kandydat niezależny. Casimir Oyé-Mba nie znalazł się w nowym rządzie Paula Biyoghé Mby, mianowanym po rezygnacji ze stanowiska premiera Ndonga. W jednym ze swoich przemówień przedwyborczych w sierpniu 2009, zadeklarował walkę z bezrobociem wśród młodych, jako jednym z głównych problemów kraju. W dniu głosowania, 30 sierpnia 2009, Oyé-Mba wycofał się jednak z udziału w wyborach. Nie przekazał poparcia żadnemu z pozostałych kandydatów. Stwierdził, że nie chce uwiarygadniać "katastrofalnego procesu wyborczego, który nie wygląda na przejrzysty i wiarygodny".
We wrześniu 2021 r. Ibrahim Mbombo Njoya oczekuje na ewakuację medyczną w Europie z powodu ciężkiej choroby wywołanej przez Covid-19.

</doc>
<doc id="1759438" url="https://pl.wikipedia.org/wiki?curid=1759438" title="Bathyergicola lophiomydis">
Bathyergicola lophiomydis



</doc>
<doc id="1759440" url="https://pl.wikipedia.org/wiki?curid=1759440" title="Parnassius phoebus">
Parnassius phoebus

Parnassius phoebus – gatunek motyla z rodziny paziowatych.
Występuje w Eurazji i Ameryce Północnej. Gąsienice żerują na skalnicy i rozchodniku.

</doc>
<doc id="1759445" url="https://pl.wikipedia.org/wiki?curid=1759445" title="Balázs Molnár">
Balázs Molnár

Balázs Molnár (ur. 1 lipca 1977 roku w Zalaegerszegu) - węgierski piłkarz, grający na pozycji defensywnego pomocnika. Od 2008 roku gra w Haladásie Szombathely.

</doc>
<doc id="1759447" url="https://pl.wikipedia.org/wiki?curid=1759447" title="Balazs Molnar">
Balazs Molnar



</doc>
<doc id="1759448" url="https://pl.wikipedia.org/wiki?curid=1759448" title="Parnassius cephalus">
Parnassius cephalus

Parnassius cephalus – gatunek motyla z rodziny paziowatych.
Występuje w Tybecie i zachodnich Chinach.

</doc>
<doc id="1759450" url="https://pl.wikipedia.org/wiki?curid=1759450" title="(10526) Ginkogino">
(10526) Ginkogino

(10526) Ginkogino – planetoida z pasa głównego asteroid okrążająca Słońce w ciągu 3 lat i 142 dni w średniej odległości 2,25 j.a. Została odkryta 19 października 1990 roku w obserwatorium w "Okutama" przez Tsutomu Hiokiego i Shuji Hayakawę. Nazwa planetoidy pochodzi od Ogino Ginko (1851-1913), pierwszej kobiety lekarz zarejestrowanej w Japonii. Przed nadaniem nazwy planetoida nosiła oznaczenie tymczasowe (10526) 1990 UK1.

</doc>
<doc id="1759452" url="https://pl.wikipedia.org/wiki?curid=1759452" title="Wałerij Krywencow">
Wałerij Krywencow

Wałerij Serhijowycz Krywencow, ukr. Валерій Сергійович Кривенцов, ros. Валерий Сергеевич Кривенцов, "Walerij Siergiejewicz Kriwiencow" (ur. 30 lipca 1973 w Doniecku, Ukraińska SRR) – ukraiński piłkarz, grający na pozycji pomocnika, a wcześniej obrońcy, reprezentant Ukrainy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Szachtar Donieck. Pierwszy trener Witalij Staruchin. W 1990 rozpoczął karierę piłkarską w Szachtarze, w którym występował do 2001, kiedy to przeniósł się Metałurha Donieck. Następny sezon rozpoczął w Wołyni Łuck. W 2003 wyjechał do Kazachstanu, gdzie bronił barw Aktöbe-Lento Aktöbe. Karierę piłkarską zakończył w 2005 w Metałurhu Zaporoże.
Kariera reprezentacyjna.
11 września 1994 roku debiutował w narodowej reprezentacji Ukrainy w przegranym 0:1 meczu towarzyskim z Koreą Południową. Łącznie rozegrał 17 gier. Wcześniej bronił barw młodzieżowej reprezentacji.
Kariera trenerska.
Po zakończeniu kariery przez rok prowadził swój biznes, a potem powrócił do piłkarskiej kariery, tym razem jako trener w Piłkarskiej Akademii Szachtar Donieck. W lipcu 2015 został zaproszony do sztabu szkoleniowego Szachtara Donieck, gdzie trenował juniorską drużynę. 22 czerwca 2015 został mianowany na stanowisko głównego trenera Illicziwca Mariupol.

</doc>
<doc id="1759454" url="https://pl.wikipedia.org/wiki?curid=1759454" title="Parafia św. Piotra Apostoła w Krynicy Morskiej">
Parafia św. Piotra Apostoła w Krynicy Morskiej

Parafia Świętego Piotra Apostoła w Krynicy Morskiej – rzymskokatolicka parafia należąca do metropolii warmińskiej, diecezji elbląskiej i dekanatu Krynica Morska. Erygowana 11 lipca 1974 roku. Jest prowadzona przez ojców Kapucynów.
Pierwotnie Krynica Morska należała do parafii św. Jakuba Apostoła w Tolkmicku. Do 25 marca 1992 roku należała do dekanatu elbląskiego w diecezji warmińskiej. Kościół parafialny pod wezwaniem NMP Gwiazdy Morza został wybudowany w latach 1938–1939 dla Zgromadzenia Sióstr Świętej Katarzyny.

</doc>
<doc id="1759455" url="https://pl.wikipedia.org/wiki?curid=1759455" title="Salvatore Caronna">
Salvatore Caronna

Salvatore Caronna (ur. 5 marca 1964 w Bad Säckingen) – włoski polityk, samorządowiec, poseł do Parlamentu Europejskiego VII kadencji.
Życiorys.
W czasach studenckich zaangażował się w działalność związanej z Włoską Partią Komunistyczną organizacji młodzieżowej "Federazione Giovanile Comunista Italiana". W 1986 został sekretarzem tej federacji w Bolonii, a w latach 1989–1993 stał na czele regionalnego stowarzyszenia kulturalno-rekreacyjnego. Działał później w Demokratach Lewicy (od 1999 do 2006 jako sekretarz tej partii w Bolonii), z którymi w 2007 przystąpił do Partii Demokratycznej. W nowym ugrupowaniu objął stanowisko przewodniczącego struktur regionalnych. Był także radnym Bolonii i regionu Emilia-Romania.
W wyborach w 2009 z listy PD uzyskał mandat posła do Parlamentu Europejskiego VII kadencji. Przystąpił do grupy Postępowego Sojuszu Socjalistów i Demokratów, został też członkiem Komisji Rozwoju Regionalnego.

</doc>
<doc id="1759456" url="https://pl.wikipedia.org/wiki?curid=1759456" title="Niżni Wielicki Ogród">
Niżni Wielicki Ogród

Niżni Wielicki Ogród (słow. " Nižná Kvetnica") – położona na wysokości ok. 1550-1570 m n.p.m. dość duża polana w Dolinie Wielickiej w słowackich Tatrach Wysokich. Znajduje się w środkowym piętrze tej doliny, po wschodniej stronie Wielickiego Potoku, wśród zarośli kosodrzewiny. Dawniej była wypasana, stały na niej szałasy, po zaprzestaniu wypasu zaczyna zarastać kosodrzewiną. Obecnie znajduje się tutaj rozdroże szlaków turystycznych.
W Dolinie Wielickiej istnieją jeszcze dwa inne ogrody: Wielicki Ogród (Pośredni Wielicki Ogród) i Wyżni Wielicki Ogród.

</doc>
<doc id="1759457" url="https://pl.wikipedia.org/wiki?curid=1759457" title="Donato Maria Dell’Olio">
Donato Maria Dell’Olio

Donato Maria Dell’Olio (ur. 27 grudnia 1847 w Bisceglie, zm. 18 stycznia 1902 w Benevento) – włoski duchowny katolicki, arcybiskup Benevento, kardynał.
Życiorys.
W latach 1856-1871 kształcił się w seminarium w rodzinnym mieście. Święcenia kapłańskie przyjął 23 grudnia 1871. Kontynuował naukę na Pontyfikalnym Ateneum św. Tomasza z Akwinu. Jednym z jego profesorów był przyszły kardynał Tommaso Zigliara. Od 1876 był rektorem rodzinnego seminarium gdzie wykładał również filozofię. W 1882 ufundował Instytut „Giovanni Bosco”.
14 grudnia 1891 otrzymał nominację na arcybiskupa Rossano. Konsekrowany 20 grudnia w Rzymie przez kardynała Raffaele Monaco La Valletta. 5 lutego 1898 przeniesiony na metropolię Benevento. W marcu tego samego roku otrzymał tytuł Asystenta Tronu Papieskiego. Udzielił sakramentu bierzmowania dla Francesca Forgione, w przyszłości świętego, który znany jest jako św. Ojciec Pio. Na konsystorzu z 15 kwietnia 1901 kreowany kardynałem prezbiterem. Zmarł w wieku zaledwie 54 lat niecały rok po nominacji kardynalskiej.

</doc>
<doc id="1759461" url="https://pl.wikipedia.org/wiki?curid=1759461" title="Leon Olszewski (duchowny)">
Leon Olszewski (duchowny)

Leon Olszewski, Olschewski (ur. 14 kwietnia 1894 w Królewcu, zm. 11 sierpnia 1942 w Dachau) – niemiecki duchowny katolicki, kapłan diecezji warmińskiej, ofiara obozu koncentracyjnego.
Życiorys.
Dzieciństwo i lata szkolne spędził w Królewcu, tamże zdał maturę. Dalsze wykształcenie zdobywał w Seminarium Duchownym w Braniewie, 2 sierpnia 1914 przyjmując tonsurę i cztery święcenia niższe; już po otrzymaniu tych święceń został sanitariuszem. 27 kwietnia 1919 otrzymał subdiakonat, 23 listopada tegoż roku przyjął święcenia kapłańskie we Fromborku. Jego pierwszą placówką duszpasterską stała się parafia w Żegotach, gdzie był wikariuszem i od kwietnia 1920 komendariuszem. W sierpniu 1920 przeszedł na administratora parafii w Tylży. Lata 1922–1935 spędził w Wischwill w charakterze proboszcza misyjnego. Po wysiedleniu z tamtych terenów był kolejno kuratusem w Glaznotach, proboszczem w Bilderweitschen, wreszcie od 27 października 1938 proboszczem w Tylży.
Występował wielokrotnie jako krytyk nazizmu, w związku z czym poddawano go licznym przesłuchaniom policyjnym. 25 sierpnia 1941 został aresztowany przez gestapo. Postawiono mu zarzuty prowadzenia duszpasterstwa wśród Polaków oraz rozpowszechnianie informacji o gwałtach żołnierzy Wehrmachtu w Rosji. W grudniu 1941 wysłany do obozu koncentracyjnego w Dachau, zginął tam 11 sierpnia 1942. Znalazł się wśród kandydatów na ołtarze − duchownych i świeckich męczenników komunizmu i hitleryzmu z diecezji warmińskiej − których proces beatyfikacyjny otwarto 15 września 2007.

</doc>
<doc id="1759463" url="https://pl.wikipedia.org/wiki?curid=1759463" title="Feliks Wojciechowski">
Feliks Wojciechowski

Feliks Wojciechowski (ur. 1870 w Rożnowie, zm. 28 października 1947 w Jarosławiu) – aptekarz, radny i wiceburmistrz Jarosławia.
Życiorys.
Urodził się w 1870 w Rożnowie, w powiecie śniatyńskim. Gimnazjum ukończył w Kołomyi, a studia na uniwersytecie we Lwowie. W Jarosławiu zamieszkał około 1896. Pierwszą jego firmą, którą prowadził z żoną Heleną w 1906 była „parowa pralnia i prasowalnia z połyskiem” przy placu Mickiewicza. Na wystawie przemysłowej i rolniczej, która odbyła się w 1908 w Jarosławiu, wszechstronny przedsiębiorca otrzymał srebrny medal za konserwy (prawdopodobnie z ogórkami, których uprawę propagował w okolicach Jarosławia). W 1912 prowadził aptekę „Pod Opatrznością Boską” przy ulicy Grunwaldzkiej 2. W czasie inwazji rosyjskiej podczas I wojny światowej wyjechał do Piwnicznej. Pomimo sprzeciwu władz austriackich zaczął na nowo organizować aptekę w 1915. W latach 1925–1929 piastował funkcję prezesa Stowarzyszenia Kupców Polskich. Ponadto był prezesem Kasy Mieszczańskiej, wiceprezesem Towarzystwa „Gwiazda” i w 1928 prezesem Towarzystwa Muzycznego. W 1929 wybrany został do Izby Przemysłowo-Handlowej we Lwowie. Był jednym z najwybitniejszych przedstawicieli przemysłu drogeryjnego i aptekarskiego we Wschodniej Małopolsce. Od 1928 do 1939 był radnym miejskim i przewodniczącym klubu radnych chrześcijańskich. W 1934 wybrany został członkiem zarządu Rady Miejskiej, a w 1937 jednogłośnie wiceburmistrzem. Należał do Stronnictwa Narodowego. Podczas II wojny światowej był członkiem Powiatowej Spółdzielni Rolniczo-Handlowej. Aptekę, którą prowadził zwano potocznie „apteką Wojciechowskiego”. Zmarł 28 października 1947 w Jarosławiu.
Rodzina.
Żonaty z Heleną Ostrowską (1860–1947) miał z nią czwórkę dzieci, trzech synów Mariana Stanisława (1881–1935), Feliksa (1896–1915) i Stanisława (1901–po 1951) oraz córkę.

</doc>
<doc id="1759464" url="https://pl.wikipedia.org/wiki?curid=1759464" title="Parafia Matki Bożej Gwiazdy Morza w Krynicy Morskiej">
Parafia Matki Bożej Gwiazdy Morza w Krynicy Morskiej

Parafia Matki Bożej Gwiazdy Morza w Krynicy Morskiej – rzymskokatolicka parafia należąca do diecezji elbląskiej i dekanatu Krynica Morska. Erygowana 14 września 1992. Od 4 grudnia 1996 jest prowadzona przez Księży Michalitów. Wcześniej prowadzona była przez księży diecezjalnych. Obejmuje swoim zasięgiem dzielnicę Nowa Karczma. Kościół parafialny pod wezwaniem Matki Bożej Gwiazdy Morza został wybudowany w latach 90. XX wieku, konsekrowany 29 października 2000 roku przez arcybiskupa Józefa Kowalczyka – nuncjusza apostolskiego, biskupa Andrzeja Śliwińskiego – biskupa diecezjalnego elbląskiego i biskupa Jana Chrapka – biskupa diecezjalnego radomskiego.

</doc>
<doc id="1759469" url="https://pl.wikipedia.org/wiki?curid=1759469" title="(10886) Mitsuroohba">
(10886) Mitsuroohba

(10886) Mitsuroohba – planetoida z pasa głównego asteroid okrążająca Słońce w ciągu 5 lat i 245 dni w średniej odległości 3,18 j.a. Została odkryta 10 listopada 1996 roku w obserwatorium w "Nanyo" przez Tomimaru Ōkuniego. Nazwa planetoidy pochodzi od "Mitsuro Ohby" (ur. 1953), japońskiego podróżnika. Przed nadaniem nazwy planetoida nosiła oznaczenie tymczasowe (10886) 1996 VR30.

</doc>
<doc id="1759470" url="https://pl.wikipedia.org/wiki?curid=1759470" title="Marcelo Spínola y Maestre">
Marcelo Spínola y Maestre

Marcelo Spínola y Maestre (ur. 14 stycznia 1835 w Isle of San Fernando, zm. 20 stycznia 1906 w Sewilli) – hiszpański duchowny katolicki, arcybiskup Sewilli, kardynał, błogosławiony katolicki.
Życiorys.
Święcenia kapłańskie przyjął 21 marca 1864 roku w Sewilli z rąk Luisa de la Lastra y Cuesta arcybiskupa Sewilli. Kapłan archidiecezji Sewilla. 16 grudnia 1880 roku otrzymał nominację na biskupa tytularnego Milos i biskupa pomocniczego archidiecezji Sewilla. Konsekrowany 6 lutego 1881 roku w archikatedrze Sewilli przez kard. Joaquín Lluch y Garriga arcybiskupa Sewilli. 10 listopada 1884 roku mianowany biskupem Coria, zaś 10 czerwca 1886 mianowany biskupem Málagi. 2 grudnia 1895 roku podniesiony do godności arcybiskupa i przeniesiony na stolicę metropolitalną w Sewilli. Na konsystorzu 11 grudnia 1905 roku papież Pius X wyniósł go do godności kardynała prezbitera. Zmarł 20 stycznia 1906 roku w Sewilli. Pochowano go w archikatedrze metropolitalnej Sewilli.
29 marca 1987 roku papież Jan Paweł II beatyfikował go w bazylice św. Piotra na Watykanie.

</doc>
<doc id="1759471" url="https://pl.wikipedia.org/wiki?curid=1759471" title="Athol Earl">
Athol Earl

Athol John "Joe" Earl (ur. 1 października 1952 w Christchurch) – nowozelandzki wioślarz, dwukrotny medalista olimpijski.
Pierwszy medal, złoty, zdobył w Monachium w 1972 jako członek ósemki. Cztery lata później sięgnął po brąz, ponownie w tej konkurencji. Był brązowym medalistą mistrzostw świata (1974 i 1975). Zdobywał tytuły mistrza Nowej Zelandii w ósemce (1976) oraz czwórce (1974, 1975, 1976).

</doc>
<doc id="1759472" url="https://pl.wikipedia.org/wiki?curid=1759472" title="Adam Khan">
Adam Khan

Adam-Langley Khan (ur. 24 maja 1985 w Bridlington) – brytyjski kierowca wyścigowy pochodzenia pakistańskiego.
Kariera.
Khan rozpoczął karierę w wyścigach samochodowych w 2002 roku od startów w hiszpańskiej Formule 3 oraz edycji zimowej brytyjskiej Formuły 3. Rok później przeniósł się do niemieckiej Formuły 3 oraz Europejskiego Pucharu Formuły Renault V6. W późniejszych latach wystartował jeszcze w austriackiej Formule 3, A1 Grand Prix, Euroseries 3000 oraz azjatyckiej serii GP2.
W 2009 roku pełnił funkcję kierowcy testowego zespołu Renault F1.

</doc>
<doc id="1759474" url="https://pl.wikipedia.org/wiki?curid=1759474" title="Shivers">
Shivers

Shivers – drugi solowy album holenderskiego DJ-a i producenta, Armina van Buurena. Wydany 8 sierpnia 2005 roku.
Edycja specjalna.
5 grudnia 2011 nakładem ProLogic Music dotychczas niewydany w Polsce album znalazł się w polskich sklepach. Edycja specjalna zawiera 2 dyski. Pierwszy jest podstawową płytą z drugiego albumu van Buurena, a na drugim krążku znajdują się dodatkowe utwory.

</doc>
<doc id="1759475" url="https://pl.wikipedia.org/wiki?curid=1759475" title="Esen Buka">
Esen Buka

Esen Buka (? - zm. ok. 1320) – chan z rodu Czagataidów, panujący od roku 1309 aż do śmierci.
Przed objęciem władzy.
Był synem Duwy (ok. 1282 - 1307). W roku 1305 został wysłany przez swojego ojca aby objąć władzę nad ułusem należącym niegdyś do jego brata, Kutluka Kuczy, obejmującym w przybliżeniu tereny dzisiejszego Afganistanu i wschodniego Iranu. Ponieważ jednocześnie Duwa rozpoczął wojnę z Czeperem (1303 - 1306), Esen Buka musiał walczyć z jego bratem, Sarbanem, który od kilkunastu lat reprezentował interesy potomków Ugedeja (1229 - 1241) na tych terytoriach. W roku 1306 Sarban uciekł jednak do Chorasanu, pod protekcję ilchana Oldżajtu (1304 - 1316). Czeper został pokonany w roku 1306, i marionetkowym chanem rządzącym okrojonym ułusem Ugedeja pod protektoratem Duwy został jego młodszy brat, Jangiczar. Duwa zmarł jednak w następnym roku i jego następca został jego syn, Könczek (1307-1308). Ten zmarł w roku 1308 i kolejnym chanem został Taliku (1308-1309), pochodzący z innej linii niż Duwa, który podjął wrogie działania przeciwko jego synom. To wkrótce doprowadziło do rebelii, i Taliku został pokonany przez młodszego brata Esena Buki, Kebeka (ok. 1320 - 1327). Zamieszanie związane z sukcesją po Duwie wykorzystał Czeper, który wraz ze swoimi braćmi podjął próbę odzyskania dawnej pozycji. Został on jednak pokonany przez Kebeka i ostatecznie uciekł do Chin, gdzie w roku 1310 poddał się Wielkiemu Chanowi. Kurułtaj, który Kebek zwołał w lecie roku 1309 potwierdził niemal całkowitą dezintegrację ułusu Ugedeja. Jego ziemie na południe i zachód od gór Ałtaj przejął Wielki Chan, natomiast większość pozostałego terytorium ułusu zagarnęli Czagataidzi. Kurułtaj zdecydował także że nowym chanem zostanie Esen Buka i Kebek sprawujący wówczas faktyczną władzę w chanacie ustąpił mu miejsca.
Wojna z Wielkim Chanem.
Najważniejszym wydarzeniem panowania Esena Buki była wojna z Wielkim Chanem Bujantu (1311 - 1320). Nowa granica pomiędzy cesarstwem Yuan a chanatem Czagataidów spowodowała, że wiele zimowych i letnich pastwisk czagatajskich plemion znalazło się po stronie chińskiej. Negocjacje jakie ok. roku 1312 Esen Buka rozpoczął w celu rozwiązania tego problemu zakończyły się niepowodzeniem. Jednocześnie sposób przekazywania trybutu jaki chan składał Wielkiemu Chanowi, tradycyjnie utrzymującemu w tym celu wiele bezpłatnych stacji pocztowych, płacącemu za jego transport na terenie Chin i pobyt oraz dary dla przewożących go osób, powodował, że skarb cesarstwa był coraz bardziej obciążony. Niektórzy urzędnicy wzywali do zaprzestania szczególnego traktowania ciągle wzrastającej liczby "wysłanników" Czagataidów, wskazując iż najczęściej są to zwykli kupcy, którzy wykorzystują pozory dyplomatycznej misji do prowadzenia handlu na preferencyjnych warunkach. Kolejnym źródłem napięcia pomiędzy dwoma państwami było przekonanie Esena Buki, że Wielki Chan i Ilchanidzi przygotowują się do wspólnego ataku na jego terytorium. Był to przedmiot odwiecznego strachu Czagataidów, a bezpośrednim jego powodem w tym przypadku było zachowanie się Abiszki, posła Bujantu do Oldżajtu, który prawdopodobnie pod wpływem alkoholu powiedział dowódcy Esena Buki, iż Wielki Chan i ilchan mają taki zamiar. Od roku 1313 Esen Buka rozpoczął zatrzymywanie kolejnych dyplomatów udających się przez ziemie Czagataidów z Chin do Iranu, i mimo iż żaden z nich nie potwierdził wersji Abiszki, nie porzucił on przekonania o zbliżającym się ataku. Jednocześnie zaproponował on przymierze przeciwko potomkom Tołuja nowemu chanowi Złotej Ordy Ozbegowi (1313 - 1341), ten jednak odrzucił propozycję.
W tej sytuacji chan zdecydował się zaatakować pierwszy i uzyskać w ten sposób czynnik zaskoczenia. Jeden z jego urzędników uciekł jednak do obozu dowódcy sił Wielkiego Chana, wielkiego marszałka Tughadżiego. W rezultacie kiedy wiosną 1314 roku Esen Buka zaatakował, przygotowany na taką ewentualność Tughadżi zadał mu klęskę. Po tej porażce chan wysłał misję z prośbą o pokój, twierdząc iż jego akcja była odpowiedzią na atak Tughadżiego. Zwolennikiem pokoju był m.in. inny pograniczny dowódca cesarstwa, Czunkur, który wezwał Esena Bukę do zignorowania Tughadżiego i powrotu do dawnej przyjaźni. Dało to chanowi asumpt do uznania, że może rozprawić się z Tughadżim bez narażenia na szwank całościowych stosunków z Wielkim Chanem. Zanim jednak zaatakował Tughadżiego ten rozbił w zaskakującym ataku jego straż przednią. W odpowiedzi Esen Buka obrabował poselstwo od ilchana Oldżajtu do Wielkiego Chana i doprowadził tym samym do eskalacji konfliktu. Pod koniec roku 1314 chan ponownie zaatakował Tughadżiego i rozegrała się bitwa, według Kaszaniego nierozstrzygnięta, zaś według źródeł chińskich zwycięska dla cesarza. Teraz Bujantu rozkazał ukaranie Czagataidów poprzez przeniesienie wojny na ich terytorium i zajęcie ich pastwisk. W roku 1315 Tughadżi i Czunkur weszli głęboko na terytorium Czagataidów, a w następnym zajęli ich letnie pastwiska nad rzeką Tałas i zimowe w pobliżu jeziora Issyk-kul. Zmusiło to Esena Bukę do wycofania się z zajętego wówczas przez niego Chorasanu w celu ratowania rodzin swoich żołnierzy. Wojska Wielkiego Chana wycofały się z zajętych terytoriów i już na mniejszą skalę wojna była prowadzona przez obie strony aż do końca panowania Esena Buki, przy czym wyraźnie zarysowała się przewaga armii cesarstwa. Chan próbował zmienić tę sytuację w roku 1315 ponawiając w stosunku do Ozbega ofertę przymierza, jednak ten ponownie ją odrzucił. Jedyną dyplomatyczną korzyścią jaką uzyskał Esen Buka było przejście na jego stronę w roku 1316 Kuśali, syna Külüg-chana (1308-1311) i przyszłego Wielkiego Chana Kutughtu (1329), który uciekł do niego po nieudanej próbie buntu w prowincji Shanxi.
Wojna z Ilchanidami.
Walcząc z Chinami Esen Buka na mniejszą skalę zaangażował się także w konflikt z Ilchanidami. Po tym jak opuścił on południe kontrolę nad miejscowymi Mongołami, tzw. Negüderydami, objął początkowo jego młodszy brat It Kul, a następnie Da'ud Kucza, syn lub kuzyn Kutluka Kuczy. Próbował on podporządkować sobie zbuntowanych wodzów Negüderydów, Temüra i Lakczira, oraz zająć Herat. Temür i Lakczir wezwali jednak na pomoc ilchana Oldżajtu, którego połączona z czagatajskimi buntownikami armia w roku 1312 pokonała Da'uda Kuczę i zajęła jego terytorium. Ten poprosił o pomoc Esena Bukę, który wysłał armię złożoną z ponad 60 tys. ludzi, dowodzoną przez Kebeka, Da'uda Kuczę i Jasawura, wnuka Buki Temüra (1272 - 1282). Pokonała ona armię Chorasanu i ścigała jej pozostałości aż do bram Heratu. Jednak z powodu wyczerpania koni, kończenia się zapasów żywności oraz przede wszystkim ataku wojsk Wielkiego Chana na wschodzie (patrz powyżej), Esen Buka musiał odwołać swoje wojska. Już w trakcie inwazji Chorasanu Jasawur pokłócił się z Kebekiem, który po powrocie oskarżył go o zmawianie się z irańskimi Mongołami. W roku 1316 pomiędzy ich siłami doszło do regularnej bitwy, przy czym wojska Oldżajtu przekroczyły Amu-Darię by interweniować po stronie wnuka Buki Temüra. Jasawur przeszedł teraz na stronę Ilchanidów, a Oldżajtu pozwolił mu na zajęcie pastwisk na terenie Badghis(według Hafiza-i Abru nakazał on także miejscowym emirom aby byli mu posłuszni). Stamtąd Jasawur wraz z chorasańskimi emirami przedsięwziął wyprawę na Mawarannahr i uprowadził z niego wielką liczbę ludzi, osiedlając ich w Chorasanie. Do końca panowania Esena Buki problem zagrożenia z jego strony nie został rozwiązany.

</doc>
<doc id="1759476" url="https://pl.wikipedia.org/wiki?curid=1759476" title="Thunderdome">
Thunderdome

THUNDERDOME – holenderski koncept muzyczny utworzony w 1992 roku przez Irfana van Ewijka, Duncana Stutterheima i Theo Lelie (ID&amp;T). Szczyt popularności tego projektu przypada podobnie jak w przypadku konkurencyjnego Terrordrome na lata 90. Zawiera jedne z najszybszych i najcięższych odmian elektronicznej muzyki tanecznej - głównie hardcore
Thunderdome CD.
Główny cykl składa się z 25 albumów, które wydawane są od 1992. ID&amp;T wydało również wiele edycji jubileuszowych i okolicznościowych pod szyldem Thunderdome.

</doc>
<doc id="1759479" url="https://pl.wikipedia.org/wiki?curid=1759479" title="Thomas Duncan">
Thomas Duncan

Thomas William Duncan (ur. 15 sierpnia 1905 w Casey w stanie Iowa), zm. w 1987 w Las Cruces w stanie Nowy Meksyk) – amerykański prozaik, poeta, reporter i wykładowca.
Już od wczesnej młodości zajmował się pisaniem. Będąc kilkunastolatkiem publikował artykuły i krótkie opowiadania w gazetach i czasopismach. W roku 1922 rozpoczął studia na Uniwersytecie Drake'a, które następnie kontynuował na Uniwersytecie Harvarda i które ukończył z wyróżnieniem "Cum laude" w roku 1929. W latach 1942–1944 był wykładowcą w Grinnell College.
Największym jego sukcesem literackim był powieść "Gus the Great", nominowana do utworu września (1947) przez "Book-of-the-Month Club" i wydana w 750 tysiącach egzemplarzy. Informacje o jej sfilmowaniu są trudne do potwierdzenia
Był żonaty z Acteą Carolyn Young (zmarła w 1990 r.).
Pochowany jest w Las Cruces razem w żoną w nieoznakowanym grobie.

</doc>
<doc id="1759482" url="https://pl.wikipedia.org/wiki?curid=1759482" title="Pierluigi Castagnetti">
Pierluigi Castagnetti

Pierluigi Castagnetti (ur. 9 czerwca 1945 w Reggio nell’Emilia) – włoski polityk, wieloletni parlamentarzysta, ostatni przewodniczący partii ludowej.
Życiorys.
Ukończył studia z zakresu nauk politycznych. Zaangażował się w działalność młodzieżówki chadeckiej. Był bliskim współpracownikiem wywodzących się z Chrześcijańskiej Demokracji (DC) ministrów, a także partyjnych liderów. W 1980 sam uzyskał mandat radnego regionu Emilia-Romania, zaś dwa lata później wybrano go na sekretarza regionalnego chadecji.
W latach 1987–1994 zasiadał w Izbie Deputowanych jako poseł X i XI kadencji. Należał do przeciwników wysłania wojsk włoskich celem udziału w I wojnie w Zatoce Perskiej. Po rozwiązaniu DC na skutek afer korupcyjnych, zaangażował się w działalność kolejnych partii chadeckich. Był współzałożycielem Włoskiej Partii Ludowej, z ramienia której w latach 1994–1999 zasiadał w Parlamencie Europejskim jako członek prezydium Europejskiej Partii Ludowej.
W 1997 bez powodzenia ubiegał się o stanowisko przewodniczącego ludowców (pokonał go Franco Marini), dwa lata później stanął na czele PPI. W 2001 wprowadził to ugrupowanie do koalicji Margherita, skupiającej centrowe ugrupowania współpracujące z postkomunistami z Demokratów Lewicy i innymi partiami centrolewicy w ramach Drzewa Oliwnego. W tym samym roku powrócił do Izby Deputowanych (XIV kadencji), mandat poselski utrzymywał także po wyborach w 2006 i 2008 do parlamentu XV i XVI kadencji (do 2013). W 2002 był wśród inicjatorów przekształcenia Margherity w jednolitą formację, od 2007 należy do współtworzonej przez to ugrupowanie Partii Demokratycznej.
W 2002 stawiano mu zarzuty korupcyjne za działania z początku lat 90., jednak postępowanie w tym zakresie zostało umorzone wobec przedawnienia. W latach 2006–2008 był wiceprzewodniczącym Izby Deputowanych. Na pierwszym posiedzeniu XVI kadencji w dniu 29 kwietnia 2008 pełnił obowiązki przewodniczącego do czasu wyboru Gianfranca Finiego.

</doc>
<doc id="1759484" url="https://pl.wikipedia.org/wiki?curid=1759484" title="Mistrzostwa świata w kolarstwie górskim i trialu">
Mistrzostwa świata w kolarstwie górskim i trialu

Mistrzostwa świata w kolarstwie górskim po raz pierwszy odbyły się w 1990 roku amerykańskim Durango i rozgrywane były w konkurencjach cross-country i downhill dla kobiet i mężczyzn. W kolejnych latach liczba dyscyplin ulegała zmianie. W 2002 roku mistrzostwa te zostały połączone z mistrzostwami świata w trialu i od tej pory rozgrywane są razem, w tym samym czasie, jako mistrzostwa świata w kolarstwie górskim i trialu. W 2003 roku maraton MTB został włączony do programu mistrzostw, jednak od 2004 roku organizowanie są osobne Mistrzostwa Świata w Maratonie MTB. W latach 2001 i 2002 rozgrywano dual slalom, ale konkurencję tę zarzucono już w 2003 roku. Od 1999 roku wprowadzono sztafetę cross-country, w 2002 roku four cross, a w 2012 roku cross-country eliminator. Zwycięzcy poszczególnych dyscyplin zostają uhonorowani "tęczowymi koszulkami", w których mogą startować do następnych mistrzostw. Zawody są organizowanie zazwyczaj we wrześniu przez UCI i narodowe federacje kolarskie.
Tabela medalowa.
"Stan po MŚ 2020"

</doc>
<doc id="1759486" url="https://pl.wikipedia.org/wiki?curid=1759486" title="Parafia św. Michała Archanioła w Prudniku">
Parafia św. Michała Archanioła w Prudniku

Parafia św. Michała Archanioła – parafia rzymskokatolicka położona przy placu Farny 2 w Prudniku. Należy do dekanatu Prudnik w diecezji opolskiej.
Do parafii należą: kościół św. Michała Archanioła w Prudniku, kościół Świętych Apostołów Piotra i Pawła w Prudniku, kościół św. Józefa w Prudniku-Lesie i kaplica Najświętszego Serca Pana Jezusa w Dębowcu.
Historia parafii.
Prudnicka parafia powstała w 1279 roku i przez następne 350 lat należała do dekanatu osobłoskiego w diecezji ołomunieckiej. W 1629, na mocy „przyjacielskiego porozumienia”, została włączona do diecezji wrocławskiej znajdującej się pod rządami biskupa Karola Ferdynanda Wazy (syn króla Polski Zygmunta III Wazy). W 1738 utworzono archiprezbiterat prudnicki, a do godności dziekana wyniesiono Floriana Siegfrieda Weidingera. Do parafii należały trzy pustelnie: św. Józefa w Lesie, Kapliczna Góra i Wieszczyna. Po wojnach śląskich parafia znalazła się w granicach Prus. Od końca II wojny światowej w granicach Polski. W latach 1946–1999 prowadzona przez ojców Dominikanów, a od 1999 przez księży diecezjalnych. Do diecezji opolskiej włączona formalnie w 1972.
Terytorium.
Parafii podlegają: aleja Lipowa, ul. Armii Krajowej, ul. Asnyka, ul. Batorego, ul. Bora-Komorowskiego, ul. Broniewskiego, ul. Chopina, ul. Ciasna, ul. Chrobrego, ul. Curie-Skłodowskiej, ul. Czartoryskiego, ul. Damrota, ul. Dąbrowskiego, ul. Dwernickiego, ul. Dworcowa, ul. Gimnazjalna, ul. Głowackiego, ul. Górna, ul. Grottgera, ul. Grunwaldzka, ul. Jagiellońska, ul. Kardynała Wyszyńskiego, ul. Kilińskiego, ul. Klasztorna, ul. Kochanowskiego, ul. Kolejowa, ul. Kołłątaja, ul. Konopnickiej, ul. Kopernika, ul. Kossaka, ul. Kościelna, ul. Kościuszki, ul. Kraszewskiego, ul. Królowej Jadwigi, ul. Krótka, ul. Krzywa, ul. Krzywoustego, ul. Kwiatowa, ul. Langiewicza, ul. Legionów, ul. Legnicka, Lipno, ul. Łokietka, ul. Łucznicza, ul. Łukowa, ul. Maków, ul. Małachowskiego, ul. Matejki, ul. Meblarska, ul. Mickiewicza, ul. Mierosławskiego, ul. Mieszka I, ul. Młyńska, ul. Moniuszki, ul. Morcinka, ul. Nyska, ul. Ogrodowa, ul. Paderewskiego, ul. Parkowa, ul. Piastowska, Plac Farny, Plac Szarych Szeregów, Plac Wolności, Plac Zamkowy, ul. Pocztowa, ul. Poniatowskiego, ul. Prądzyńskiego, ul. Prusa, ul. Przemysłowa, ul. Ratuszowa, ul. Reja, ul. Reymonta, Rynek, ul. Sądowa, ul. Sienkiewicza, ul. Słowackiego, ul. Słowiańska, ul. Słowicza, ul. Sobieskiego, ul. Sportowa, ul. Stara, ul. Staszica, ul. Stroma, ul. Strzelecka, ul. Szkolna, ul. Szpitalna, ul. Tkacka, ul. Towarowa, ul. Traugutta, ul. Tysiąclecia, ul. Tuwima, ul. Wąska, ul. Wandy, ul. Wańkowicza, ul. Wojska Polskiego, ul. Wróblewskiego, ul. Wysockiego, ul. Zamkowa, ul. Zwycięstwa, ul. Żeromskiego.
Do parafii należy również osada Chocim i wieś Dębowiec.

</doc>
<doc id="1759489" url="https://pl.wikipedia.org/wiki?curid=1759489" title="Polsat Futbol">
Polsat Futbol

Polsat Futbol – polska stacja telewizyjna o profilu sportowym, należąca do grupy kanałów Telewizji Polsat. Była to pierwsza w Polsce stacja sportowa w całości poświęcona piłce nożnej. Kanał dostępny był na platformie Cyfrowy Polsat. Szefem kanału był Marian Kmita. Pozycją kanału na liście Cyfrowego Polsatu był nr 22.
Stacja podczas transmisji meczów Ligi Mistrzów UEFA, Ligi Europy UEFA i spotkań ligowych oraz pucharowych uruchamiała specjalne serwisy, aby móc równolegle transmitować na żywo kilka meczów.
Ze stacją współpracowali m.in. Mateusz Borek, Roman Kołtoń, Bożydar Iwanow, Paweł Wójcik, Przemysław Pełka, Andrzej Janisz, Tomasz Kowalczyk, Robert Noga.
W nocy z 31 maja na 1 czerwca 2012 roku kanał zakończył nadawanie. Przyczyną zakończenia nadawania była utrata przez Polsat praw transmisyjnych do Ligi Mistrzów UEFA i Ligi Europy UEFA wraz z zakończeniem sezonu 2011/2012. Transmisje rozgrywek piłkarskich zostały przeniesione do pozostałych anten sportowych Polsatu, w tym mecze T-Mobile Ekstraklasy które od rundy wiosennej sezonu 2011/2012 były transmitowane na antenie Polsatu Sport Extra. Polsat Futbol został zastąpiony kanałem Polsat Sport Extra HD.

</doc>
<doc id="1759490" url="https://pl.wikipedia.org/wiki?curid=1759490" title="Andrew Bolton">
Andrew Bolton

Andrew Bolton (ur. 24 stycznia 1980 w New Haven) – amerykański wioślarz.

</doc>
<doc id="1759491" url="https://pl.wikipedia.org/wiki?curid=1759491" title="Parafia Miłosierdzia Bożego w Prudniku">
Parafia Miłosierdzia Bożego w Prudniku

Parafia Miłosierdzia Bożego w Prudniku – rzymskokatolicka parafia położona przy ul. ks. Skowrońskiego 35 w Prudniku. Parafia należy do dekanatu Prudnik w diecezji opolskiej.
Historia.
W dniu 2 sierpnia 1999, po opuszczeniu przez zakon kaznodziejski miasta Prudnik, na mocy dekretu bp Alfonsa Nossola została erygowana nowa parafia pod wezwaniem Miłosierdzia Bożego, której proboszczem został ks. Piotr Sznura.
Terytorium.
Ulice: Bema, Bończyka, Bożka, Cybisa, Jana Kazimierza, Jesionowa, Kombatantów, Korfantego, Księdza Koziołka, Ligonia, Lompy, Lwowska, Łangowskiego, Miarki, Monte Cassino, Nowa, Podgórna, Polna (i bloki), Powstańców Śląskich, Prążyńska, Robotnicza, Roboty, Rostka, Sadowa, Skowrońskiego, Smołki, Soboty, Tabory, Wiejska, Wileńska, Wybickiego.

</doc>
<doc id="1759492" url="https://pl.wikipedia.org/wiki?curid=1759492" title="76 (album)">
76 (album)

76 – pierwszy studyjny album holenderskiego DJ-a i producenta, Armina van Buurena. Wydany 1 czerwca 2003 roku.
Edycja specjalna.
5 grudnia 2011 nakładem ProLogic Music dotychczas niewydany w Polsce album znalazł się w polskich sklepach. Edycja specjalna zawiera 2 dyski. Pierwszy jest podstawową płytą z pierwszego albumu van Buurena, a na drugim krążku znajdą się dodatkowe utwory.

</doc>
<doc id="1759493" url="https://pl.wikipedia.org/wiki?curid=1759493" title="Roeland Lievens">
Roeland Lievens

Roeland Lievens (ur. 1 lipca 1983 r. w Oostburg) – holenderski wioślarz.

</doc>
<doc id="1759494" url="https://pl.wikipedia.org/wiki?curid=1759494" title="Tiffany Thornton">
Tiffany Thornton

Tiffany Dawn Thornton (ur. 14 lutego 1986) – amerykańska aktorka i piosenkarka, występowała w roli Tawni Hart w serialu Disney Channel Original Series, "Słoneczna Sonny".
Kariera.
Thornton zadebiutowała w telewizji w pilotażowym odcinku "Pięcioraczków", sitcomu nadawanego przez telewizję Fox. Karierę kontynuowała występując w serialach, takich jak "8 prostych zasad", "American Dreams", "Życie na fali", "Gotowe na wszystko", "Świat Raven", "Jerycho", "Czarodzieje z Waverly Place" oraz "Hannah Montana".
W 2009 roku otrzymała rolę Tawni Hart w serialu Disney Channel Original Series, "Słoneczna Sonny", a następnie w Disney Channel Original Movie "O, kurczę!" Od 2011 roku gra w spin-offie "Słonecznej Sonny", "Z innej beczki".
Życie prywatne.
W grudniu 2009 Thornton zaręczyła się z Christopherem Carneyem, urzędnikiem sądowym. Ślub odbył się 12 listopada 2011 roku. Dnia 14 sierpnia 2012 roku urodziła synka KJ Carney' a. Jej drugi syn, Bentley Cash Carney urodził się 1 marca 2014 roku. W dniu 4 grudnia 2015 roku Christopher Carney zginął w wypadku samochodowym. W 2017 aktorka wyszła drugi raz za mąż za Jo Capaci.

</doc>
<doc id="1759495" url="https://pl.wikipedia.org/wiki?curid=1759495" title="Mistrzostwa Świata w wioślarstwie 2007">
Mistrzostwa Świata w wioślarstwie 2007



</doc>
<doc id="1759498" url="https://pl.wikipedia.org/wiki?curid=1759498" title="(10988) Feinstein">
(10988) Feinstein

(10988) Feinstein – planetoida z pasa głównego asteroid okrążająca Słońce w ciągu 3 lat i 161 dni w średniej odległości 2,28 j.a. Została odkryta 28 lipca 1968 roku w Obserwatorium Féliksa Aguilara przez zespół "El Leoncito Station". Nazwa planetoidy pochodzi od "Alejandro Feinsteina" (ur. 1928), argentyńskiego astronoma pracującego w "Obserwatorium La Plata". Przed nadaniem nazwy planetoida nosiła oznaczenie tymczasowe (10988) 1968 OL.

</doc>
<doc id="1759502" url="https://pl.wikipedia.org/wiki?curid=1759502" title="Andreas Hajek">
Andreas Hajek

Andreas Hajek (ur. 16 kwietnia 1968 w Weißenfels) – niemiecki wioślarz, trzykrotny medalista olimpijski.
Życiorys.
Urodził się w NRD i do zjednoczenia Niemiec startował w barwach tego kraju. Był mistrzem świata juniorów w 1985, jako rezerwowy znajdował się w kadrze na IO 88. Wszystkie trzy medale olimpijskie zdobył jako członek czwórki podwójnej. Stawał na podium mistrzostw świata, był mistrzem świata zarówno w czwórce (1993, 1999, 2001) jak i dwójce (1997, 1998). Zdobywał medale mistrzostw NRD jak i Niemiec. Karierę zakończył w 2004.

</doc>
<doc id="1759503" url="https://pl.wikipedia.org/wiki?curid=1759503" title="Aleksey Voyevodin">
Aleksey Voyevodin



</doc>
<doc id="1759504" url="https://pl.wikipedia.org/wiki?curid=1759504" title="Siergiej Kirdiapkin">
Siergiej Kirdiapkin

Siergiej Aleksandrowicz Kirdiapkin (ros. Сергей Александрович Кирдяпкин; ur. 18 czerwca 1980 w Insarze) – rosyjski chodziarz.
Dwukrotny mistrz świata (Helsinki 2005 i Berlin 2009) na dystansie 50 km, w tej samej konkurencji zwyciężył podczas pucharu świata w chodzie (2012).
W 2012 zwyciężył w chodzie na 50 km podczas igrzysk olimpijskich w Londynie. W 2016 anulowano wszystkie jego rezultaty osiągnięte od 20 sierpnia 2009 do 15 października 2012 oraz odebrano mu złoty medal igrzysk olimpijskich w związku z wykryciem nieprawidłowości w jego paszporcie biologicznym.
Jego żoną jest Anisia Kirdiapkina, rosyjska chodziarka.

</doc>
<doc id="1759506" url="https://pl.wikipedia.org/wiki?curid=1759506" title="Bruno Tabacci">
Bruno Tabacci

Bruno Tabacci (ur. 27 sierpnia 1946 w Quistello) – włoski polityk, parlamentarzysta, były prezydent Lombardii, lider ugrupowań Biała Róża i Centrum Demokratyczne.
Życiorys.
Ukończył studia ekonomiczne na Uniwersytecie w Parmie, pracował jako doradca w sprawach gospodarczych i finansowych. W latach 80. został urzędnikiem w Ministerstwie Przemysłu, później stał na czele sekretariatu ministra skarbu Giovanniego Gorii. Od 1970 do 1985 pełnił funkcję radnego różnych miejscowości w prowincji Mantua. Następnie do 1991 zasiadał w radzie regionu Lombardia, w latach 1987–1989 sprawował jednocześnie urząd prezydenta regionu z rekomendacji Chrześcijańskiej Demokracji. W 1991 został przewodniczącym jednego z komitetów w Ministerstwie Rolnictwa.
W latach 1992–1994 zasiadał w Izbie Deputowanych XI kadencji. W drugiej połowie lat 90. pozostawał poza czynną polityką, zajmował się biznesem, pełnił funkcje we władzach różnych przedsiębiorstw (m.in. Eni). W 2001 z ramienia Centrum Chrześcijańsko-Demokratycznego powrócił do niższej izby parlamentu jako poseł XIV kadencji.
Od 2002 należał do Unii Chrześcijańskich Demokratów i Centrum, którą współtworzyło m.in. CCD. W wyborach w 2006 ponownie został deputowanym (XV kadencji). Należał do zwolenników opuszczenia centroprawicowej koalicji skupionej wokół Silvia Berlusconiego. W styczniu 2008 wystąpił z UDC, współtworząc wraz z senatorem Mario Baccinim nowe ugrupowanie pod nazwą Biała Róża. Partia ta weszła zaraz po powstaniu w koalicję właśnie z UDC, tworząc wspólną listę wyborczą (pod nazwą Unia na rzecz Centrum). Z jej ramienia Bruno Tabacci w przedterminowych wyborach w tym samym roku odnowił mandat na XVI kadencję. Wkrótce przejął kierownictwo w Białej Róży jako jej nowy sekretarz generalny, zaś w 2009 przeszedł do Sojuszu dla Włoch. W 2012 współtworzył Centrum Demokratyczne, z jego ramienia w 2013 ponownie wybrany do Izby Deputowanych na XVII kadencję.
W 2018 i 2022 utrzymywał mandat poselski, będąc kandydatem centrolewicy w okręgu większościowym.
Wraz z Centrum Demokratycznym działał w koalicji +Europa, potem przekształconej w partię. W jej ramach w czerwcu 2019 objął techniczną funkcję przewodniczącego. We wrześniu tego samego roku wbrew oficjalnemu stanowisku ugrupowania zagłosował za wotum zaufania dla drugiego rządu Giuseppe Contego, w konsekwencji opuszczając to ugrupowanie. Pozostał jednocześnie liderem CD. W lutym 2021 powołany na podsekretarza stanu przy prezydium rządu, powierzono mu kwestie koordynacji polityki ekonomicznej. Funkcję tę pełnił do końca urzędowania gabinetu w 2022.

</doc>
<doc id="1759507" url="https://pl.wikipedia.org/wiki?curid=1759507" title="Stephan Volkert">
Stephan Volkert

Stephan Volkert (ur. 7 listopada 1971 w Kolonii) – niemiecki wioślarz, trzykrotny medalista olimpijski.
Wszystkie trzy medale olimpijskie zdobył jako członek czwórki podwójnej: złoto w 1992 i 1996, brąz w 2000. Brał udział w IO 04 (5. miejsce). Stawał na podium mistrzostw świata, był mistrzem świata zarówno w czwórce (1993, 1999, 2002, 2003) jak i dwójce (1997, 1998). Wielokrotnie był mistrzem Niemiec. Dwumetrowy wioślarz startował w barwach RTHC Bayer Leverkusen.

</doc>
<doc id="1759509" url="https://pl.wikipedia.org/wiki?curid=1759509" title="Płomień (organizacja)">
Płomień (organizacja)

Płomień – organizacja konspiracyjna podczas II wojny światowej, działająca w Zawierciu w latach 1939 - 1940.
Działalność.
Pod koniec października 1939 roku Stanisław Czapla, nauczyciel w Szkole Handlowej w Zawierciu, zaproponował dyrektorowi tejże szkoły, Wacławowi Chrzanowskiemu, współpracę przy redagowaniu lokalnego pisma. Chrzanowski przystał na to i udostępnił na ten cel budynek szkoły, a sam został redaktorem naczelnym nowo powstałej gazetki, którą nazwano "Płomień". W listopadzie 1939 roku redakcja gazetki rozszerzyła działalność, wskutek czego zawiązała się podziemna organizacja "Płomień". Jej założycielami byli Wacław Chrzanowski, Stanisław Czapla, Urszula Leszczyńska (polonistka Państwowego Gimnazjum i Liceum Koedukacyjnego w Zawierciu), Franciszek Majczak (woźny tejże), Janina Nowacka (sekretarka tejże) oraz Jóżefa Ważanka-Jabczyńska (nauczycielka szkoły w Wysokiej).
Organizacja założyła sobie następujące cele:
Środki finansowe na działalność organizacji pochodziły głównie od anonimowych darczyńców.
W organizacji działali m.in. nauczyciele, urzędnicy, studenci, absolwenci i uczniowie szkół średnich oraz harcerze.
Organizacja upadła 18 września 1940 roku na skutek masowych aresztowań członków organizacji przez Gestapo (w sumie około 120 osób). Wielu członków organizacji wywieziono do obozów koncentracyjnych, a ich rodziny prześladowano.
Gazetka.
Pierwszy numer gazetki ukazał się w listopadzie 1939 roku w ilości ok. 25 egzemplarzy. Początkowo ukazywała się ona nieregularnie, mniej więcej co dwa tygodnie. Od grudnia 1939 roku wychodziła co tydzień. Posiadała 5 stron formatu A4 i kosztowała 10 groszy.
W gazetce znajdowały się informacje na temat sytuacji politycznej i działaniach wojsk, pochodzące z nasłuchów radiowych, a czasami także wiersze, autorstwa prawdopodobnie Urszuli Leszczyńskiej.
W krótkim czasie gazetka zaczęła być kolportowana również poza granicami Zawiercia, między innymi w Blanowicach, Kroczycach, Kromołowie, Łazach, Myszkowie, Pilicy, Porębie, Sokolnikach i Wysokiej.
W okresie największej poczytności gazetki jej kierownictwo ze względu na podejrzenie, iż Niemcy wiedzą o działalności organizacji, stosowało różne środki ostrożności – przenoszono siedzibę redakcji, zmniejszano nakład bądź częstotliwość ukazywania się pisma.

</doc>
<doc id="1759510" url="https://pl.wikipedia.org/wiki?curid=1759510" title="François Gérard">
François Gérard

François Gérard (ur. 12 marca 1770 w Rzymie, zm. 11 stycznia 1837 w Paryżu) – francuski malarz, rysownik i grafik okresu neoklasycyzmu.
Życie.
Jego ojcem był Francuz, a matką Włoszka Cleria Matteï. Urodził się w Rzymie, dzieciństwo spędził we Włoszech. Jego rodzina wróciła do Francji w 1782 roku. Tam, dzięki koneksjom ojca, 12-letni François został przyjęty do "Pension du Roi", prestiżowej pensji kształcącej młodych artystów. Spędził w niej półtora roku, po czym przeniósł się na dwa lata do studia prowadzonego przez rzeźbiarza Augustina Pajou (1730–1809). Jego kolejnymi nauczycielami byli Nicolas Guy Brenet (1728–1792) oraz od 1786 roku Jacques-Louis David, który wywarł na niego największy wpływ.
Uznanie przyniósł mu wystawiony w Salonie Paryskim w 1795 roku portret miniaturzysty Jeana-Baptiste’a Isabeya z córką. Szybko zyskał sławę jako wzięty portrecista. Nazywano go „królem malarzy i malarzem królów”. W 1803 został odznaczony Legią Honorową IV klasy, w 1819 otrzymał tytuł barona. Prowadził dużą pracownię malarską. Do jego uczniów należeli m.in. Antoni Brodowski (1784–1832), James Pradier (1790–1852), Jacques-Luc Barbier-Walbonne (1769–1860), Charles de Steuben (1788–1856).
Twórczość.
Malował głównie portrety. Pozostawił ich ok. 300. Portretował wiele osób związanych z europejskimi domami panujących, mimo zmieniającej się sytuacji politycznej. Jako portrecista pozostawał pod wyraźnym wpływem malarstwa angielskiego, głównie Thomasa Lawrence’a. Jego portrety (całopostaciowe lub popiersia, często na tle architektury lub pejzażu) odznaczają się idealizowaną formą, wystudiowaną pozą i stonowanym kolorytem. Wykonał liczne portrety osobistości polskich m.in. Katarzyny Starzeńskiej, Marii Walewskiej, Konstancji Ossolińskiej, Zofii Zamoyskiej, Ludwika Michała Paca.
Oprócz portretów sporadycznie tworzył także obrazy o tematyce historycznej i mitologicznej.

</doc>
<doc id="1759511" url="https://pl.wikipedia.org/wiki?curid=1759511" title="Adeodato Giovanni Piazza">
Adeodato Giovanni Piazza

Adeodato Giovanni Piazza OCD (ur. 30 września 1884 w Vigo de Cadore, zm. 30 listopada 1957 w Rzymie) – włoski duchowny katolicki, karmelita bosy, wysoki urzędnik Kurii Rzymskiej, kardynał, patriarcha Wenecji, przewodniczący Konferencji Episkopatu Włoch w latach 1953-1954.
Życiorys.
W 1897 rozpoczął naukę w szkole karmelitów w Treviso. 6 sierpnia 1902 otrzymał habit zakonny w nowicjacie u karmelitów bosych. Śluby złożył rok później. W latach 1904-1906 służył w korpusie medycznym włoskiej armii w Treviso. Śluby wieczyste złożył w 1907 i otrzymał jednocześnie święcenia niższe z rąk biskupa Treviso bł. Andrea Giacinto Longhini. Święcenia kapłańskie przyjął 19 grudnia 1908. Udzielił ich Patriarcha Wenecji kardynał Aristide Cavallari. Studia teologiczne ukończył w 1910. Później służył swemu zakonowi m.in. jako nauczyciel w jednym z domów zakonnych i przełożony klasztoru w Tombetta Veronese. W czasie I wojny światowej był kapelanem w szpitalu polowym w Montecatini. Po wojnie był odpowiedzialny za nowicjat w Brescii, a od 1921 służył jako przełożony konwentu w Adrio. W latach 1922-1925 był sekretarzem superiora generalnego swego zakonu w Rzymie. Od 1925 piastował funkcję prokuratora generalnego karmelitów.
29 stycznia 1930 mianowany arcybiskupem Benevento. Sakry udzielił mu kardynał Basilio Pompilj. 16 grudnia 1935 został patriarchą Wenecji. Kreowany kardynałem na konsystorzu z grudnia 1937. Brał udział w konklawe 1939. 1 października 1948 mianowany sekretarzem Świętej Kongregacji Konsystorialnej. Opuścił tym samym Wenecję i rozpoczął pracę w Kurii. W 1949 podniesiony do rangi kardynała-biskupa Sabina e Poggio Mirteto. Konsekrował na biskupów 9 przyszłych kardynałów, m.in. Egidio Vagnozziego, Giovanniego Urbaniego, Sebastiano Baggio i Luigiego Raimondi. Pochowany został w jednym z rzymskich kościołów.

</doc>
<doc id="1759512" url="https://pl.wikipedia.org/wiki?curid=1759512" title="Pełczyce (stacja kolejowa)">
Pełczyce (stacja kolejowa)

Pełczyce - nieczynna stacja kolejowa w Pełczycach, w województwie zachodniopomorskim, w Polsce.

</doc>
<doc id="1759513" url="https://pl.wikipedia.org/wiki?curid=1759513" title="François Gerard">
François Gerard



</doc>
<doc id="1759515" url="https://pl.wikipedia.org/wiki?curid=1759515" title="Źródło (obraz Jean-Auguste-Dominique’a Ingres’a)">
Źródło (obraz Jean-Auguste-Dominique’a Ingres’a)

Źródło () – obraz olejny Jean-Auguste-Dominique’a Ingres’a, obecnie przechowywany w Musée d’Orsay w Paryżu.
Opis.
"Źródło" jest jednym z najdłużej malowanych dzieł Ingres’a. Zostało rozpoczęte w 1820 roku podczas pobytu mistrza we Florencji. Tam przez cztery lata autor studiował malarstwo renesansowe, co widoczne jest na obrazie w giętkich liniach i jasnej karnacji postaci. Ukończenie obrazu nastąpiło w 1856 roku przy asyście jego uczniów Alexandre’a Legoffe'a i Jean-Paul-Etienne'a Balze'a i zostało zaprezentowane w pracowni mistrza niewielkiej grupie przyjaciół. Dopiero później zostało pokazane szerszej publiczności, stając się inspiracją dla pisarzy i poetów.
Obraz uważany jest za przykład klasycyzmu. Ingres przekładał wyższość linii nad kolorem, czym przeciwstawiał się zasadom malarstwa romantycznego, gdzie przedmioty były pozbawione wyraźnych konturów. 
Przedstawiona postać, jak i jej klasyczna poza, personifikuje nagą kobietę w postaci Wenus Anadyomene, ukazaną przez Sandra Botticellego na obrazie "Narodziny Wenus". Motywy mitologiczne pozwalały na pokazanie przez malarzy aktu kobiecego.
Boginie Wenus i odaliski Ingres malował kilkakrotnie, kładąc nacisk głównie na oryginalne pozy modelek i arabeskowe linie, odchodząc jednocześnie od wiernego przedstawiania anatomii. Przykładem tego może być postać przedstawiona na obrazie "Wielka odaliska". 
Nawiązania.
Gładka karnacja kobiety daje złudzenie posągu. Taki styl malowania znalazł wielu naśladowców, głównie widoczny w dziełach uczniów Ingres’a, gdzie sceny mitologiczne i akty są wyidealizowane, a detale wiernie odtworzone. Przykładem tego mogą być: obraz Williama Adolphe’a Bouguereau pt. "Narodziny Wenus" z 1879 roku (obecnie w Musée d’Orsay), czy obraz Georges’a Seurata "Angelica (według Ingres’a)", z 1878 roku (w zbiorach prywatnych).
Irlandzki pisarz George Augustus Moore w swojej książce "Confessions of a Young Man" posłużył się "Źródłem" jako punktem wyjścia rozważań o moralności w sztuce, pisząc: „Na ile dbam o to, że ceną zapłaconą za "Źródło" Ingres’a była cnota pewnej szesnastoletniej panienki? To, że modelka zmarła w przytułku od pijaństwa i chorób, jest niczym w porównaniu z podstawową potrzebą dysponowania "Źródłem", prześlicznym snem o niewinności, ażeby myśleć o nim, aż moja dusza rozchoruje się z zachwytu nad świętą wizją malarza. Co więcej, wiedza o tym, że zło zostało uczynione – że (…) dziewczę, albo tysiąc dziewcząt, zmarło w przytułku za tę jedną dziewiczą rzecz – stanowi dodatkową przyjemność, której nie potrafiłbym sobie odmówić”.

</doc>
<doc id="1759516" url="https://pl.wikipedia.org/wiki?curid=1759516" title="André Willms">
André Willms

André Willms (ur. 18 września 1972 w Magdeburgu) – niemiecki wioślarz, trzykrotny medalista olimpijski.
Wszystkie trzy medale olimpijskie zdobył jako członek czwórki podwójnej: złoto w 1992 i 1996, brąz w 2000. Brał udział w IO 04 (5. miejsce). Stawał na podium mistrzostw świata, był mistrzem świata zarówno w czwórce (1993, 1999, 2001, 2003) jak i prestiżowej jedynce (1994).

</doc>
<doc id="1759517" url="https://pl.wikipedia.org/wiki?curid=1759517" title="Andre Willms">
Andre Willms



</doc>
<doc id="1759519" url="https://pl.wikipedia.org/wiki?curid=1759519" title="Mirosławiec (stacja kolejowa)">
Mirosławiec (stacja kolejowa)

Mirosławiec – nieczynna stacja kolejowa w Mirosławcu, w Polsce, w województwie zachodniopomorskim.

</doc>
<doc id="1759521" url="https://pl.wikipedia.org/wiki?curid=1759521" title="Sergey Kirdyapkin">
Sergey Kirdyapkin



</doc>
<doc id="1759522" url="https://pl.wikipedia.org/wiki?curid=1759522" title="Kremlin Cup 2008 (mężczyźni)">
Kremlin Cup 2008 (mężczyźni)

Kremlin Cup 2008 – tenisowy turniej ATP z cyklu Kremlin Cup rozgrywany w dniach 4–12 października 2008 roku w Moskwie na kortach twardych w hali o puli nagród 1 049 000 dolarów amerykańskich.

</doc>
<doc id="1759523" url="https://pl.wikipedia.org/wiki?curid=1759523" title="Caelius Aurelianus">
Caelius Aurelianus

Caelius Aurelianus – lekarz rzymski praktykujący w V wieku n.e. Jest znany z tłumaczeń prac greckich i łacińskich Soranusa z Efezu "Zapalne i chroniczne choroby".
Istnieją dwa tłumaczenia Aurelianusa prac Soranusa z Efezu (II wiek n.e.): "Tardae" oraz "Chronicae Passiones". Tłumaczenia te są szczególnie ważne, gdyż oryginały się nie zachowały. Istnieje też fragment pracy "Medicinales Responsiones", także adaptacji pracy Soranusa.

</doc>
<doc id="1759524" url="https://pl.wikipedia.org/wiki?curid=1759524" title="I Want to Know What Love Is (singel Mariah Carey)">
I Want to Know What Love Is (singel Mariah Carey)

I Want to Know What Love Is – drugi singel promujący dwunasty studyjny album Mariah Carey, "Memoirs of an Imperfect Angel". Piosenka jest coverem utworu o tym samym tytule, wydanego w 1984 roku przez amerykański zespół Foreigner. Kompozytorem utworu jest Mick Jones.
Producentami wersji Carey została ona sama oraz Christopher "Tricky" Stewart i James "Big Jim" Wright. Premiera singla odbyła się 28 sierpnia 2009 r. o godzinie 6.00 w radio w Niemczech, a w godzinach popołudniowych w Wielkiej Brytanii. Do amerykańskich rozgłośni radiowych singel trafił 14 września 2009, a dzień później pojawił się w sprzedaży na iTunes.
Informacje.
14 sierpnia 2009 r. australijski magazyn "Rhyme &amp; Reason" poinformował, iż Mariah Carey wraz z Christopherem "Tricky" Stewartem i Jamesem "Big Jim" Wrightem wyprodukowała cover utworu "I Want to Know What Love Is" na dwunasty studyjny album artystki "Memoirs of an Imperfect Angel". Później portal "Showbiz411" zamieścił informację, iż utwór ten został wybrany na drugi singel promujący album. Wiadomość ta została potwierdzona przez Carey na jej oficjalnej stronie.
Piosenka została wykorzystana w brazylijskiej telenoweli "Viver a vida".
Recenzje.
Wstępne recenzje krytyków były pozytywne, chwalono Mariah za stworzenie tej ballady w klasycznej wersji.
Australijski magazyn "Rhyme &amp; Reason" ocenił utwór tak: "[Carey pozostała] wierna oryginałowi, jednak jej wersja w kwestiach pianino przypomina mniej dźwięki lat 80., przez co utwór jest skromniejszy, ale jest to imponujący cover".
Brytyjski "Daily Star" ocenił utwór 5/5 " z uwagi na wspaniałe połączenie Mariah z chórem gospel i niepowtarzalny klimat. To jest świetna przeróbka". "Los Angeles Times" uznał iż "cover znanej ballady jest bezpiecznym wyborem. Jest to wygodny plan awaryjny po wydanym "Obsessed" na pierwszy singel, któremu daleko do miana hitu. Będzie to niewątpliwie hit, jednak nie daje on przekonania do 'Niedoskonałego Anioła'. Prawdziwy/ nieprawdziwy spór Carey z Eminemem wywołał duże zamieszanie wokół Carey co wydaje się w połączeniu z coverem hitu przemyślanym i opłacalnym zabiegiem powrotu na znany teren".
"Entertainment Weekly" wyraził bardzo pozytywną opinię pisząc: "Mariah + chór gospel + "I Want to Know What Love Is" = Ekstaza"
Promowanie.
Carey po raz pierwszy wykonała utwór podczas swoich koncertów "Live At The Pearl" w Las Vegas, które miały miejsce 11 i 12 września 2009 r.
Następnie w dniu 18 września 2009 wystąpiła w programie "The Oprah Winfrey Show", gdzie wykonała piosenkę na żywo. 2 października 2009 artystka pojawiła się w programie "The Today Show" aby promować, tam również wykonała m.in. "I Want to Know What Love Is"&lt;ref name="toyas-world.net/2009/10/04/"&gt;&lt;/ref&gt;. Tego samego dnia został pokazany odcinek programu "The Viev", w którym to gościem była Mariah Carey, artystka oprócz udzielenia wywiadu, wykonała także singel. W dniach 9 i 10 października 2009, Carey zagrała ponownie koncerty "Live At The Pearl" w Las Vegas, singel ten ponownie znalazł się wśród wykonywanych utworów.
Remix.
W rozmowie z magazynem "Rap-Up", producent Christopher "Tricky" Stewart opowiedział o pracach nad remixową wersją albumu "Memoirs of an Imperfect Angel". Producent ma zamiar zająć się remixem do utworu "I Want to Know What Love Is" o czym poinformował mówiąc: "Mam zamiar przyśpieszyć jego tempo. Postaram się zrobić z niego coś innego. Dodam do niego bit i jeśli remix będzie wymagał gościnnego udziału, wówczas chwytam za telefon i sprowadzam właściwą osobę, z którą będę chciał współpracować. W tym celu użyję mojego organizera".
Teledysk.
Teledysk do singla kręcono we wrześniu 2009 r. w Nowym Jorku. Reżyserem klipu został Hype Williams.
Lista i format utworów.
Europa CD singel

</doc>
<doc id="1759525" url="https://pl.wikipedia.org/wiki?curid=1759525" title="Drawno (stacja kolejowa)">
Drawno (stacja kolejowa)

Drawno - nieczynna stacja kolejowa w Drawnie, w Polsce, w województwie zachodniopomorskim, w powiecie choszczeńskim, w gminie Drawno.

</doc>
<doc id="1759527" url="https://pl.wikipedia.org/wiki?curid=1759527" title="Sterling Knight">
Sterling Knight

Sterling Sandmann Knight (ur. 5 marca 1989 w Houston) – amerykański aktor, autor tekstów i wokalista; rozpoczął karierę w 2005 roku. Najbardziej rozpoznawalny z ról Alexa O’Donnella w filmie "Znów mam 17 lat", Chada Dylana Coopera w serialach "Słoneczna Sonny" i "Z innej beczki" oraz Christophera Wilde’a w produkcji Disney Channel "Randka z Gwiazdą". Wystąpił również gościnnie w serialu "Hannah Montana", grając chłopca o imieniu Lucas.
Życie prywatne.
Sterling urodził się w Houston, w Teksasie. Ma siostrę, Samanthę Scarlett, a także brata, Spencera Shuga. Aktor lubi grać w golfa, jeździć na snowboardzie i grać na gitarze; rozwijając umiejętności gry na tym instrumencie, Sterling stworzył ze swoim kolegą, Mattem Shively, kapelę na YouTube.

</doc>
<doc id="1759528" url="https://pl.wikipedia.org/wiki?curid=1759528" title="Bánh xèo">
Bánh xèo

Bánh xèo – tradycyjne danie kuchni wietnamskiej na bazie naleśnika z nadzieniem.
Charakterystyka.
Danie składa się z naleśnika (najlepiej dość grubego, ryżowego), w którym znajduje się farsz mięsno-warzywny lub wegetariański. Na farsz składają się najczęściej cienkie paski mięsa wieprzowego (ewentualnie drobiowego, rzadko ryby), krewetki oraz warzywa (papryka, minikolby kukurydzy, różnego rodzaju kiełki, inne), a także grzyby. Farsz smaży się z dodatkiem mleka kokosowego, kurkumy (konieczna dla nadania żółtego zabarwienia) i przypraw. Jako dodatek podaje się sos rybny (wietnamski nước mắm) lub sos z orzeszków ziemnych, kolendrę, bazylię, sałatę, ogórka lub inne warzywa świeże. Połączenie naleśnika z azjatyckim nadzieniem czyni bánh xèo typowym daniem wietnamskim, w którym krzyżują się elementy kuchni europejskiej (francuskiej) z wpływami miejscowymi (indochińskimi).

</doc>
<doc id="1759529" url="https://pl.wikipedia.org/wiki?curid=1759529" title="Angela Daigle">
Angela Daigle

Angela Daigle (ur. 28 maja 1976) – amerykańska sprinterka. W 2005 na mistrzostwach świata w Helsinkach została mistrzynią świata w sztafecie 4 × 100 metrów.
Oprócz złota z Helsinek jej największym osiągnięciem jest złoty medal igrzysk panamerykańskich (sztafeta 4 x 100 m, Santo Domingo 2003).

</doc>
<doc id="1759531" url="https://pl.wikipedia.org/wiki?curid=1759531" title="Fonautograf">
Fonautograf

Fonautograf – najstarsze znane urządzenie do zapisu dźwięku, stworzone przez Francuza Édouarda-Léon Scott de Martinville i opatentowane 25 marca 1857 roku. Zapisywał on wizualnie dźwięk, ale nie mógł go odtwarzać. Nagrane przez fonautograf dźwięki zostały odtworzone w 2008 roku technikami komputerowymi.
Urządzenie było podobne do późniejszego fonografu Thomasa Edisona. Zostało wyposażone w tubę i membranę. Ta pobudzana falami dźwiękowymi drgała, porusząjąc rylcem który zostawiał ślad na papierowym cylindrze.
W 2008 roku grupa Amerykanów odnalazła w paryskich archiwach tak zapisane przez Scotta dźwięki i odtworzyła je komputerowo. Najstarszy odtworzony fragment pochodzi z 1860 roku, gdzie wynalazca śpiewa francuską piosenkę ludową "Au Clair de la Lune, mon ami pierrot".
Budowa.
Pomysł stworzenia fonautografu narodził się, gdy Édouard-Léon Scott de Martinville, z zawodu drukarz i księgarz, zapoznał się w toku pracy z opisem budowy ucha ludzkiego. Lektura ta zainspirowała go do skonstruowania urządzenia analogicznego do przewodu słuchowego, błony bębenkowej i kosteczek słuchowych. Scott stworzył kilka wersji fonautografu. Funkcje przewodu słuchowego i błony bębenkowej były symulowane przez tubę lub otwartą tulejkę. Na ich końcach naciągano elastyczną membranę wykonaną np. z pergaminu, z którą łączono pośrednio świńskie włosie lub inny lekki rylec. Połączenie to służyło jako dźwignia wzmacniająca, a działało na podobnej zasadzie jak kosteczki słuchowe. Rylec kreślił linię na ruchomej powierzchni wykonanej z papieru lub szkła i pokrytej cienką warstwą barwnika sadzowego. Dźwięk uchwycony przez sztuczne ucho wprawiał w ruch włosie, a kreślona przez nie linia zmieniała kształt w zależności od wahań ciśnienia powietrza, tworząc zapis fal dźwiękowych zwany fonautogramem.
Pierwszy patent Martinville’a dotyczył fonautografu z płaską powierzchnią do nagrywania i zegarowym napędem obciążnikowym. Bardziej znana jest jednak późniejsza forma wynalazku, wprowadzona na rynek przez Rudolpha Koeniga w 1859 roku. Urządzenie to było napędzane ręcznie, a papier pokryty barwnikiem sadzowym nawijany był na walec. Walec prowadzony był na grubym gwintowanym pręcie w taki sposób, że z każdym obrotem przesuwał się coraz dalej. Powstała w ten sposób linia miała kształt spiralny. Maksymalna długość nagrania uzależniona była od prędkości obrotu walca. Poruszano go szybciej, gdy celem było wyodrębnienie z dużą dokładnością poszczególnych kształtów fal dźwiękowych. Wtedy jednak nagranie było krótkie. Kiedy zaś analizowano dłuższe procesy, np. intonację, prędkość obrotu była znacznie mniejsza. Niektóre z fonautografów wyposażone były w kamerton lub inne urządzenie pozwalające na równoczesne nagrywanie określonej częstotliwości stanowiącej punkt odniesienia.
Kilku innych wynalazców skonstruowało później zmodyfikowane wersje fonautografu, wykorzystujące różne przyrządy do zapisu linii w różnych formatach. Były to próby ulepszenia wynalazku lub przystosowania go do konkretnych celów. Co najmniej raz powrócono do pierwotnych założeń budowy urządzenia, wykorzystując zakonserwowane elementy prawdziwego ucha ludzkiego.
Odnalezione dźwięki.
Jeden z fonautogramów, stworzony 9 kwietnia 1860 roku, stanowi 20-sekundowe nagranie francuskiej piosenki ludowej „Au clair de la lune”. Początkowo odtwarzany był z podwójną prędkością, a głos na nim zawarty przypisywany był kobiecie lub dziecku. Naukowcy natrafili jednak na inne fonautogramy i na ich podstawie wyznaczyli prawidłowe tempo odtwarzania. Oryginalna prędkość pozwala usłyszeć głos mężczyzny, śpiewającego piosenkę bardzo powoli. Dopisek pod fonautogramem wskazuje na to, że mógł być to głos samego wynalazcy.
Znaleziono również dwa nagrania z 1860 roku z zapisem skocznej piosenki „Vole, petite abeille”, pochodzącej z opery komicznej. Przed odkryciem tych fonautogramów najstarszym znanym nagraniem śpiewu był chóralny koncert muzyki Haendla, zapisany w 1888 roku na edisonowskim fonografie.
Najstarszym znanym nagraniem zrozumiałej mowy jest fonautogram stworzony prawdopodobnie w kwietniu lub maju 1860 roku, zawierający pierwsze wersy pasterskiego dramatu Torquato Tassa pt. „Aminta”. Przed jego odkryciem za najstarsze w historii uważano nagranie „Experimental Talking Clock” Franka Lamberta, powstało ono jednak 18 lat później. Istnieją jeszcze wcześniejsze zapisy głosu Scotta, powstałe w latach 1853, 1854 i 1857. Były one jednak niezrozumiałe ze względu na niską jakość i krótki czas trwania, a także nierówne tempo spowodowane nagrywaniem przy pomocy napędu ręcznego.

</doc>
<doc id="1759533" url="https://pl.wikipedia.org/wiki?curid=1759533" title="Józef Łączyński">
Józef Łączyński



</doc>
<doc id="1759534" url="https://pl.wikipedia.org/wiki?curid=1759534" title="Wyżnia Wielicka Polana">
Wyżnia Wielicka Polana

Wyżnia Wielicka Polana (słow. "Vyšná Velická poľana", niem. "Nasse Bleiche") – położona wśród kosodrzewiny na wysokości ok. 1700 m n.p.m. polana na dnie Doliny Wielickiej w słowackich Tatrach Wysokich. Przepływa przez nią potok Wielicka Woda. Polana znajduje się poniżej Wielickiego Stawu i hotelu górskiego „Śląski Dom”. Dawniej była koszona i wypasana, w latach 1820–1828 stało na niej schronisko Hunfalvyego. Obecnie polana stopniowo zarasta kosodrzewiną. Przebiega przez nią Magistrala Tatrzańska i znajduje się tutaj rozdroże szlaków turystycznych.

</doc>
<doc id="1759538" url="https://pl.wikipedia.org/wiki?curid=1759538" title="Dobrzany (stacja kolejowa)">
Dobrzany (stacja kolejowa)

Dobrzany – nieczynna stacja stargardzkiej kolei wąskotorowej w Dobrzanach, w województwie zachodniopomorskim, w Polsce. Stacja została zamknięta w 1996 roku.

</doc>
<doc id="1759540" url="https://pl.wikipedia.org/wiki?curid=1759540" title="ErAZ">
ErAZ



</doc>
<doc id="1759543" url="https://pl.wikipedia.org/wiki?curid=1759543" title="(10628) Feuerbacher">
(10628) Feuerbacher

(10628) Feuerbacher – planetoida z pasa głównego asteroid okrążająca Słońce w ciągu 5 lat i 179 dni w średniej odległości 3,11 j.a. Została odkryta 18 stycznia 1998 roku w obserwatorium w "Caussols" w programie ODAS. Nazwa planetoidy pochodzi od "Berndta Feuerbachera" (ur. 1940), który przez dwie dekady był szefem Institute of Space Simulation at the German Aerospace Center w Kolonii. Przed nadaniem nazwy planetoida nosiła oznaczenie tymczasowe (10628) 1998 BD5.

</doc>
<doc id="1759547" url="https://pl.wikipedia.org/wiki?curid=1759547" title="Człopa (stacja kolejowa)">
Człopa (stacja kolejowa)

Człopa – nieczynna stacja kolejowa w Człopie, w powiecie wałeckim, w województwie zachodniopomorskim, w Polsce.

</doc>
<doc id="1759548" url="https://pl.wikipedia.org/wiki?curid=1759548" title="Panna Rivière">
Panna Rivière

Panna Rivière (oryg. fr. "Mademoiselle Rivière") – obraz olejny Jean-Auguste-Dominique’a Ingres’a z 1806, obecnie przechowywany w Luwrze. 
Okoliczności powstania obrazu.
Jest to trzeci wykonany przez Ingresa portret członka rodziny Rivière, wykonany na zamówienie Philberta Rivière'a, pragnącego w ten sposób uwiecznić siebie, swoją żonę i córkę. Ingres przyjął jego zamówienie z przyczyn finansowych – już w tym okresie swojej kariery preferował tematykę mitologiczną lub historyczną, zaś malarstwo portretowe uważał za formę zarobkowania. Malując portret panny Rivière, Ingres naśladował technikę Rafaela i współczesnych mu malarzy florenckich.
Opis obrazu.
Caroline Rivière w momencie malowania obrazu miała ok. 13-15 lat. Ingres przedstawił ją w pozycji stojącej, zwróconą twarzą do widza, w lekkim skręcie tułowia, na tle pejzażu Basenu Paryskiego. Panna Rivière jest drobna, malarz podkreśla z jednej strony jej niewinność i świeżość, z drugiej – sygnalizuje zmysłowość, jaka może się w niej rozwinąć. Młody wiek i dziewiczość przedstawionej postaci podkreśla biel jej sukienki i prostota uczesania, natomiast akcesoria typowo salonowe (boa, rękawiczki sięgające do łokci) sugerują rodzącą się kobiecość panny Rivière. Pozycja, w jakiej stoi dziewczyna, oraz krajobraz wykorzystany w tle stanowią nawiązanie do twórczości Rafaela. Całość utrzymana jest w jasnej tonacji kolorystycznej, z wyjątkiem ciemnych włosów modelki i jej rękawiczek. Ingres świadomie zaburzył na obrazie proporcje ciała portretowanej. Caroline Rivière ma wydłużoną szyję i zbyt długi w stosunku do pozostałych części twarzy nos. 
Krytyk Jonathan Jones, komentując obraz w 2003, nazwał pannę Rivière „ubraną odaliską”. podkreślając tym samym zmysłowy wydźwięk obrazu, przypominający późniejsze akty malowane przez Ingres’a. 
Wystawienie i odbiór krytyki.
"Panna Rivière" została – podobnie jak portrety jej rodziców – zaprezentowana na Salonie w 1806. Wszystkie trzy obrazy zostały zakwalifikowane jako „gotyckie” ze względu na precyzję linii zastosowanych w dziele i oparcie na nich całej kompozycji. Ingres’a uznano za naśladowcę Jana van Eycka i współczesnych mu twórców flamandzkich, co nie zadowoliło młodego, wciąż rozwijającego indywidualny styl artysty. 
"Panna Rivière" znajduje się w zbiorach Luwru od 1870. Została przekazana do kolekcji muzealnej przez szwagierkę portretowanej. Sama Caroline Rivière zmarła przed ukończeniem obrazu.

</doc>
<doc id="1759549" url="https://pl.wikipedia.org/wiki?curid=1759549" title="Unia Społeczności Islamskich w Szwecji">
Unia Społeczności Islamskich w Szwecji

Unia Społeczności Islamskich w Szwecji (szw. "FIFS - Förenade Islamiska Församlingar i Sverige") - najstarsza organizacja muzułmańska w Szwecji.
Powstała w 1972. Jej głównym celem jest reprezentowanie szwedzkiej społeczności muzułmańskiej przed instytucjami państwowymi. Zajmuje się również organizacją uroczystości religijnych, konferencji i zjazdów. Skupia kilkadziesiąt kongregacji, w skład których wchodzą przedstawiciele wielu grup etnicznych, a także przedstawiciele różnych nurtów islamu.
W wyniku sporów o podłożu finansowym w 1982 wyłoniła się z niej Unia Społeczności Muzułmańskich Szwecji.
Jest jedną z trzech szwedzkich organizacji muzułmańskich oficjalnie uznanych przez rząd.

</doc>
<doc id="1759550" url="https://pl.wikipedia.org/wiki?curid=1759550" title="Muna Lee">
Muna Lee

Muna Lee (ur. 30 października 1981 w Little Rock w stanie Arkansas) – amerykańska sprinterka. W 2005 roku na mistrzostwach świata w Helsinkach została mistrzynią świata w sztafecie 4 x 100 metrów.

</doc>
<doc id="1759551" url="https://pl.wikipedia.org/wiki?curid=1759551" title="Juryj Kurnienin">
Juryj Kurnienin

Juryj Anatolewicz Kurnienin (biał. Юры Анатолевіч Курненін, ros. Юрий Анатольевич Курненин, "Jurij Anatoljewicz Kurnienin"; ur. 14 czerwca 1954 w Oriechowo-Zujewo, Rosyjska FSRR, zm. 30 lipca 2009 w Mińsku) – białoruski piłkarz pochodzenia rosyjskiego, grający na pozycji obrońcy, pomocnika oraz napastnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Znamia Truda Oriechowo-Zujewo. Pierwszy trener Uładzimer Sasunkiewicz. W 1971 przeszedł do Dinama Moskwa. W 1976 został piłkarzem Dynama Mińsk. W latach 1983-84 pełnił funkcje kapitana drużyny. 12 lat występował w mińskim klubie. W lipcu 1987 ukończył karierę piłkarską.
Kariera trenerska.
Po zakończeniu kariery piłkarskiej ukończył Wyższą Szkołę Trenerską w 1989. W 1990 pracował na stanowisku kierownika drużyny w KIM Witebsk. Potem trenował kluby Dynama Brześć i Samotlor-XXI Niżniewartowsk. W 1995 wyjechał na Bliski Wschód, gdzie prowadził reprezentację Syrii oraz omański klub Al-Ahly Maskat. W 1998 powrócił do Białorusi, gdzie pomagał prowadzić Dynama Mińsk, a od 1999 do połowy 2000 pracował na stanowisku głównego trenera Dynama. W 2001 wchodził do sztabu szkoleniowego rezerw rosyjskiego Czernomorca Noworosyjsk, a w 2003 Szachciora Soligorsk i ponownie Dynama Mińsk. Od sierpnia 2003 do końca 2005 pomagał swojemu przyjacielu Anatoliju Bajdacznemu w prowadzeniu narodową reprezentację Białorusi. W 2006 otrzymał propozycję trenować młodzieżową reprezentację Białorusi. 30 lipca 2009 zmarł podczas snu.

</doc>
<doc id="1759552" url="https://pl.wikipedia.org/wiki?curid=1759552" title="Dobra Nowogardzkie">
Dobra Nowogardzkie

Dobra Nowogardzkie – nieczynna wąskotorowa stacja kolejowa w Dobrej koło Nowogardu, w województwie zachodniopomorskim, w Polsce. Przez stację biegnie linia Stargardzkiej Kolei Wąskotorowej do Stargardu i Łobza (obie nieczynne).

</doc>
<doc id="1759553" url="https://pl.wikipedia.org/wiki?curid=1759553" title="Seyni Kountché">
Seyni Kountché

Seyni Kountché (ur. 1 lipca 1931 w Fandou, zm. 10 listopada 1987 w Paryżu) – wojskowy i polityk nigerski.
Życiorys.
W 1949 wstąpił do francuskiej armii kolonialnej, służąc w Indochinach i Algierii; w 1961 przeniósł się do armii niepodległego Nigru. W latach 1965–1966 studiował w szkole oficerskiej w Paryżu; w latach 1966–1973 był zastępcą szefa, a od 1973 szefem sztabu generalnego sił zbrojnych Nigru.
W 1974 przeprowadził zamach stanu, w wyniku którego został obalony Hamani Diori – prezydent Nigru od czasu uzyskania niepodległości. Stanął na czele nowo utworzonej Najwyższej Rady Wojskowej, rozwiązał parlament, zawiesił konstytucję oraz wprowadził zakaz działalności partii politycznych. Od 1981 stopniowo przywracał administrację cywilną. W 1983 Mamane Oumarou został mianowany pierwszym premierem Nigru.
Zmarł na nowotwór mózgu w szpitalu w Paryżu. Jego następcą został Ali Saibou.
Pamięć.
Na jego cześć nazwany został Stade Général Seyni Kountché w stolicy Nigru – Niamey.

</doc>
<doc id="1759554" url="https://pl.wikipedia.org/wiki?curid=1759554" title="SRM">
SRM



</doc>
<doc id="1759555" url="https://pl.wikipedia.org/wiki?curid=1759555" title="Jasmundzka Struga">
Jasmundzka Struga

Jasmundzka Struga – potok o długości ok. 0,9 km w północno-zachodniej Polsce, w województwie zachodniopomorskim w granicach administracyjnych Szczecina; prawy dopływ Osówki. Nazwa potoku nawiązuje do nazwy półwyspu Jasmund na wyspie Rugii.
Jasmundzka Struga wypływa z podmokłego terenu noszącego nazwę Dzicze Oko znajdującego się na wysokości ok. 80 m n.p.m., w środkowej części Parku Leśnego Arkońskiego, na szczecińskim osiedlu Osów, na Wzgórzach Warszewskich. Potok płynie dość głęboką rynną erozyjną w kierunku zachodnim, posiada jeden okresowy dopływ, strumień Krzewinę.
Uchodzi do Osówki powyżej osiedla Głębokie w Szczecinie.

</doc>
<doc id="1759557" url="https://pl.wikipedia.org/wiki?curid=1759557" title="Dariusz Pasieka">
Dariusz Pasieka

Dariusz Pasieka (ur. 3 sierpnia 1965 w Chojnicach) – polski piłkarz występujący niegdyś na pozycji obrońcy, obecnie trener.
Kariera.
Dariusz Pasieka swoją profesjonalną karierę zaczynał w klubie Chojniczanka Chojnice. Następnie trafił do Zawiszy Bydgoszcz. W barwach tego klubu rozegrał 118 spotkań w polskiej I lidze, strzelił w nich 15 bramek. W następnych latach występował w Nea Salamina Famagusta. Później przeniósł się do Dynama Drezno. Jego ostatnim klubem w karierze piłkarskiej był SV Waldhof Mannheim. W tym zespole również zaczął karierę trenerską, był grającym asystentem. Następnie trenował i był asystentem w kilku innych klubach niemieckich. 19 sierpnia 2009 roku podpisał kontrakt z Arką Gdynia. 7 września 2015 Arka Gdynia rozwiązała z nim kontrakt. Od 9 września 2015 do 16 grudnia 2015 trener Cracovii.

</doc>
<doc id="1759562" url="https://pl.wikipedia.org/wiki?curid=1759562" title="Doug Brochu">
Doug Brochu

Douglas „Doug” Brouchu (ur. 29 września 1990 w Fayetteville, w Karolinie Północnej) – amerykański aktor, komik i producent telewizyjny. Występował w roli Grady’ego Mitchella z serialu "Słoneczna Sonny".

</doc>
<doc id="1759564" url="https://pl.wikipedia.org/wiki?curid=1759564" title="Thanom Kittikachorn">
Thanom Kittikachorn

Thanom Kittikachorn (ur. 11 sierpnia 1911, zm. 16 czerwca 2004) - tajlandzki polityk i wojskowy. Zagorzały antykomunista, dominował scenę polityczną Tajlandii w latach 1963-1973, do czasu aż protesty nie odsunęły go od władzy. Jego powrót do kraju w 1976 roku spowodował protesty zakończone masakrą na Uniwersytecie Thammasat i przewrotem wojskowym.
Życiorys.
Początki kariery.
Urodził się w 1911 roku w północnej Tajlandii. W wieku dziewięciu lat wysłano go do Bangkoku do Królewskiej Akademii Wojskowej, którą ukończył w roku 1929. Następnie w stopniu podporucznika rozpoczął służbę w armii. W 1941 roku wziął udział w walkach z Szanami. W 1943 roku otrzymał awans na stopień majora. Rok później został podpułkownikiem. W 1951 mianowano go generałem majorem, nadając mu jednocześnie nominację na stanowisko zastępcy dowódcy najlepiej wyszkolonej armii tajlandzkiej - Pierwszej Armii. We wrześniu 1954 roku objął nad nią dowództwo, przejmując w ten sposób kontrolę nad oddziałami wojskowymi rozmieszczonymi wokół Bangkoku. W 1951 roku otrzymał również mandat deputowanego do parlamentu, zaś w 1957 roku został zastępcą Ministra Obrony. W sierpniu tego roku został mianowany zastępcą naczelnego dowódcy armii tajlandzkiej, swojego dotychczasowego protektora - generała Sarit Thanarata. Dzięki pomocy Kittikachorna Thanaratowi udało się odsunąć od władzy marszałka polnego Pibulsongkrama. W nowym rządzie Kittikachorn objął stanowisko Ministra Obrony.
Działalność polityczna u boku Sarit Thanarata.
Wybory w 1957 roku przyniosły zwycięstwo zwolennikom Thanarata. Razem z dotychczasowymi stronnikami Pibulsongkrama utworzyli Narodową Partię Socjalistyczną, która zdobyła absolutną większość w parlamencie. 1 stycznia 1958 roku Kittikachorn objął stanowisko premiera nowego rządu. Zasadniczym celem nowego premiera było powstrzymanie rozwoju ruchu komunistycznego i utrzymanie bliskich związków ze Stanami Zjednoczonymi. Jednak spory wewnętrzne doprowadziły już w październiku 1958 roku do upadku rządu Kittikachorna. Nowym premierem został Thanarat, a Kittikachorn po raz kolejny objął funkcję Ministra Obrony. Po śmierci Thanarata w grudniu 1963 roku, Kittikachorn ponownie został premierem.
Działalność polityczna na stanowisku szefa rządu.
Po objęciu po raz drugi stanowiska szefa rządu Kittikachorn rozpoczął zdecydowaną walkę z korupcją. Zażądał od wszystkich członków swojego gabinetu rezygnacji ze stanowisk w różnego rodzaju firmach. Ograniczył też cenzurę, wykorzystując prasę do walki z korupcją. Nadal utrzymywał dobre stosunki ze Stanami Zjednoczonymi. W 1965 roku komunistyczna partyzantka w Tajlandii wspierana przez Chiny rozpoczęła zbrojne działania przeciw rządowi. Tajlandia pod jego rządami uczestniczyła w tłumieniu drugiego powstania malajskiego, które zagrażało tajskiemu rządowi ze względu na liczny udział Tajów w partyzantce malajskie, a także na obecność wojskową partyzantów na obszarach granicznych. W 1968 roku Kittikachorn doprowadził do przywrócenia w Tajlandii demokracji parlamentarnej i zgodził się w 1969 roku na przeprowadzenie wolnych wyborów.
Coraz większe zaangażowanie się Stanów Zjednoczonych w wojnę wietnamską spowodowało wzrost napięć także i w Tajlandii. W tej sytuacji, w 1971 roku Kittikachorn rozwiązał parlament i zawiesił konstytucję. W 1973 roku w następstwie rozruchów studenckich, których jego rząd nie był w stanie opanować, został zmuszony do rezygnacji ze stanowiska. Do aktywnej działalności politycznej powrócił w sierpniu 1976 roku, przyczyniając się do przywrócenia w Tajlandii rządów autorytarnych.

</doc>
<doc id="1759565" url="https://pl.wikipedia.org/wiki?curid=1759565" title="Butyriboletus frostii">
Butyriboletus frostii

Butyriboletus frostii (J.L. Russell) G. Wu, Kuan Zhao &amp; Zhu L. Yang – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Butyriboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1875 J.L. Russell nadając mu nazwę "Boletus frostii". Od 2014 r. przez niespełna 2 lata należał do rodzaju "Exsudoporus", jednak w 2016 r. został ponownie przeniesiony, tym razem do rodzaju "Butyriboletus". To skutek prowadzonych w ostatnich latach badań filogenetycznych w obrębie rodzaju "Boletus". Badania te znacznie zmieniły systematykę gatunków dawniej zaliczanych do rodzaju "Boletus".
Synonimy nazwy naukowej:
Charakterystyka.
Występuje na wschodzie Stanów Zjednoczonych, w Meksyku i Kostaryce. Został nazwany na cześć amerykańskiego mykologa-amatora, Charlesa Christophera Frosta. Podobne do niego są trujące gatunki, "Boletus flammans" i "Boletus rubeoflammeus".

</doc>
<doc id="1759567" url="https://pl.wikipedia.org/wiki?curid=1759567" title="Piotr Żelechowski">
Piotr Żelechowski

Piotr Żelechowski – kompozytor polski z XVII wieku. Nieznane są szczegóły biograficzne oraz data urodzin i śmierci.
Jego kompozycja zachowała się w zbiorze muzycznym „Tabulatura z Ostromeczewa” (obecna Białoruś) z ok. 1644 roku, przeznaczonym dla nabożeństw greckokatolickich.

</doc>
<doc id="1759571" url="https://pl.wikipedia.org/wiki?curid=1759571" title="Ińsko (stacja kolejowa)">
Ińsko (stacja kolejowa)

Ińsko – nieczynna wąskotorowa stacja kolejowa w Ińsku, w województwie zachodniopomorskim, w Polsce.
W październiku 2018 w budynku dawnej stacji kolejowej otwarta izba pamięci kolei wąskotorowej. Projekt zrealizowało Stowarzyszenie Inicjatyw Społecznych KADAM, we współpracy z Gminą Ińsko oraz Stowarzyszeniem Miłośników Kolei Wąskotorowych SEMAFOR.

</doc>
<doc id="1759572" url="https://pl.wikipedia.org/wiki?curid=1759572" title="Krzywa przejściowa">
Krzywa przejściowa

Krzywa przejściowa – krzywa stosowana w projektowaniu dróg i linii kolejowych w celu uzyskania płynnego przejścia między odcinkiem prostym i łukiem. Przyspieszenie kątowe pojazdu poruszającego się po krzywej przejściowej ze stałą prędkością jest stałe, więc siła odśrodkowa rośnie liniowo z czasem.
Ściśle krzywa przejściowa powinna być klotoidą, jednak stosuje się przybliżenie za pomocą paraboli trzeciego stopnia (pierwszy wyraz rozwinięcia). Zastosowanie krzywej przejściowej wymaga odsunięcia łuku kołowego od odcinka prostego o pewien odstęp, zależny od promienia tegoż łuku.
Równania.
Krzywa przejściowa w postaci paraboli trzeciego stopnia ma postać:
Przesunięcie łuku do środka toru jest równe:
Minimalną długość krzywej przejściowej na danym łuku określa wzór:
w którym:
Jest to uproszczenie wzoru:
w którym
gdzie:
Polskie przepisy normalizują wartość formula_7 jako 35 mm/s, we Francji jest to 50 mm/s, zaś TSI określa 75 mm/s.

</doc>
<doc id="1759573" url="https://pl.wikipedia.org/wiki?curid=1759573" title="Timo Sonnenschein">
Timo Sonnenschein



</doc>
<doc id="1759574" url="https://pl.wikipedia.org/wiki?curid=1759574" title="Syncytia">
Syncytia



</doc>
<doc id="1759577" url="https://pl.wikipedia.org/wiki?curid=1759577" title="Sacri Monti w Piemoncie i Lombardii">
Sacri Monti w Piemoncie i Lombardii

Sacri Monti w Piemoncie i Lombardii - dziewięć zespołów kaplic i innych elementów architektonicznych, powstałych w północnych Włoszech (w Piemoncie i Lombardii) na przełomie XVI i XVII w., poświęconych różnym aspektom wiary chrześcijańskiej. Twórcy uzyskali efekt harmonijnego wtopienia budowli w otaczający krajobraz naturalny, składający się ze wzgórz, lasów i jezior co stanowi o wyjątkowej wartości estetycznej tych obiektów, które obejmują również liczne, wartościowe dzieła sztuki - malowidła ścienne i rzeźby. W 2003 wpisano je na Listę światowego Dziedzictwa UNESCO.
"Sacri Monti" (z wł. "Święte Góry") stanowią rodzaj kalwarii. Budowle wchodzące w ich skład znajdują się najczęściej na zboczach gór i zawierają sceny z życia Chrystusa, Matki Bożej lub świętych, w postaci malarstwa lub rzeźby. Zespoły kaplic symbolizujących stacje Męki Pańskiej, zakładane były na wzgórzach - tak, by jak najbardziej przypominały swym położeniem Via Dolorosa w Jerozolimie. W okresie, gdy dostęp do "Świętego Miasta" był utrudniony, pielgrzymując do wybranego "Sacro Monte" można było uzyskać taki sam odpust, jak w czasie pielgrzymki do Jerozolimy.
Na całość nazywaną "Sacri Monti" składa się 9 zespołów architektonicznych:
Linki zewnętrzne.
Oficjalna strona internetowa

</doc>
<doc id="1759579" url="https://pl.wikipedia.org/wiki?curid=1759579" title="Cedynia (stacja kolejowa)">
Cedynia (stacja kolejowa)

Cedynia – zlikwidowana stacja kolejowa w Cedyni, w województwie zachodniopomorskim, w Polsce.

</doc>
<doc id="1759580" url="https://pl.wikipedia.org/wiki?curid=1759580" title="Mistrzostwa świata w maratonie MTB">
Mistrzostwa świata w maratonie MTB

Mistrzostwa Świata w Maratonie MTB zostały rozegrane po raz pierwszy w szwajcarskim Lugano w 2003 roku razem z mistrzostwami świata w kolarstwie górskim. Od 2004 roku mistrzostwa te są osobną imprezą. Pierwszą zwyciężczynią została Polka Maja Włoszczowska, druga była także Polka Magdalena Sadłecka. Pierwszym mistrzem został Szwajcar Thomas Frischknecht – jeden z najbardziej utytułowanych zawodników w historii kolarstwa górskiego.
Tabela medalowa.
"Stan po MŚ 2018"

</doc>
<doc id="1759582" url="https://pl.wikipedia.org/wiki?curid=1759582" title="Nowe Warpno (stacja kolejowa)">
Nowe Warpno (stacja kolejowa)

Nowe Warpno – zlikwidowana stacja kolejowa w Nowym Warpnie, w województwie zachodniopomorskim, w Polsce.

</doc>
<doc id="1759584" url="https://pl.wikipedia.org/wiki?curid=1759584" title="Insygnia Prezydenta Rzeczypospolitej Polskiej">
Insygnia Prezydenta Rzeczypospolitej Polskiej

Insygnia Prezydenta Rzeczypospolitej Polskiej – oznaki urzędu Prezydenta Rzeczypospolitej Polskiej.

</doc>
<doc id="1759585" url="https://pl.wikipedia.org/wiki?curid=1759585" title="Krater Barringera">
Krater Barringera



</doc>
<doc id="1759586" url="https://pl.wikipedia.org/wiki?curid=1759586" title="Wołodymyr Jerochin">
Wołodymyr Jerochin

Wołodymyr Mykytowycz Jerochin, ukr. Володимир Микитович Єрохін, ros. Владимир Никитович Ерохин, "Władimir Nikitowicz Jerochin" (ur. 10 kwietnia 1930 w Moskwie, Rosyjska FSRR, zmarł 6 października 1996 w Kijowie) – ukraiński piłkarz pochodzenia rosyjskiego, grający na pozycji prawego obrońcy, reprezentant ZSRR, trener piłkarski.
Kariera piłkarska.
Kariera klubowa.
Zaczął grać w drużynie Dynamo Mukaczewo, gdzie zauważyli go trenerzy Dynama Kijów podczas jednego z kontrolnych meczów. W 1953 został służbowo przeniesiony do stołecznego Dynama Kijów. W 1954 zadebiutował w pierwszym zespole Dynama Kijów. W 1961 rozegrał tylko 2 gry, w związku z czym w następnym roku przeniósł się do Awanharda Tarnopol. W 1964 zakończył swoją karierę piłkarską.
Kariera reprezentacyjna.
W 1958 był powołany do reprezentacji Związku Radzieckiego na turniej finałowy mistrzostw świata. Ale nie zagrał żadnego meczu.
Kariera trenerska.
Po zakończeniu kariery zawodniczej pracował jako trener. W latach 1991-1996 pełnił funkcję dyrektora drużyny weteranów Dynama Kijów. 6 października 1996 zmarł w Kijowie w wieku 66 lat.

</doc>
<doc id="1759599" url="https://pl.wikipedia.org/wiki?curid=1759599" title="Jerzy Wilim (żużlowiec)">
Jerzy Wilim (żużlowiec)

Jerzy Wilim (ur. 23 stycznia 1950 w Zebrzydowicach) – polski żużlowiec.
W 1971 r. osiągnął największy sukces w karierze, zdobywając w Toruniu tytuł Młodzieżowego Indywidualnego Mistrza Polski. Dwukrotnie (1975, 1978) uczestniczył w finałach Mistrzostw Polski Par Klubowych, w 1975 r. w Lesznie zdobywając brązowy medal. W 1972 r. zajął V m. w końcowej klasyfikacji turnieju o "Srebrny Kask".
W rozgrywkach o Drużynowe Mistrzostwo Polski startował w latach 1970–1982, reprezentując kluby ROW-u Rybnik (1970–1978) oraz Unii Tarnów (1979–1982). Był czterokrotnym medalistą DMP: dwukrotnie złotym (1970, 1972) oraz dwukrotnie brązowym (1971, 1974).

</doc>
<doc id="1759618" url="https://pl.wikipedia.org/wiki?curid=1759618" title="Przejście graniczne Gubin-Guben (drogowe)">
Przejście graniczne Gubin-Guben (drogowe)

Przejście graniczne Gubin-Guben – istniejące do 2007 roku polsko-niemieckie drogowe przejście graniczne, położone województwie lubuskim, powiecie krośnieńskim, w gminie Gubin, w miejscowości Gubin.
Opis.
Przejście graniczne Gubin-Guben z miejscem odprawy granicznej po stronie polskiej w miejscowości Gubin i po stronie niemieckiej w miejscowości Guben, czynne było przez całą dobę. Dopuszczone było przekraczanie granicy dla ruchu osobowego i towarowego oraz mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Gubinie, Graniczna Placówka Kontrolna Straży Granicznej w Gubinku, Placówka Straży Granicznej w Gubinku. Obie miejscowości łączył most na rzece Nysie Łużyckiej. Do przejścia granicznego po stronie polskiej prowadziła droga wojewódzka nr 138, a po stronie niemieckiej niemieckiej Bundesstraße 97.
W związku z decyzją władz Brandenburgii o wprowadzeniu zakazu poruszania z dniem 16 września 1996 roku pojazdów z lawetami na odcinku autostrady A12 od zjazdu Muhllosse do przejścia granicznego Świecko-Frankfurt, w przejściu granicznym Gubin-Guben również zaprzestano odpraw pojazdów na lawetach. Konsekwencją tej decyzji było przeniesienie odpraw samochodów na lawetach ze Świecka i Gubina do Olszyny.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie drogowe przejście graniczne Gubin. Czynne codziennie przez całą dobę. Dopuszczone było przekraczanie granicy dla ruchu:
Kontrolę graniczną osób, towarów i środków transportu wykonywała Graniczna Placówka Kontrolna Gubin.
W październiku 1945 roku na granicy polsko-niemieckiej, w ramach tworzących się Wojsk Ochrony Pogranicza utworzono Przejściowy Punkt Kontrolny Gubin nr 5 – drogowy III kategorii.

</doc>
<doc id="1759621" url="https://pl.wikipedia.org/wiki?curid=1759621" title="Głos Ludu (gazeta w Polsce)">
Głos Ludu (gazeta w Polsce)

Głos Ludu – dziennik będący organem KC PPR.
Gazeta została założona w 1944 w Lublinie. Od stycznia 1945 do czerwca 1945 ukazywała się w Łodzi. 20 czerwca 1945 redakcja przeniosła się do Warszawy. W grudniu 1948 została połączona z "Robotnikiem" w "Trybunę Ludu".
Redaktorami naczelnymi pisma byli Edward Uzdański (1945), Ostap Dłuski (1945–1948).
Linki zewnętrzne.
Zdigitalizowana wersja gazety w zasobach Mazowieckiej Biblioteki Cyfrowej

</doc>
<doc id="1759622" url="https://pl.wikipedia.org/wiki?curid=1759622" title="Stanisław Długosz (poeta)">
Stanisław Długosz (poeta)

Stanisław Długosz ps. „Jerzy Tetera” (ur. 22 marca 1891 w Częstochowie, zm. 6 sierpnia 1915 Samoklęski k. Lubartowa) – poeta, historyk, oficer I Brygady Legionów Polskich, kawaler Orderu Virtuti Militari.
Życiorys.
Urodził się 22 marca 1891 w Częstochowie, w rodzinie urzędnika Drogi Żelaznej Warszawsko-Wiedeńskiej Feliksa i Pauliny z domu Maszki.
Początkowo uczył się w rosyjskim II Męskim Progimnazjum w Warszawie, naukę przerwał mu jednak trwający kilka miesięcy strajk młodzieży szkolnej (1905). W październiku 1905 r. edukację kontynuował już w prywatnym Gimnazjum gen. Pawła Chrzanowskiego w Warszawie, gdzie językiem wykładowym był j. polski. W czasie swojej edukacji szkolnej działał w tajnej organizacji Związek Młodzieży Polskiej „Przyszłość” (PET). W 1910 r. ukończył szkołę i rozpoczął studia prawnicze na Uniwersytecie Jagiellońskim w Krakowie, gdzie zajął się też działalnością w Drużynach Strzeleckich Stowarzyszenia Młodzieży Uniwersyteckiej „Znicz”, redakcji „Zarzewia” oraz Towarzystwa Szkoły Ludowej. 
Po wybuchu I wojny światowej organizował w kieleckiem służbę łączności polskich organizacji wojskowych, a następnie zaciągnął się do piechoty Legionów w Miechowie. Oficer w lotnych oddziałach wywiadowczych sztabu I Brygady Legionów. Pod koniec 1914 przeszedł na własne żądanie do służby liniowej. Wziął udział walkach nad Nidą. Zginął w pościgu za Rosjanami 6 sierpnia 1915, idąc na czele oddziału do ataku na Kamionkę.
Był związany z Władysławą Srzednicką, późniejszą żoną płk. dr. Adolfa Macieszy)
Autor monografii o Dionizym Czachowskim (wydana w cyklu "Boje polskie", t. IV, 1914), jednym z przywódców powstania styczniowego, oraz licznych wierszy. Uznawany za najwybitniejszego poetę legionowego.
Pośmiertnie wydano w 1917 zbiór jego poezji "Przed złotym czasem", z przedmową Andrzeja Struga.

</doc>
<doc id="1759623" url="https://pl.wikipedia.org/wiki?curid=1759623" title="Marian Dederko">
Marian Dederko

Marian Dederko (ur. 29 lutego 1880 w Puzelach, pow. mołodeczański, zm. 8 lipca 1965 w Warszawie) – polski artysta fotografik, wynalazca techniki fotonitu.
Życiorys.
Był synem Sotera Dederki, ziemianina, powstańca 1863.
Pierwszy raz zapoznał się z aparatem fotograficznym w wieku 13 lat. W warunkach wiejskich musiał nauczyć się samodzielnej obróbki fotochemicznej. Po zdaniu matury rozpoczął studia elektrotechniczne na Politechnice Warszawskiej. W roku 1905 został relegowany za nielegalną działalność i musiał przenieść się do Siedlec. Kontynuował i ukończył studia w dziedzinie elektrotechniki na politechnice w Liège. Powrócił do kraju i zajął się gospodarowaniem w majątku żony pod Białymstokiem. W dalszym ciągu zajmował się po amatorsku fotografią.
Spotkanie z Janem Bułhakiem zdecydowało o przyszłości Mariana Dederki. Odwiedził Bułhaka w Wilnie i pokazał mu swoje fotografie portretowe. Zachęcony przez niego, zajął się Dederko techniką gumową, polegającą na tworzeniu pozytywów na papierze pokrytym gumą arabską z pigmentami i dwuchromianem potasu. Po naświetleniu, zgarbowaniu i wypłukaniu powstawał obraz nie przypominający fotografii, a raczej odbitkę litograficzną. Eksperymentował z różnymi technikami pozytywowymi – poza gumą uprawiał techniki: bromolej i przetłok.
W 1920 Marian Dederko przeniósł się na stałe do Warszawy i otworzył zakład fotograficzny przy ulicy Wiejskiej 2. W pracy pomagał mu 16-letni syn Witold, który zajął się retuszem. W tym czasie Marian Dederko wynalazł technikę nazwana "fotonitem". Polegała ona na bardzo daleko posuniętym retuszu pozytywu, a następnie na reprodukcji tego pozytywu i sporządzeniu z kontrnegatywu nowej kopii. Technika fotonitu stała się przedmiotem sporów, jedni zachwycali się śmiałością przekształceń obrazu, drudzy zarzucali zatracenie charakteru obrazu fotograficznego.
Był członkiem Polskiego Towarzystwa Miłośników Fotografii w Warszawie. W roku 1924 Dederko pokazał swoje prace w technice gumowej na wystawie warszawskiego cechu fotografów. W latach 1929–1938 Dederko pracował w firmie Kodak, nie przerywając pracy twórczej. W 1930 powołany na członka Kapituły Seniorów Fotoklubu Polskiego. Był członkiem rzeczywistym Polskiego Towarzystwa Fotograficznego, w którym (od 1937) pełnił funkcję prezesa Zarządu PTF. W latach 1938–1939 był członkiem Fotoklubu Warszawskiego.
Po wojnie Dederko został w roku 1947 współzałożycielem Związku Polskich Artystów Fotografików (legitymacja nr 3). Mimo podeszłego wieku w czwartkowe wieczory uczestniczył w spotkaniach ZPAF przy ul. Śniadeckich. Prowadził zajęcia w warszawskim Technikum Fotograficznym.
Zmarł w Warszawie. Pochowany na cmentarzu Powązki Wojskowe w Warszawie (kwatera 2C-6-11).
Życie prywatne.
Był ojcem Witolda Dederki.

</doc>
<doc id="1759624" url="https://pl.wikipedia.org/wiki?curid=1759624" title="Orzełek australijski">
Orzełek australijski

Orzełek australijski ("Hieraaetus morphnoides") – gatunek ptaka drapieżnego z rodziny jastrzębiowatych (Accipitridae). Zamieszkuje niemal całą Australię.
Systematyka.
Obecnie nie wyróżnia się podgatunków "H. morphnoides". Za jego podgatunek uznawano orzełka nowogwinejskiego ("H. weiskei"), klasyfikowanego obecnie jako osobny gatunek. Gatunkami spokrewnionymi z orzełkiem australijskim są także orzełek włochaty ("H. pennatus") i orzełek plamisty ("H. ayresii").
Morfologia.
Długość ciała 38–55 cm, rozpiętość skrzydeł 101–136 cm. Samce ważą 440–810 g, a samice 745–1250 g.
Ekologia i zachowanie.
Zamieszkuje różnorodne siedliska otwarte i zalesione, np. słabo zalesione pogórza, scrub, sawannę, otwarte lasy czy lasy eukaliptusowe wzdłuż rzek. Nie występuje w gęstych lasach. Spotykany od poziomu morza do 1500 m n.p.m.
Okres lęgowy zależy od szerokości geograficznej, na północy ma miejsce w porze suchej od marca do września (a nawet grudnia), a w centrum i na południu zwykle od sierpnia do października (rzadziej od maja do grudnia). Gniazdo, którego budową zajmują się oboje rodzice, to platforma z patyków wyłożona zielonymi liśćmi i umieszczona na wysokości 5–45 m w rozwidleniu żywego drzewa. Czasami wykorzystywane jest gniazdo innego gatunku ptaków. W zniesieniu zwykle 2 jaja (czasami 1 lub 3). Wysiadywaniem i opieką nad pisklętami zajmuje się głównie samica. Inkubacja trwa 36–40 dni, młode opuszczają gniazdo po 54–66 dniach od wyklucia, ale jeszcze przez około 2 miesiące są zależne od rodziców.
Żywi się małymi ssakami (np. młodymi królikami), ptakami, gadami (głównie jaszczurkami) i dużymi owadami, rzadko padliną czy rybami.
Status.
Międzynarodowa Unia Ochrony Przyrody (IUCN) uznaje orzełka australijskiego za gatunek najmniejszej troski (LC – "least concern") nieprzerwanie od 1988 roku. Jego liczebność ocenia się na 10–100 tysięcy dorosłych osobników. Trend liczebności populacji uznaje się za spadkowy.

</doc>
<doc id="1759626" url="https://pl.wikipedia.org/wiki?curid=1759626" title="Bazylika na Świętym Krzyżu">
Bazylika na Świętym Krzyżu

Bazylika mniejsza pw. Trójcy Świętej i sanktuarium Relikwii Drzewa Krzyża Świętego – kościół świętokrzyskiego opactwa i sanktuarium znajdujące się na Świętym Krzyżu (Łysej Górze) w Górach Świętokrzyskich, na terenie diecezji sandomierskiej w parafii Nowa Słupia. Święty Krzyż jest integralną częścią miasta Nowa Słupia. Najstarsze polskie sanktuarium, miejsce szczególnego kultu w wieku XV.
Historia.
Pierwszy kościół w stylu romańskim został ufundowany przez między 1102-1138 przez Bolesława Krzywoustego. Początkowo świątynia była dedykowana Świętej Trójcy, ale od XIV wieku dodano wezwanie Świętego Krzyża po tym, gdy w 1306 książę Władysław Łokietek przekazał łysogórskim benedyktynom relikwie drzewa Krzyża Świętego (przechowywane od XVIII wieku w kaplicy Oleśnickich i wg legendy podarowane przez Emeryka, królewicza z Węgier).
W połowie XV wieku opat Michał z Lipia przy finansowym wsparciu króla Kazimierza Jagiellończyka rozbudował romański kościół o gotyckie prezbiterium i zakrystię oraz o nową część od zachodu, a kardynał Zbigniew Oleśnicki sfinansował budowę nowego chóru, ołtarza głównego oraz nawy, które poświęcono 12 marca 1455 r.
W okresie panowania dynastii Jagiellonów, opactwo było najważniejszym sanktuarium religijnym w Królestwie Polskim. Siedmiokrotnie odwiedzał je Władysław Jagiełło (m.in. w drodze na koronację w Krakowie oraz w drodze pod Grunwald), dziesięciokrotnie przebywał w klasztorze król Kazimierz Jagiellończyk, sześciokrotnie król Zygmunt Stary, trzykrotnie król Zygmunt August.
W 1643 roku opat Stanisław Sierakowski rozpoczął przebudowę kościoła, dodając do fasady gotyckiego korpusu dwie barokowe wieże, wczesnobarokową kamieniarkę odrzwi i okien o wysokim poziomie artystycznym i od południa kaplicę Matki Boskiej Bolesnej. W 1655 roku, na początku "potopu szwedzkiego", kościół złupili Szwedzi, którzy wymordowali część zakonników. Dnia 22 marca 1661 roku, jak podawała najstarsza polska gazeta „Merkuriusz Polski Ordynaryjny”, król polski Jan II Kazimierz Waza wraz z małżonką oraz dworem zmierzając do Warszawy wstąpił do sanktuarium.
W październiku 1777 roku gotycko-barokowy kościół i klasztor spłonęły w pożarze. Wkrótce przystąpiono do budowy trzeciego kościoła w stylu barokowo-klasycystycznym. Świątynię, którą wybudowano w latach 1781–1789, konsekrowano w 1806 r.
W 1819 roku na mocy bulli Piusa VII klasztor skasowano. Posługę pełnili tu jeszcze przez pewien czas benedyktyni, a następnie kler diecezjalny. W latach 1852–1865 mieścił się tu dom poprawczy dla tzw. księży zdrożnych. W 1914 roku Austriacy wysadzili wieżę kościelną. Od 1936 świątynia stała się kościołem klasztornym misjonarzy oblatów Maryi Niepokalanej.
16 czerwca 2013 sanktuarium podniesiono do godności bazyliki mniejszej. W 2014 roku ukończono rekonstrukcję kościelnej wieży według projektu autorstwa architekta Władysława Markulisa.
Architektura.
Obecna późnobarokowa świątynia została zbudowana w latach 1781–1789 wg projektu Józefa Karsznickiego w miejscu dwóch wcześniejszych kościołów. W 1914 roku Austriacy zburzyli wieżę, którą zrekonstruowano w 2014 roku. W niszach znajdują się rzeźby z XVII wieku, pochodzące prawdopodobnie z wcześniejszego kościoła. Wnętrze kościoła ma charakter klasycystyczny:
Do bazyliki przylega Kaplica Oleśnickich (zwana także Kaplicą Relikwii Krzyża Świętego) powstała w latach 1614–1620 z funduszy Mikołaja Oleśnickiego. Znajdują się w niej od 1723 roku relikwie Krzyża Świętego.
Bazylika i cały kompleks opactwa wpisana jest do rejestru zabytków nieruchomych (nr rej.: A.440/1–4 z 24.03.1947 i z 23.06.1967).
Odpusty.
W sanktuarium obchodzi się uroczyście dwa odpusty:

</doc>
<doc id="1759627" url="https://pl.wikipedia.org/wiki?curid=1759627" title="Giovanni Alfonso Borelli">
Giovanni Alfonso Borelli

Giovanni Alfonso Borelli (ur. 28 stycznia 1608 w Neapolu, zm. 31 grudnia 1679 w Rzymie) – włoski fizjolog, fizyk i matematyk.
W 1649 roku został profesorem matematyki na Uniwersytecie w Mesynie, a w 1649 roku - na Uniwersytecie w Pizie. W 1667 roku wrócił do Mesyny, a w 1674 wyjechał do Rzymu, gdzie patronatem objęła go Krystyna Wazówna. 
Jego głównym dorobkiem naukowym były prace z biomechaniki. Opublikował "De Motu Animalium I" oraz "De Motu Animalium II" ("O ruchu zwierząt"), w których jako pierwszy wyjaśniał zjawisko ruchów mięśniowych i innych funkcji ciała, na podstawie statyki i dynamiki. Prowadził również obserwacje astronomiczne, w 1665 roku jako pierwszy zasugerował, że komety poruszają się po torze eliptycznym . 
Był przedstawicielem medycyny fizykalnej. Rozumiał doniosłość układu nerwowego i dopatrywał się w nim głównych przyczyn rozmaitych chorób.

</doc>
<doc id="1759636" url="https://pl.wikipedia.org/wiki?curid=1759636" title="Scholl">
Scholl

 

</doc>
<doc id="1759637" url="https://pl.wikipedia.org/wiki?curid=1759637" title="Zdobycie Leukas">
Zdobycie Leukas

Zdobycie Leukas – starcie zbrojne, które miało miejsce w roku 197 p.n.e. 
Po zwycięstwie nad Filipem V w roku 197 p.n.e. Rzymianom pozostało nakłonienie ostatnich sprzymierzeńców macedońskich do zawarcia sojuszu z Republiki. Jedną z takich grup byli Akarnanowie. Rozmowy Lucjusza Flamininusa z urzędnikami akarnańskimi nie przyniosły jednak rezultatu, wobec czego Rzymianie oblegli stolicę Akarnanów Leukas (obecnie Lefkas) w prefekturze Leukada. Miasto posiadało potężne mury o długości 3 km i było jednym z największych w Grecji. Walki były bardzo zacięte, Akarnanowie bronili się jednak dzielnie. Dopiero na skutek zdrady, Rzymianom udało się w końcu wedrzeć do miasta. Broniąc się obrońcy miasta sformowali szyk bojowy, który odpierał ataki Rzymian. Gdy kolejne oddziały rzymskie wkroczyły do Leukas, Akarnanowie zostali otoczeni. Część z nich zginęła, wielu zaś poddało się. Miasto dostało się w ręce Flamininusa. Ostatni obrońcy akarnańscy poddali się wkrótce po nadejściu wieści o klęsce Filipa pod Kynoskefalaj. 

</doc>
<doc id="1759639" url="https://pl.wikipedia.org/wiki?curid=1759639" title="Jean-Baptiste Isabey">
Jean-Baptiste Isabey

Jean-Baptiste Isabey (ur. 11 kwietnia 1767 w Nancy, zm. 18 kwietnia 1855 w Paryżu) – malarz i rysownik francuski.
Urodził się w Nancy, jego nauczycielami byli tam Jean Girardet, Jean-Baptiste-Charles Claudot oraz Jean-Baptiste Augustin. W 1785 przybył do Paryża, gdzie początkowo zajmował się malowaniem tabakierek. Pobierał lekcje od miniaturzysty François Dumonta, a następnie został uczniem Jacques-Louisa Davida.
Został zatrudniony w Wersalu przez księcia Angoulême i księcia de Berry. W późniejszym czasie pracował dla Napoleona Bonaparte i Józefiny (brał udział w przygotowaniach do ceremonii ich ślubu i był autorem oficjalnych rysunków upamiętniających tę uroczystość). Cieszył się także przychylnością władców w czasie restauracji Burbonów – przygotowywał koronację Karola X. Po rewolucji lipcowej został zatrudniony przez Napoleona III, który odznaczył go Legią Honorową.
Jego syn Eugène Isabey również był malarzem.

</doc>
<doc id="1759641" url="https://pl.wikipedia.org/wiki?curid=1759641" title="Frankenstein Jr. and The Impossibles">
Frankenstein Jr. and The Impossibles

Frankenstein Jr. i Niepokonani (ang. "Frankenstein Jr. and The Impossibles") – amerykański serial animowany, który powstał w wytwórni Hanna-Barbera.
Obsada (głosy).
Źródło:
Odcinki.
01 - "The Electrical Monster"
02 - "The Spyder Man"
03 - "Manace from the Wax Museum"
04 - "Alien Brain from Outer Space"
05 - "The Unknown Shock"
06 - "UFO"
07 - "Unearthly Plant Creatures"
08 - "Deadly Living Images"
09 - "Colossal Junk Monster"
10 - "The Inceadible Aqua-Monsters"
11 - "Gigantic Ghastly Genie"
12 - "The Birdman"
13 - "Invasion of the Robot Creatures"
14 - "The Manchurian Menace"
15 - "The Mad Monster Maker"
16 - "The Monstermobile"
17 - "Pilfering Puffy Monster"
18 - "The Spooktaculars"
Źródło:

</doc>
<doc id="1759643" url="https://pl.wikipedia.org/wiki?curid=1759643" title="Ludwik Świder">
Ludwik Świder

Ludwik Jan Świder (ur. 2 sierpnia 1893 w Krakowie, zm. 19 grudnia 1952 w Warszawie) – major piechoty Wojska Polskiego.
Życiorys.
Urodził się w rodzinie Jana i Marii z Broszkiewiczów. W czasie I wojny światowej walczył w szeregach c. i k. armii. Na stopień podporucznika został mianowany ze starszeństwem z dniem 1 stycznia 1916 roku w korpusie oficerów rezerwy piechoty. Jego oddziałem macierzystym był pułk piechoty Nr 100.
W 1918 wstąpił do Wojska Polskiego. Uczestniczył w wojnie polsko-bolszewickiej. Został ranny. W latach 1923–1924, w stopniu kapitana, służył w 26 pułku piechoty we Lwowie. Był dowódcą kompanii, a później także batalionu. W 1926 w Kamionce Strumiłowej pojedynkował się na szable z porucznikiem Wiktorem Jarockim z 14 pp. Pojedynek miał „przebieg krwawy”. Wojskowy Sąd Rejonowy we Lwowie uniewinnił siedmiu oficerów oskarżonych o udział w tym pojedynku. W 1926 przeniesiony do 27 Pułku Piechoty w Częstochowie.18 lutego 1928 roku został mianowany majorem ze starszeństwem z dniem 1 stycznia 1928 roku i 9. lokatą w korpusie oficerów piechoty. W tym samym roku pełnił służbę w dowództwie 7 Dywizji Piechoty w Częstochowie. W 1929 powierzono mu obowiązki dowódcy batalionu w 27 Pułku Piechoty, które pełnił do marca 1932, gdy został przesunięty ze stanowiska dowódcy batalionu na stanowisko kwatermistrza pułku. Z dniem 15 sierpnia 1935 został przeniesiony do Powiatowej Komendy Uzupełnień Tarnopol na stanowisko komendanta. W 1938 przeniesiony w stan spoczynku. W rzeczywistości został zatrudniony na stanowisku kierownika agentury w Samodzielnym Referacie Informacyjnym Dowództwa Okręgu Korpusu nr IV w Łodzi, gdzie pracował do wybuchu II wojny światowej. We wrześniu 1939 wraz ze swoją jednostką internowany w Rumunii. Od 1941 więziony w niemieckich obozach jenieckich dla polskich oficerów.
Po wojnie przebywał w obozach dla przesiedleńców (dipisów). Od 1949 pracował w ośrodku wywiadowczym w Quackenbrück (od 1950 w Barkhausen), który podlegał naczelnym władzom RP na uchodźstwie. Od 1950 pod fałszywym nazwiskiem Johann Puk, przebywał w Berlinie Zachodnim, gdzie 23 lipca 1951 został zatrzymany przez Rosjan. W lutym 1952 przekazany władzom Polski Ludowej. 23 czerwca 1952 WSR w Warszawie pod przewodnictwem ppłk. M. Widaja skazał go na karę śmierci. Rada Państwa nie skorzystała z prawa łaski. Stracony 19 grudnia 1952 w więzieniu przy ul. Rakowieckiej w Warszawie. Dokładne miejsce pochówku było przez wiele lat nieznane. 28 września 2014 roku Instytut Pamięci Narodowej poinformował o identyfikacji jego szczątków w tej kwaterze.
27 września 2015 mjr Ludwik Świder został uroczyście pochowany w Panteonie – Mauzoleum Wyklętych-Niezłomnych na Cmentarzu Wojskowym na Powązkach w Warszawie.

</doc>
<doc id="1759647" url="https://pl.wikipedia.org/wiki?curid=1759647" title="Wielokomórka foremna">
Wielokomórka foremna



</doc>
<doc id="1759650" url="https://pl.wikipedia.org/wiki?curid=1759650" title="Janina Maria Jasińska-Luterek">
Janina Maria Jasińska-Luterek



</doc>
<doc id="1759651" url="https://pl.wikipedia.org/wiki?curid=1759651" title="Józef Gumowski">
Józef Gumowski

Józef Gumowski ps „Ziutek” (ur. 15 marca 1916 w Skudzawach, zm. 23 października 1952) – major Armii Krajowej.
Życiorys.
Syn Bolesława i Marianny z Rzeszotarskich. Zamieszkały w Warszawie. W okresie okupacji niemieckiej dowódca grupy specjalnej Kierownictwa Walki Podziemnej, z wyroków sądu specjalnego wykonującej egzekucje na konfidentach Gestapo i zdrajcach narodu polskiego. Współuczestnik zamachu na kata Warszawy Franza Kutscherę, żołnierz Kedywu, uczestnik przejęcia ostatniego kuriera RP w Londynie Jana Nowaka-Jeziorańskiego. Używał ps. „Ziutek”. 
Ujawnił się w kwietniu 1947, niedługo potem aresztowany, oskarżony na podstawie spreparowanych i wymuszonych na świadkach zeznań o zwalczanie ruchu lewicowego. 29 maja 1952 WSR w Warszawie Sr.364/52 pod przewodnictwem ppłk. Mieczysława Widaja skazał go na podstawie art. 1 dekretu z 31 sierpnia 1944 na karę śmierci. Stracony 23 października 1952. Uniewinniony i zrehabilitowany 19 lutego 1957.
Dokładne miejsce pochówku jest nieznane. Grób symboliczny znajduje się na Cmentarzu Wojskowym w Kwaterze „na Łączce”. 

</doc>
<doc id="1759653" url="https://pl.wikipedia.org/wiki?curid=1759653" title="Ochronka w Żyrardowie">
Ochronka w Żyrardowie

Ochronka w Żyrardowie – ochronka mieszcząca się przy południowej pierzei ob. Placu Jana Pawła II w Żyrardowie, jedna z najstarszych instytucji socjalnych działających przy żyrardowskiej fabryce lnu, założona w 1875 r.
Historia.
Przyczyną powstania w Żyrardowie ochronki była chęć fabrykantów do sięgnięcia po rezerwy taniej siły roboczej w postaci niepracujących matek, co wiązało się z koniecznością zapewnienia przynajmniej częściowej opieki nad dziećmi z rodzin robotniczych; powstanie przedszkola fabrycznego zostało przyśpieszone przez wprowadzenie nowego ustawodawstwa fabrycznego ograniczającego skalę procederu pracy małoletnich w fabrykach. Zezwolenie na założenie w osadzie fabrycznej ochronki wydał gubernator warszawski w 1875 r.; do ochronki przyjmowano początkowo wszystkie zgłaszane dzieci od 3 roku życia; wraz ze wzrostem ilości zgłoszeń wprowadzono ograniczenia ilościowe (przyjmowano tylko jedno dziecko z rodziny robotniczej); ochronka była przewidziana na około 1 500 dzieci; przeciętnie w ciągu roku z ochronki korzystało ok. 1100 dzieci; poza tym ok. 350 dziewcząt w wieku od siódmego do czternastego roku życia uczęszczało na codzienną naukę szycia i haftu, trwającą 1,5 godzinny dziennie. Ze względu na ograniczenia w zakresie ilości przyjmowanych dzieci reszta na ogół licznego potomstwa pozostawała pod opieką starszego rodzeństwa, bądź była zabierana przez rodziców do pomocy w pracy. W ochronce obowiązywała częściowa odpłatność za wydawane posiłki; pracownicy przedszkola prowadzili działania mające na celu poprawę stanu zdrowotnego oraz higieny dzieci; jako że powszechnie dzieci przychodziły do przedszkola brudne i zawszone, nauczycielki każdego dnia czesały część podopiecznych specjalnym gęstym grzebieniem; dzieci czesano nad miską wypełnioną siarką, do której wpadały wyczesywane z włosów wszy; w ochronce prowadzono też akcje strzyżenia i kąpania dzieci w specjalnej sali łaziebnej wyposażonej w nowoczesne urządzenia sanitarne. Ochronka zatrudniała od 29 do 33 nauczycielek i zbliżoną liczbę pracowników pomocniczych. Wysokość wydatków na ochronkę ulegała wahaniom w zależności od ilości dzieci i woli zarządu fabryki i wynosiła od 33 514 rb w 1892 r. (przy stanie 1134 dzieci) do 39 810 rb w 1914 r. (do ochronki uczęszczało wówczas 1012 dzieci); najniższy stan ilości przyjmowanych dzieci oraz nakładów na prowadzenie przedszkola wystąpił w 1897 r.; do ochronki uczęszczało wówczas 928 dzieci, zaś nakłady wyniosły 25 618 rb.
W ochronce celebrowano również święta, zwłaszcza Boże Narodzenie; z okazji tych świąt Karol Dittrich jr. fundował podopiecznym zakładu podarki, bądź w postaci pożywienia, bądź w formie odzieży; dzieci otrzymywały z jednej strony sukienki, fartuszki i koszule, z drugiej zaś owoce południowe, ciastka, cukierki, jabłka, orzechy, a nawet jednokilogramową struclę; szczególnie wyróżniane były dzieci najbiedniejsze, w tym sieroty, które otrzymywały nawet ubranie i obuwie. Dzień wręczenia prezentów był wielkim świętem nie tylko dla obdarowanych, ale także dla ich rodzeństwa i rodziców; w samej ochronce wszystkie dzieci zbierały się wokół marmurowego popiersia Karola Dittricha i śpiewały specjalnie skomponowaną piosenkę z prośbą do Boga o zdrowie dla Dittricha za jego wspaniałe dary.1 W przedszkolu oprócz standardowych sal przedszkolnych wybudowano także salę balową ozdobioną toskańskimi kolumnami dla odbywania szczególnie ważnych uroczystości. W 1899 r. Karol Dittrich jr. przeznaczył 500 000 rb z pieniędzy uzyskanych ze sprzedaży swojego pakietu akcji Towarzystwa Akcyjnego Zakładów Żyrardowskich na zapewnienie ochronce funduszy na dalsze finansowanie zakładu.2 Sam gmach wzniesiony w 1875 r. i rozbudowany w 1885 r. wyróżniał się obszernością i wysokim standardem; został wybudowany w ścisłym centrum miasta na działce przylegającej bezpośrednio do głównego placu; wokół gmachu utworzono rozległy ogród oraz plac zabaw. Obecnie ochronka fabryczna funkcjonuje niezmiennie w tym samym gmachu jako Miejskie Przedszkole nr 9. Obok przedszkola znajduje się budynek mieszkalny zwany "Babińcem" mieszczący mieszkania służbowe nauczycielek-przedszkolanek zatrudnionych w ochronce fabrycznej.

</doc>
<doc id="1759654" url="https://pl.wikipedia.org/wiki?curid=1759654" title="Tomáš Holubec">
Tomáš Holubec

Tomáš Holubec (ur. 11 stycznia 1976 w Jilemnicach) – czeski biathlonista, brązowy medalista mistrzostw Europy.
Kariera.
W Pucharze Świata zadebiutował 9 marca 1996 roku w Pokljuce, zajmując 52. miejsce w sprincie. Pierwsze punkty wywalczył 20 stycznia 2000 roku w Anterselvie, gdzie zajął 25. miejsce w tej samej konkurencji. Nigdy nie stanął na podium indywidualnych zawodów pucharowych, najwyższą pozycję wywalczył 15 grudnia 2011 roku w Hochfilzen, gdzie był dziewiąty w sprincie. Dokonał tego w sztafecie, wspólnie z Petrem Garabíkiem, Ivanem Masaříkiem i Zdenkiem Vítkiem zajmując pierwsze miejsce 3 grudnia 2000 roku w Anterselvie. Najlepsze wyniki osiągnął w sezonie 2004/2005, kiedy zajął 45. miejsce w klasyfikacji generalnej.
W 2002 roku wystartował na igrzyskach olimpijskich w Salt Lake City, zajmując 32. miejsce w sprincie i 45. w biegu pościgowym. Na rozgrywanych cztery lata później igrzyskach w Turynie w swoim jedynym starcie zajął 33. miejsce w biegu indywidualnym.
Wielokrotnie startował na mistrzostwach świata, najlepsze wyniki osiągając podczas mistrzostw świata w Oberhofie w 2004 roku, gdzie zajął między innymi ósme miejsce w sztafecie i jedenaste w sprincie. Zdobył za to brązowy medal w sztafecie na mistrzostwach Europy w Novym Měscie w 2008 roku. Wystąpił tam razem z Michalem Šlesingrem, Ondřejem Moravecem i Zdenkiem Vítkiem.
Jego brat, Jiří Holubec, także był biathlonistą. Jego żoną była czeska biathlonistka Kateřina Holubcová.
Osiągnięcia.
Puchar Świata.
Miejsca na podium.
Holubec nigdy nie stanął na podium indywidualnych zawodów PŚ.

</doc>
<doc id="1759658" url="https://pl.wikipedia.org/wiki?curid=1759658" title="Wielobok foremny">
Wielobok foremny



</doc>
<doc id="1759663" url="https://pl.wikipedia.org/wiki?curid=1759663" title="Wadym Karatajew">
Wadym Karatajew

Wadym Karatajew (ukr. Вадим Каратаєв, ros. Вадим Каратаев, "Wadim Karatajew"; ur. 15 stycznia 1964 w ZSRR) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
W 1980 rozpoczął karierę piłkarską w drużynie rezerwowej Dynama Kijów, a w 1984 debiutował w podstawowym składzie. W 1987 przeszedł do Czornomorca Odessa, skąd trafił do Neftçi PFK. Potem po sezonie występował w Nistru Kiszyniów i Krystale Chersoń. W sezonie 1992/93 bronił barw izraelskiego Hapoelu Aszkelon, a w następnym 1993/94 przeniósł się do Petrochemii Płock, w którym ukończył karierę piłkarską.

</doc>
<doc id="1759664" url="https://pl.wikipedia.org/wiki?curid=1759664" title="Pierwotny bulion">
Pierwotny bulion



</doc>
<doc id="1759667" url="https://pl.wikipedia.org/wiki?curid=1759667" title="Edward Stępniewski">
Edward Stępniewski

Edward Stępniewski (ur. 1879 w Sancygniowie, zm. 1944 w KL Stutthof) – polski farmaceuta, działacz społeczny i samorządowiec, w latach 1922–1927 prezydent Grodna. 
Życiorys.
Urodził się na Kielecczyźnie, gdzie ukończył 4 klasy progimnazjum w Pińczowie. Później był uczniem w aptece. W 1899 zdał egzaminy na pomocnika aptekarskiego na Cesarskim Uniwersytecie Warszawskim, a w 1905 uzyskał dyplom farmaceuty. W międzyczasie pracował w aptekach na terenie Królestwa Polskiego (Lublinie, Zgierzu i Warszawie). 
W 1906 zamieszkał w Grodnie, gdzie dzierżawił tzw. aptekę jezuicką (do 1939). Działał społecznie – założył m.in. towarzystwo dramatu i muzyki "Muza", w którego zarządzie zasiadał do wybuchu I wojny światowej. Podczas wojny służył w wojsku rosyjskim, jednak w 1919 powrócił do Grodna, gdzie stanął na czele redakcji "Ech Grodzieńskich" (pisma konkurencyjnego wobec narodowo-demokratycznego "Nowego Życia"). W 1921 powierzono mu funkcję wicestarosty powiatu grodzieńskiego. 
17 lipca 1922 został wybrany przez Radę Miejską prezydentem Grodna, po długim kryzysie spowodowanym śmiercią poprzedniej głowy miasta Edwarda Listowskiego (przez długi czas frakcje narodowa, socjalistyczna i żydowska nie były w stanie porozumieć się do co wyboru prezydenta i jego zastępcy). Urząd prezydenta sprawował do stycznia 1927. Był jednocześnie prezesem zarządu grodzieńskiej LOPP. Później był jeszcze dwukrotnie wybierany prezydentem miasta, jednak wybór nie został zatwierdzony przez wojewodę białostockiego. Po odejściu z funkcji kontynuował pracę jako dyrektor apteki (do 1939), był również znanym w mieście działaczem charytatywnym. 
W 1939 walczył w Wojsku Polskim i został aresztowany przez NKWD, udało mu się uciec (w latach 1939–1944 ukrywał się na Litwie). W 1944 powrócił do Grodna, jednak za pomoc Armii Krajowej został wywieziony do KL Stutthof, gdzie zmarł nieco ponad tydzień po osadzeniu. 
Był żonaty z Leokadią Marią, z którą miał syna Zbigniewa Bronisława Stępniewskiego (1910–1940), magistra farmacji UW i pracownika grodzieńskiej apteki, zamordowanego przez NWKD w Charkowie.

</doc>
<doc id="1759670" url="https://pl.wikipedia.org/wiki?curid=1759670" title="Islamska Wspólnota Wyznaniowa w Austrii">
Islamska Wspólnota Wyznaniowa w Austrii

Islamska Wspólnota Wyznaniowa w Austrii (niem. "Islamische Glaubensgemeinschaft in Österreich -IGGiÖ") – jedna z głównych organizacji muzułmańskich w Austrii.
Powstała w 1979. Jej główne organy to dysponująca władzą wykonawczą Szura (16 osób wybieranych na czteroletnią kadencję przez członków muzułmańskich rad miejskich) oraz Rada Starszych (10 członków wybieranych przez Szurę), do której zadań należy opracowywanie spójnego programu nauczania religii w szkołach, opieka nad meczetami, a także – w przypadku nieobsadzenia stanowiska muftiego – nadzorowanie pracy imamów i pedagogów.
Z inicjatywy członków IGiÖ w 1998 powołano Islamską Akademię Edukacji Religijnej, której zadaniem jest kształcenie austriackich nauczycieli i imamów.
Obecnym (od 1999) prezydentem IGiÖ jest Anas Schakfeh.

</doc>
<doc id="1759675" url="https://pl.wikipedia.org/wiki?curid=1759675" title="Virginia Davis">
Virginia Davis

Virginia Davis (ur. 31 grudnia 1918 w Kansas City, zm. 15 sierpnia 2009 w Corona) – amerykańska aktorka dziecięca, jedna z pierwszych gwiazd wytwórni Walta Disneya. 
Była gwiazdą jednej z pierwszych produkcji filmowych Walta Disneya pt. "Kraina czarów Alicji" z 1923 r., będącej połączeniem gry aktorskiej z animacją. W latach 1923-1927 wystąpiła w cyklu 13 filmów o przygodach Alicji. Jako nastolatka zagrała jeszcze w filmach "Three on a Match", "The Harvey Girls" i "Weekend in Havana", a następnie zakończyła karierę aktorską. Pracowała jako dekoratorka wnętrz, redaktor czasopisma i agentka nieruchomości. Zmarła w swoim domu w Corona w Kalifornii z przyczyn naturalnych.

</doc>
<doc id="1759677" url="https://pl.wikipedia.org/wiki?curid=1759677" title="Krynica Morska (stacja kolejowa)">
Krynica Morska (stacja kolejowa)

Krynica Morska – zlikwidowana wąskotorowa stacja kolejowa znajdująca się w Krynicy Morskiej, w powiecie nowodworskim, w województwie pomorskim. Położona była na linii kolejowej ze Stegny Gdańskiej do Piasków. Odcinek tej linii ze Sztutowa do Piasków otwarto w 1944 roku, jednak po 1945 roku został on rozebrany.

</doc>
<doc id="1759678" url="https://pl.wikipedia.org/wiki?curid=1759678" title="Elian Klaudiusz">
Elian Klaudiusz



</doc>
<doc id="1759680" url="https://pl.wikipedia.org/wiki?curid=1759680" title="U2 360° Tour">
U2 360° Tour

U2 360° Tour – trasa koncertowa irlandzkiego zespołu rockowego U2 promująca album "No Line on the Horizon" z 2009 roku.
Trasa zaczęła się 30 czerwca koncertem w Barcelonie. Pierwsza część trasy zakończyła się 28 października koncertem w Vancouver (Kanada), odwiedzając kolejno: Hiszpanię, Włochy, Francję, Niemcy, Holandię, Irlandię, Szwecję, Polskę, Chorwację, Anglię, Szkocję, Walię, Stany Zjednoczone i Kanadę. Druga, trwająca część trasy znów obejmuje Europę (Włochy, Danię, Niemcy, Finlandię, Rosję, Austrię, Grecję, Turcję, Szwajcarię, Francję, Belgię, Hiszpanię, i Portugalię) oraz Australię i Nową Zelandię. Zaczęła się 6 sierpnia 2010 w Turynie (Włochy), a zakończy 18 grudnia tego samego roku w Perth (Australia). Ostatnia część trasy zawita ponownie do USA i Kanady, są to koncerty, które zostały przeniesione z 2010 roku. Rozpoczęcie tej części jest zaplanowane na 21 maja 2011 w Denver, a zakończenie 23 lipca 2011 w Minneapolis.
10 kwietnia 2011 roku trasa 360° Tour stała się najbardziej dochodowym tego typu przedsięwzięciem w historii muzyki przynosząc zyski w kwocie 560 milionów dolarów. Ostatecznie zaś przychody z trasy wyniosły 736 421 586 dolarów.
Pierwsza część trasy.
Piosenki grane podczas pierwszej części trasy.
Piosenki grane fragmentarycznie.
W czasie tej części trasy, U2 grało piosenki z następujących albumów (piosenki fragmentaryczne nie są uwzględniane):

</doc>
<doc id="1759681" url="https://pl.wikipedia.org/wiki?curid=1759681" title="Margaret Simpson">
Margaret Simpson

Margaret Simpson (ur. 31 grudnia 1981 w Kumasi) – ghańska lekkoatletka, siedmioboistka. Na mistrzostwach świata w lekkoatletyce w Helsinkach zdobyła brązowy medal.

</doc>
<doc id="1759683" url="https://pl.wikipedia.org/wiki?curid=1759683" title="Caster Semenya">
Caster Semenya

Mokgadi Caster Semenya (ur. 7 stycznia 1991 w Polokwane) – południowoafrykańska lekkoatletka, biegaczka na średnich dystansach.
Kariera.
Semenya brała udział w mistrzostwach świata juniorów (Bydgoszcz 2008), lecz nie przeszła kwalifikacji w biegu na 800 metrów. Sezon zakończyła złotym medalem igrzysk wspólnoty narodów juniorów, ustanawiając nowy rekord życiowy na tym dystansie – 2:04,23.
W 2009 Semenya wygrała biegi na 800 m oraz 1500 m na Mistrzostwach Afryki juniorów. Na 800 metrów osiągnęła czas 1:56,72, ustanawiając rekord kraju, rekord tej imprezy oraz wysunęła się na prowadzenie na seniorskich listach światowych, poprawiając swój poprzedni rekord życiowy (2:00,58) o prawie cztery sekundy. Poprzedni rekord RPA (1:58,85) należał do Zeldy Pretorius. Podczas tych zawodów Semenya zdobyła także brązowy medal w sztafecie 4 × 100 metrów.
Zdobyła złoty medal w biegu na 800 metrów na mistrzostwach świata 2009 w Berlinie z czasem 1:55,45.
Po zdobyciu tego medalu, z ogromną przewagą i nowym rekordem RPA, według doniesień prasowych, nastały wątpliwości czy Semenya jest rzeczywiście kobietą. Na parę tygodni przed mistrzostwami świata 2009 w Berlinie, Semenya została zgłoszona przez IAAF do badania płci. Po blisko roku IAAF ogłosił, że dopuszcza Semenyę do dalszych startów jako kobietę, a 15 lipca 2010 zawodniczka powróciła do startów wygrywając bieg na 800 metrów podczas mityngu w fińskim mieście Lappeenranta.
W 2011 zdobyła swój drugi złoty medal na mistrzostwach świata w Daegu, po dyskwalifikacji Marii Sawinowej za stosowanie dopingu.
W październiku 2011 ogłoszono, że nową trenerką biegaczki będzie inna utytułowana lekkoatletka – Maria Mutola.
W sierpniu 2012 Semenya zajęła drugie miejsce i zdobyła srebrny medal podczas igrzysk olimpijskich w Londynie, jednak w 2017 po dyskwalifikacji Mariji Sawinowej z powodu dopingu, Semenyi przyznano w 2019 złoty medal olimpijski.
W 2013 nie uzyskała minimum kwalifikacyjnego na mistrzostwa świata w Moskwie. W 2015 zdobyła złoty medal na dystansie 800 metrów podczas igrzysk afrykańskich w Brazzaville.
W 2016 roku została mistrzynią olimpijska na igrzyskach w Rio de Janeiro w biegu na 800 metrów z wynikiem 1:55.28. Ponadto w tym samym roku została trzykrotną złotą medalistką mistrzostw Afryki w Durbanie. Rok później zdobyła kolejne dwa medale: swój trzeci z kolei złoty medal mistrzostw świata w biegu na 800 metrów oraz brązowy w biegu na 1500 metrów.
W sierpniu 2019 roku poinformowano, że wyrokiem szwajcarskiego sądu Semenya nie będzie mogła wystartować w konkurencjach kobiecych na Lekkoatletycznych Mistrzostwach Świata 27 września – 6 października w Dausze, w Katarze. "Nie chcemy jej odmawiać kobiecości, ale pod względem biologicznym Caster Semenya jest mężczyzną. Ma ogromną przewagę nad kobietami" – powiedział Jose Maria Odriozola, członek rady Międzynarodowego Stowarzyszenia Federacji Lekkoatletycznych (IAAF). Caster Semenya cierpi na hiperandrogenizm, czyli nadmiar męskich hormonów. Zdaniem IAAF Semeya powinna być klasyfikowana jako mężczyzna, bo poziom testosteronu w jej organizmie jest zbyt wysoki. 
Wyróżnienia.
W 2012 roku została uhonorowana nagrodą południowoafrykańskiej Sportsmenki Roku na SA Awards Sport w Sun City. 27 kwietnia 2014 roku otrzymała brązowy Order Ikhamanga.
Życie osobiste.
8 stycznia 2017 Semenya poślubiła swoją wieloletnią partnerkę Violet Raseboyę.

</doc>
<doc id="1759685" url="https://pl.wikipedia.org/wiki?curid=1759685" title="Powódź w Queensland w 2009">
Powódź w Queensland w 2009



</doc>
<doc id="1759686" url="https://pl.wikipedia.org/wiki?curid=1759686" title="Powódź w Canberze w 1971">
Powódź w Canberze w 1971



</doc>
<doc id="1759687" url="https://pl.wikipedia.org/wiki?curid=1759687" title="Mykoła Kasztanow">
Mykoła Kasztanow

Mykoła Semenowycz Kasztanow (ukr. Микола Семенович Каштанов, ros. Николай Семёнович Каштанов, "Nikołaj Siemionowicz Kasztanow"; ur. 1938 w ZSRR) – ukraiński piłkarz, grający na pozycji napastnika.
Kariera piłkarska.
Kariera klubowa.
W 1980 rozpoczął karierę piłkarską w Metałurhu Zaporoże, skąd w następnym roku przeszedł do Dynama Kijów. W tym czasie w kijowskim zespole grała duża grupa znanych napastników - Wiktor Serebrianikow, Walery Łobanowski, Jożef Sabo, Ołeh Bazyłewycz, Wiktor Kanewski i Andrij Biba, dlatego po sezonie przeniósł się do Awanharda Charków. W 1963 został piłkarzem CSKA Moskwa, w którym występował trzy sezony. Karierę piłkarską zakończył w charkowskim klubie, który zmienił nazwę na Metalist Charków.

</doc>
<doc id="1759688" url="https://pl.wikipedia.org/wiki?curid=1759688" title="Adrian Severin">
Adrian Severin

Adrian Severin (ur. 28 marca 1954 w Bukareszcie) – rumuński polityk, wykładowca akademicki, były wicepremier i minister, poseł do Parlamentu Europejskiego VI i VII kadencji.
Życiorys.
Z wykształcenia prawnik. Zajął się działalnością naukową, m.in. od 1999 pozostaje wykładowcą Uniwersytetu im. Titu Maiorescu w Bukareszcie. W połowie lat 80. rozpoczął działalność w stowarzyszeniach prawniczych, udzielając się w krajowych i międzynarodowych trybunałach arbitrażowych przy izbach handlowych (w tym w Słowenii i na Malcie).
Należał do Frontu Ocalenia Narodowego, następnie do Partii Demokratycznej. Tę ostatnią opuścił w 1999, angażując się w działalność Partii Socjaldemokratycznej. W 2000 został koordynatorem instytutu studiów socjaldemokratycznych.
Od 1990 do 2007 sprawował mandat posła do rumuńskiej Izby Deputowanych. Reprezentował krajowy parlament w Zgromadzeniu Parlamentarnym Rady Europy (w tym jako jego wiceprzewodniczący w latach 1995–1996 i ponownie w okresie 2003–2006). Przez kilka lat stał też na czele Zgromadzenia Parlamentarnego Organizacji Bezpieczeństwa i Współpracy w Europie. Parokrotnie pełnił funkcje w administracji rządowej. Był wicepremierem i ministrem ds. stosunków z parlamentem (od 1990 do 1991), a następnie przez rok przewodniczącym agencji ds. prywatyzacji i rozwoju małych i średnich przedsiębiorstw. Ponownie w skład rządu wchodził w latach 1996–1997 jako wicepremier i minister spraw zagranicznych.
Od 2005 był obserwatorem w Parlamencie Europejskim. 1 stycznia 2007 objął mandat eurodeputowanego, utrzymał go w wyborach w tym samym roku. W wyborach w 2009 skutecznie ubiegał się o reelekcję. W VII kadencji został wiceprzewodniczącym nowej grupy Postępowego Sojuszu Socjalistów i Demokratów, a także członkiem Komisji Spraw Zagranicznych.
W 2011 dziennikarze gazety „The Sunday Times” dokonali prowokacji dziennikarskiej. Oferowali eurodeputowanym korzyści majątkowe do 100 tys. euro rocznie w zamian za forsowanie w Europarlamencie poprawek korzystnych dla ich fikcyjnego przedsiębiorstwa finansowego. Adrian Severin znalazł się wśród tych, którzy wyrazili zgodę na taką współpracę, informował kontrahenta o zgłoszeniu poprawki, wystawiając za to rachunek. Po ujawnieniu tej sprawy (w tym nagrań) oświadczył, iż wyraził zgodę tylko na usługi konsultingowe.

</doc>
<doc id="1759692" url="https://pl.wikipedia.org/wiki?curid=1759692" title="Kolcobrzuch zielony">
Kolcobrzuch zielony

Kolcobrzuch zielony ("Tetraodon fluviatilis") – gatunek ryby z rodziny rozdymkowatych.
Występowanie.
Występuje na obszarze południowej i południowo-wschodniej Azji (Indie, Sri Lanka, Archipelag Malajski (Półwysep Malajski, Birma, Tajlandia, Filipiny, Wyspy Sundajskie w słodkiej i słonawej wodzie w strefie przybrzeżnej mórz i oceanów.
Charakterystyka.
Ryby przebywają na terenie pokrytym kryjówkami z roślin i kamieni. Wraz ze wzrostem stają się mniej towarzyskie. Są wówczas agresywne, wojowniczo nastawione do innych ryb. Zaleca się hodowlę tego gatunku w akwarium jednogatunkowym. Cechą charakterystyczną tej ryby jest "nadymanie się" w razie zagrożenia dzięki obecności w organizmie specjalnego typu worka w postaci uchyłka jelita o rozciągliwych ściankach, a nawet "udawanie" śniętej ryby pływając do góry brzuchem.
Opis.
Tułów pokryty małymi kolcami. Ubarwiony zielono-żółto, zielono-oliwkowo ze zmiennymi, ciemnymi plamami. Od strony brzusznej jaśniejszy, bardziej szary u starszych osobników. Kolcobrzuch zielony posiada otwór gębowy zaopatrzony w silne płytki zębowe (po dwie w każdej szczęce) umożliwiające rozłupywanie skorupy ślimaków i małży. Posiada wypukłe i ruchome oczy, które mogą poruszać się niezależnie od siebie pozwalając rybie penetrację terenu.
Dorasta do 15 – 18 cm.
Dymorfizm płciowy.
Płeć trudna do określenia
Rozmnażanie.
Bardzo trudny w warunkach sztucznych (domowych). W okresie rozrodu pary same się dobierają i mogą składać ikrę co 2-3 tygodnie. Do tarła wymagana jest temperatura ok. 28 °C. Ikra składana jest w kryjówkach/grotach w ilości ok. 200-300 ziaren. Po tarle ikrą opiekuje się samiec. Wylęg narybku następuje po ok. 5-6 dniach, po następnych trzech dniach larwy narybku zaczynają pływać. Narybek karmiony jest posiekanym i roztartym mięsem z ryb, małży, ślimaków, wątroby. Narybek dość szybko rośnie (jest żarłoczny).
Wymagania hodowlane.
Woda tzw. "stara" z okresową i częściową jej wymianą powinna być dobrze przewietrzana i filtrowana. Do wody konieczna jest dotacja soli kuchennej w ilości 1 łyżeczka na ok. 10-20 l wody. Nie należy ryb przekarmiać.
Linki zewnętrzne.
Galeria zdjęć

</doc>
<doc id="1759694" url="https://pl.wikipedia.org/wiki?curid=1759694" title="Curt Smith">
Curt Smith

Curt Smith (ur. 24 czerwca 1961 w Somerset, Wielka Brytania) – brytyjski piosenkarz, basista i klawiszowiec; członek duetu Tears for Fears.

</doc>
<doc id="1759698" url="https://pl.wikipedia.org/wiki?curid=1759698" title="Margaret Simpson (lekkoatletka)">
Margaret Simpson (lekkoatletka)



</doc>
<doc id="1759700" url="https://pl.wikipedia.org/wiki?curid=1759700" title="Józef Kożuch (1946–2011)">
Józef Kożuch (1946–2011)

Józef Kożuch (ur. 1946, zm. 17 listopada 2011 we Wrocławiu) – polski działacz społeczności żydowskiej we Wrocławiu.
Życiorys.
Urodził się w rodzinie żydowskiej.
W latach 2006–2008 był wiceprzewodniczącym, a w latach 2008–2011 przewodniczącym wrocławskiego oddziału Związku Gmin Wyznaniowych Żydowskich. W latach 2010–2011 pełnił funkcję wiceprzewodniczącego zarządu i członka Rady ZGWŻ, a od 20 marca 2009 do śmierci był członkiem zarządu Fundacji Dzielnica Wzajemnego Szacunku Czterech Wyznań.
Zmarł 17 listopada 2011. Został pochowany 21 listopada na nowym cmentarzu żydowskim przy ulicy Lotniczej we Wrocławiu.

</doc>
<doc id="1759702" url="https://pl.wikipedia.org/wiki?curid=1759702" title="Jan Amor Tarnowski (zm. 1514)">
Jan Amor Tarnowski (zm. 1514)

Jan Amor Tarnowski (ur. zapewne przed 1460, zm. między 18 maja a 16 października 1514) – syn Jana Amora (Iuniora), brat przyrodni Jana Amora, hetmana wielkiego koronnego. 
Życiorys.
Odziedziczył dobra tarnowskie po ojcu, Szczebrzeszyn — po matce Zygmuncie z Goraja i Szczebrzeszyna. Dworzanin królewski poświadczony w 1474. Został mianowany w 1494 stolnikiem dworu królewskiego, a w 1497 lub wcześniej kasztelanem bieckim. W tymże roku brał udział w wyprawie mołdawskiej, na której zginął jego drugi brat — Aleksander. W 1501 został wojewodą ruskim, a w 1507 — sandomierskim. 
Był sygnatariuszem unii piotrkowsko-mielnickiej 1501 roku. Sprzeciwiał się działaniom króla Aleksandra Jagiellończyka mającym ograniczyć rolę senatu. Podpisał konstytucję "Nihil novi" na sejmie w Radomiu w 1505 roku. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku.
Po śmierci został pochowany w kolegiacie tarnowskiej.
Przypisy.
 

</doc>
<doc id="1759703" url="https://pl.wikipedia.org/wiki?curid=1759703" title="Tiraspol">
Tiraspol



</doc>
<doc id="1759704" url="https://pl.wikipedia.org/wiki?curid=1759704" title="Jennifer Meadows">
Jennifer Meadows

Jennifer Brenda "Jenny" Meadows (ur. 17 kwietnia 1981 w Wigan) – brytyjska lekkoatletka, specjalizująca się w biegach na średnich dystansach.
Na początku kariery biegała także na 400 m. Brązowa medalistka mistrzostw świata w Berlinie (2009) w biegu na 800 metrów. W marcu 2010 sięgnęła po srebrny medal halowych mistrzostw świata w Dosze, a w lipcu po brąz mistrzostw Europy. Rok później, w Paryżu, zdobyła złoty medal halowych mistrzostw Europy. Zwyciężczyni łącznej punktacji Diamentowej Ligi 2011 w biegu na 800 metrów. W 2012 z powodu kontuzji nie wzięła udziału w mistrzostwach Europy i ostatecznie nie znalazła się w składzie Wielkiej Brytanii na igrzyska olimpijskie w Londynie. W 2013 zajęła 4. miejsce na halowych mistrzostwach Europy w Göteborgu. W 2016 wystartowała na mistrzostwach Europy w Amsterdamie, odpadając w półfinale biegu na 800 metrów. W 2017 roku po dyskwalifikacji sztafety rosyjskiej przyznano sztafecie brytyjskiej, w której skład wchodziła również Meadows brązowy medal mistrzostw świata z Berlina.

</doc>
<doc id="1759706" url="https://pl.wikipedia.org/wiki?curid=1759706" title="Teo Fabi">
Teo Fabi

Teodorico „Teo” Fabi (ur. 9 marca 1955 w Mediolanie) – były włoski kierowca wyścigowy startujący m.in. w Formule 1.
Kariera.
Zadebiutował w wyścigu o Grand Prix RPA w 1982 roku. Jeździł w stajniach zespołów: Benetton (1986-1987); Toleman (1982, 1985); Brabham (1984). Podczas swojej kariery przejechał 67. wyścigów spośród 74. zgłoszeń. Dwa razy stanął na podium, obydwa na najniższym stopniu. Trzy razy startował z pole position. Dwa razy wykręcił podczas wyścigu najszybszy czas jednego okrążenia. W sumie podczas 5. sezonów zdobył 23. punkty, a najwięcej w sezonie 1987 – 12. punktów i 9. miejsce w klasyfikacji Mistrzostw Świata wśród kierowców.
W 1983 roku zadebiutował w amerykańskiej serii CART z miejsca stając się jej czołowym zawodnikiem. W pierwszym sezonie startów zdobył 6 pole postions (w tym Indianapolis 500), 4 zwycięstwa oraz tytuł wicemistrzowski. W 1984 startował jednocześnie w serii CART i w Formule 1, z tym że w przypadku kolizji terminów, jego miejsce za kierownicą Brabhama w F1 zajmował jego brat Corrado Fabi.

</doc>
<doc id="1759707" url="https://pl.wikipedia.org/wiki?curid=1759707" title="Tony Breznik">
Tony Breznik

Anton "Tony" Breznik (ur. 22 września 1984 w Judenburgu w kraju związkowym Styria) – austriacki kulturysta.
Biogram.
Urodził się w Judenburg w kraju związkowym Styria, w Austrii jako drugie dziecko. Od najmłodszych lat jego ojciec prowadził go na stadion hokejowy, aby oglądać mecze lokalnej drużyny hokeja na lodzie. W wieku pięciu lat rozpoczął karierę sportowca jako zawodnik hokeja na lodzie. Dostał nominację do mistrzostw chłopców w Innsbrucku w Austrii, gdzie został nagrodzony jako najmłodszy zawodnik.
Przez pięć lat zajmował się profesjonalnie grą w hokeja. W 2004 porzucił jednak grę w hokeja z powodu trwających problemów z łąkotkami. Stał się fanem Arnolda Schwarzeneggera. Idąc w ślady Schwarzeneggera, Breznik pozostał jednak zawodowym kulturystą. W wieku 19 lat po raz pierwszy wziął udział w mistrzostwach Styrii. 23 kwietnia 2005 roku wygrał austriackie mistrzostwo juniorów w Austrii. Kilka dni później skontaktował się z IFBB Austria. W listopadzie 2005 po raz kolejny zajął I miejsce w konkursie kulturystycznym w Wels w Austrii. W 2007, częścią jego przygotowania był 3-miesięczny pobyt w Los Angeles w Kalifornii.
We wrześniu 2008, na Mistrzostwach Austriackich Mężczyzn Kulturystycznych wygrał i uzyskał tytuł Mr. Austria. Tego samego roku podczas Europejskich Mistrzostw w Kulturystyce Amatorskiej (organizowanych przez federację IFBB) uplasował się na pozycji dziesiątej.
Okazjonalnie zajmuje się modelingiem; jako model wziął udział w sesjach fotograficznych dla portalu internetowego MuscleGallery.com, które odbyły się w 2006 roku w Nowym Jorku, a w 2008 w Miami. We wrześniu 2009 trafił na okładkę magazynu „Iron Man”.
Warunki fizyczne:

</doc>
<doc id="1759708" url="https://pl.wikipedia.org/wiki?curid=1759708" title="Gios">
Gios

Gios - firma produkująca rowery z prowincji Turyn we Włoszech. Gios specjalizuje się w produkcji wysokiej jakości rowerów wyścigowych (również torowych). 
W 1948 Tolmino Gios założył spółkę początkowo w sklepie rowerowym. Dzisiaj firma jest renomowanych producentem zaopatrującym profesjonalne zespoły (np. Relax Fuenlabrada zespół, który w 2005 brał udział w Vuelta a España).
Linki zewnętrzne.
Oficjalna strona (włoski,angielski)

</doc>
<doc id="1759710" url="https://pl.wikipedia.org/wiki?curid=1759710" title="Paweł Lipski">
Paweł Lipski



</doc>
<doc id="1759711" url="https://pl.wikipedia.org/wiki?curid=1759711" title="Tatjana Andrianowa">
Tatjana Andrianowa

Tatjana Walerjewna Andrianowa (ros. Татьяна Валерьевна Андрианова; ur. 10 grudnia 1979 w Jarosławiu) – rosyjska lekkoatletka, specjalizująca się w biegu na 800 metrów.
Rekordy życiowe.
28 lutego 2010 biegła na pierwszej zmianie rosyjskiej sztafety 4 x 800 metrów, która ustanowiła nieaktualny już halowy rekord świata – 8:12,41.

</doc>
<doc id="1759717" url="https://pl.wikipedia.org/wiki?curid=1759717" title="Victor Boștinaru">
Victor Boștinaru

Victor Boștinaru (ur. 17 maja 1952 w m. Valea Mare) – rumuński polityk, nauczyciel, były poseł krajowy, deputowany do Parlamentu Europejskiego VI, VII i VIII kadencji.
Życiorys.
Ukończył studia magisterskie z zakresu historii i geografii na Uniwersytecie Bukareszteńskim. Do 1989 pracował w gimnazjach w okręgu Dymbowica jako nauczyciel tych przedmiotów.
Należał do Frontu Ocalenia Narodowego, był jego wiceprzewodniczącym i przywódcą w Dymbowicy, a w 1990 także przewodniczącym regionalnej tymczasowej rady jedności narodowej. Działał później w Partii Demokratycznej, pełnił funkcję zastępcy przewodniczącego PD, a przez siedem lat jej sekretarza ds. stosunków międzynarodowych. W 2000 odszedł do Partii Socjaldemokratycznej, w której objął kierownictwo departamentu stosunków międzynarodowych. Został później jej reprezentantem w Partii Europejskich Socjalistów.
Od 1990 do 2000 sprawował mandat posła do rumuńskiej Izby Deputowanych. Wchodził w skład delegacji Rumunii do Zgromadzenia Parlamentarnego Organizacji Bezpieczeństwa i Współpracy w Europie. Był później doradcą przewodniczącego niższej izby parlamentu, a w 2004 krótko sekretarzem stanu w Ministerstwie Spraw Zagranicznych.
W 2007 uzyskał mandat deputowanego do Parlamentu Europejskiego. W wyborach w 2009 skutecznie ubiegał się o reelekcję. W VII kadencji został członkiem nowej grupy pod nazwą Postępowy Sojusz Socjalistów i Demokratów, a także Komisji Petycji i Komisji Rozwoju Regionalnego. W 2014 został wybrany na kolejną kadencję Europarlamentu, w którym zasiadał do 2019.

</doc>
<doc id="1759723" url="https://pl.wikipedia.org/wiki?curid=1759723" title="Ludwik Młokosiewicz">
Ludwik Młokosiewicz

Ludwik Aleksander Młokosiewicz herbu Fuengirola (ur. 25 stycznia 1831 w Warszawie, zm. 4 sierpnia 1909 w Dagestanie) – zoolog i botanik, badacz Kaukazu oraz podróżnik, odkrywca i alpinista.
Życiorys.
Dzieciństwo spędzał w Warszawie oraz w należącym do rodziców majątku ziemskim Omięcinie (niedaleko Szydłowca). Od 1842 do 1845 r. na polecenie ojca i wbrew swej woli uczył się w Aleksandryjskim Korpusie Kadetów w Brześciu nad Bugiem, jednak po śmierci ojca wrócił do Warszawy, nie kończąc tej szkoły i dalsze nauki pobierał prywatnie. W 1853 r. wstąpił do rosyjskiej armii, a jako ochotnik mógł sugerować miejsce służby – wybrał Kaukaz, którym już wcześniej był zafascynowany. Służył w wojsku do 1861 r. W trakcie służby, którą odbywał w Lagodechi na południowo-wschodnich zboczach Kaukazu, w Gruzji uzyskał zgodę dowództwa na urządzenie ozdobnego parku przy garnizonie, do którego sprowadził szereg roślin. W 1862, już jako cywil wyjechał badać przyrodę Persji. Po rocznym pobycie w Persji i Beludżystanie od razu po powrocie został aresztowany pod zarzutami politycznymi i skazany na 6 lat zesłania w guberni woroneskiej, z którego to zesłania zwolniono go w 1867. W 1878 r. powtórnie prowadził badania w Persji. W tymże roku został leśnikiem w Lagodechi, na którym to stanowisku przebywał aż do emerytury w 1897. Prowadził badania przyrodnicze, dostarczał polskim i zagranicznym muzeom okazy botaniczne i zoologiczne. Podjął też próby zdobycia kilku wysokich szczytów Kaukazu i Persji, w tym w 1889 r., Wielkiego Araratu.
Do gatunków noszących do dzisiaj nazwisko Młokosiewicza należą cietrzew kaukaski ("Lyrurus mlokosiewiczi"), piwonia Młokosiewicza ("Paeonia mlokosewitschii") i "Orobanche mlokosiewiczii".
Życie prywatne.
Około roku 1810 jego ojciec Franciszek Młokosiewicz ożenił się po raz pierwszy, wziął ślub z Anną Sokołowską, z tego związku Ludwik miał brata przyrodniego, Konstantego Młokosiewicza. 20 kwietnia 1816 r. ojciec Ludwika ożenił się ponownie, z Anną Janikowską, z którą miał szóstkę dzieci; Annę, Jana Pawła Władysława, Edwarda, Helenę Marię, Jadwigę Helenę i Ludwika.
Ludwik wziął ślub z obecnie nieznaną z imienia kobietą i miał z nią dwójkę dzieci, Leonida i Julię. Zmarł 4 sierpnia 1909 r. nieopodal wsi Czorod w Degestanie.

</doc>
<doc id="1759724" url="https://pl.wikipedia.org/wiki?curid=1759724" title="John Bradfield">
John Bradfield

John Bradfield (ur. 26 grudnia 1867 w Sandgate, zm. 23 września 1943 w Sydney) – australijski inżynier, najbardziej znany jako pomysłodawca i współprojektant najsłynniejszego australijskiego mostu – Sydney Harbour Bridge.
Życiorys.
Młodość.
Pochodził ze stanu Queensland. W 1899 uzyskał licencjat, a siedem lat później magisterium z inżynierii na University of Sydney. W 1924 był pierwszą osobą w dziejach tej uczelni, która doktoryzowała się z inżynierii.
Projekty w Sydney.
Od 1891 był pracownikiem Departamentu Robót Publicznych kolonii (a później stanu) Nowa Południowa Walia. Jako młody inżynier pracował przy projektach związanych z regulacją rzeki Murrumbidgee. W 1913 został mianowany głównym inżynierem budowy elektrycznej kolejki miejskiej w Sydney. Był autorem tzw. planu Bradfielda, w którym postulował budowę podziemnej linii kolejowej w centrum Sydney, elektryfikację i rozbudowę istniejących odcinków podmiejskich oraz budowę mostu łączącego oba brzegi zatoki Port Jackson. Plan został zrealizowany tylko częściowo – pod koniec lat 20. ograniczono skalę inwestycji ze względu na Wielki Kryzys oraz fakt utraty przez kolej części pasażerów w wyniku upowszechniania się transportu samochodowego. Mimo to zaprojektowane przez Bradfiedla linie do dziś stanowią trzon sieci kolejowej w Sydney.
Najbardziej znanym elementem planu stał się jednak most Sydney Harbour Bridge. Jeszcze przed oddaniem mostu do użytku pojawiły się kontrowersje, kto dokładnie go zaprojektował. Zasługę tę przypisywali sobie zarówno Bradfield, jak i szef budującej most brytyjskiej firmy Dorman Long, Sir Ralph Freeman. Obecnie przyjmuje się, że Bradfield był pomysłodawcą mostu, autorem jego ogólnej koncepcji oraz specyfikacji przedstawionej oferentom podczas przetargu na jego budowę. Z kolei Freemanowi przypisywane jest wykonanie szczegółowego projektu, w oparciu o wytyczne Bradfiedla i pod jego nadzorem.
Późniejsze życie.
W późniejszym okresie życia Bradfield współpracował z władzami swego rodzinnego stanu Queensland, będąc projektantem i konsultantem przy budowie głównego mostu w Brisbane, jak i przedstawiając propozycje dotyczące gospodarki wodnej tej części Australii. Zmarł w 1943 w swoim domu na przedmieściach Sydney. Miał 75 lat.
Upamiętnienie.
Jego nazwiskiem nazwane zostały autostrady w obu miastach, gdzie stworzył ważne mosty (Sydney i Brisbane), a także okręg wyborczy Bradfield.

</doc>
<doc id="1759726" url="https://pl.wikipedia.org/wiki?curid=1759726" title="Jan Amor Tarnowski (ujednoznacznienie)">
Jan Amor Tarnowski (ujednoznacznienie)

Miano odnoszące się do kilku przedstawicieli rodu Tarnowskich:

</doc>
<doc id="1759728" url="https://pl.wikipedia.org/wiki?curid=1759728" title="Parafia św. Józefa w Kalwarii Zebrzydowskiej">
Parafia św. Józefa w Kalwarii Zebrzydowskiej

Parafia św. Józefa w Kalwarii Zebrzydowskiej – rzymskokatolicka parafia archidiecezji krakowskiej w dekanacie Kalwaria należąca do Kościoła katolickiego obrządku łacińskiego.
Historia.
Pierwsze wzmianki o budowie kościoła św. Józefa pochodzą z pierwszej połowy XVIII w. (po 1715 po wielkim pożarze miasta), w którym służbę dla przyjezdnych pełnili ojcowie bernardyni. Kościół ten jednak spłonął w czasie walki konfederatów barskich. Na jego miejscu w 1773 stanęła kapliczka ochraniająca wodę, ku czci św. Jana Niepomucena. W 1898 powstał Komitet Budowy kościoła, który rozpoczął zbiórkę pieniędzy od mieszkańców oraz pielgrzymów. W latach 1902–1906 trwała budowa obecnego kościoła, który w 1908 zostaje poświęcony.
Początkowo służbę duszpasterską pełnili tutaj księża z parafii św. Michała Archanioła z Zebrzydowic. W 1911 został mianowany pierwszy katecheta szkolny rezydujący w Kalwarii Zebrzydowskiej. 11 października 1942 roku została erygowana parafia pw. św. Józefa.
W latach 2007–2010 trwał remont zabytkowej plebanii, która wymagała natychmiastowego remontu. Co drugą niedzielę wierni składali na składkę ofiarę na ten cel.
W 2012 duszpasterze wraz z wiernymi rozpoczęli działania remontowe w kościele parafialnym m.in.: przed zimą 2012 zainstalowano ogrzewanie gazowe.
11 listopada 2020 roku papież Franciszek ogłosił, iż ks. Robert Chrząszcz pochodzący z Kalwarii Zebrzydowskiej został mianowany biskupem pomocniczym Archidiecezji Krakowskiej. 
Odpust.
Odpust parafialny obchodzi się dwa razy do roku:

</doc>
<doc id="1759729" url="https://pl.wikipedia.org/wiki?curid=1759729" title="Lee Labrada">
Lee Labrada

Lee Labrada (ur. 8 marca 1960 w Hawanie w prowincji Hawana, Kuba) – były profesjonalny kulturysta federacji IFBB (International Federation of BodyBuilders). Zdobywca dwudziestu dwóch prestiżowych tytułów, w roku 2004 – wspólnie z pięcioma innymi kulturystami – dołączony do IFBB Hall of Fame. Także autor, a aktualnie dyrektor generalny (CEO) przedsiębiorstwa Labrada Nutrition.
Debiutował w roku 1982, występując w Texas Collegiate Championships, zawodach organizowanych przez National Physique Committee (NPC); zwyciężył je, a w ciągu najbliższego roku odniósł bezwzględny sukces jeszcze podczas dwóch innych konkurencji. W 1985 r. po raz pierwszy wziął udział w zmaganiach profesjonalnych; były to prestiżowe zawody federacji IFBB Mr. Universe, podczas których to Labrada również uplasował się na szczycie podium. Rok później zwyciężył turniej Night of Champions. Siedmiokrotnie brał udział w zawodach Mr. Olympia, pierwszy raz w 1987 r., nigdy jednak nie został ich zwycięzcą. Ze sportu kulturystycznego wycofał się w roku 1995.
Jest autorem książki "The Lean Body Promise. Burn Away Fat and Release the Leaner, Stronger Body Inside You".

</doc>
<doc id="1759736" url="https://pl.wikipedia.org/wiki?curid=1759736" title="Tatyana Andrianova">
Tatyana Andrianova



</doc>
<doc id="1759738" url="https://pl.wikipedia.org/wiki?curid=1759738" title="Carlos Carranza">
Carlos Carranza

Carlos María Carranza (ur. 1929) - piłkarz urugwajski, pomocnik, napastnik.
Jako piłkarz klubu CA Cerro wziął udział w turnieju Copa América 1953, gdzie Urugwaj zajął trzecie miejsce. Carranza zagrał tylko w meczu z Boliwią, w którym w 66 minucie zastąpił go na boisku Hosiriz Romero.
Nadal jako gracz klubu Cerro wziął udział w turnieju Copa América 1955, gdzie Urugwaj zajął czwarte miejsce. Carranza zagrał we wszystkich pięciu meczach - z Paragwajem (w 81 minucie zmienił na boisku Néstora Carballo), Chile (w 61 minucie zastąpił Néstora Carballo), Ekwadorem, Argentyną (w 65 minucie zmienił go Néstor Carballo) i Peru.
Rok później wziął udział w turnieju Copa América 1956, gdzie Urugwaj zdobył tytuł mistrza Ameryki Południowej. Carranza zagrał we wszystkich pięciu meczach - z Paragwajem, Peru (w 85 minucie zmienił go Alfonso Auscarriaga), Chile, Brazylią i Argentyną.
W 1956 roku Carranza został królem strzelców pierwszej ligi urugwajskiej.
Wciąż jako gracz klubu Cerro wziął udział w turnieju Copa América 1957, gdzie Urugwaj zajął czwarte miejsce. Carranza zagrał w pięciu meczach - z Ekwadorem (w 74 minucie zmienił go Rodolfo Pippo), Argentyną (w 65 minucie zmienił go José Francisco Sasía), Peru (zdobył bramkę), Brazylią i Chile.
Od 25 lutego 1953 roku do 1 kwietnia 1957 roku Carranza rozegrał w reprezentacji Urugwaju 21 meczów i zdobył 1 bramkę.

</doc>
<doc id="1759739" url="https://pl.wikipedia.org/wiki?curid=1759739" title="Carlos María Carranza">
Carlos María Carranza



</doc>
<doc id="1759740" url="https://pl.wikipedia.org/wiki?curid=1759740" title="Joe Zaso">
Joe Zaso

Joe Zaso, właśc. Joseph Zaso (ur. 20 listopada 1970 w Queens w Nowym Jorku) – amerykański filmowiec sycylijsko-włoskiego i rosyjskiego pochodzenia, głównie aktor i producent filmowy, a także kulturysta i model. Okazjonalnie zajmuje się m.in. reżyserią. W 1986 założył własną spółkę produkcyjną o nazwie Cinema Image Productions, od tego momentu produkuje filmy grozy, w których występuje. Jest gwiazdką filmów klasy „B”, od 1990 gra w niskobudżetowych filmach sci-fi i horrorach.

</doc>
<doc id="1759744" url="https://pl.wikipedia.org/wiki?curid=1759744" title="Święto Dziewiętnastego Dnia">
Święto Dziewiętnastego Dnia

Święto Dziewiętnastego Dnia – święto bahaickie, ustanowione przez Bába oraz zatwierdzone przez Bahá'u'lláha. Obchodzone co dziewiętnaście dni, każdego bahaickiego miesiąca. Jest spotkaniem, na którym wyznawcy gromadzą się w atmosferze jedności i radości. Święto jest okazją do regularnych konsultacji pomiędzy "Lokalnym Zgromadzeniem Duchowym" oraz członkami wspólnoty i zostało opisane przez Shoghi Effendiego jako „fontanna Światowego Porządku Bahá’u’lláha”.
Charakter święta.
Trzy części stanowią o charakterze święta:

</doc>
<doc id="1759745" url="https://pl.wikipedia.org/wiki?curid=1759745" title="Jayne Trcka">
Jayne Trcka

Jayne Trcka (ur. 28 marca 1975 r. w St. Paul w stanie Minnesota, USA) – amerykańska profesjonalna kulturystka i aktorka.
Wraz z rodziną wychowywała się w St. Paul. W szkole interesowała się sportem. Treningi siłowe rozpoczęła po przeprowadzce do południowej Kalifornii w 1986 roku. Już dwa lata później uczestniczyła w zawodach kulturystycznych. Pierwszy poważny sukces w tej branży odniosła w roku 1997, kiedy to wygrała Mistrzostwa Stanowe Kalifornii. Następnie zajęła się treningami personalnymi, a w 2000 roku rozpoczęła karierę aktorską, w roli drugoplanowej występując w komedii grozy pt. "Straszny film" ("Scary Movie", 2000). Pojawiła się także na okładkach magazynów sportowych, m.in. "Flex", "MuscleMag International", "Women's Physique World", "Iron Man" i "Fighting Females". Gościła również w jednym odcinku telewizyjnego show "Whose Line is it Anyway?"

</doc>
<doc id="1759747" url="https://pl.wikipedia.org/wiki?curid=1759747" title="Łan kmiecy">
Łan kmiecy



</doc>
<doc id="1759748" url="https://pl.wikipedia.org/wiki?curid=1759748" title="Ewa Krzywicka-Blum">
Ewa Krzywicka-Blum

Ewa Krzywicka-Blum (ur. 9 marca 1933 we Lwowie) – polska kartograf, geodeta, geoinformatyk. Profesor nauk technicznych. Wynalazczyni digitizera sonorycznego – urządzenia do nauki dzieci niewidomych przy pomocy dźwięku.
W latach 1950–1955 studiowała na Wydziale Matematyczno-Fizyczno-Chemicznym Uniwersytetu Wrocławskiego, uzyskując dyplom w zakresie matematyki ogólnej. W latach 1959–1964 odbyła studia wyższe na Wydziale Geodezji Górniczej Akademii Górniczo-Hutniczej w Krakowie, uzyskując w 1964 roku na Sekcji Geodezji Przemysłowej, dyplom magistra inżyniera geodety. Pracę naukową rozpoczęła jako asystentka w latach 1954–1960 w Katedrze Matematyki Politechniki Wrocławskiej. Od 1960 roku, z chwilą powstania geodezyjnego kierunku studiów, pracowała w Akademii Rolniczej we Wrocławiu, w Katedrze Geodezji. W roku 1966, na macierzystym Wydziale melioracji Wodnych, uzyskała stopień doktora nauk technicznych na podstawie pracy "Charakterystyka dokładnościowa poligonów w osnowach wodno-melioracyjnych, urządzeniowo-rolnych i leśnych". W roku 1980 habilitowała się na podstawie rozprawy "Studia metodyczne wybranych zagadnień redakcji map przyrodniczo-rolniczych". W roku 1991 zostaje przez rektora Akademii Rolniczej we Wrocławiu powołana na stanowisko profesora nadzwyczajnego w Katedrze Geodezji i Fotogrametrii Akademii Rolniczej we Wrocławiu. W 1992 otrzymała tytuł profesorski od 1998 profesor zwyczajny. W latach 1984–1987 jest prodziekanem Wydziału Melioracji Wodnych, a w latach 1983–2003 kierownikiem Katedry Geodezji i Fotogrametrii.
Odznaczona: Krzyżem oficerskim Orderu Odrodzenia Polski, Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej oraz Medalem „Za zasługi dla Akademii Rolniczej”.

</doc>
<doc id="1759751" url="https://pl.wikipedia.org/wiki?curid=1759751" title="I liga urugwajska w piłce nożnej (2008/2009)">
I liga urugwajska w piłce nożnej (2008/2009)

Mistrzem Urugwaju w sezonie 2008/09 został mistrz turnieju Apertura, klub Club Nacional de Football, natomiast wicemistrzem został mistrz turnieju Clausura – Defensor Sporting. O tym, które kluby będą reprezentować futbol urugwajski w międzynarodowych pucharach zadecydował rozegrany na koniec sezonu turniej Copa Artigas.
Z ligi spadły następujące kluby: Juventud Las Piedras i CA Bella Vista do drugiej ligi, a Villa Española Montevideo z powodu kłopotów finansowych zdegradowany został po turnieju Apertura do trzeciej ligi. Na ich miejsce awansowały trzy najlepsze kluby drugoligowe: Fénix Montevideo (mistrz drugiej ligi), Cerrito Montevideo i Atenas San Carlos.
Torneo Apertura 2008/09.
Tabela końcowa Apertura 2008/09.
Baraż o 1 miejsce w tabeli.
Baraż rozegrano wobec równej liczby punktów dwóch najlepszych w turnieju Apertura klubów.
Torneo Clausura 2008/09.
Tabela Torneo Clausura 2008/09.
Klub Villa Española Montevideo z powodu kłopotów finansowych został po turnieju Apertura wykluczony z rozgrywek i zdegradowany do trzeciej ligi (która w tym sezonie zmieniła nazwę na "Segunda Divisional B Amateur").
Tablica spadkowa na koniec turnieju Clausura 2008/09.
Tabela sporządzona jako suma tabel sumarycznych sezonów 2007/08 i 2008/09. Z ligi spadły trzy ostatnie zespoły, w tym Villa Española Montevideo zdegradowany do trzeciej ligi. W przypadku klubów Racing Montevideo i Cerro Largo Melo zdobyte punkty pomnożono przez współczynnik 59/29.
Z ligi spadły następujące kluby: Juventud Las Piedras i CA Bella Vista do drugiej ligi, a Villa Española Montevideo do trzeciej ligi. Na ich miejsce awansowały trzy najlepsze kluby drugoligowe: Fénix Montevideo (mistrz drugiej ligi), Cerrito Montevideo i Atenas San Carlos.
Sumaryczna tabela sezonu 2008/2009.
Pierwszy zespół z sumarycznej tabeli miał prawo stoczyć walkę o mistrzostwo Urugwaju ze zwycięzcą dwumeczu między zwycięzcą turnieju Apertura (w tym sezonie był to klub Club Nacional de Football) a zwycięzcą turnieju Clausura (Defensor Sporting). Sześć najlepszych klubów z tabeli sumarycznej uzyskiwało prawo gry w Copa Artigas, czyli turnieju decydującym o tym, które kluby będą reprezentować Urugwaj w Copa Libertadores w roku 2010 i Copa Sudamericana w roku 2009.
Mistrzostwo Urugwaju.
Najpierw mistrzowie Apertury (Club Nacional de Football) i Clausury (Defensor Sporting) zmierzyli się o prawo do gry o mistrzostwo Urugwaju z najlepszą drużyną w tabeli sumarycznej (Defensor Sporting).
Prawo do gry o mistrzostwo Urugwaju zdobył klub Club Nacional de Football.
Mistrzem Urugwaju w sezonie 2008/09 został klub Club Nacional de Football. Klub Defensor Sporting został wicemistrzem Urugwaju.
Copa Artigas.
Baraż o 4 miejsce.
Z powodu równej liczby punktów rozegrano baraż o 4 miejsce, gwarantujące udział w turnieju Copa Sudamericana 2009.

</doc>
<doc id="1759755" url="https://pl.wikipedia.org/wiki?curid=1759755" title="Filolaos">
Filolaos



</doc>
<doc id="1759756" url="https://pl.wikipedia.org/wiki?curid=1759756" title="Operacja Dunaj (film)">
Operacja Dunaj (film)

Operacja Dunaj (cz. "Operace Dunaj") – polsko-czeski komediodramat z 2009 roku w reżyserii Jacka Głomba.
W ciągu 17 dni emisji w polskich kinach wpływy od widzów osiągnęły wielkość 1 310 976 zł.
Fabuła.
Akcja zaczyna się w nocy z 20 na 21 sierpnia 1968 roku. W reakcji na politykę czechosłowackiego I sekretarza Alexandra Dubčeka i tzw. praską wiosnę wojska państw Układu Warszawskiego ruszają z interwencją do tego kraju, znaną jako Operacja Dunaj. Na Hradec Králové wyrusza również "Biedroneczka" – wysłużony T-34/85, który jeszcze podczas II wojny światowej zniszczył na terenie Czechosłowacji kilka niemieckich Tygrysów, a który od tego czasu służył w macierzystej jednostce za pomnik. Załogę "Biedroneczki" stanowią: sierżant Edward Kotwicz, weteran, obecnie dowódca czołgu, a jednocześnie wujek Jasia, kolejnego członka załogi. Jaś nieustannie porównuje się do Janka z „Czterech pancernych”, wierzy, że do Pragi jadą ratować Czechów przed Niemcami. "Biedroneczką" jadą również Florian, student i miłośnik Czechów, oraz Romek kierowca. Feralny T-34 nie dociera jednak do celu – po kilku kilometrach za granicą trafia do cichej wioski, gdzie przez przypadek wbija się lufą w karczmę. Podczas kraksy ulega awarii jedna z gąsienic, co unieruchamia "Biedroneczkę" na dłuższy czas. Wypadek przerwał odbywające się w karczmie pożegnanie odchodzącego na emeryturę zawiadowcy stacji – Michala Kulky, w którym uczestniczyła znaczna część wioski. Pojawienie się obcych żołnierzy przewraca życie całej lokalnej społeczności do góry nogami. Stosunki między "miejscowymi" a "okupantami" ewoluują od skrajnie nieprzyjaznych, aż do głębokich przyjaźni, wzajemnego zrozumienia, a w niektórych przypadkach – do miłości.

</doc>
<doc id="1759757" url="https://pl.wikipedia.org/wiki?curid=1759757" title="Hazel (piosenka Boba Dylana)">
Hazel (piosenka Boba Dylana)

Hazel – piosenka skomponowana przez Boba Dylana, nagrana przez niego w listopadzie 1973, wydana na albumie "Planet Waves" w styczniu 1974.
Historia i charakter utworu.
Piosenka ta została nagrana na 4. sesji do albumu "Planet Waves" 6 listopada 1973 w The Village Recorder Studio B w Los Angeles w stanie Kalifornia. Innymi piosenkami sesji były: "One a Night Like This" (odrzut) i Tough Mama", "Something There Is About You".
Ta spokojna ballada poświęcona jest dziewczynie Dylana z Hibbings – Echo Helstrom; chociaż dotyczy ona z pewnością także innych dziewcząt z tego rodzinnego miasta artysty. Piosenka ta idealizuje ten okres jego życia, ukazując miasteczko niby jakąś wiejską Arkadię.
Mimo iż album przygotowywany był z myślą o zbliżającym się tournée (pocz. 3 stycznia 1974), to jednak piosenka ta została po raz pierwszy wykonana dopiero w 1976 r. na pożegnalnym koncercie The Band, sfilmowanym i wydanym jako Last Waltz. Została ona jednak wycięta z filmu.
We wrześniu 1978 ballada ta była jednym z utworów ćwiczonych przed występami. 17 listopada 1994 Dylan z zespołem wykonali kompozycję podczas koncertu dla serii MTV Unplugged, jednak nie została ona umieszczona ani na albumie, ani na DVD z tego występu.

</doc>
<doc id="1759766" url="https://pl.wikipedia.org/wiki?curid=1759766" title="Rakarka">
Rakarka



</doc>
<doc id="1759767" url="https://pl.wikipedia.org/wiki?curid=1759767" title="Marek Wojna">
Marek Wojna

Marek Wojna (ur. 1961, zm. 16 sierpnia 2009 w Wałbrzychu) – polski trener kolarstwa i działacz sportowy. 
Pochodził z okolic Dłutowa. Był wychowankiem sekcji kolarstwa Włókniarza Łódź. Po zakończeniu kariery zawodniczej był szkoleniowcem młodzieży w klubie LKS Pawlikowiczanka, gdzie od 1990 trenował późniejszą 25 krotną mistrzynię polski w kolarstwie szosowym Bogumiłę Matusiak, a także przyszłego mistrza polski Krzysztofa Jeżowskiego. Był trenerem i dyrektorem sportowym w zawodowej grupie kolarskiej Primus, a następnie po jej rozwiązaniu trenerem w klubie Tramwajarz Łódź.
Tuż przed śmiercią jako trener towarzyszył Bogumile Matusiak podczas wyścigu kolarskiego rozgrywanego w Wałbrzychu. Zmarł w wyniku upadku ze schodów będącego wynikiem pośliźnięcia. W szpitalu stwierdzono obrzęku mózgu. Zmarł w nocy z 15 na 16 sierpnia. 

</doc>
<doc id="1759769" url="https://pl.wikipedia.org/wiki?curid=1759769" title="Anfield Road">
Anfield Road



</doc>
<doc id="1759771" url="https://pl.wikipedia.org/wiki?curid=1759771" title="Rusłan Amierchanow">
Rusłan Amierchanow

Rusłan Amierchanow (j ros. Руслан Султангиреевич Амерханов) (ur. 1956, zm. 12 sierpnia 2009) – rosyjski polityk, minister budownictwa Inguszetii.
Został zamordowany w swoim biurze w mieście Magas, zastrzelony przez dwóch zamaskowanych mężczyzn, którzy z bliska oddali strzały do ministra za pomocą pistoletu i pistoletu automatycznego. W zamachu ranny został asystent ministra Magomieda Amierchanowa, który próbował przeszkodzić zabójcom.
Według relacji agencji ITAR-TASS siły bezpieczeństwa Inguszetii wiążą zamach z działalnością służbową Amierchanowa. Był to kolejny zamach na przedstawiciela władz Inguszetii po zamachu bombowym z 22 czerwca, w którym został ranny prezydent Junus-bek Jewkurow oraz zamachu na ministra sportu i turystyki Rusłana Biełajewa – 17 lipca.

</doc>
<doc id="1759774" url="https://pl.wikipedia.org/wiki?curid=1759774" title="Łucznictwo na Island Games 2009">
Łucznictwo na Island Games 2009

Turniej łucznictwa na Island Games 2009 trwał od 29 czerwca do 2 lipca 2009 roku. Całość odbyła się w Mariehamn, stolicy Wysp Alandzkich na obiekcie zwanym Backeberg Sportsground, który zwykle służy jako boisko piłkarskie o wymiarach 100m x 150m.
Medale.
Medale dla poszczególnych krajów
Konkurencje męskie.
Rozegrano cztery konkurencje, które dotyczyły jedynie mężczyzn. Były konkurencje indywidualne na łukach klasycznych i bloczkowych na zasadach grupowych oraz pucharowych (knockout).
Łuki klasyczne.
W konkurencji tej wzięło udział dwanaście reprezentacji z następujących krajów: Bermudów, Gotlandii, Guernsey, Jersey, Minorki, Orkadów, Rodos, Szetlandów, Wysp Alandzkich, Wysp Owczych, Wyspy Man oraz Ynys Môn. Konkurencja odbyła się w dniach 29. i 30 czerwca.
Tabela.
Wyniki przedstawiały się następująco:
Łuki bloczkowe.
W konkurencji tej wzięło udział dziewięć reprezentacji z następujących krajów: Gotlandii, Guernsey, Minorki, Orkadów, Szetlandów, Wysp Alandzkich, Wysp Owczych Wyspy Man oraz Ynys Môn. Konkurencja odbyła się w dniach 29. i 30 czerwca.
Tabela.
Wyniki przedstawiały się następująco:
Łuki klasyczne (knockout).
W konkurencji tej wzięli udział zawodnicy z następujących dwunastu krajów: Bermudów, Gotlandii, Guernsey, Jersey, Minorki, Orkadów, Rodos, Szetlandów, Wysp Alandzkich, Wysp Owczych Wyspy Man oraz Ynys Môn. Konkurencja odbyła się 1 lipca.
Przebieg.
Turniej przebiegł w sposób następujący:
Przed 1/16 finału odbyły się jeszcze trzy mecze 1/32 finału.
Mecz o brązowy medal
Łuki bloczkowe (knockout).
W konkurencji tej wzięli udział zawodnicy z następujących dziewięciu krajów: Gotlandii, Guernsey, Minorki, Orkadów, Szetlandów, Wysp Alandzkich, Wysp Owczych Wyspy Man oraz Ynys Môn. Konkurencja odbyła się 1 lipca.
Przebieg.
Turniej przebiegł w sposób następujący:
Mecz o brązowy medal
Konkurencje żeńskie.
Rozegrano cztery konkurencje, które dotyczyły wyłącznie kobiety. Były to: łucznictwo klasyczne i bloczkowe metodą grupową oraz pucharową (knockout).
Łuki klasyczne.
W konkurencji tej wzięło udział jedenaście reprezentacji z następujących krajów: Alderney, Bermudów, Gotlandii, Guernsey, Jersey, Orkadów, Rodos, Szetlandów, Wysp Alandzkich, Wysp Owczych oraz Wyspy Man. Konkurencja odbyła się w dniach 29. i 30 czerwca.
Tabela.
Wyniki przedstawiały się następująco:
Łuki bloczkowe.
W konkurencji tej wzięło udział pięć reprezentacji z następujących krajów: Guernsey, Orkadów, Szetlandów, Wysp Owczych oraz Wyspy Man. Konkurencja odbyła się w dniach 29. i 30 czerwca.
Tabela.
Wyniki przedstawiały się następująco:
Łuki klasyczne (knockout).
W konkurencji tej wzięło udział jedenaście reprezentacji z następujących krajów: Alderney, Bermudów, Gotlandii, Guernsey, Jersey, Orkadów, Rodos, Szetlandów, Wysp Alandzkich, Wysp Owczych oraz Wyspy Man. Konkurencja odbyła się 1 lipca.
Przebieg.
Wyniki przedstawiały się następująco:
Mecz o brązowy medal
Łuki bloczkowe (knockout).
W konkurencji tej wzięło udział pięć reprezentacji z następujących krajów: Guernsey, Orkadów, Szetlandów, Wysp Owczych oraz Wyspy Man. Konkurencja odbyła się 1 lipca.
Przebieg.
Wyniki przedstawiały się następująco:
Mecz o brązowy medal
Konkurencje drużynowe.
Odbyły się cztery konkurencje drużynowe koedukacyjne. Były to łuki klasyczne i bloczkowe w formie grupowej oraz pucharowej (knockout).
Łuki klasyczne.
W konkurencji tej wzięło udział osiem reprezentacji z następujących krajów: Guernsey, Jersey, Orkadów, Rodos, Szetlandów, Wysp Alandzkich, Wysp Owczych oraz Wyspy Man. Konkurencja odbyła się 29 i 30 czerwca.
Tabela.
Przebieg turnieju wyglądał następująco:
Łuki bloczkowe.
W konkurencji tej wzięło udział pięć reprezentacje z następujących krajów: Guernsey, Orkadów, Szetlandów, Wysp Owczych oraz Wyspy Man. Konkurencja odbyła się 29 i 30 czerwca.
Tabela.
Przebieg turnieju wyglądał następująco:
Łuki klasyczne (knockout).
W konkurencji tej wzięło udział osiem reprezentacji z następujących krajów: Guernsey, Jersey, Orkadów, Rodos, Szetlandów, Wysp Alandzkich, Wysp Owczych oraz Wyspy Man. Konkurencja odbyła się 2 lipca.
Przebieg.
Przebieg turnieju wyglądał następująco:
Mecz o brązowy medal
Łuki bloczkowe (knockout).
W konkurencji tej wzięły udział cztery reprezentacje z następujących krajów: Orkadów, Szetlandów, Wysp Owczych oraz Wyspy Man. Konkurencja odbyła się 2 lipca.
Przebieg.
Przebieg turnieju wyglądał następująco:
Mecz o brązowy medal

</doc>
<doc id="1759782" url="https://pl.wikipedia.org/wiki?curid=1759782" title="Brian Lewis">
Brian Lewis

Brian M. Lewis (ur. 5 grudnia 1974 w Sacramento w stanie Kalifornia) – amerykański lekkoatleta sprinter, mistrz olimpijski z 2000 z Sydney.
Startował na mistrzostwach świata w 1997 w Atenach w sztafecie 4 x 100 m. Sztafeta amerykańska została zdyskwalifikowana w przedbiegach za przekroczenie strefy zmian przy przekazywaniu pałeczki przez Lewisa Timowi Montgomery'emu (potem biegli Dennis Mitchell i Maurice Greene). W 1998 w Nowym Jorku Lewis zdobył brązowy medal Igrzysk Dobrej Woli w biegu na 100 m. W 1999 zdobył mistrzostwo Stanów Zjednoczonych na 100 m. Na mistrzostwach świata w 1999 w Sewilli sztafeta amerykańska w składzie Jon Drummond, Tim Montgomery, Brian Lewis i Maurice Greene zdobyła złoty medal. W biegu na 100 m Lewis odpadł w półfinale
Na letnich igrzyskach olimpijskich w 2000 w Sydney zdobył mistrzostwo olimpijskie w sztafecie 4 x 100 m. Amerykanie biegli w finale w składzie Drummond, Bernard Williams, Lewis i Greene.

</doc>
<doc id="1759785" url="https://pl.wikipedia.org/wiki?curid=1759785" title="WrestleMania 2">
WrestleMania 2

WrestleMania 2 – druga edycja gali pay-per-view WrestleManii, która została wyprodukowana przez World Wrestling Federation (pierwsza WrestleMania była dostępna przez PPV tylko w wybranych stanach). Miała miejsce w poniedziałek, 7 kwietnia 1986, była więc jedyną WrestleManią, która nie była zorganizowana w niedzielę. WrestleMania 2 miała miejsce w trzech miejscach: w Nassau Veterans Memorial Coliseum w Uniondale w Nowym Jorku, w Rosemont Horizon w Rosemont w Illinois i w Los Angeles Memorial Sports Arena w Los Angeles w Kalifornii.
W każdej hali odbyły się cztery walki. Tak jak pierwsza WrestleMania, walki były pokazywane w telewizji przemysłowej. Gala była również pierwszą WrestleManią, która była nadawana na państwowym markecie pay-per-view. Wystąpiły trzy drużyny komentatorskie: Vince McMahon i Susan Saint James w Nowym Jorku, Gorilla Monsoon, Gene Okerlund i Cathy Lee Crosby w Chicago i Jesse Ventura, Alfred Hayes i Elvira w Los Angeles. Konferansjerami byli Howard Finkel (Nowy Jork), Chet Coppock (Chicago) i Lee Marshall (Los Angeles).
Walką wieczoru w Nassau Veterans Memorial Coliseum był boxing match, gdzie Mr. T pokonał Roddy’ego Pipera przez dyskwalifikację. W karcie również były walki takie jak Randy Savage kontra George Steele o WWF Intercontinental Championship, Jake Roberts kontra George Wells i Paul Orndorff kontra The Magnificent Muraco. Walką wieczoru w Rosemont Horizon był 20-osobowy battle royal, w którym wystąpili wrestlerzy WWF i gracze NFL. Oprócz tego, w walce o WWF Tag Team Championship, The British Bulldogs (Davey Boy Smith i Dynamite Kid) pokonali mistrzów The Dream Team (Grega Valentine’a i Brutus Beefcake’a). Odbył się również mecz o WWF Women’s Championship pomiędzy The Fabulous Moolah i Velvet McIntyre oraz flag match pomiędzy Corporal Kirchner i Nikolai Volkoffem. Walką wieczoru w Los Angeles Memorial Sports Arena był mecz o WWF Championship, gdzie Hulk Hogan pokonał King Kong Bundy’ego w steel cage matchu zachowując tytuł. Dodatkowo, Terry Funk i Hoss Funk zmierzyli się z Junkyard Dogiem i Tito Santaną w tag team matchu, Adrian Adonis walczył z Uncle Elmerem oraz Ricky Steamboat z Herculesem.
Przygotowania.
WrestleMania 2 oferowała walki profesjonalnego wrestlingu z udziałem różnych wrestlerów z istniejących oskryptowanych rywalizacji i storyline’ów, które były kreowane na "Championship Wrestling", "All-Star Wrestling", "Saturday Night’s Main Event" i "Prime Time Wrestling" – programach należących do World Wrestling Federation (WWF). Wrestlerzy byli przedstawiani jako heelowie (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), gdzie na tygodniówkach rywalizowali pomiędzy sobą w walkach i segmentach mających budować napięcie, kulminując w walkę wrestlerską lub serię walk na galach PPV.
Trzy rywalizacje z walk wieczoru były kreowane 1 marca 1986 na "Saturday Night’s Main Event":
Gala.
WrestleMania 2 miała miejsce na trzech arenach: w Nassau Veterans Memorial Coliseum w Uniondale w Nowym Jorku, w Rosemont Horizon w Rosemont w Illinois i w Los Angeles Memorial Sports Arena w Los Angeles w Kalifornii.
Nowy Jork.
W pierwszej walce gali i w pierwszej walce w Nowym Jorku, Paul Orndorff walczył z The Magnificent Muraco’em. Walka zakończyła się podwójnym wyliczeniem pozaringowym.
Następnie odbył się mecz o WWF Intercontinental Championship pomiędzy Randym Savage’em i George’em Steele’em. Savage’owi asystowała jego żona, Miss Elizabeth. Savage przypiął Steele’a poprzez roll-up, opierając obie stopy na środkowej linie, w rezultacie czego Savage obronił swój WWF Intercontinental Championship. W późniejszej części meczu, Steele został pierwszym wrestlerem który odkopał po opatentowanym ruchu Savage’a, diving elbow dropu ze szczytu narożnika.
Trzecia walka w Coliseum była pomiędzy Jakiem Robertsem i George’em Wellsem. Wells wcześnie przypuścił atak na Robertsa, a chwilę potem pojedynek toczył się na zewnątrz ringu. Na ringu Wells wykonał leaping shoulder block, a potem też flying headscissors, scoop slam, knee lift i powerslam. Roberts jednak zaatakował go w oczy i zademonstrował DDT na Wellsie, po czym przypiął go, wygrywając mecz. Po walce Roberts owinął swojego węża Damiena wokół głowy Wellsa, który wskutek czego zwymiotował.
Pierwsza walka wieczoru WrestleManii 2 była boxing matchem pomiędzy Mr. T i Roddym Piperem. Mr. T’emu asystował prawdziwy bokser, Joe Frazier, podczas gdy Piperowi pomagał również prawdziwy trener bokserski Lou Duva. Piper został zdyskwalifikowany po tym jak wykonał bodyslam w czwartej rundzie w 1:15 minucie.
Chicago.
Pierwszą walkę w Chicago był mecz o WWF Women’s Championship pomiędzy The Fabulous Moolah i Velvet McIntyre. McIntyre wykonała splash na Moolah, lecz Moolah się odsunęła i McIntyre nie trafiła. Moolah miała przewagę i przypięła McIntyre, broniąc tytułu.
Drugą walką był flag match (zwycięzca będzie powiewał flagą kraju lub regionu, którego reprezentował) pomiędzy Corporal Kirchnerem i Nikolai Volkoffem. Volkoffowi asystował jego menadżer Freddie Blassie. Volkoff szybko zaatakował rywala poprzez serię kopnięć i ciosów.Kontynuował walkę na zewnątrz ringu, lecz potem sytuacja się zmieniła, gdy Kirchner zaczął się bronić. Kirchner uderzył jednak sędziego, powodując jego utratę przytomności. Blassie wrzucił jego laskę Volkoffowi, lecz Kirchner złapał go i zaatakował nim Volkoffa, a następnie przypiął go odnosząc zwycięstwo.
Trzecią walką był 20-osobowy battle royal pomiędzy wrestlerami WWF, a zawodnikami NFL. Z NFL pojawili się Jimbo Covert, Bill Fralic, Russ Francis, Ernie Holmes, Harvey Martin i William „The Refrigerator” Perry, a z WWF wystąpili André the Giant, Ted Arcidi, Tony Atlas, The Hart Foundation (Bret Hart and Jim Neidhart), The Killer Bees (B. Brian Blair and Jim Brunzell), Hillbilly Jim, The Iron Sheik, King Tonga, Pedro Morales, Bruno Sammartino, Danny Spivey i Big John Studd. W końcówce meczu André the Giant i obaj członkowie Hart Foundation byli trzema ostatnimi uczestnikami. André wpierw wyeliminował Neidharta i następnie Harta odnosząc zwycięstwo w battle royalu.
Drugą walką wieczoru WrestleManii był mecz o WWF Tag Team Championship pomiędzy The British Bulldogs (Davey Boy Smithem i Dynamite Kidem) i The Dream Team (Gregiem Valentine i Brutusem Beefcake). Bulldogs towarzyszył piosenkarz Ozzy Osbourne i Lou Albano. Smith popchnął Valentine’a w róg, gdzie Valentine zderzył się głowami z Dynamite Kidem. Kid spadł na podłogę podczas gdy Smith przypiął Valentine’a wygrywając pasy tag-team i kończąc siedmiomiesięczne panowanie The Dream Team.
Los Angeles.
Ricky Steamboat zmierzył się z Herculesem w pierwszej walce w Los Angeles. Hercules próbował wykonać flying bodypress, lecz spudłował. Steamboat następnie wykonał swój flying bodypress i przypiął rywala odnosząc zwycięstwo.
Adrian Adonis, któremu towarzyszył Jimmy Hart pokonał Uncle Elmera po wykonaniu diving fist drop.Na początku Elmer zyskał przewagę, wyrzucając Adonisa z ringu lub raz zaplątując go w liny.Wykonał też body avalanche.Gdy jednak nie udało mu się wykonać leg drop, Adonis wspiął się na narożnik, wykonał diving fist drop, przypiął przeciwnika i zwyciężył w 3 minuty.
Terry i Hoss Funk zmierzyli się z Junkyard Dogiem i Tito Santaną w tag team matchu. Braciom Funk towarzyszył Jimmy Hart. Sędzia został rozproszony przez Hossa, co Hart wykorzystał dając Terry’emu megafon, którym uderzył JYDa i przypiął go zdobywając zwycięstwo.
Następnie odbyła się walka o WWF Championship w steel cage matchu, co było ostatnią i jednocześnie trzecią walką wieczoru WrestleManii 2. Był to jedyny steel cage match w historii WrestleManii. Hulk Hogan bronił pasa przeciwko King Kong Bundy’emu. Żebra Hogana były mocno uszkodzone przez atak Bundy’ego z 1 marca 1986 z "Saturday Night’s Main Event". Bundy’emu towarzyszył Bobby Heenan. Na początku walki, Bundy zdjął bandaż otaczający klatkę piersiową Hogana. Jednakże Hogan zdobył przewagę i uderzył głową Bundy’ego o stalową klatkę. Spróbował on wykonać scoop slam na Bundym, lecz spudłował. Bundy wykonał avalanche i big splash na Hoganie. Po chwili, Hogan natychmiastowo wstał (tzw. „Hulked up”, czyli "Superhuman comeback") i wykonał power slam na Bundym, a następnie leg drop. Wspiął się on na klatkę, lecz Bundy złapał jego nogi. Hogan odkopał Bundy’ego i wspiął się na sam szczyt, po czym po drugiej stronie zszedł na podłogę wygrywając mecz i broniąc tytułu. Po walce, Hogan wrócił do klatki gdy wciąż leżał, a obok niego stał Heenan. Hogan uderzył głową Heenana o klatkę i z impetem wyrzucił go z klatki, celebrując zwycięstwo z fanami.
Wydarzenia po gali.
Randy Savage i George Steele kontynuowali ich rywalizację, prowadząc do rewanżu o WWF Intercontinental Championship 3 stycznia 1987 na "Saturday Night’s Main Event", gdzie Steele ponownie przegrał walkę. Savage również intensywnie rywalizował z Hoganem, lecz nie był w stanie zdobyć tytułu od Hulka.
Nowi posiadacze WWF Tag Team Champions The British Bulldogs (Davey Boy Smith and Dynamite Kid) byli przygotowani do walk z innymi drużynami. 4 października 1986 na "Saturday Night’s Main Event" pokonali poprzednich mistrzów The Dream Team (Grega Valentine and Brutusa Beefcake) w two out of three falls matchu broniąc tytułów.
Hulk Hogan kontynuował swoje panowanie jako WWF Champion. Oprócz Savage’a, w 1986 rywalizował również z „Adorable” Adrianem Adonisem, Herculesem i, w jego największej rywalizacji tego roku, z Paulem Orndorffem. Ich rywalizacja była skupiona na przyjaźni pomiędzy tą dwójką, gdzie „Adorable” Adrian Adonis wystawiał ich przyjaźń na próbę, co doprowadziło do odwrócenia się przeciwko Hoganowi.
Wygrywając w battle royalu, kariera André the Gianta nabrała tempa. Nie będąc jeszcze widocznym, André zaczął mieć problemy ze zdrowiem ze względu na jego nienaturalną wielkość ciała. André na jakiś czas przestał walczyć i wyruszył do Japonii na czas kręcenia filmu The Princess Bride ("pol. Narzeczona dla księcia"). Aby wyjaśnić jego nieobecność, wymyślono storyline, w którym André nie pojawiał się w tag team matchach, w których mieli brać udział on i jego partner naprzeciw Big John Studdowi i King Kong Bundy’emu, więc André został zawieszony (na prośbę Bobby’ego Heenana). André później powrócił, lecz pojawiał się z maską jako część nowej stajni nazwanej The Machines. Studd i Bundy próbowali jednak wyjaśnić – ale nigdy nie doszło to do skutku – że André i „The Giant Machine” to ta sama osoba.
WrestleMania 2 była ostatnim głównym pay-per-view, w którym Roddy Piper wystąpił jako heel. Krótko po gali, nagrano cztery edycje jego talk show’u „Piper’s Pit”, które zostały wyemitowane w programach WWF w kwietniu, a następnie wziął czteromiesięczną przerwę od występowania we wrestlingu. Kiedy Piper powrócił do WWF w sierpniu, został facem i rozpoczął gwałtownie rywalizację z Adonisem, który w międzyczasie rozpoczął swój talk-show nazwany „The Flower Shop”.
Produkcja.
Była to jedyna WrestleMania, która zorganizowana była w poniedziałek.
Ray Charles zaśpiewał „America the Beautiful” przed rozpoczęciem gali na Nassau Veterans Memorial Coliseum w Uniondale, Nowym Jorku. W Nowym Jorku pojawili się celebryci tacy jak Cab Calloway, Darryl Dawkins, G. Gordon Liddy, Joan Rivers, Joe Frazier, Lou Duva, Mr. T, Ray Charles, Herb i Susan Saint James. W Chicago pojawili się Clara Peller, Dick Butkus, Ed Jones, Ozzy Osbourne, Bill Fralic, Ernie Holmes, Harvey Martin, Jim Covert, Russ Francis, William Perry i Cathy Lee Crosby. W Los Angeles pojawili się Ricky Schroder, Robert Conrad, Tommy Lasorda i Elvira.
Wyniki walk.
Rezultaty z Nassau Coliseum
Rezultaty z Rosemont Horizon
Rezultaty z Los Angeles Memorial Sports Arena

</doc>
<doc id="1759786" url="https://pl.wikipedia.org/wiki?curid=1759786" title="Goodbye (singel Kristinii DeBarge)">
Goodbye (singel Kristinii DeBarge)

Goodbye - pierwszy singel amerykańskiej wokalistki pop Kristini DeBarge pochodzący z płyty Exposed. Wydany został 7 kwietnia 2009 roku przez kanał iTunes. Piosenka miała premierę w angielskim radio 21 lipca 2009. Zawiera próbkę z utworu "Na Na Hey Hey Kiss Him Goodbye", który zapożyczyła od zespołu Steam.
Teledysk.
Producentem klipu jest Nicole Acacio, natomiast dyrektorem jest Ray Kay. Teledysk przedstawia Kristinię tańczącą z czterema tancerkami, jeżdżącą motocyklem i bawiącą się na imprezie. W międzyczasie pojawiają się chłopcy.

</doc>
<doc id="1759788" url="https://pl.wikipedia.org/wiki?curid=1759788" title="Dudley Dorival">
Dudley Dorival

Dudley Dorival (ur. 1 września 1975 w Elizabeth) – reprezentujący Haiti amerykański lekkoatleta, płotkarz. W lipcu 1999 roku został obywatelem Haiti (jego rodzice pochodzili z Haiti). W 2001 roku na mistrzostwach świata w Edmonton zdobył dla Haiti brązowy medal na dystansie 110 metrów przez płotki. Jest to jedyny medal mistrzostw świata w lekkoatletyce zdobyty przez reprezentanta tego kraju.

</doc>
<doc id="1759789" url="https://pl.wikipedia.org/wiki?curid=1759789" title="Naissaare">
Naissaare

Naissaare – dawna wieś w Estonii, w prowincji Harju, w gminie Viimsi. Obejmowała całą wyspę Naissaar. 
15 lipca 2011 roku Naissaare podzielono na trzy wsie: Lõunaküla, Tagaküla i Väikeheinamaa. 

</doc>
<doc id="1759790" url="https://pl.wikipedia.org/wiki?curid=1759790" title="Pringi (Viimsi)">
Pringi (Viimsi)

Pringi – wieś w Estonii, w prowincji Harju, w gminie Viimsi.

</doc>
<doc id="1759791" url="https://pl.wikipedia.org/wiki?curid=1759791" title="Pärnamäe">
Pärnamäe

Pärnamäe – wieś w Estonii, w prowincji Harju, w gminie Viimsi.

</doc>
<doc id="1759793" url="https://pl.wikipedia.org/wiki?curid=1759793" title="Dederko">
Dederko



</doc>
<doc id="1759794" url="https://pl.wikipedia.org/wiki?curid=1759794" title="Püünsi">
Püünsi

Püünsi – wieś w Estonii, w prowincji Harju, w gminie Viimsi.

</doc>
<doc id="1759796" url="https://pl.wikipedia.org/wiki?curid=1759796" title="Randvere (Viimsi)">
Randvere (Viimsi)

Randvere – wieś w Estonii, w prowincji Harju, w gminie Viimsi.

</doc>
<doc id="1759797" url="https://pl.wikipedia.org/wiki?curid=1759797" title="Allisyn Ashley Arm">
Allisyn Ashley Arm

Allisyn Ashley Arm (ur. 25 kwietnia 1996) – amerykańska aktorka.
Pierwszą większą rolą Arm była rola Wendy Withers w serialu "Życie przede wszystkim" w 2002 roku. Kilka lat później miał miejsce jej debiut filmowy – w 2004 roku wystąpiła w filmie "Epitafium". Pojawiła się także w około 40 reklamach, a od lutego 2009 roku grała Zorę w "Słonecznej Sonny".
Wczesne życie.
Allisyn Ashley Arm urodziła się 25 kwietnia 1996 roku w Glendale. Arm od dzieciństwa interesowała się teatrem, więc razem z rodzicami często przyjeżdżała na przedstawienia do Los Angeles. Gdy rodzice odkryli jej fascynację teatrem, zapisali ją do szkółki teatralnej. Następną jej szkołą była Buchwald Talent Group, do której została zapisana, gdy miała cztery i pół roku.
Kariera.
Wczesna kariera.
Pierwszą aktorską rolę Allisyn Ashley Arm dostała w reklamie ręczników "Bounty", która nigdy nie została wyemitowana w telewizji. Pomimo tego, że jej pierwsza próba grania w reklamie była nieudana, Allisyn wystąpiła w wielu innych reklamach, które były emitowane. W maju 2002 roku Arm dostała rolę w swoim pierwszym serialu – "Życie przede wszystkim". Rok później miała już więcej ról do zagrania w serialach: "Przyjaciele", "10-8: Officers on Duty", "Cuda" i "Potyczki Amy". Arm grała także w filmach, m.in. w "Man of the House" i "Król Kalifornii" razem z Ashley Greene. W 2009 roku Allisyn dostała rolę Zory w komediowym sitcomie Disney Channel – "Słoneczna Sonny".
W 2009 roku wystąpiła także w teledysku Demi Lovato do piosenki „La La Land”.
Autorytety.
W wywiadzie z magazynem "People", Allisyn Ashley Arm powiedziała: "„Oglądałam wiele skeczy Saturday Night Live w internecie. Kocham Chrisa Farleya i Jima Carreya. Ciągle myślę, co Jim Carrey zrobiłby w roli, którą aktualnie gram. Jest ogromną inspiracją dla mojej postaci.”".

</doc>
<doc id="1759798" url="https://pl.wikipedia.org/wiki?curid=1759798" title="Rohuneeme">
Rohuneeme

Rohuneeme – wieś w Estonii, w prowincji Harju, w gminie Viimsi.

</doc>
<doc id="1759800" url="https://pl.wikipedia.org/wiki?curid=1759800" title="Tammneeme">
Tammneeme

Tammneeme – wieś w Estonii, w prowincji Harju, w gminie Viimsi.

</doc>
<doc id="1759801" url="https://pl.wikipedia.org/wiki?curid=1759801" title="Äigrumäe">
Äigrumäe

Äigrumäe – wieś w Estonii, w prowincji Harju, w gminie Viimsi.

</doc>
<doc id="1759803" url="https://pl.wikipedia.org/wiki?curid=1759803" title="Nancy McKeon">
Nancy McKeon

Nancy Justine McKeon (ur. 4 kwietnia 1966 w Westbury, w Stanach Zjednoczonych) – amerykańska aktorka.

</doc>
<doc id="1759805" url="https://pl.wikipedia.org/wiki?curid=1759805" title="Monastyr Moldovița">
Monastyr Moldovița

Monastyr Moldovița, Monastyr Mołdawica (rum. "Mănăstirea Moldovița") – obronny monastyr z malowaną cerkwią pod wezwaniem Zwiastowania znajdujący się w miejscowości Vatra Moldoviței w Rumunii, położonej na Bukowinie. Cerkiew monastyru wraz z innymi malowanymi cerkwiami Bukowiny wpisana jest na listę światowego dziedzictwa UNESCO. 
Opis.
Pierwszy monastyr w tym miejscu został wzniesiony już w latach 1402–1410 przez hospodara Aleksandra Dobrego, uległ jednak zniszczeniu wskutek osunięcia się ziemi. Dzisiaj można odnaleźć pozostałości murowanej cerkwi tego założenia, zbudowanej na planie trójkonchowym, położone o ok. 700 m w głąb doliny od istniejącego monastyru.
Monastyr został ponownie zbudowany w 1532 z fundacji hospodara Piotra Raresza. Jego centralny element stanowi cerkiew pod wezwaniem Zwiastowania, zbudowana na planie trójkonchowym, zwieńczona wieżą wznoszącą się nad nawą. Składa się ona z czterech pomieszczeń: nawy, komory grobowej (powyżej której znajduje się skarbiec), przednawia oraz otwartego przedsionka ("egzonarteks") z trzema wielkimi arkadami od zachodu oraz pojedynczymi arkadami od północy i południa. W komorze grobowej pochowany jest metropolita mołdawski Efrem, zmarły w 1619, jeden z dobroczyńców klasztoru.
Cerkiew ozdobiona jest malowidłami wewnętrznymi oraz zewnętrznymi. Z malowideł zewnętrznych, wykonanych w 1537 (być może przez mistrza Tomę z Suczawy, autora fresków cerkwi w monastyrze Humor), charakteryzujących się dominantą ciemnej czerwieni i brązu, zachowały się trzy monumentalne przedstawienia:
Malowidła na ścianie północnej zostały zniszczone wskutek deszczów, dostrzec tam można dziś zaledwie ślady fresków (przedstawiających m.in. sceny z życia rodziców Maryi (Joachima i Anny).
Malowidła wewnątrz świątyni przedstawiają:
Pozostałe zabudowania monastyru (w tym mury obronne z wieżą ponad bramą pośrodku ściany wschodniej oraz basztami w narożnikach południowo-wschodnim i północno-wschodnim) pochodzą z XVI w. i zostały przebudowane w XVII w. W narożniku północno-zachodnim znajduje się dom mieszkalny ("clisarniţa"), wzniesiony na początku XVII w. staraniem metropolity Efrema. Obecnie w budynku tym znajduje się muzeum, do którego najcenniejszy eksponatów należą drewniany rzeźbiony tron przypisywany Piotrowi Rareszowi, epitafium na tkaninie z 1494, kolekcja zbiorów archeologicznych (w tym monety), około 20 ikon (najstarsze z XVII w.), księgi liturgiczne i psałterze z XVII i XVIII w.

</doc>
<doc id="1759806" url="https://pl.wikipedia.org/wiki?curid=1759806" title="Monastyr Voroneț">
Monastyr Voroneț

Monastyr Voroneț – obronny monastyr z malowaną cerkwią pod wezwaniem św. Jerzego znajdujący się w miejscowości Voroneț w Rumunii, położonej na Bukowinie. Cerkiew monastyru wraz z innymi malowanymi cerkwiami Bukowiny wpisana jest na listę światowego dziedzictwa UNESCO.
Historia.
Monastyr jest fundacją hospodara Stefana Wielkiego. Według tradycji władcę miał zainspirować do jego budowy pustelnik Daniło, mieszkający w Putnej, a tutaj pochowany. Cerkiew zbudowano w 1488 (zgodnie z napisem na tablicy erekcyjnej znajdującej się nad dawnym wejściem do cerkwi, obecnie w przedsionku – w ciągu 3 miesięcy i 3 tygodni), na planie trójkonchowym. Składała się początkowo z dwóch pomieszczeń, nawy (zwieńczonej wieżą) i przednawia. W 1547 z inicjatywy metropolity mołdawskiego Grzegorza dobudowany został przedsionek o dwóch wejściach (północnym i południowym). Sam hierarcha został w tym przedsionku pochowany.
W 1786 władze austriackie zadecydowały o kasacie tutejszego zgromadzenia klasztornego, sama cerkiew pozostała natomiast świątynią parafialną. Zakonnice powróciły tutaj w 1990.
Malowidła wewnętrzne cerkwi powstawały stopniowo (najstarsze, w nawie, pochodzą z końca XV w.). Malowidła zewnętrzne, w których dominujący jest kolor błękitny nazywany niekiedy „błękitem z Voroneț”, pochodzą z 1547, najbardziej znanym z nich jest uznawana za najcenniejszy fresk malowanych cerkwi Bukowiny scena Sądu Ostatecznego wypełniająca zachodnią elewację świątyni.
Sąd Ostateczny.
Scena Sądu Ostatecznego jest monumentalnym malowidłem wypełniającym w pięciu poziomach całą elewację zachodnią, niezakłóconą żadnymi otworami okiennymi czy drzwiowymi. 
Na najwyższym poziomie fresku, bezpośrednio pod dachem, znajduje się przedstawienie Boga Ojca (jako Starca Dni), po którego bokach anioły zwijają niebo (znak końca czasu, który jest na owym zwijanym niebie reprezentowany dwunastoma znakami zodiaku), dalej zaś znajdują się archanioły. 
Na kolejnym poziomie, w centralnym miejscu przedstawiony jest tronujący Chrystus, a po jego bokach, wedle układu deesis, Maria i Jan Chrzciciel. Dalej po obu stronach znajdują się apostołowie oraz anioły. Od stóp Chrystusa biegnie w dół rzeka piekielna, rozszerzająca się aż do najniższej kondygnacji.
Centralna scena środkowego poziomu malowidła to hetoimasia (etimazja), po bokach której klęczą Adam i Ewa. Za ich plecami znajdują się po cztery grupy postaci. Za Adamem kolejno prorocy, hierarchowie, męczennicy i sprawiedliwi, na końcu zaś przedstawiony jest św. Paweł. Z kolei za Ewą oraz stojącym za jej plecami Mojżeszem znajdują się nieprawowierni (być może zadaniem Mojżesza jest orędowanie za nimi): Żydzi, Turcy i Tatarzy, Ormianie oraz Saraceni. 
W kolejnym poziomie w centrum znajduje się waga sprawiedliwości. Po jej lewej stronie, za aniołami uczestniczącymi w walce o dusze ludzkie spoczywające na wadze, ukazani są zbawieni czekający na wejście do nieba. Na przedzie tłumu można rozpoznać wyróżnionych przez malarza. Z kolei po prawej stronie wagi, również za sceną walki o dusze na wadze (pełną tutaj diabłów) oraz za rozszerzającą się czerwoną rzeką piekielną (do której strącani są potępieni) znajduje się przedstawienie zmarłych powstających z grobów na sąd (pomiędzy nimi także przedstawiono zwierzęta) oraz personifikacja ziemi. Do sceny tej należy też znajdująca się w niższym poziomie personifikacja wody.
Najniższy wreszcie poziom przedstawia przede wszystkim raj i piekło. Po lewej stronie znajduje się otoczony murem raj, nad którego bramą siedzi serafin. Pod drzwiami znajduje się następna grupa zbawiony oczekujących na wpuszczenie do nieba ze św. Piotrem na czele (dalej widać m.in. św. Helenę i św. Konstantyna Wielki). W niebie znajdują się już przedstawieni na białym tle Maria (po której bokach znajdują się archaniołowie Michał i Gabriel, Abraham, Izaak i Jakub, a także Dobry Łotr; za nimi przedstawione są trzy drzewa rajskie. Z kolei na prawo od muru otaczającego czekających na wstęp do raju przedstawione są śmierci sprawiedliwego oraz niesprawiedliwego, a pomiędzy nimi ukazany jest król Dawid. Dalej na prawo znajduje się rzeka piekielna z Lewiatanem oczekującym na dusze potępionych.
Inne malowidła zewnętrzne.
Oprócz malowideł na elewacji zachodniej zachowały się też freski na innych zewnętrznych ścianach cerkwi – na elewacji południowej oraz na apsydach. Na ścianie południowej znajduje się typowe dla bukowińskich cerkwi Drzewo Jessego. Nad południową arkadą przedsionka znajduje się kolejna scena deesis (Chrystus tronujący między Marią i Janem Chrzcicielem), a po jej prawej stronie przedstawiono w kolejnych scenach żywoty św. Mikołaja i patrona Mołdawii św. Jana Nowego. Na filarze arkady znajduje się przedstawienie św. Jerzego, patrona cerkwi. W pobliżu znajdują się także portrety dwóch postaci związanych z monastyrem: pustelnika Daniły oraz metropolity Grigore Roșca. Na zewnętrznych ścianach apsyd znajduje się tzw. „hierarchia niebiańska” (w centralnym pionie, poniżej okna, znajduje się ponownie św. Jerzy, tym razem na tronie). Zachowały się też ślady malowideł na ścianie północnej, m.in. akatystu, scen z Księgi Rodzaju oraz żywotów kolejnych świętych.
Malowidła wewnętrzne.
Najstarsze freski wewnątrz cerkwi znajdują się w nawie świątyni. Góruje nad nią Pantokrator w sklepieniu latarni nad kopułą. W jego najbliższym otoczeniu znajdują się serafinowie, aniołowie, dalej apostołowie, Ojcowie Kościoła i inne postacie biblijne (m.in. Mojżesz, Aaron, św. Piotr, św. Paweł). W czterech pendentywach poniżej okien przedstawiono postacie czterech ewangelistów.
Ponadto na ścianie zachodniej nawy znajduje się obraz wotywny przedstawiający Stefana Wielkiego z modelem świątyni (jeszcze przed jej rozbudową o przedsionek). We wnętrzach apsyd przedstawionych jest wiele scen ewangelicznych (m.in. przemienienie Pańskie, zmartwychwstanie Łazarza, wjazd Chrystusa do Jerozolimy, ukrzyżowanie) z Chrystusem w roli głównej. 
W przednawiu w kopule przedstawiona jest Matka Boska z Dzieciątkiem, na ścianach odnaleźć można 28 scen z życia patrona cerkwi, św. Jerzego.

</doc>
<doc id="1759807" url="https://pl.wikipedia.org/wiki?curid=1759807" title="Vatra Moldoviţei">
Vatra Moldoviţei



</doc>
<doc id="1759808" url="https://pl.wikipedia.org/wiki?curid=1759808" title="Moldoviţa">
Moldoviţa



</doc>
<doc id="1759809" url="https://pl.wikipedia.org/wiki?curid=1759809" title="Suceviţa">
Suceviţa



</doc>
<doc id="1759810" url="https://pl.wikipedia.org/wiki?curid=1759810" title="Władcy księstwa błatneńskiego">
Władcy księstwa błatneńskiego



</doc>
<doc id="1759812" url="https://pl.wikipedia.org/wiki?curid=1759812" title="Amyklaj">
Amyklaj

Amyklaj (gr. "Amýkles") – greckie miasto znajdujące się na Peloponezie, na wschód od Sparty.
Według legendy założone zostało przez Amyklasa, ojca Hiacynta (Hiakintosa). Po najeździe Dorów zachowało swych wolnych mieszkańców achajskich. Miasto zajęła Sparta, tuż przed pierwszą wojną meseńską, gdyż jak głosi legenda, mieszkańcy, znużeni fałszywymi alarmami o zbliżaniu się nieprzyjaciół, zabronili rozpowszechniania takich wieści, nie zdążyli więc przygotować obrony. Miasto to wspomniane jest także w "Iliadzie" Homera.

</doc>
<doc id="1759813" url="https://pl.wikipedia.org/wiki?curid=1759813" title="Kościół Matki Boskiej Pocieszenia i św. Augustyna oraz klasztor Augustianów w Wilnie">
Kościół Matki Boskiej Pocieszenia i św. Augustyna oraz klasztor Augustianów w Wilnie

Kościół Matki Boskiej Pocieszenia i św. Augustyna i klasztor Augustianów w Wilnie – kościół położony przy ulicy Savičiaus (do 1939 – Sawicz) 13. Wybudowany w stylu barokowym w latach 1746-1768 dla zakonu augustianów; obecnie nieczynny.
Historia.
Budowę kościoła i klasztoru rozpoczęli augustianie w latach 1675-1677 pomiędzy bramami Subocz a Spaską, na miejscu, gdzie przed najazdem moskiewskim (1655) stała prawosławna, a następnie unicka cerkiew pw. św. Kosmy i Damiana. Starania o wzniesienie kościoła podjął już wcześniej biskup Eustachy Wołłowicz. Finansowo zakon wsparł król Jan III Sobieski, ofiarowując im w 1677 dochody z młyna na Wilejce. Funduszy starczyło jednak tylko na wybudowanie drewnianego kościoła i klasztoru. W 1742 kościół i klasztor spłonęły podczas pożaru Wilna.
W 1746 zakon rozpoczął budowę nowego kościoła i klasztoru, które były gotowe w 1768. Uroczystego poświęcenia nowo wzniesionego kościoła dokonał biskup sufragan wileński Tomasz Zienkowicz. Środki na funkcjonowanie kościoła i klasztoru pochodziły z zapisów pisarza Wielkiego Księstwa Litewskiego, Michała Druckiego Sokolińskiego i podczaszyny litewskiej, księżnej Izabelli Katarzyny Radziwiłłowej.
Ostra reguła zakonu nie pozwoliła na zbudowanie bogatej architektonicznie świątyni, pomimo iż były to najświetniejsze czasy baroku wileńskiego. Budynek kościoła był skromny, także wewnątrz, gdzie głównym elementem wystroju było dziewięć ołtarzy. Ołtarz główny poświęcony był patronce kościoła – Matce Boskiej Pocieszenia. Opuszczany obraz przedstawiał św. Jana Kantego. Jedynie wieża kościelna, bogato dekorowana w stylu rokoka, świadczyła o epoce, w której budynek powstał.
W chwili I rozbioru Rzeczypospolitej Obojga Narodów w klasztorze mieszkało 34 zakonników, był to więc drugi pod względem liczebności klasztor w prowincji polskiej. Przy kościele działały bractwa Matki Boskiej Pocieszenia i św. Tekli.
Pod koniec XVIII wieku zakon podupadł i sprzedał budynek klasztoru Uniwersytetowi Wileńskiemu, który zorganizował w nim seminarium katolickie. Po rozwiązaniu uczelni w 1833 seminarium przekształciło się w samodzielną Akademię Duchowną. W 1842 akademia została zamknięta i przeniesiona do Petersburga, a kościół i klasztor skonfiskowane przez rząd carski. Kościół został wkrótce przerobiony na cerkiew (pw. św. Andrzeja) i przebudowany zgodnie z wymogami obowiązującymi w świątyniach prawosławnych – usunięty został chór muzyczny, ambona i figury z ołtarzy, dobudowano ikonostas z ikonami napisanymi w Petersburgu. Organy przeniesione zostały do katedry. W klasztorze natomiast urządzono prawosławną niższą szkołę duchowną.
Po odzyskaniu przez Polskę niepodległości kościół i klasztor zostały w 1919 odebrane Cerkwi prawosławnej. Budynek kościoła został przekazany Kościołowi greckokatolickiemu. Część budynków poklasztornych natomiast przekazano Seminarium Nauczycielskiemu, a pozostałą część – Uniwersytetowi Wileńskiemu, który zorganizował w nich bursę męską, stołówkę i siedziby różnych organizacji młodzieży akademickiej.
Po 1945 kościół augustianów, podobnie jak większość świątyń wileńskich, został zamknięty i przez dziesięciolecia niszczał. Po upadku komunizmu i odzyskaniu przez Litwę niepodległości w 1990 dla kościoła nie udało się znaleźć użytkownika, więc niszczał on dalej, podobnie jak budynek byłego klasztoru. W 1992 r. kościół został przekazany Litewskiemu Katolickiemu Związku Kobiet. Od 2006 r. budynkiem zarządzało Ministerstwo Edukacji, Nauki i Sportu, a od 2017 r. Ministerstwo Spraw Wewnętrznych Republiki Litewskiej. Jesienią 2017 r. zakończono restaurację wschodniego budynku klasztoru przy ul. Bokszto, w którym otwarto siedzibę Europejskiego Uniwersytetu Humanistycznego. 8 czerwca 2018 r., 250 lat po otwarciu, arcybiskup wileński Gintaras Grušas celebrował w kościele Mszę Świętą. 
Architektura.
Dzisiejszy kościół augustianów jest prostą, trzynawową budowlą, nie przedstawiającą większej wartości architektonicznej. Jego fronton zdobi sześciokondygnacyjna, smukła wieża, wysoka na 41,5 m), ozdobiona kolumnami, zakończona niewielkim, barokowym hełmem z lukarnami zwieńczona ażurowym krzyżem. Wieża jest flankowana w fasadzie dwoma pilastrami.
Ściany nawy głównej są oplecione pilastrami w porządku toskańskim.
Budynek byłego klasztoru, bardzo zniszczony, pozbawiony jest większych walorów estetycznych.

</doc>
<doc id="1759814" url="https://pl.wikipedia.org/wiki?curid=1759814" title="Michael Kostroff">
Michael Kostroff

Michael Kostroff (ur. 22 maja 1961 w Nowym Jorku) – amerykański aktor.

</doc>
<doc id="1759816" url="https://pl.wikipedia.org/wiki?curid=1759816" title="Charles Addams">
Charles Addams

Charles Samuel Addams, także jako Chas Addams (ur. 7 stycznia 1912 w Westfield, zm. 29 września 1988 w Nowym Jorku) – amerykański karykaturzysta, ilustrator, artysta fantastyczny o czarnym humorze, znany jako twórca komiksu o upiornej rodzinie, prezentowanego na łamach czasopisma New Yorker. Na podstawie komiksu powstał w latach 60. serial komediowy. 
Dzieciństwo i edukacja.
Urodził się w Westfield (New Jersey), był synem Charlesa Huey Addamsa, kierownika firmy produkującej fortepiany oraz Grace M. Spear. Jego ojciec, który studiował architekturę, zachęcał młodego Charlesa do rysowania i robił rysunki do gazety studenckiej w Westfield High School. Addams wstąpił na Colgate University w 1929 r., ale już po roku przeniósł się na University of Pennsylvania (1930), który opuścił w następnym roku (1931), aby zapisać się do Grand Central School of Art w Nowym Jorku, gdzie spędził następny rok (większość z tego, wyznał kiedyś, spędził po prostu „oglądając ludzi” przechodzących przez dworzec kolejowy Grand Central Terminal).
Kariera zawodowa.
Rozpoczynając karierę jako ilustrator w 1932 r., Addams podjął pracę jako artysta sztabowy dla prawdziwego magazynu detektywistycznego "Macfadden", robiąc litery, retuszując zdjęcia i diagramy miejsc zbrodni za 15 $ tygodniowo. W tym samym czasie zaczął przesyłać karykatury do różnych magazynów, sprzedając swój pierwszy portret w 1933 r. Wkrótce potem sprzedawał na tyle regularnie, że rzucił pracę w "Macfadden" („ostatnia i jedyna praca, jaką kiedykolwiek miałem”, powiedział), aby zarobić na swoje całkowicie jako niezależny rysownik.
Chociaż w latach 30. i 40. sprzedawał karykatury wielu magazynom, Addams najbardziej związany był z "New Yorkerem", gdzie jego makabryczne poczucie humoru stało się stałym elementem. Ten magazyn kupił swoją pierwszą kreskówkę Addamsa w 1935 r. — zdjęcie mężczyzny stojącego na lodzie w skarpetkach i mówiącego: „Zapomniałem łyżew”. Jednak popularność rysownika rozpoczęła się wraz z opublikowaniem (w "New Yorkerze" datowanym 13 stycznia 1940 r.) karykatury przedstawiającej równoległe tory narciarza prowadzącego bezpośrednio do drzewa, a następnie omijającego je, po jednym ścieżce z każdej strony. Rysunek nie zawierał podpisu. Przyznał wtedy, że sam nigdy do końca nie rozumiał rysunku, ale był zachwycony, że szpital psychiatryczny w Nebrasce wykorzystał rysunek do sprawdzenia wieku umysłowego swoich pacjentów. „Poniżej poziomu 15-latka nie mogą powiedzieć, co jest nie tak” – powiedział Addams.
Zmarł 29 września 1988 roku, w St. Clare's Hospital and Health Center in New York City, przyczyną zgonu był atak serca.
Nawiązania.
7 stycznia 2012 r. Google na swojej stronie uczciło 100. rocznicę urodzin ojca rodziny Addamsów zmieniając logo.

</doc>
<doc id="1759820" url="https://pl.wikipedia.org/wiki?curid=1759820" title="Reakcja Suzukiego">
Reakcja Suzukiego

Reakcja Suzukiego (sprzęganie Suzukiego, reakcja/sprzęganie Suzukiego-Miyaury) – reakcja tworzenia wiązania węgiel-węgiel zachodząca pomiędzy związkami boroorganicznymi zawierającymi ligand nienasycony (Ar−BY2, R2C=CH−BY2, RC≡C−BY2) a halogenkami arylowymi lub winylowymi. Katalizowana jest przez kompleksy palladu na stopniu utlenienia (0).
Nazwa pochodzi od nazwiska odkrywcy, chemika pochodzenia japońskiego, Akiry Suzukiego (ur. 1930), laureata Nagrody Nobla w dziedzinie chemii w 2010 r, oraz jego współpracownika Norio Miyaury.
Reakcja Suzukiego odgrywa znaczącą rolę w syntezie organicznej. Reakcja ta stosowana jest do rozbudowy szkieletu węglowego cząsteczek, szczególnie duże znaczenie odgrywa ona w otrzymywaniu polialkenów, pochodnych styrenu oraz podstawionych bifenyli. Na temat tej reakcji oraz jej zastosowań w syntezie organicznej opublikowano wiele prac przeglądowych.
Reakcja zachodzi także z pseudohalogenkami, takimi jak triflany. Względna aktywność różnych halogenków i pseudohalogenków organicznych uszeregowana jest następująco:
Mechanizm reakcji.
Mechanizm reakcji posiada wiele cech wspólnych dla reakcji katalizowanych przez kompleksy metali przejściowych. W pierwszym etapie zachodzi addycja oksydatywna kompleksu palladu do halogenku 2, w wyniku czego powstaje związek palladoorganiczny 3. Następcza reakcja z zasadą prowadzi do powstania związku przejściowego 4, który poprzez reakcję transmetalacji z kompleksem boronowym 6 daje kolejny związek palladoorganiczy 8. Końcowym etapem reakcji jest reduktywna eliminacja oczekiwanego produktu 9 prowadząca do regeneracji katalizatora.
Addycja oksydatywna.
Proces addycji zachodzi z retencją konfiguracji absolutnej w przypadku halogenków winylowych. Gdy substratem jest halogenek allilowy lub benzylowy to ma miejsce inwersja konfiguracji. W wyniku addycji dochodzi do uformowania się izomeru "cis" kompleksu palladu, który następnie spontanicznie przekształca się do izomeru "trans".
Reduktywna eliminacja.
Poprzez wykorzystanie znakowania izotopowego z użyciem deuteru wykazano, że proces zachodzi z retencją konfiguracji absolutnej.
Zastosowania.
Wiele przykładowych syntez z wykorzystaniem reakcji Suzukiego zostało opisanych w pracy Kotha. Dzięki wykorzystaniu nowych ligandów fosforoorganicznych udało się ograniczyć ilość katalizatora używanego w reakcji do 0,001 procenta molowego.

</doc>
<doc id="1759822" url="https://pl.wikipedia.org/wiki?curid=1759822" title="William Cullen">
William Cullen

William Cullen (ur. 15 kwietnia 1710, zm. 5 lutego 1790) – szkocki lekarz i chemik.
Urodził się w Hamilton w Szkocji. Jego głównymi pracami są "First Lines of the Practice of Physic"; "Institutions of Medicine" (1710) oraz "Synopsis Nosologiae Methodicae" (1785), która zawierała podział chorób na 4 klasy: "Pyrexiae", "Neuroses" - nerwice, "Cachexiae" - choroby związane z przyczynami zewnętrznymi, złymi nawykami, "Locales" - choroby lokalne (np rak). Od niego pochodzi termin nerwica.

</doc>
<doc id="1759824" url="https://pl.wikipedia.org/wiki?curid=1759824" title="(21118) Hezimmermann">
(21118) Hezimmermann

(21118) Hezimmermann – planetoida z pasa głównego asteroid okrążająca Słońce w ciągu 3 lat i 274 dni w średniej odległości 2,41 j.a. Została odkryta 24 września 1992 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Helmuta Zimmermanna" (ur. 1926), dyrektora "Obserwatorium Uniwersytetu w Jenie" w latach 1969-1978. Przed nadaniem nazwy planetoida nosiła oznaczenie tymczasowe (21118) 1992 SB17.

</doc>
<doc id="1759828" url="https://pl.wikipedia.org/wiki?curid=1759828" title="Sklaweni">
Sklaweni



</doc>
<doc id="1759830" url="https://pl.wikipedia.org/wiki?curid=1759830" title="Jakub Centnerszwer">
Jakub Centnerszwer

Jakub Centnerszwer (ur. 13 lipca 1798 w Warszawie, zm. 30 listopada 1880 tamże) – polski matematyk i pedagog żydowskiego pochodzenia.
Urodził się w Warszawie w ortodoksyjnej rodzinie żydowskiej. Studia matematyczne odbył w Niemczech. W 1825 w Berlinie zostały wydane jego tablice mnożeń i obliczania kwadratów i pierwiastków: "Neuerfundene Multiplikations- und Quadrat-Tafel vermittelst welcher man die Produkte aller vierzfferigen und die Wurzeln aller fünfzifferigen Zahlen sehr leicht finden kann". Przedmowę do tej książki napisali profesorowie Grüson i Ideler.
Po powrocie do Warszawy uczył matematyki w rządowej Szkole Rabinów z polskim językiem wykładowym przedmiotów świeckich i w niedzielnej Szkole Handlowej (1851–1864), utrzymywanej przez Zgromadzenie Kupieckie w Warszawie. Po wprowadzeniu w Królestwie monety rosyjskiej opracował i wydał w 1842 "Nowe tablice zamiany monety polskiej na rosyjską i odwrotnie wraz z tablicą ruchomą do tego celu służącą". Ogłosił gruntowny rozbiór krytyczny książki "Zasady algebry Mayera i Choqueta", przełożonej na język polski przez Wincentego Wrześniowskiego, wydanej w 1845 przez "Bibliotekę Warszawską".
Zmarł w Warszawie. Jest pochowany na cmentarzu żydowskim przy ulicy Okopowej (kwatera 20). Jego synem był Gabriel Centnerszwer (1841-1917).

</doc>
<doc id="1759831" url="https://pl.wikipedia.org/wiki?curid=1759831" title="(22348) Schmeidler">
(22348) Schmeidler

(22348) Schmeidler – planetoida z pasa głównego asteroid okrążająca Słońce w ciągu 3 lat i 161 dni w średniej odległości 2,28 j.a. Została odkryta 24 września 1992 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Felixa Schmeidlera" (ur. 1920), profesor Uniwersytetu w Monachium oraz wieloletniego astronoma "Obserwatorium Monachijskiego". Została zaproponowana przez Lutza Schmadela. Przed nadaniem nazwy planetoida nosiła oznaczenie tymczasowe (22348) 1992 SA17.

</doc>
<doc id="1759832" url="https://pl.wikipedia.org/wiki?curid=1759832" title="Kolej folwarczna">
Kolej folwarczna

Kolej folwarczna – kolej wąskotorowa o uproszczonej konstrukcji, budowana do obsługi dużych folwarków.
Informacje ogólne.
Część torowisk kolei folwarcznych miała charakter tymczasowy i była przenoszona w miarę obsługiwanych w danym okresie części pól, należących do folwarku. Kolejami folwarcznymi przewożono przede wszystkim płody rolne z pól do folwarku, a także do stycznej z siecią kolei folwarcznej stacji kolei publicznej, celem wyekspediowania dalej (konieczny był przeładunek). Koleje folwarczne wykorzystywano też do przewozu towarów (np. węgiel, nawozy, artykuły przemysłowe) ze stacji kolei publicznej do folwarku, jak również (sporadycznie) do transportu robotników folwarcznych w obrębie własnej sieci. Tabor stanowiły najczęściej lory (platformy) lub proste węglarki dwuosiowe, jednak bywały również eksploatowane „wagony” o konstrukcji zbliżonej do furmanki postawionej na wąskotorowych wózkach. Eksploatowana trakcja była przede wszystkim konna, choć zdarzały się proste lokomotywy parowe, spalinowe lub benzolowe pozyskiwane często z demobilu wojskowego (patrz: kolej polowa). W obrębie folwarków wykorzystywano też trakcję ręczną.
Sieci kolei folwarcznych miały bardzo różne rozmiary: od pojedynczych kilkusetmetrowych linii łączących np. folwark ze stacją kolei publicznej do bardzo rozległych założeń, na które składało się nawet kilkanaście linii o łącznej długości kilkudziesięciu kilometrów, z rampami przeładunkowymi i torami odstawczymi.
Zmierzch kolei folwarcznych to lata 50. XX w., kiedy to zostały one wyparte przez traktory i ciężarówki. Obecnie w Polsce nie funkcjonuje żadna kolej folwarczna, mimo że w samej Wielkopolsce jeszcze w latach 40. i na początku 50. XX w. mapy wykazywały kilkadziesiąt takich sieci. Dłużej przetrwały (z reguły zdecydowanie bardziej rozbudowane i posiadające większą zdolność przewozową) koleje cukrownicze. Ostatnie z nich zlikwidowano po 2000 roku.
Ekspozycja poświęcona zagadnieniu kolei folwarcznych wystawiona jest w Muzeum Narodowym Rolnictwa w podpoznańskiej Szreniawie.
Pojęcie kolei folwarcznej należy odróżnić od kolei polowej. Koleje polowe mogły służyć różnym celom, również nierolniczym (zwłaszcza wojskowym, np. w czasie I wojny światowej). Koleje folwarczne natomiast budowane i eksploatowane były wyłącznie w celach rolnych (obsługa folwarków).
Koleje folwarczne w Wielkopolsce.
Koleje folwarczne w Polsce najbardziej rozwinęły się na terenie Wielkopolski. Było to uwarunkowane specyfiką rolnictwa w tej części kraju – duże gospodarstwa folwarczne, wczesne i wysokie zaawansowanie technologiczne produkcji rolnej oraz dobrze rozwinięta sieć kolei publicznej, oferująca liczne punkty dostępu (stacje, ładownie) na terenach wiejskich. Czynniki te spowodowały dobry rozwój kolejnictwa folwarcznego – jeszcze w początku lat 50. XX w. mapy topograficzne wykazywały istnienie 46 sieci tego typu kolei na terenie szeroko rozumianej Wielkopolski. Były to następujące systemy kolei folwarcznych (nazwy podano od głównych folwarków lub stacji stycznych z koleją publiczną):

</doc>
<doc id="1759834" url="https://pl.wikipedia.org/wiki?curid=1759834" title="Francesco Maria Piave">
Francesco Maria Piave

Francesco Maria Piave - (ur. 18 maja 1810, Murano – zm. 5 marca 1876, Mediolan) – włoski librecista znany głównie ze współpracy z Giuseppe Verdim.

</doc>
<doc id="1759836" url="https://pl.wikipedia.org/wiki?curid=1759836" title="(23472) Rolfriekher">
(23472) Rolfriekher

(23472) Rolfriekher – planetoida z pasa głównego asteroid okrążająca Słońce w ciągu 4 lat i 77 dni w średniej odległości 2,61 j.a. Została odkryta 10 października 1990 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Rolfa Riekhera" (ur. 1922), niemieckiego optyka, specjalisty w zakresie historii optyki astronomicznej i związanych z nią instrumentach. Została zaproponowana przez Lutza Schmadela. Przed nadaniem nazwy planetoida nosiła oznaczenie tymczasowe (23472) 1990 TZ10.

</doc>
<doc id="1759840" url="https://pl.wikipedia.org/wiki?curid=1759840" title="Łasinka (rów)">
Łasinka (rów)

Łasinka – struga wypływająca z Jeziora Łasińskiego w kierunku południowym od Łasina. Przechodzi ona koło wsi Jakubkowo i obok wsi Bodganki, gdzie zawraca na zachód. Łasinka wpada do rzeki Osy w Słupskim Młynie. Długość rzeki to około 11 km.

</doc>
<doc id="1759842" url="https://pl.wikipedia.org/wiki?curid=1759842" title="Ostatni władca wiatru">
Ostatni władca wiatru

Ostatni władca wiatru (org.: "The Last Airbender") – amerykański film zrealizowany na podstawie pierwszego sezonu serialu animowanego "". Zdobywca Złotej Maliny za najgorszy film i reżyserię w 2010 roku. Film zaplanowany początkowo jako trylogia, po pierwszej części nie doczekał się kontynuacji.
Fabuła.
Przez blisko 100 lat naród ognia prowadził krwawą batalię, by zniewolić narody wiatru, wody i ziemi i zapanować nad światem. Pokonani mają jedną alternatywę – albo poddać się albo ulec unicestwieniu. Mimo to mieszkańcy „wietrznych” osad próbują stawić czoła zastępom ognia, licząc na pomoc nielicznych wybrańców, którzy są w stanie zapanować nad żywiołem i kierować nim wedle własnej woli.
Pewnego dnia młoda Katara, przedstawicielka nacji Wody, podczas ćwiczeń sztuk walki z bratem Sokką, znajduje młodego chłopca. I odkrywa, że umiejętności Aanga w panowaniu nad żywiołem wiatru są tak imponujące, że dochodzi z Sokką do wniosku, że mają do czynienia nie z kim innym, ale z ostatnim władcą wiatru. Aang może być wymienianym w przepowiedniach wybrańcem, który jest w stanie odeprzeć atak narodu ognia i przywrócić równowagę w targanym wojną świecie.

</doc>
<doc id="1759846" url="https://pl.wikipedia.org/wiki?curid=1759846" title="Słupski Młyn">
Słupski Młyn

Słupski Młyn – osada w Polsce położona w województwie kujawsko-pomorskim, w powiecie grudziądzkim, w gminie Gruta przy drodze wojewódzkiej nr 538. W starym, XIX-wiecznym młynie wodnym zachowało się jeszcze dawne wyposażenie.
W miejscowości wpada do rzeki Osy rzeka Łasinka.
Historia.
Nazwy miejscowości Słup i Słupski Młyn najprawdopodobniej pochodzą od słupów żelaznych które kazał wbić w rzekę Osę król Bolesław Chrobry po udanej wyprawie na podbój Prusów.
W latach 1975–1998 miejscowość położona była w województwie toruńskim.

</doc>
<doc id="1759849" url="https://pl.wikipedia.org/wiki?curid=1759849" title="Puchar Szkocji w piłce nożnej (2009/2010)">
Puchar Szkocji w piłce nożnej (2009/2010)

Puchar Szkocji w sezonie 2009/2010 odbędzie się po raz 125. w historii. Obrońcą trofeum jest zespół Rangers, który w finale poprzednich rozgrywek pokonał 1-0 Falkirk, po bramce Nacho Novo.
Pierwsza runda.
Uczestnicy pierwszej rundy:
Klub, który zostanie wylosowany jako ostatni, automatycznie przechodzi do drugiej rundy (tzw. wolny los).
Powtórki.
W przypadku braku rozstrzygnięcia w pierwszym meczu, zgodnie z regulaminem rozgrywane są powtórki. Powtórki muszą wyłonić zwycięzcę i w przypadku remisu zarządza się dogrywkę lub następnie rzuty karne. W tym sezonie powtórki z pierwszej rundy odbyły się dla czterech pojedynków w dniu 3 października 2009.
Druga runda.
Uczestnicy drugiej rundy:
Trzecia runda.
Uczestnicy trzeciej rundy:
Czwarta runda.
Uczestnicy czwartej rundy:
Piąta runda.
Uczestnicy piątej rundy:
Ćwierćfinały.
Uczestnicy ćwierćfinałów:
Półfinały.
Uczestnicy półfinałów:
Finał.
Uczestnicy finału:

</doc>
<doc id="1759853" url="https://pl.wikipedia.org/wiki?curid=1759853" title="Memoriał im. Huberta Wagnera">
Memoriał im. Huberta Wagnera



</doc>
<doc id="1759858" url="https://pl.wikipedia.org/wiki?curid=1759858" title="Johann Friedrich von Schulte">
Johann Friedrich von Schulte

Johann Friedrich von Schulte (ur. 23 kwietnia 1827 w Winterbergu, zm. 19 grudnia 1914 w Obermais) – niemiecki teolog, społecznik, znawca prawa kościelnego, ojciec starokatolicyzmu. W latach 1874–1879 poseł do parlamentu Rzeszy z ramienia narodowych liberałów.
Johann Friedrich von Schulte urodził się w Winterbergu (Westfalia), do gimnazjum uczęszczał w Brilon i Coesfeld, a następnie studiował filologię i prawo w Berlinie. W 1853 roku uzyskał tytuł doktora prawa.
W roku 1854 mianowano go profesorem nadzwyczajnym prawa kościelnego w Pradze, a w latach 1855–1873 był profesorem zwyczajnym prawa kościelnego i historii niemieckiego państwa i prawa. W latach 1873–1906 był profesorem historii prawa i prawa kościelnego w Bonn. W 1906 roku zamieszkał – ze względów zdrowotnych – w Merano (Włochy), gdzie zmarł w roku 1914.
Johann Friedrich von Schulte był przeciwnikiem zdogmatyzowania nauki o nieomylności papieży. Aktywnie uczestniczył w tworzeniu episkopalno-synodalnego ustroju powstającego Kościoła starokatolickiego w Niemczech oraz przyczynił się do jego państwowego uznania (w Prusach, Badenii, Hesji). W latach 1873–1906 był drugim przewodniczącym reprezentacji synodalnej. Johann Friedrich Schulte przewodniczył (z jednym wyjątkiem) wszystkim Kongresom Starokatolików w latach 1871–1890 (także w Bonn, w roku 1902).

</doc>
<doc id="1759861" url="https://pl.wikipedia.org/wiki?curid=1759861" title="Giles Chichester">
Giles Chichester

Giles Chichester (ur. 29 lipca 1946 w Londynie) – brytyjski polityk, poseł do Parlamentu Europejskiego IV, V, VI i VII kadencji (1994–2014). Syn Francisa Chichestera.
Życiorys.
Kształcił się w Westminster School, następnie w Christ Church w ramach Uniwersytetu w Oxfordzie. Uzyskał magisterium z geografii. Od 1969 zawodowo związany z założonym przez ojca wydawnictwem.
Długoletni działacz Partii Konserwatywnej. Od 1984 do 1987 był prezesem związanego z torysami stowarzyszenia Hammersmith Conservative Association. W latach 1988–1990 i 1997–1998 zasiadał w komitecie wykonawczym Conservative National Union W 2004 został przewodniczącym zajmującego się kwestiami energetycznymi European Energy Forum.
W 1994 uzyskał mandat deputowanego do Parlamentu Europejskiego, reprezentując okręg Devon and East Plymouth. W 1999 uzyskał reelekcję w okręgu South West England. W 2004 i 2009 był wybierany w okręgu South West England and Gibraltar.

</doc>
<doc id="1759863" url="https://pl.wikipedia.org/wiki?curid=1759863" title="Benoît-Marie Langénieux">
Benoît-Marie Langénieux

Benoît-Marie Langénieux (ur. 15 października 1824 w Villefranche-sur-Saône, zm. 1 stycznia 1905 w Reims) – francuski duchowny katolicki, arcybiskup Reims, kardynał.
Życiorys.
Ukończył seminaria Saint-Nicholas du Chardonnet i Saint-Sulpice w Paryżu. Święcenia kapłańskie otrzymał 21 grudnia 1850. W archidiecezji paryskiej pracował przez 23 lata, będąc wikariuszem w parafii św. Rocha, promotorem w kurii archidiecezjalnej, proboszczem parafii św. Ambrożego, a później św. Augustyna. W 1871 został archidiakonem katedry metropolitalnej i wikariuszem generalnym.
25 lipca 1873 otrzymał nominację na biskupa Tarbes. Obrzędu konsekracji dokonał w październiku arcybiskup Paryża Joseph-Hippolyte Guibert. Rok później (21 grudnia 1874) przeniesiony został na metropolię w Reims. Na urzędzie tym pozostał przez 30 lat, do swej śmierci. Jego rządy były bardzo owocne. Zadbał o środki finansowe m.in. dla starożytnego opactwa w Igny. Utworzył wiele parafii na przedmieściach Reims, a także wzniósł monumentalny pomnik papieża Urbana II w Chatillon, co miało promować kult rzymski wśród wiernych.
Kreowany kardynałem na konsystorzu z czerwca 1886. Był papieskim legatem na kongresy eucharystyczne w Jerozolimie, Reims, i Lourdes. Brał czynny udział w przygotowaniach do beatyfikacji Joanna d'Arc. Walczył z antyreligijnym ustawodawstwem rządu francuskiego. Cieszył się przyjaźnią i zaufaniem ze strony Leona XIII, który wszelkie sprawy dotyczące Kościoła we Francji konsultował właśnie z nim. Był szanowaną powszechnie osobistością, co było widać podczas jego jubileuszy i pogrzebu, które zgromadziły przedstawicieli władców europejskich i wielu biskupów. Brał udział w konklawe 1903. Pochowany został w katedrze metropolitalnej w Reims.

</doc>
<doc id="1759864" url="https://pl.wikipedia.org/wiki?curid=1759864" title="Benoit-Marie Langenieux">
Benoit-Marie Langenieux



</doc>
<doc id="1759866" url="https://pl.wikipedia.org/wiki?curid=1759866" title="Benoit-Marie Langénieux">
Benoit-Marie Langénieux



</doc>
<doc id="1759868" url="https://pl.wikipedia.org/wiki?curid=1759868" title="Anarbor">
Anarbor

Anarbor – amerykański zespół pop-rock z Phoenix w Arizonie. Został utworzony w 2003 roku kiedy gitarzysta Mike Kitlas zdecydował, że stworzy zespół z kolegami z "junior high school" – Sladem Echeverria (wokal) i Gregiem Garrity (perkusja). Obecny skład zespołu ukształtował się wraz z przyjściem do grupy gitarzysty Adam Juwiga. Później nazwali się „Anarbor”. W kwietniu 2008 zespół podpisał kontrakt z Hopeless Records.

</doc>
<doc id="1759869" url="https://pl.wikipedia.org/wiki?curid=1759869" title="Jewgienij Chaldej">
Jewgienij Chaldej



</doc>
<doc id="1759871" url="https://pl.wikipedia.org/wiki?curid=1759871" title="Jan Stypułkowski (piłkarz)">
Jan Stypułkowski (piłkarz)

Jan Stypułkowski (ur. 1 sierpnia 1954 w Bydgoszczy, zm. 14 sierpnia 2009 w Chojnicach) – polski piłkarz i trener.
Życiorys.
W latach 1973–1978 reprezentował barwy Zawiszy Bydgoszcz z którym awansował do I ligi. W pierwszej lidze rozegrał 27 meczów i zdobył jedną bramkę. Następnie przeszedł do Stilonu Gorzów, gdzie rozegrał 50 meczów ligowych i zdobył 1 bramkę. W 1980 roku przeszedł do trzecioligowego Chemika Bydgoszcz. W latach 1983–1984 występował w zespole Brda Bydgoszcz, w której zakończył piłkarską karierę.

</doc>
<doc id="1759874" url="https://pl.wikipedia.org/wiki?curid=1759874" title="Cr123">
Cr123



</doc>
<doc id="1759876" url="https://pl.wikipedia.org/wiki?curid=1759876" title="Order Zasługi Wojskowej (Toskania)">
Order Zasługi Wojskowej (Toskania)

Order Zasługi Wojskowej (wł. "Ordine al Merito Militare") – nadawane w latach 1853-1860 odznaczenie wojskowe Wielkiego Księstwa Toskanii, następnie order domowy linii toskańskiej Habsburgów Lotaryńskich przemianowany na Order Zasługi Cywilnej i Wojskowej w 1861, a od 2007 na Order Zasługi Cywilnej.
Historia i insygnia.
Order został ustanowiony 19 grudnia 1853 przez przedostatniego wielkiego księcia Toskanii Leopolda II z dynastii Habsburgów Lotaryńskich jako odznaczenie za nadzwyczajne zasługi wojskowe.
Order posiadał trzy klasy:
18 marca 1860, po przejęciu Toskanii przez dynastię sabaudzką, order został oficjalnie zniesiony i nie był już nadawany na terenie Włoch. Obecnie jest jednym z orderów domowych pretendentów do tronu Toskanii z rodu Habsburgów Lotaryńskich-Toskańskich.
Pozbawiony w 1860 tronu Toskanii wielki książę Ferdynand IV zmienił w latach 1861-1862 statuty odznaczenia, reorganizując je jako pięcioklasowe według schematu Legii Honorowej oraz ustanowił związany z orderem i noszony na jego wstążce trójklasowy (według innych danych posiadający pięć klas) medal zasługi. Zmienił też nazwę na "Order Zasługi Cywilnej i Wojskowej". Obecnym Wielkim Mistrzem jest tytularny w. ks. Toskanii, arcyksiążę Sigismund von Österreich-Toskana (ur. 1966). W lutym 2007 aks. Zygmunt Toskański zmienił statuty orderu, który odtąd nosi nazwę "Orderu Zasługi Cywilnej" i za tylko takie być nadawany.
Wygląd.
Pierwotnie oznaką orderu była pięcioramienna gwiazda z ramionami krzyża maltańskiego, emaliowana na biało. Medalion środkowy awersu ukazywał inicjały założyciela "L II" otoczone napisem "MERITO MILITARE" (obecnie "MERITO CIVILE"), a na rewersie medalionu datę "1853". Między ramionami oznaki położony był zielony wieniec z liści dębowych (oznaka męstwa). Zawieszką była złota (w III. klasie srebrna) korona królewska. Już na wygnaniu, po zmianie statutów, Habsburgowie Toskańscy dodali do insygniów gwiazdę I. i II. klasy. Jest ona identyczna z awersem oznaki, lecz nieukoronowana. Wstążka orderu jest czerwona z obustronnymi czarnymi bordiurami.
Wszystkie insygnia podlegają po śmierci posiadacza zwrotowi do kancelarii orderu.

</doc>
<doc id="1759877" url="https://pl.wikipedia.org/wiki?curid=1759877" title="F-94 Starfire">
F-94 Starfire



</doc>
<doc id="1759878" url="https://pl.wikipedia.org/wiki?curid=1759878" title="(10544) Hörsnebara">
(10544) Hörsnebara

(10544) Hörsnebara – planetoida z pasa głównego asteroid okrążająca Słońce w ciągu 3 lat i 117 dni w średniej odległości 2,23 j.a. Została odkryta 29 lutego 1992 roku w Europejskim Obserwatorium Południowym w programie UESAC. Nazwa planetoidy pochodzi od dwóch małych parafii na Gotlandii, "Hörsne" i "Bara" połączonych w jedną w 1883 roku. Przed nadaniem nazwy planetoida nosiła oznaczenie tymczasowe (10544) 1992 DA9.

</doc>
<doc id="1759880" url="https://pl.wikipedia.org/wiki?curid=1759880" title="Clifton Sandvliet">
Clifton Sandvliet

Clifton Sandvliet (ur. 18 sierpnia 1977 w Paramaribo) - były surinamski piłkarz, napastnik reprezentacji Surinamu. Zakończył swoją karierę piłkarską w 2012.
Clifton Sandvliet jest rekordzistą pod względem meczów i goli w reprezentacji Surinamu.
Kariera klubowa.
W latach 2000-2003 występował w klubie Surinaams National Leger. W sezonie 2001/2002 został królem strzelców SVB-hoofdklasse z dorobkiem 24 goli. W 2003 został zawodnikiem Transvaal Paramaribo. Występował tam przez jeden sezon, strzelając 10 goli w 24 meczach. Następnie podpisał kontrakt z Walking Bout Company Paramaribo. W sezonie 2005/2006 po raz drugi w karierze zdobył koronę króla strzelców SVB-hoofdklasse. Swoją karierę zakończył w 2012.

</doc>
<doc id="1759881" url="https://pl.wikipedia.org/wiki?curid=1759881" title="Typ funkcyjny">
Typ funkcyjny

Typ funkcyjny – typ zmiennych, które są interpretowane jako funkcja. W językach, w których funkcje są typem pierwszoklasowym, istnieje możliwość tworzenia funkcji wyższego rzędu.
Typy funkcyjne w różnych językach.
Turbo Pascal.
program TypFunkcyjny;
var
begin
end.
C.
int main() {
 long int(int a) funkcja; /* teraz jest typem funkcyjnym */

</doc>
<doc id="1759886" url="https://pl.wikipedia.org/wiki?curid=1759886" title="Bob Ainsworth">
Bob Ainsworth

Robert William Ainsworth (ur. 19 czerwca 1952 w Coventry) – brytyjski polityk, członek Partii Pracy, minister obrony w rządzie Gordona Browna.
Wykształcenie odebrał w Foxford Comprehensive School. Następnie pracował w Jaguar Cars, gdzie był aktywnym członkiem związków zawodowych. W tym czasie uczestniczył w spotkaniach Międzynarodowej Grupy Marksistowskiej. W 1984 został wybrany do rady miasta Coventry i został przewodniczącym komisji finansów.
W 1992 Ainsworth uzyskał mandat deputowanego do Izby Gmin z okręgu Coventry North East. W 1995 został whipem Partii Pracy. W styczniu 2001 otrzymał stanowisko parlamentarnego podsekretarza stanu w Ministerstwie Środowiska, Transportu i Regionów. Po wyborach parlamentarnych 2001 otrzymał analogiczne stanowisko w Ministerstwie Spraw Wewnętrznych, gdzie odpowiadał za politykę antynarkotykową i zorganizowaną przestępczość. W 2003 został Skarbnikiem Dworu Królewskiego i zastępcą głównego whipa laburzystów w Izbie Gmin. W lutym 2005 został członkiem Tajnej Rady.
29 czerwca 2007 Ainsworth został wiceministrem obrony ds. sił zbrojnych. 5 czerwca 2009 stanął na czele resortu obrony, co zostało uznane za niespodziankę przez wielu komentatorów. Pozostał na tym stanowisku do wyborczej porażki laburzystów w 2010.
W grudniu 2010 wypowiedział się za zmianą brytyjskiej polityki narkotykowej w kierunku redukcji szkód: legalizacją i regulacją marihuany oraz wydawaniem przez lekarzy twardych narkotyków osobom uzależnionym.

</doc>
<doc id="1759888" url="https://pl.wikipedia.org/wiki?curid=1759888" title="(10554) Västerhejde">
(10554) Västerhejde

(10554) Västerhejde – planetoida z grupy pasa głównego asteroid okrążająca Słońce w ciągu 5 lat i 263 dni w średniej odległości 3,2 j.a. Została odkryta 19 marca 1993 roku w Europejskim Obserwatorium Południowym w programie UESAC. Nazwa planetoidy pochodzi od "Västerhejde", parafii na zachodnim wybrzeżu Gotlandii. Przed nadaniem nazwy planetoida nosiła oznaczenie tymczasowe (10554) 1993 FO34.

</doc>
<doc id="1759889" url="https://pl.wikipedia.org/wiki?curid=1759889" title="Cerkiew św. Katarzyny w Wilnie">
Cerkiew św. Katarzyny w Wilnie

Cerkiew św. Katarzyny – prawosławna cerkiew parafialna w Wilnie, w dzielnicy Zwierzyniec, przy ulicy Birutes.
Historia.
W pobliżu miejsca, na którym znajduje się cerkiew św. Katarzyny, znajdowała się w XIX wieku jedna z rezydencji generał-gubernatora Wilna. Na polecenie żony generał-gubernatora Aleksandra Potapowa, Jekatieriny (z d. Oboleńskiej) na miejscu dzisiejszej cerkwi została wzniesiona drewniana kaplica prawosławna. Nabożeństwa w niej odprawiał ks. Bratanowski, kapelan pułku saratowskiego stacjonującego w Wilnie. Jekatierina Potapowa była znana ze swojej działalności dobroczynnej, osobiście odwiedzała chorych w wileńskich szpitalach. W 1871, w czasie jednej z takich wizyt, zaraziła się cholerą i zmarła 15 sierpnia tego roku, mając 51 lat. Jej śmierć bardzo dotknęła generał-gubernatora, który postanowił wznieść cerkiew upamiętniającą zmarłą żonę.
Projekt budynku wykonał Nikołaj Czagin. Obiekt został poświęcony dokładnie po roku od śmierci Jekatieriny Potapowej przez Makarego, arcybiskupa wileńskiego i litewskiego. Patronką świątyni została święta Katarzyna Aleksandryjska. Na jednej z bocznych ścian obiektu została umieszczona tablica informująca o okolicznościach powstania cerkwi. Cerkiew była czynna jedynie w czasie pobytu Potapowa w Wilnie. Po jego wyjeździe z miasta została zamknięta, chociaż pozostawała pod opieką duszpasterza domowej cerkwi w głównej rezydencji gubernatora (współczesny pałac prezydentów Litwy). W czasie I wojny światowej, po wycofaniu się Rosjan z Wilna, cerkiew ta przestała funkcjonować. Po wojnie cerkiew św. Katarzyny przez pewien czas była świątynią domową Nadieżdy Kalinkowej, córki miejscowego właściciela ziemskiego.
W 1922 obiekt przekazano parafii działającej przy cerkwi Ikony Matki Bożej „Znak”, w tej samej dzielnicy Wilna. Po ogłoszeniu autokefalii Polskiego Autokefalicznego Kościoła Prawosławnego, z inicjatywy Wiaczesława Bohdanowicza została siedzibą jedynej w Polsce parafii w jurysdykcji patriarchy Moskwy. Działała ona jednak tylko przez rok, gdyż władze polskie zabroniły użytkowania cerkwi przez prawosławnych niepodlegających metropolicie warszawskiemu. Odtąd nabożeństwa parafialne odbywały się w prywatnych domach. Cerkiew św. Katarzyny została ponownie otwarta tymczasowo w czasie remontu cerkwi Ikony Matki Bożej „Znak”. Po aneksji Litwy do ZSRR obiekt został odebrany wiernym i był odtąd użytkowany jako magazyn, a następnie pracownia rzeźbiarza. Został zwrócony eparchii wileńskiej i litewskiej w latach 90., a następnie w 2005 częściowo wyremontowany. W 2013 cerkiew odnowiono również wewnątrz, po czym została ona ponownie wyświęcona przez arcybiskupa wileńskiego i litewskiego Innocentego. Od 2014 regularnie odbywają się w niej nabożeństwa, reaktywowano też parafię św. Katarzyny.
Architektura.
Cerkiew jest wzniesiona na planie kwadratu z wysuniętym przedsionkiem. Naśladuje gruzińską architekturę cerkiewną. Wejście do niej prowadzi przez przedsionek z drzwiami obramowanymi skromnym portalem. W każdej z trzech pozostałych ścian obiektu znajdują się po dwie pary półkolistych okien ze skromnymi obramowaniami. Poniżej poziomu dachu całość okala fryz. Świątynia jest z zewnątrz malowana w całości na biało. Budynek posiada jedną cebulastą kopułę zlokalizowaną w centrum dachu, umieszczoną na ośmiobocznym bębnie, zwieńczoną złoconym krzyżem.

</doc>
<doc id="1759897" url="https://pl.wikipedia.org/wiki?curid=1759897" title="Hawkgirl">
Hawkgirl

Hawkgirl jest to pseudonim kilku superbohaterek z komiksowego Universum DC. Postać ta jest jedną z pierwszych superbohaterek pojawiających się w przebraniu. Wszystkie są partnerkami, lub czasami małżonkami i kochankami, Hawkmana i mają wiele wspólnych cech z postacią Hawkwoman.
Historia.
Złoty wiek.
Shiera Sanders pojawiła się po raz pierwszy w Flash Comics # 1 jako wsparcie dla Hawkmana. Archeolog Carter Hall ma sen, że jest księciem starożytnego Egiptu, Khufu, który ma kochankę, Księżniczkę Chay-Ara. Następnego dnia, Carter spotyka kobietę imieniem Shiera, która wygląda dokładnie tak jak kobieta w jego śnie. Carter ujawnia tożsamość Hawkmana, po czym Shiera zostaje jego dziewczyną. Shiera pierwszy pojawia się w kostiumie w All Star Comics # 5 jako część Justice Society of America. Shiera posiada skrzydła zrobione z Nth metalu (specjalny rodzaj metalu dostępny na planecie Thanagar) opracowane przez Hawkmana i jest w stroju podobnym do tego jaki on posiada. Shiera nadal nosi kostium i skrzydła w późniejszych opowiadaniach, ostatecznie przyjmując tożsamość Hawkgirl.
Srebrny wiek.
Z powodu małej popularności superbohaterki w późnych latach czterdziestych, funkcja Hawkmana zakończyła się w ostatnim numerze Flasha w 1949 roku. Parę lat później DC Comics odrodziło bohatera i nadało mu nową historię. W Srebrnym Wieku Hawkman i Hawkgirl zostali żonatą parą funkcjonariuszy policji z planety Thanagar, którzy przybywają na Ziemię w celu badania technik policyjnych. Hawkgirl wprowadzono jako Shayerę Hol (fonetyczne identyczne jak Shiera Hall), u której pojawia się w kostium, identyczny jak w jej pierwszym wyglądzie. Mimo iż Hawkman przyłącza się do Ligi Sprawiedliwości Ameryki w "Justice League of America" # 31 w 1964 r., Hawkgirl nie zaoferowano członkostwa, ponieważ zasady Ligi Sprawiedliwości pozwalały przyjąć tylko dla jednego nowego członka. Kilka lat później, w 1977, Hawkgirl przystąpiła jednak do Ligi Sprawiedliwości. W 1981 zmieniła pseudonim na Hawkwoman.
Zgodnie z systematyką DC multiuniversum, w złotym wieku Hawkgirl żyła na Ziemi-Dwa, a w srebrnym wieku na Ziemi-Jeden.
Wydarzenia po kryzysie.
Po wydarzeniach z miniserii "Crisis on Infinite Earths", Ziemia-Jeden i Ziemia-Dwa zostały połączone. W rezultacie, złotowieczni i srebrnowieczni Hawkman i Hawkgirl mieszkają na tej samej Ziemi.
W wyniku połączenia pojawiło się kilka błędów związanych z członkostwem Hawkgirl w Lidze Sprawiedliwych. Tłumaczono, że Hawkgirl ze srebrnego wieku jest Hawkgirl z wieku złotego. Jednak to nie wystarczyło, więc wprowadzono postać Sharon Parker, która zastępowała złotowieczną Hawkgirl, kiedy ta była uwięziona w innym wymiarze.
Po restarcie, Hawkgirl ze srebrnego wieku została nazwana Shayera Thal i nie była żoną Katara Hol, ale jedynie jego policyjną partnerką. Shayera przyjmuje pseudonim Hawkwoman od początku swojej kariery i nigdy nie używa nazwy Hawkgirl. Hawkgirl ze złotego wieku ostatecznie wróciła z innego wymiaru, ale zginęła w miniserii Zero Hour, gdzie jest ona połączona z Katarem Hol oraz złotowiecznym Hawkmanem w Hawkgod.
Nowa Hawkgirl została wprowadzona w 1999 roku po ożywieniu miesięcznika JSA. Nową Hawkgirl jest Kendra Saunders, wnuczka złotowiecznej kuzynki Hawkgirl, Speed Saunders. Hawkgirl pojawia się regularnie w comiesięcznych wydaniach JSA, a później w miesięczniku Hawkman. W 2006 r. seria Hawkman została zmieniona na Hawkgirl począwszy od 50 numeru.
Flashpoint.
Hawkgirl w tej wersji została jedną z Amazońskich Furii. Widziana była podczas próby zabicia członka ruchu oporu, Lois Lane. Ginie z rąk Dr. Zoom, który wbija jej nóż w klatkę piersiową.
New 52.
Hawkgirl wkrótce powróci jako Kendra Saunders z Ziemi-2
Moce i zdolności.
Hawkgirl zawdzięcza swoje umiejętności dzięki metalowi Nth z jej rodzinnej planety Thanagar. Daje on Hawkgirl moc supresiły, latania, ostrzejszego widzenia i wzmacnia zdolność regeneracji.
Jako broń preferuje ona głównie włócznie i korbacze. Również została przedstawiona za pomocą mieczy, osi, młotów, tarczy i innych broni podręcznych.
Inne media.
Super Przyjaciele.
Hawkgirl pojawia się w kilku odcinkach Super Friends razem z mężem Hawkmanem.
Justice League/Justice League Unlimited.
Postać Shayery Hol pojawiła się w animowanej serii Liga Sprawiedliwych na Cartoon Network. Jest ona oparta na srebrnowiecznej Hawkgirl. Jej osobowość została całkowicie przeprojektowana na potrzeby serii przez producentów, którzy chcieli, aby druga kobieta dołączyła do zespołu (na miejsce Aquamana), aby uwidocznić kontrast z Wonder Woman. Chociaż Black Canary jest tradycyjnie bardziej związana z Ligą Sprawiedliwości, producenci woleli mieć Sokolicę. Skrzydła Hawkgirl są organiczne i posiada ona buławę z Nth metalu, która zakłóca siły magiczne.
W odcinku "Secret Origin" zostaje zwerbowana przez Martiana Manhuntera do obrony Ziemi przed inwazją. Z tak powstałego zespołu formuje się Liga Sprawiedliwych. Dla reszty Ligi Shayera była tajemniczą kobietą z anielskimi skrzydłami, pochodzącą z innego świata. Jak twierdziła, na Ziemię została wysłana poprzez tajemnicze promienie, których użyli na niej przestępcy, których chciała schwytać.
Przez całą serię Shayera buduje relacje z Zieloną Latarnią/Johnem Stuartem. W dwuczęściowym odcinku "Dzikie karty" John omal nie zostaje zabity chroniąc Shayerę. Ta przywraca go do życia dzięki swojej buławie. Później na wieży John i Shayera wyznają sobie uczucie. Ta zdejmuje maskę, dzięki czemu po raz pierwszy możemy zobaczyć jej twarz.
W drugim sezonie w trzech finałowych odcinkach "Starcrossed", Shayera ujawnia się jako oficer sił zbrojnych jej planety, pracująca jako tajny wysłannik na Ziemi. Pracuje, aby pomóc Thanagarianom w mobilizacji Ziemi, aby chronić Ziemię przed Gordianami-śmiertelnymi wrogami Thanagarian. Jest także połączona uczuciem ze swoim dowódcą i narzeczonym Hro Talak (ten anagram to nazwa srebrnowiecznego Hawkmana Katara Hola), co powoduje niewygodne tarcia w jej związku z Johnem.
Jednak prawdziwym zamiarem Thanagarian "jest przekształcenie Ziemi w ostatnie ogniwo w hyperprzestrzeni, które zniszczy Ziemię, lecz umożliwi Thanagarianom zadanie śmiertelnego ciosu Gordanianom". Gdy Shayera dowiaduje się o tym planie i zdradzie w stosunku do ludzi, informuje o wszystkim Ligę Sprawiedliwych. Siły Thanagarian zostają ostatecznie pokonane przez Ligę, a ci są zmuszeni do opuszczenia Ziemi, zaś Shayerę pozostawiają jako zdrajczynię.
Pozostałych sześciu członków Ligi musi podjąć decyzję o dalszych losach Shayery w zespole, ale zanim mówią jej o wynikach głosowania, ta informuje, że rezygnuje z Ligi i odchodzi. Zamieszkuje z Dr Fatum i jego żoną Inzą w wieży-twierdzy, chcąc zdecydować, co zrobić ze swoim życiem.
W odcinku "Obudzić śmierć", pomaga walczyć z Solomonem Grundym, którego uważa za przyjaciela. Po tym zdarzeniu wraca do Ligi, ale mija trochę czasu zanim zostanie prawidłowo przyjęta wśród jej członków, w szczególności przez Wonder Woman i Batmana. Decyduje się ubierać w proste cywilne ubranie, w przeciwieństwie do jej poprzednich, bardziej militarnych kostiumów.
Nie ma szansy na odrodzenie związku Shayery i Green Lanterna (który jest w związku z inną członkinią Ligi - Vixen), więc w chwili obecnej decydują się być przyjaciółmi. W dwóch częściach odcinkach "The Once And Future Thing", John Stewart podróżuje do przyszłości i odkrywa, że superbohater Warhawk, Rex Stewart, to syn jego i Shayery. John nie dzieli się tą wiedzą z Shayerą aż do konfrontacji z Carterem Hallem, Hawkmanem.
Shayera okazuje również silną przyjaźń z Flashem, co pokazano kilkakrotnie w obu seriach JL i JLU. Flash okazuje to zwykle w siostrzany sposób, włączając moment, gdy jako pierwszy się do niej przytulił po jej decyzji o dymisji. W JLU w epizodzie "Jestem legionem", Flash mówi "She loves me. She's like the big sister I never had. Only, you know... short."
Justice League: Crisis on Two Earths.
Zła wersja Hawkgirl, zwana jako Angelique pojawia się jako członek Crime Sindicate of America. Zostaje ona zabita już w pierwszych minutach filmu przez Jestera, bohaterską wersję Jokera.

</doc>
<doc id="1759899" url="https://pl.wikipedia.org/wiki?curid=1759899" title="Parafia Świętych Konstantyna i Michała w Wilnie">
Parafia Świętych Konstantyna i Michała w Wilnie

Parafia Świętych Konstantyna i Michała – prawosławna parafia w Wilnie, należąca do eparchii wileńskiej i litewskiej. 
Parafia istnieje od 1913, kiedy została erygowana przy nowo wzniesionej cerkwi Świętych Konstantyna i Michała, jednej z wielu świątyń prawosławnych wzniesionych w Imperium Rosyjskim z okazji trzystulecia dynastii Romanowów. Przestała działać już w dwa lata później, kiedy Wilno zostało zajęte przez wojska niemieckie, a w cerkwi rozlokowano tymczasowy areszt. Po 1921 świątynia była cerkwią pomocniczą parafii Zaśnięcia Matki Bożej. Parafię ponownie zarejestrowały władze radzieckie w 1947. Wówczas należało do niej ok. 300 osób.

</doc>
<doc id="1759900" url="https://pl.wikipedia.org/wiki?curid=1759900" title="Kidulthood">
Kidulthood

Kidulthood – brytyjski dramat z 2006 roku opowiadający o współczesnej młodzieży żyjącej w Londyńskiej dzielnicy West End. Film wyreżyserował Menhaj Huda, a scenariusz napisał Noel Clarke, który zagrał jedną z ról w filmie, a później nakręcił sequel "Adulthood".
Fabuła.
Film opowiada o grupie nastolatków z dzielnicy West End w Londynie. W scenie otwierającej film widać, że szkołą "rządzi" grupka agresywnych uczniów, którym przewodzi Sam (Noel Clarke). Prześladowana przez nich Kate (Rebecca Martin) popełnia samobójstwo, a film koncentruje się na tym jak poszczególni bohaterowie przeżywają wolny dzień po śmierci koleżanki ze szkoły. 
Głównym bohaterem jest Trevor "Trife" (Aml Ameen), który właśnie dowiedział się, że jego dziewczyna - Alisa (Red Madrell) - jest w ciąży, ale podejrzewa, że może to być dziecko Sama. Między innymi z tego powodu zapada w konflikt z chłopakiem, który swój finał będzie miał na imprezie organizowanej przez innego chłopaka z ich szkoły.
Film porusza wiele ważnych kwestii: samobójstwo, zemsta, narkotyki, rasizm, prostytucja oraz problem tzw. "trudnej młodzieży".
Nagrody.
Film otrzymał nagrodę im. Douglasa Hickoxa w kategorii Debiut reżyserski.

</doc>
<doc id="1759901" url="https://pl.wikipedia.org/wiki?curid=1759901" title="Kimi to Iu Hana">
Kimi to Iu Hana

 − drugi singel japońskiej grupy muzycznej Asian Kung-Fu Generation, wydany 16 października 2003. Pochodzi z albumu "Kimi Tsunagi Five M".

</doc>
<doc id="1759904" url="https://pl.wikipedia.org/wiki?curid=1759904" title="Klasa ziemi">
Klasa ziemi



</doc>
<doc id="1759905" url="https://pl.wikipedia.org/wiki?curid=1759905" title="Wiktor Kaszczej">
Wiktor Kaszczej

Wiktor Josypowycz Kaszczej (ukr. Віктор Йосипович Кащей, ros. Виктор Иосифович Кащей, "Wiktor Iosifowicz Kaszczej"; ur. 1946 w ZSRR) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Dynama Kijów. Pierwszy trener Mychajło Koman. W 1964 rozpoczął karierę piłkarską w Dynamie Kijów. Najpierw występował w drużynie rezerwowej, a w 1968 debiutował w podstawowym składzie Dynama. W 1972 przeszedł do Szachtara Donieck, skąd w następnym sezonie trafił do Zirki Kirowohrad, którą po roku opuścił. Karierę piłkarską kończył w Metałurhu Zaporoże.
Kariera trenerska.
Po zakończeniu kariery zawodniczej pracował jako trener w DJuSSz Dynamo Kijów. Potem trenował Dynamo-3 Kijów. Równocześnie w 1996 prowadził reprezentację Ukrainy U-18. W latach 2001-2005 pracował z juniorskimi reprezentacjami Ukrainy. 25 września 2004 w reprezentacji U-17 został jego zmieniony Anatolij Buznik. Dalej kontynuuje pracę z dziećmi w DJuSSz Dynamo Kijów.

</doc>
<doc id="1759914" url="https://pl.wikipedia.org/wiki?curid=1759914" title="(22249) Dvorets Pionerov">
(22249) Dvorets Pionerov

(22249) Dvorets Pionerov – planetoida z grupy pasa głównego asteroid okrążająca Słońce w ciągu 3 lat i 179 dni w średniej odległości 2,3 j.a. Została odkryta 11 września 1972 roku w Krymskim Obserwatorium Astrofizycznym w Naucznym na Półwyspie Krymskim przez Nikołaja Czernycha. Nazwa planetoidy pochodzi od Miejskiego Pałacu Młodzieży w Moskwie nazywanego "Dworiec Pionierow" a założonego w 1936 roku. Przed nadaniem nazwy planetoida nosiła oznaczenie tymczasowe (22249) 1972 RF2.

</doc>
<doc id="1759916" url="https://pl.wikipedia.org/wiki?curid=1759916" title="Rasmus Bengtsson">
Rasmus Bengtsson

Rasmus Bengtsson (ur. 26 czerwca 1986 w Malmö) – szwedzki piłkarz grający na pozycji środkowego obrońcy.
Kariera klubowa.
Karierę piłkarską Bengtsson rozpoczął w klubie Malmö FF. Nie przebił się jednak do podstawowego składu tej drużyny i odszedł do Trelleborgs FF. W 2006 roku zadebiutował w jego barwach w drugiej lidze szwedzkiej i stał się podstawowym zawodnikiem klubu. Na koniec sezonu awansował Z Trelleborgiem do pierwszej ligi, a swoje pierwsze spotkanie w niej rozegrał 27 maja 2007 w meczu z Kalmar FF. W Trelleborgu grał do lata 2009 roku.
W sierpniu 2009 roku Bengtsson podpisał trzyletni kontrakt z niemiecką Herthą Berlin. Suma transferu wyniosła 460 tysięcy euro. W latach 2010-2015 Bengtsson grał w FC Twente. W 2015 wrócił do Malmö FF.
Kariera reprezentacyjna.
W 2009 roku na Mistrzostwach Europy U-21 Bengtsson tworzył w reprezentacji Szwecji parę środkowych obrońców z Mattiasem Bjärsmyrem i na tym turnieju wystąpił we wszystkich spotkaniach Szwecji. W dorosłej reprezentacji Szwecji zadebiutował 29 stycznia 2009 roku w wygranym 1:0 towarzyskim spotkaniu z Meksykiem.

</doc>
<doc id="1759918" url="https://pl.wikipedia.org/wiki?curid=1759918" title="Mirai no Kakera">
Mirai no Kakera

 − pierwszy singel japońskiej grupy muzycznej Asian Kung-Fu Generation, wydany 6 sierpnia 2003. Pochodzi z albumu "Kimi Tsunagi Five M".

</doc>
<doc id="1759921" url="https://pl.wikipedia.org/wiki?curid=1759921" title="Superleague Ellada (2009/2010)">
Superleague Ellada (2009/2010)

Superleague Ellada (2009/2010) – 4. edycja Superleague – najwyższej piłkarskiej klasy rozgrywkowej w Grecji. W rozgrywkach wzięło udział 16 drużyn, grając systemem kołowym. 3 zespoły awansowały z drugiej ligi i były to Atromitos Ateny, PAS Janina i AO Kawala. Rozpoczęły się 22 sierpnia 2009 roku, a skończyły 26 kwietnia 2010. Tytułu nie obroniła drużyna Olympiakos SFP. Nowym mistrzem Grecji został zespół . Tytuł króla strzelców zdobył Djibril Cissé, który w barwach klubu zdobył 23 gole.
Tabela.
 ||rowspan="8" style="background-color:white;"|
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Faza play-off.
W fazie play-off zakwalifikowane zespoły grają dwukrotnie ze sobą mecz i rewanż, w systemie kołowym. Jednakże nie wszystkie zespoły zaczynają z równym dorobkiem punktowym. Wszystkie zespoły otrzymują na starcie średnią punktów z przewagi którą wywalczyli w rundzie zasadniczej nad ostatnim, piątym zespołem zakwalifikowanym do play-off. Obliczana ona jest w następujący sposób: Liczba zdobytych punktów w sezonie zasadniczym odjąć liczbę punktów najgorszej z zakwalifikowanych drużyn, podzielona przez liczbę zespołów i zaokrąglona do liczby całkowitej. Dzięki temu, Olympiakos, rozgrywki play-off rozpoczął z czteropunktową przewagą nad drużyną Aris Saloniki.
Obliczenia dla poszczególnych zespołów:
Tabela fazy play-off.
Wyniki.
 
 
 
 
 
 
 
 

</doc>
<doc id="1759924" url="https://pl.wikipedia.org/wiki?curid=1759924" title="Richard Howitt">
Richard Howitt

Richard Howitt (ur. 5 kwietnia 1961 w Reading) – brytyjski polityk, deputowany do Parlamentu Europejskiego IV, V, VI, VII i VIII kadencji.
Życiorys.
Uzyskał licencjat z zakresu politologii na University of Oxford w 1982, ukończył później studia podyplomowe z zarządzania na Uniwersytecie w Hertfordshire. Od 1986 do 1994 był pracownikiem organizacji społecznych. W latach 1983–1995 zasiadał w radzie Harlow, m.in. przez trzy lata jako jej przewodniczący. Z ramienia Partii Pracy w 1987 kandydował do Izby Gmin.
W 1994 z listy laburzystów po raz pierwszy uzyskał mandat posła do Parlamentu Europejskiego. Z powodzeniem ubiegał się o reelekcję w kolejnych wyborach europejskich (w 1999, 2004 i 2009). Był m.in. wiceprzewodniczącym Komisji Polityki Regionalnej. W VII kadencji przystąpił do grupy Postępowego Sojuszu Socjalistów i Demokratów, został też członkiem Komisji Spraw Zagranicznych, Podkomisji Praw Człowieka oraz Podkomisji Bezpieczeństwa i Obrony. W 2014 został wybrany do PE na piątą z rzędu kadencję.
W 2016 zrezygnował z mandatu eurodeputowanego w związku z nominacją na dyrektora generalnego International Integrated Reporting Council, organizacji działającej w sektorze finansowym.

</doc>
<doc id="1759927" url="https://pl.wikipedia.org/wiki?curid=1759927" title="Mursa">
Mursa



</doc>
<doc id="1759929" url="https://pl.wikipedia.org/wiki?curid=1759929" title="Droga wojewódzka nr 533">
Droga wojewódzka nr 533

Droga wojewódzka nr 533 (DW533) – droga wojewódzka łącząca Okonin z Mełnem (DW538) (DW534). Długość 3,2 km.

</doc>
<doc id="1759931" url="https://pl.wikipedia.org/wiki?curid=1759931" title="Peter Skinner">
Peter Skinner

Peter Skinner (ur. 1 czerwca 1959 w Oksfordzie) – brytyjski polityk, deputowany do Parlamentu Europejskiego IV, V, VI i VII kadencji.
Życiorys.
Ukończył studia magisterskie z ekonomii i politologii na Uniwersytecie w Bradford, a następnie studia podyplomowe w zakresie relacji w przedsiębiorstwie. Pracował jako kierownik działu kadr, prowadził wykłady z zarządzania i różnego rodzaju szkolenia. Powołano go w skład kolegium zarządzającego Uniwersytetu w Sunderlandzie.
W 1994 z listy Partii Pracy po raz pierwszy uzyskał mandat posła do Parlamentu Europejskiego. Z powodzeniem ubiegał się o reelekcję w każdych kolejnych wyborach europejskich (w 1999, 2004 i 2009). W VII kadencji przystąpił do grupy Postępowego Sojuszu Socjalistów i Demokratów, został też członkiem Komisji Gospodarczej i Monetarnej. W 2012 zadeklarował, że nie będzie ubiegał się o ponowny wybór.

</doc>
<doc id="1759934" url="https://pl.wikipedia.org/wiki?curid=1759934" title="Payrolling">
Payrolling

Payrolling – w outsourcingu wydzielenie z działalności gospodarczej i przekazanie zewnętrznemu partnerowi (wyspecjalizowanej firmie) obsługi kadr i płac. Jedna z najmłodszych i najdynamiczniej rozwijających się odmian outsourcingu. 
Szacuje się, że skorzystanie z payrollingu jest opłacalne dla firm zatrudniających ponad 20 osób – przy zewnętrznej obsłudze płac stu osób firma może już uzyskać znaczne oszczędności. Payrolling to głównie oszczędności związane z zatrudnieniem specjalistów oraz duża oszczędność czasu. 
Do wad payrollingu można zaliczyć głównie pewne obawy dotyczące bezpieczeństwa i poufności przekazywanej dokumentacji. Brak zaufania do firmy zewnętrznej jest głównym hamulcem dla wielu przedsiębiorców.

</doc>
<doc id="1759939" url="https://pl.wikipedia.org/wiki?curid=1759939" title="DW533">
DW533



</doc>
<doc id="1759941" url="https://pl.wikipedia.org/wiki?curid=1759941" title="Siren (singel Asian Kung-Fu Generation)">
Siren (singel Asian Kung-Fu Generation)

 − trzeci singel japońskiej grupy muzycznej Asian Kung-Fu Generation, wydany 14 kwietnia 2004. Pochodzi z albumu "Sol-fa".

</doc>
<doc id="1759943" url="https://pl.wikipedia.org/wiki?curid=1759943" title="Linda McAvan">
Linda McAvan

Linda McAvan (ur. 2 grudnia 1962 w Bradford) – brytyjska polityk, deputowana do Parlamentu Europejskiego IV, V, VI, VII i VIII kadencji.
Życiorys.
Ukończyła studia z językoznawstwa na Heriot-Watt University w Edynburgu. Magisterium z zakresu stosunków międzynarodowych uzyskała w 1990 na Université Libre de Bruxelles.
Była tłumaczem, a następnie etatowym pracownikiem europejskich organizacji politycznych i młodzieżowych. Od 1995 do 1998 pozostawała zatrudniona jako urzędnik w samorządzie miasta Barnsley. W 1993 została wiceprzewodniczącą oddziału Partii Pracy w Sheffield, zasiadała później w partyjnym Narodowym Forum Polityki.
W 1998 z ramienia laburzystów po raz pierwszy objęła mandat posłanki do Parlamentu Europejskiego. Uzyskiwała reelekcję w kolejnych wyborach europejskich (w 1999, 2004 i 2009). Była m.in. członkinią prezydium i skarbnikiem grupy Partii Europejskich Socjalistów, reprezentowała Europarlament w Konwencie Europejskim. W VII kadencji przystąpiła do grupy Postępowego Sojuszu Socjalistów i Demokratów, a także do Komisji Ochrony Środowiska Naturalnego, Zdrowia Publicznego i Bezpieczeństwa Żywności. W 2014 została wybrana do Europarlamentu na okres VIII kadencji. Zrezygnowała z mandatu w kwietniu 2019 (na kilka miesięcy przed końcem te kadencji).

</doc>
<doc id="1759944" url="https://pl.wikipedia.org/wiki?curid=1759944" title="Okręg wyborczy Coventry North East">
Okręg wyborczy Coventry North East

Okręg wyborczy Coventry North East powstał w 1974 r. i wysyła do brytyjskiej Izby Gmin jednego deputowanego. Okręg obejmuje dzielnice miasta Coventry - Stoke, Walsgrave-on-Sowe, Wyken, Longford oraz Foleshil.

</doc>
<doc id="1759946" url="https://pl.wikipedia.org/wiki?curid=1759946" title="Parafia Przeniesienia Relikwii św. Mikołaja w Wilnie">
Parafia Przeniesienia Relikwii św. Mikołaja w Wilnie

Parafia Przeniesienia Relikwii św. Mikołaja – parafia prawosławna w Wilnie, w dekanacie wileńskim miejskim eparchii wileńskiej i litewskiej Rosyjskiego Kościoła Prawosławnego. 
Parafia św. Mikołaja została powołana w 1845, sześć lat po ponownym przejęciu cerkwi św. Mikołaja przez prawosławnych (wcześniej oddana w XVI wieku unitom). Do tej pory obiekt był świątynią pomocniczą soboru św. Mikołaja, umieszczonego w odebranym katolikom kościele św. Kazimierza. 
Istnienie parafii zostało przerwane przez przyłączenie Wilna do ZSRR. Zamknięta cerkiew św. Mikołaja została zwrócona wiernym w 1947, zaś w 1961 ponownie erygowano parafię. W tym okresie należało do niej ok. 600 osób. 

</doc>
<doc id="1759951" url="https://pl.wikipedia.org/wiki?curid=1759951" title="Noviodunum">
Noviodunum

Noviodunum - nazwa własna rzymskich osiedli. Człon "novio" pochodzi od łacińskiego słowa "novus" - "nowy". Znaczenie członu "dunum" jest dyskusyjne i bywa wyprowadzane od celtyckiego słowa "dunum" - "warowne osiedle, fort" lub od wenetyjskiego słowa "dunum" - "dar".
Wiele miejsc nosiło w starożytności nazwę Noviodunum, między innymi:

</doc>
<doc id="1759952" url="https://pl.wikipedia.org/wiki?curid=1759952" title="Jillian Murray">
Jillian Murray

Jillian Leigh Murray (ur. 4 czerwca 1984 w Reading) – amerykańska aktorka.
Jej twarz i sylwetka posłużyły twórcom "serii gier Mass Effect" jako wzór do stworzenia postaci Liary T’Soni, będącej przedstawicielką rasy asari.

</doc>
<doc id="1759954" url="https://pl.wikipedia.org/wiki?curid=1759954" title="Droga wojewódzka nr 535">
Droga wojewódzka nr 535

Droga wojewódzka nr 535 (DW535) – droga wojewódzka łącząca Rogóźno-Zamek (DK16) z Rogóźnem (stacja kolejowa).

</doc>
<doc id="1759971" url="https://pl.wikipedia.org/wiki?curid=1759971" title="Anatolij Buznik">
Anatolij Buznik

Anatolij Iwanowycz Buznik, ukr. Анатолій Іванович Бузнік, ros. Анатолий Иванович Бузник, "Anatolij Iwanowicz Buznik" (ur. 21 maja 1961 w Mikołajowie) – ukraiński piłkarz pochodzenia bułgarskiego, grający na pozycji obrońcy lub pomocnika, trener piłkarski.
Kariera piłkarska.
Kariera klubowa.
W 1979 rozpoczął karierę piłkarską w miejscowym klubie Sudnobudiwnyk Mikołajów. Następnie w 1983 i 1984 po sezonie występował w zespołach Dnipro Czerkasy i SKA Kijów. W 1985 powrócił do Sudnobudiwnyka, w którym w 1989 zakończył karierę piłkarską.
Kariera trenerska.
Po zakończeniu kariery piłkarskiej ukończył Wyższą Szkołę Trenerską w 1991. W 1992 pracował na stanowisku głównego trenera w Artanii Oczaków. Potem pomagał trenować Ewis Mikołajów oraz prowadził klub Polihraftechnika Oleksandria. W latach 1997-1998 pracował jako selekcjoner reprezentacji Ukrainy U-16. Następnie został trenerem Borysfenu Boryspol oraz drużyny młodzieżowej chińskiego klubu Santi. W 2001 powrócił do pracy z juniorskimi reprezentacjami Ukrainy. Trenował najpierw studencką, a od 25 sierpnia 2004 reprezentacje U-17, U-18, U-19. 29 września 2010 objął stanowisko głównego trenera Zirki Kirowohrad, z którą pracował do 22 sierpnia 2011 roku. Od czerwca kierował przygotowaniem do sezonu Metałurha Zaporoże, a 11 lipca 2012 został zatwierdzony na stanowisku pełniącego obowiązki głównego trenera zaporoskiego klubu. Ale już po 2 dniach, 13 lipca 2012 trener przez niezgodność z polityką klubu podał się do dymisji. 9 kwietnia 2014 powrócił do pracy jako trener Zirki Kirowohrad. Po zremisowanym meczu z FK Ołeksandrija podał się do dymisji 20 października 2014 roku.

</doc>
<doc id="1759972" url="https://pl.wikipedia.org/wiki?curid=1759972" title="Adam Kosa">
Adam Kosa



</doc>
<doc id="1759973" url="https://pl.wikipedia.org/wiki?curid=1759973" title="Hieraaetus morphnoides">
Hieraaetus morphnoides



</doc>
<doc id="1759974" url="https://pl.wikipedia.org/wiki?curid=1759974" title="Ádám Kósa">
Ádám Kósa

Ádám Kósa (ur. 1 lipca 1975 w Budapeszcie) – węgierski polityk i prawnik, poseł do Parlamentu Europejskiego VII, VIII i IX kadencji.
Życiorys.
Ukończył studia na Uniwersytecie Katolickim Petera Pazmanya. Kształcił się także na Uniwersytecie Semmelweisa w Budapeszcie. Uzyskał doktorat w zakresie nauk prawnych. Od 2001 praktykował jako adwokat. Zaangażował się w działalność węgierskich organizacji i instytucji działających na rzecz osób niepełnosprawnych. W 2005 został przewodniczącym krajowego związku niesłyszących.
W wyborach europejskich w 2009 został wybrany do Parlamentu Europejskiego z ramienia partii Fidesz. Przystąpił do grupy Europejskiej Partii Ludowej, a także do Komisji Zatrudnienia i Spraw Socjalnych. W 2014 i 2019 z powodzeniem ubiegał się o europarlamentarną reelekcję.
Został pierwszym niesłyszącym posłem w Europarlamencie posługującym się językiem migowym.

</doc>
<doc id="1759976" url="https://pl.wikipedia.org/wiki?curid=1759976" title="Vicki Lewis">
Vicki Lewis

Vicki Lewis (ur. 17 marca 1960 w Cincinnati, w Ohio) – amerykańska aktorka.

</doc>
<doc id="1759977" url="https://pl.wikipedia.org/wiki?curid=1759977" title="Orzełek plamisty">
Orzełek plamisty

Orzełek plamisty ("Hieraaetus ayresii") – gatunek ptaka z rodziny jastrzębiowatych (Accipitridae). Zamieszkuje Afrykę Subsaharyjską. Nie wyróżnia się podgatunków. Mimo niezbyt licznej populacji nie jest zagrożony wyginięciem.
Morfologia.
Ma od 45 do 61 cm długości i waży do około 1 kilograma.
Dorosły samiec ma czarniawe górne partie, które są biało nakrapiane, zwykle ma też białe czoło i brew. Pokrywy górnego skrzydła są podobnie upierzone. Ogon jest popielato-szary z szeroką czarną końcówką i trzema do czterech węższych ciemnych pasków. Lotki 1. rzędu i 2. rzędu są czarne. Pod spodem są białe, z dużymi ciemnobrązowymi plamami i plamami na piersi i brzuchu, które stają się rzadsze na udach i piersi. Nogi są jasnobiałe. Pokrywy pod skrzydłami są brązowe, z białymi elementami, spodnia strona lotek jest ciemna i mocno pręgowana. Oczy są żółte lub pomarańczowe, stopy żółte, dziób jest niebieskawy, z czarną końcówką. Samce są mniejsze niż samice, które są również ciemniejsze i zwykle bardziej gęsto nakrapiane na spodniej stronie oraz mają mniejszą ilość bieli na czole i brwi.
Zasięg występowania.
Występuje w Afryce Subsaharyjskiej – od Sierra Leone na wschód po Etiopię i Somalię, a stamtąd na południe po północną Namibię, północną Botswanę i północno-wschodnią RPA.
Ekologia i zachowanie.
Występuje w otwartych lasach, często w górach, na wilgotniejszych i bardziej zadrzewionych sawannach lub w pasmach lasów nadrzecznych. Rzadko spotykany w gęstszych lasach deszczowych lub na otwartym terenie. Po sezonie lęgowym może odwiedzać miasta i plantacje.
Buduje małe gniazdo z patyków, wyłożone gałązkami z zielonymi liśćmi i umieszczone wysoko w rozwidleniu wysokiego drzewa. Czasami korzysta ze starego gniazda innego dużego gatunku drapieżnego ptaka. W zniesieniu 1 jajo na obszarach okołorównikowych i 2 jaja w południowej Afryce. Inkubacja trwa 43–48 dni.
Żywi się głównie małymi i średniej wielkości ptakami, a zwłaszcza gołębiami. Poluje również na gryzonie żyjące na drzewach.
Status.
Międzynarodowa Unia Ochrony Przyrody (IUCN) uznaje orzełka plamistego za gatunek najmniejszej troski (LC – "least concern") nieprzerwanie od 1988 roku. Jego całkowita liczebność, według szacunków, zawiera się w przedziale 1000 – 10 000 osobników, czyli 670–6700 osobników dorosłych. Trend liczebności populacji uznaje się za stabilny.

</doc>
<doc id="1759978" url="https://pl.wikipedia.org/wiki?curid=1759978" title="Zamek w Czchowie">
Zamek w Czchowie

Zamek w Czchowie – ruiny zamku królewskiego z XIII–XIV wieku. Ruiny położone są w Czchowie na wzgórzu zwanym "Baszta" nad Dunajcem w powiecie brzeskim w województwie małopolskim. 
Historia.
Pierwsza fortyfikacja powstała w tym miejscu w 2. połowie XIII wieku. Składała się z murowanej wieży obronnej (stołpu) otoczonej przez fortyfikacje drewniane, które w kolejnych stuleciach były zastępowane przez mury obronne. Zamek powstał w tym miejscu by kontrolować szlak handlowy biegnący wzdłuż Dunajca i mieścił komorę celną dla towarów przywożonych z Węgier. Zamek w źródłach pisanych pojawia się po raz pierwszy w 1356 r. W XIV i XV wieku dobudowano wokół wieży mur obronny, bramę wjazdową i budynek mieszkalny, będący siedzibą starostów czchowskich. Na zamku mieścił się sąd ziemski. Zamek administracyjnie w drugiej połowie XVI wieku położony był w powiecie sądeckim województwa krakowskiego. Od połowy XVII wieku zamek był opuszczony i zamieniał się w ruinę.
W drugiej połowie XVIII wieku w zachowanej do dziś wieży mieściło się więzienie; które zostało zlikwidowane po I rozbiorze Polski w 1772 roku.
Ruiny zamku w Czchowie są tematem jednej z litografii Macieja Bogusza Stęczyńskiego i rysunku Adama Gorczyńskiego.
Obecnie zachowała się jedynie częściowo zniszczona (bez górnej kondygnacji) wieża i odsłonięte przez archeologów fundamenty murów.
Architektura.
Zamek składał się z wolno stojącej cylindrycznej wieży o średnicy 12,5 m i wysokości ok. 20 m. Wybudowano ją w południowej części założenia zamkowego. Wzgórze wieńczył mur obwodowy o grubości 1,2–2 m. Przy północno-wschodniej kurtynie znajdował się dom mieszkalny, od południa przylegała prostokątna sień. We wschodniej części muru znajdowała się wieża bramna, przez którą prowadził wjazd na zamek. Zamek zbudowano z piaskowca. 

</doc>
<doc id="1759979" url="https://pl.wikipedia.org/wiki?curid=1759979" title="Hieraaetus ayresii">
Hieraaetus ayresii



</doc>
<doc id="1759980" url="https://pl.wikipedia.org/wiki?curid=1759980" title="Superleague Ellada (2008/2009)">
Superleague Ellada (2008/2009)

Superleague Ellada (2008/2009) była 3. edycją Superleague – najwyższej piłkarskiej klasy rozgrywkowej w Grecji. W rozgrywkach wzięło udział 16 drużyn, grając systemem kołowym. 3 zespoły awansowały z drugiej ligi i były to MGS Panserraikos, Thrasyvoulos Fylis i APS Panthrakikos. Rozpoczęły się 31 sierpnia 2008 roku, a skończyły 26 czerwca 2009. Tytuł obroniła drużyna Olympiakos SFP. Tytuł króla strzelców zdobyli Ismael Blanco (AEK Ateny) oraz Luciano Galletti (Olympiakos SFP), którzy zdobyli po 14 goli.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Faza play-off.
Wyniki.
 
 
 
 
 
 
 
 

</doc>
<doc id="1759981" url="https://pl.wikipedia.org/wiki?curid=1759981" title="I liga grecka w piłce nożnej (2008/2009)">
I liga grecka w piłce nożnej (2008/2009)



</doc>
<doc id="1759984" url="https://pl.wikipedia.org/wiki?curid=1759984" title="Hadley Rille">
Hadley Rille

Hadley Rille – meteoryt odkryty na Księżycu, w pobliżu Rima Hadley, podczas misji Apollo 15 w 1971. Był to drugi meteoryt znaleziony poza Ziemią. Pierwszym był Bench Crater, odkryty przez astronautów załogi Apollo 12 w 1969. Masa meteorytu Hadley Rille wynosi około 3 mg, składa się z enstatytu, kamacytu, niningeritu, kwarcu, schreibersytu, pirotynu, albitu i daubreelitu. Jest klasyfikowany przez Towarzystwo Meteorytowe (Meteoritical Society), jako chondryt enstatytowy.

</doc>
<doc id="1759986" url="https://pl.wikipedia.org/wiki?curid=1759986" title="BA-CA Tennis Trophy 2008">
BA-CA Tennis Trophy 2008

BA-CA Tennis Trophy 2008 – tenisowy turniej ATP z cyklu BA-CA Tennis Trophy rozgrywany w dniach 6–12 października 2008 roku w Wiedniu na kortach twardych w hali o puli nagród 674 000 dolarów amerykańskich.

</doc>
<doc id="1759987" url="https://pl.wikipedia.org/wiki?curid=1759987" title="Emil Gruszecki">
Emil Gruszecki

Emil Gruszecki (ur. 30 czerwca 1897 w Nowym Sączu, zm. 6 lipca 1944 w Loreto we Włoszech) – podpułkownik dyplomowany kawalerii Wojska Polskiego, kawaler Orderu Virtuti Militari.
Życiorys.
Urodził się 30 czerwca 1897 w Nowym Sączu, w rodzinie Stanisława i Heleny ze Styczyńskich. Gimnazjum ukończył w Nowym Targu, gdzie jego ojciec został służbowo oddelegowany (był maszynistą kolejowym na trasie Nowy Sącz–Zakopane).
W 1914 ochotniczo wstąpił do 3 pułku piechoty. Od 1915 w 1 pułku ułanów Legionów Polskich pod dowództwem rotmistrza Władysława Beliny–Prażmowskiego. 28 stycznia 1916, podczas urlopu zdał egzamin dojrzałości w C.K. Gimnazjum w Nowym Targu. Od 6 lutego do 1 kwietnia 1917 był słuchaczem kawaleryjskiego kursu podoficerskiego przy 1 pułku ułanów w Ostrołęce. Kurs ukończył z wynikiem dobrym. Posiadał wówczas stopień ułana. Latem tego roku, po kryzysie przysięgowym, jako poddany austriacki został przeniesiony do Polskiego Korpusu Posiłkowego, a następnie zwolniony ze służby w drodze superrewizji. 
Od 1918 w 7 pułku Ułanów Lubelskich. Po I wojnie światowej, w związku z tragiczną śmiercią ojca przeniósł się do Nowego Targu, gdzie służył w 5 pułku strzelców konnych przy Brygadzie Podhalańskiej. W 1921 został przydzielony do 3 pułku Szwoleżerów Mazowieckich w Suwałkach.
W 1924 ukończył kurs dowódców szwadronu w Centralnej Szkole Kawalerii w Grudziądzu. Z dniem 2 listopada 1927 został przydzielony do Wyższej Szkoły Wojennej w Warszawie, w charakterze słuchacza kursu normalnego 1927–1929. 23 sierpnia 1929, po ukończeniu kursu i otrzymaniu dyplomu naukowego oficera dyplomowanego, został przeniesiony służbowo do Dowództwa Okręgu Korpusu Nr V w Krakowie. 20 lutego 1930 został przeniesiony do 5 Samodzielnej Brygady Kawalerii w Krakowie na stanowisko szefa sztabu. W latach 1932–1937 był szefem Wydziału Studiów, a następnie szefem Wydziału Wyszkolenia w Departamencie Kawalerii Ministerstwa Spraw Wojskowych w Warszawie. Publikował w periodykach wojskowych m.in. w „Przeglądzie Kawaleryjskim” i „Polsce Zbrojnej”. Do 31 sierpnia 1939 był zastępcą dowódcy 26 pułku Ułanów Wielkopolskich im. Jana Karola Chodkiewicza w Baranowiczach.
Od 1 września 1939 objął stanowisko szefa Oddziału IV w sztabie Armii „Karpaty”. Na rozkaz szefa sztabu 19 września opuścił Polskę i przez Węgry dostał się do Francji, a następnie do Szkocji, gdzie był dowódcą 1 dywizjonu rozpoznawczego. W marcu 1942, w następstwie układu Sikorski–Majski, wyjechał do ZSRR by zasilić kadrę oficerską Polskich Sił Zbrojnych. Od 1942 dowodził 5 Kresowym pułkiem artylerii przeciwpancernej. Uczestniczył w walkach 2 Korpusu w kampanii włoskiej 1944 między innymi pod Monte Cassino. Zginął w wyniku bombardowania budynku mieszczącego sztab 3 Dywizji Strzelców Karpackich w Loreto 6 lipca 1944. Został pochowany na Polskim Cmentarzu Wojennym w Loreto (kwatera 14-B-11).

</doc>
<doc id="1759988" url="https://pl.wikipedia.org/wiki?curid=1759988" title="SC Diana Kattowitz">
SC Diana Kattowitz



</doc>
<doc id="1759990" url="https://pl.wikipedia.org/wiki?curid=1759990" title="Chyba">
Chyba



</doc>
<doc id="1759991" url="https://pl.wikipedia.org/wiki?curid=1759991" title="Bench Crater">
Bench Crater

Bench Crater – meteoryt odkryty na Księżycu w 1969 przez astronautów z załogi Apollo 12. Był to pierwszy meteoryt znaleziony poza Ziemią. Został sklasyfikowany przez Towarzystwo Meteorytowe (Meteoritical Society) jako chondryt węglisty.

</doc>
<doc id="1759994" url="https://pl.wikipedia.org/wiki?curid=1759994" title="E150a">
E150a



</doc>
<doc id="1759998" url="https://pl.wikipedia.org/wiki?curid=1759998" title="The Balancing Act">
The Balancing Act

The Balancing Act - to debiutancki album amerykańskiego rapera Sadistika. Został wydany 7 maja 2008 roku. Gościnnie na płycie pojawiają się Mac Lethal i Vast Aire.

</doc>
<doc id="1760000" url="https://pl.wikipedia.org/wiki?curid=1760000" title="Steve Hytner">
Steve Hytner

Stephen Arthur Hytner (ur. 28 września 1959 w Nowym Jorku) – amerykański aktor, producent filmowy i komik. Odtwórca roli Kenny’ego Bani w sitcomie NBC "Kroniki Seinfelda" (1994–1998).
Życiorys.
Ukończył Valley Stream Central High School w Valley Stream, gdzie był szkolnym kolegą aktora Steve’a Buscemi. W liceum odnosił liczne sukcesy sportowe w grach w kręgle; miał średni wynik 186 punktów i przeszedł do finału w stanie Nowy Jork.
Debiutował na ekranie w roli Myrona w komedii "Narciarski patrol" ("Ski Patrol", 1990) z udziałem Lesliego Jordana. W sitcomie baseballowym Fox "Hardball" (1994) u boku Bruce’a Greenwooda grał rolę Brada Coolidge’a. Rozpoznawalność zapewniły mu gościnne występy jako komika w programach telewizyjnych i postać wroga Jerry’ego Seinfelda – Kenny’ego Bani w sitcomie NBC "Kroniki Seinfelda" (1994–1998). W 1997 wziął udział w reklamie Oldsmobile i Holiday Inn.

</doc>
<doc id="1760006" url="https://pl.wikipedia.org/wiki?curid=1760006" title="Athos (szczyt)">
Athos (szczyt)

Athos (gr. Άγιο(v) Όρος, "Ágio(n) Óros", „Święta Góra”) – szczyt w północno-wschodniej Grecji, na półwyspie Athos będącym częścią Półwyspu Chalcydyckiego. Leży na terytorium Autonomicznej Republiki Góry Athos, posiadającej w Grecji status administracyjny analogiczny do województwa i zazwyczaj w języku greckim określanej mianem Agion Oros.

</doc>
<doc id="1760008" url="https://pl.wikipedia.org/wiki?curid=1760008" title="Ołeksandr Łysenko">
Ołeksandr Łysenko

Ołeksandr Ołeksandrowycz Łysenko (ukr. Олександр Олександрович Лисенко, ros. Александр Александрович Лысенко, "Aleksandr Aleksandrowicz Łysienko"; ur. 3 maja 1951 w Kijowie) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1970 rozpoczął karierę piłkarską w miejscowym klubie Dynamo Kijów. Występował przeważnie w drużynie rezerwowej, dlatego w 1973 przeszedł do Zorii Ługańsk, w którym w 1974 ukończył karierę piłkarską.
Kariera trenerska.
Po zakończeniu kariery piłkarskiej ukończył w 1976 rozpoczął karierę piłkarską. Najpierw trenował piłkarska drużynę Inżynierowo-Budowlanego Instytutu w Kijowie, potem od 1980 pracował w SDJuSzOR Zmina Kijów. W 1987 zmienił miejsce pracy na DJuSSz Dynamo Kijów. W sezonie 1997/98 wchodził do sztabu szkoleniowego w Dynamo-3 Kijów. Po tym wyjechał do Libii, gdzie prowadził przez sezon klub Al-Ittihad Trypolis. W 2003 powrócił do pracy z dziećmi w DJuSSz Dynamo Kijów. Od 2007 prowadzi juniorskie reprezentacje Ukrainy.

</doc>
<doc id="1760011" url="https://pl.wikipedia.org/wiki?curid=1760011" title="WrestleMania III">
WrestleMania III

WrestleMania III – trzecia edycja gali pay-per-view WrestleManii, która została wyprodukowana przez World Wrestling Federation. Gala miała miejsce 29 marca 1987 na Pontiac Silverdome w Pontiac w Michigan.
Gala jest głównie znana z tego, że pobiła rekord w ilości fanów na stadionie otwartym w Ameryce – 93 173. Gala jest określana jako szczyt wzrostu popularności wrestlingu w latach 80.. Rekord ten został pobity 14 lutego 2010 gdzie odbyło się NBA All-Star Game. Na Cowboys Stadium pojawiło się 108 713 fanów. Dopiero w 2016, na WrestleManii 32 pojawiło się więcej, bo aż 101 763 widzów, bijąc rekord w federacji po prawie trzydziestu latach. Federacja wygenerowała zyski w wysokości 1.6 miliona dolarów z samej sprzedaży biletów. Prawie milion fanów obejrzało galę w 160 telewizjach przemysłowych w północnej Ameryce. Szacunkowa ilość oglądających przez pay-per-view wynosi kilka milionów ludzi i przychody z nadawania PPV wynoszą 10.3 milionów dolarów, bijąc rekord w owym czasie.
Przygotowania.
Tak samo jak w przypadku poprzednich edycji WrestleManii, WrestleMania III była reklamowana kilka miesięcy z wyprzedzeniem. W głównej rywalizacji występowali André the Giant i Hulk Hogan. André odwrócił się przeciwko swojemu przyjacielowi, WWF Championowi Hoganowi. Kiedy to Hogan otrzymał trofeum za bycie posiadaczem tytułu od trzech lat, André, jego dobry przyjaciel, przyszedł i gratulował zdobycia nagrody. Krótko potem, André zdobył znacząco mniejsze trofeum za bycie „niepokonanym w WWF przez 15 lat” i Hogan przyszedł do ringu pogratulować, lecz André był widocznie niezachwycony i podczas przemowy Hogana opuścił ring. Niedługo później podczas edycji talk-segmentu "Piper's Pit", Bobby Heenan, długoletni rywal Hogana, został nowym menadżerem André. André wtedy wyzwał Hogana do stoczenia pojedynku o tytuł na WrestleManii III i zaatakował Hogana, rwąc jego koszulkę i naszyjnik.
Inną główną rywalizacją zmierzającą na galę była pomiędzy Ricky Steamboatem i WWF Intercontinental Championem Randym Savage'em. Ich rywalizacja rozpoczęła się podczas pojedynku o tytuł pomiędzy tą dwójką, kiedy to Savage zaatakował Steamboata witającego się z fanami wokół ringu. Savage popchnął Steamboata przez barierkę ochronną i wykonał elbow shota na gardło Steamboata, a po chwili zrzucił dzwon ringowy na gardło z górnej liny, kontuzjując jego krtań, przez co Steamboat został wysłany do szpitala. To rozpoczęło długą i gorzką rywalizację, która trwała sześć miesięcy, zawierając kilka krwawych pojedynków i ostatecznie miała mieć zakończenie na WrestleManii. George „The Animal” Steele zawsze towarzyszył Steamboatowi, zaś Savage'owi towarzyszyła jego żona, Miss Elizabeth.
Rywalizacja Billy’ego Jacka Haynesa i Hercules Hernandeza rozpoczęła się, gdy Bobby Heenan drażnił Haynesa, mówiąc mu, że to Hercules jest prawdziwym mistrzem ruchu full nelson; doprowadziło to do ataku Herculesa na Haynesa na "Superstars of Wrestling" i ostatecznie do walki na WrestleManii. Walka była reklamowana jako „Full Nelson Challenge”.
Kolejną rywalizacją zmierzającą na galę była pomiędzy Harley Racem i Junkyard Dogiem. Kiedy to po The Wrestling Classic postanowiono utworzyć turniej King of the Ring, Harley Race wygrał cały turniej i zaczął się określać jako „King” Harley Race, wchodząc do ringu z królewską koroną i peleryną przy klasycznej muzyce. Po zdobyciu każdego ze zwycięstw, Race wymagał od przeciwnika pokłonu przed nim. Czasami, menadżer Race'a, Bobby Heenan, ciągnął za włosy rywala i zmuszał do wykonania tej czynności. Junkyard Dog zaprotestował o byciu Race'a jako samozwańczy monarcha WWF, co doprowadziło do walki na "Saturday Night's Main Event", gdzie król i menadżer próbowali zmusić Junkyard Doga do wykonania pokłonu. Ostatecznie doprowadziło to do walki na WrestleManii ze stypulacją, iż przegrany będzie musiał wykonać pokłon wygranemu.
26 stycznia 1987, The British Bulldogs stracili WWF Tag Team Championship na rzecz The Hart Foundation w walce, gdzie Dynamite Kid z kontuzją pleców musiał być zaniesiony do ringu przez Davey Boy Smitha i nie brał fizycznie udziału w walce. Danny Davis był sędzią i zezwalał na nielegalne ruchy drużynowe. Po otrzymaniu przerwy od występów, Bulldogs później kontynuowało rywalizację z The Hart Foundation, gdzie wraz z Tito Santaną zmierzyli się przeciwko Hartom i sędziemu Dannym Davisem w sig-man tag team matchu na WrestleManii III. Walka została określona jako revenge match, gdyż Santana wcześniej miał problemy z Davisem, gdzie będąc sędzią, pomógł Randy'emu Savage zdobyć tytuł Intercontinental.
Piosenkarz rockowy i obywatel Detroit Alice Cooper towarzyszył Jake'owi Robertsowi przy narożniku podczas meczu z The Honky Tonk Manem. The Honky Tonk Man zaatakował swoją gitarą Robertsa podczas segmentu "The Snake Pit", co doprowadziły do (storyline'owej) kontuzji karku Robertsa. Wydarzenie to zapoczątkowało faceturn Robertsa i ich walkę na WrestleManii.
Rywalizacja pomiędzy Adrianem Adonisem i Roddy Piperem rozpoczęła się, gdy podczas przerwy od występów Pipera, Adonis rozpoczął swój segment pod nazwą "The Flower Shop", które było parodią "Piper's Pit". Piper, który powrócił jako face, przez tygodnie dewastował segment Adonisa, co zakończyło się atakiem na jego osobę na jednym z "Piper's Pit" przez Adonisa, byłego ochroniarza Pipera – Boba Ortona oraz Dona Muraco. Wymieniona trójka pomalowała usta Pipera na czerwono i pozostawiła go samego wokół zniszczonej scenografii segmentu. W odpowiedzi, Piper kijem baseballowym zniszczył scenografię talk-showu Adonisa. Doprowadziło to do Hair vs. Hair matchu na WrestleManii III, które było ostatnią walką Pipera przed przejściem na emeryturę i zostaniem aktorem filmowym.
Gala.
Vince McMahon na sam początek wita zgromadzoną publikę krzycząc „Welcome to WrestleMania III” i informuje publikę, że poczuł ducha swojego ojca, Vincena J. McMahona, który zmarł trzy lata wcześniej i był ówczesnym właścicielem korporacji. Następnie przedstawił Arethę Franklin, która otworzyła show, wykonując „America the Beautiful”.
Pierwszą walką owej nocy było The Can-Am Connection kontra Bob Orton i The Magnificent Muraco (w/ Mr. Fuji). Walka zakończyła się, gdy Rick Martel wykonał Muraco high cross-body, a po chwili Martel wykonał, co Gorilla Monsoon nazwał, „A little schoolboy trip from behind”, co dało zwycięstwo drużynie.
W następnej walce zmierzyli się Hercules (w/ Bobby Heenan) i Billy Jack Haynes w „Full Nelson Challenge”. Mecz się zakończył, gdy Haynes wykonał full nelson na Herculesie poza ringiem i obaj zostali odliczeni. Po walce, Bobby Heenan zaatakował Haynesa od tyłu, po czym Heynes zaczął gonitwę za Heenanem z powrotem do ringu, gdzie Hercules kilkukrotnie zaatakował rywala łańcuchem i zapinając full nelson.
Następną walką był Mixed Tag Team match, gdzie zmierzył się King Kong Bundy i jego drużyna karłów (Lord Littlebrook i Little Tokyo) przeciwko Hillbilly Jimmy'emu i jego drużynie karłów (The Haiti Kid i Little Beaver). Drużyna King Kong Bundy’ego została zdyskwalifikowana, gdy Bundy zaatakował Little Beavera, ponieważ Bundy nie mógł walczyć przeciwko karłom.
"Loser Must Bow” match pomiędzy Junkyard Dogiem i Harleyem Race (w/ Bobby Heenan i The Fabulous Moolah) był następny. Przed walką, Gene Okerlund przeprowadził wywiad z Heenanem, Racem i Moolah na backstage'u, gdzie Moolah przewidywała, iż Junkyard Dog będzie musiał złożyć pokłon Harleyowi. Bobby dał Moolah koronę i powiedział jej, żeby założył ją Race'owi po meczu, „As only the Queen of Wrestling can do”. Junkyard Dog wszedł do ringu przy wielkiej owacji publiczności w Silverdome. Podczas walki, dwójka atakowała się naprzemiennie, lecz Race próbował wykonał headbutt na Dogu, co jednak mu się nie udało. Następnie Race zebrał w sobie na tyle sił, aby wykonać belly to belly suplex, podczas gdy Junkyard Dog był rozproszony przez Heenana, co dało mu zwycięstwo. Poprzez stypulację, Dog wykonał mały ukłon i po chwili zaatakował Harleya stalowym krzesełkiem, a następnie zabrał królewski płaszcz i opuścił ring z owacją na stojąco.
Kolejną walką był tag team match, gdzie The Dream Team (w/ Luscious Johnny V i Dino Bravo) zmierzyli się przeciwko The Fabulous Rougeaus. Raymond Rougeau rozpoczął mecz walcząc z Brutusem Beefcake. Później zamienili się z partnerami i Greg Valentine pojedynkował się z Jacques’em Rougeau, a Bravo przyglądał się na walkę poza ringiem. Raymond wykonał sleeper hold na Valentine, a Beefcake wspiął się na narożnik i przypadkowo zaatakował partnera poprzez double axe handle. The Rougeau Brothers wykonali na Valentine ruch drużynowy, lecz sędzia kłócił się z Brutusem. Walka się zakończyła, gdy Dino Bravo wszedł do ringu i zaatakował Raymonda przypinającego Valentine'a, co Greg wykorzystał i zdobył przypięcie. The Dream Team przez większość walki kłóciło się między sobą, przez co Greg Valentine i Dino Bravo odeszli z ringu sami, bez Beefcake'a.
Nagranie z wywiadem z Roddy Piperem zostało wyświetlone, gdy Piper wychodził do ringu by zmierzyć się z Adrianem Adonisem, któremu towarzyszył Jimmy Hart, w retirement matchu. Piper i Adonis rozpoczęli walkę atakując się nawzajem paskiem Pipera. Adonis wykonał sleeper hold na Piperze w środku ringu i przerwał chwyt myśląc, że wygrał mecz. Kiedy Jimmy Hart wszedł do ringu celebrować z Adonisem, Brutus Beefcake wszedł do ringu aby pomóc Piperowi, a po chwili Piper zaatakował Adonisa i wykonał swój sleeper hold. Piper zdobył zwycięstwo i po skończeniu meczu, Brutus wszedł ponownie do ringu i obciął włosy Adonisa, podczas gdy Piper przytrzymywał Jimmy’ego Harta. Po oprzytomnieniu przez Beefcake'a i widząc siebie w lusterku, Adonis zniszczył owo lusterko i zaczął gonić Pipera wokół ringu dopóki nie opuścił areny będąc skrępowanym wraz z Hartem, który użył swojej kurtki do zasłonięcia głowy Adonisa.
Następną walką był sześcioosobowy tag team match, gdzie zmierzyli się były sędzia Danny Davis (w jego debiucie jako wrestler WWF) i WWF Tag Team Champions, The Hart Foundation przeciwko The British Bulldogs i Tito Santanie. The Bulldogs miało wiele near-falli, lecz Jim Neidhart często ratował sytuację. Po tym, jak Bulldogs i Santana otoczyli Davisa, cała szóstka zaczęła brawl w ringu. Danny Davis wziął megafon Jimmy’ego Harta i zaatakował Davey Boy Smitha, a następnie przypiął i zdobył zwycięstwo dla drużyny.
W następnej walce miał miejsce debiut na pay-per-view Butch Reeda, który zmierzył się z Koko B. Warem. Reed zwyciężył wykonując rollup po wysokim cross-body od Koko. Po walce, menadżer Reeda, Slick wszedł do ringu i zaatakował Koko B. Ware'a swoim kijkiem, lecz Tito Santana szybko wszedł do ringu i powstrzymał Slicka, niszcząc jego odzież. Slick wycofał się, lecz Reed powrócił do ringu tylko po to, aby otrzymać double dropkick od Koko i Santany.
Następną walką był title match o WWF Intercontinental Champion, gdzie posiadacz pasa, Randy Savage (w/ Miss Elizabeth) zmierzył się z Ricky Steamboatem (w/ George Steele). Mecz trwał niespełna piętnaście minut. W pewnym momencie, Savage chciał użyć dzwonu ringowego jako broni, lecz został zatrzymany przez Steele’a, który znkokautował go z górnej liny narożnika. Kiedy Savage próbował wymierzyć scoop slam na Steamboacie, Ricky skontrował to w small package i zdobył zwycięstwo, a także został nowym WWF Intercontinental Championem, zaznaczając przy tym pierwszą zmianę mistrza IC w historii WrestleManii Walka ta jest uznawana przez wielu za jedną z najlepszych w historii WWE.
W dziesiątek walce zmierzyli się The Honky Tonk Man (w/ Jimmy Hart) i Jake Roberts, który na arenie był wraz ze swoim pytonem „Damienem” i Alice Cooper w jego narożniku. Kiedy Jake przygotowywał się do wymierzenia DDT, Jimmy Hart chwycił za nogi Robertsa i Honky Tonk Man przewrócił Jake’a i trzymając się za liny, przypiął go zwyciężając mecz. Po walce, Honky chciał zaatakować Jake’a swoją gitarą, lecz spudłował i trafił w narożnik, przez co będąc w nieciekawej sytuacji postanowił uciec z ringu, zostawiając Harta samego. Alice Cooper wszedł do ringu i wraz z Robertsem zaatakowali Harta wymierzając Full Nelson i wypuszczając Damiena w stronę Jimmy’ego.
Howard Finkel przedstawił Gene Okerlunda publice. Ten zaś poinformował o rekordzie ilości fanów na stadionie, który wyniósł 93 173 osób.
The Iron Sheik i Nikolai Volkoff (w/ Slick) walczyli w kolejnym meczu przeciwko The Killer Bees. Slick nakazał wszystkim fanom okazanie szacunku przy śpiewaniu Hymnu Związku Socjalistycznych Republik Radzieckich przez Nikolai Volkoffa. Kiedy Volkoff zaczął śpiewać, Jim Duggan wszedł do ringu z jego deską, do której przyczepiona była Amerykańska flaga, wziął mikrofon i powiedział, że nie będzie odśpiewywał hymnu. Podczas meczu, Duggan stał tuż obok ringu. Kiedy The Iron Sheik zapiął camel clutch na Jimie Brunzellu, Duggan, który gonił za Volkoffem wokół ringu i w końcu w środku ringu, zatrzymał się i zaatakował swoją deską Sheika na oczach sędziego, przez co Sheik i Volkoff wygrali przez dyskwalifikację.
W walce wieczoru, która była określana jako „biggest main event in sports entertainment”, WWF Champion Hulk Hogan bronił tytułu przeciwko André'owi the Giant (w/ Bobby Heenan). Howard Finkel przedstawił specjalnego konferansjera, Boba Ueckera, a także specjalną chronometrażystkę, Mary Hart. Fani mocno buczeli na André i rzucali w niego oraz Heenana różnymi śmieciami. W przeciwieństwie do nich, Hogan wszedł do ringu z wielką owacją. Dwie minuty po rozpoczęciu meczu, Hogan spróbował wykonać bodyslam na André, lecz nie był w stanie podnieść The Gianta i prawie przegrał walkę, kiedy André upadł na niego i próbował go przypiąć. Po wymianie przewag, André wykonał Hoganowi Irish whip i próbował wykonać big boota na Hoganie, lecz Hogan skontrował clotheslinem, przez co gigant po raz pierwszy w meczu upadł. Następnie Hogan nabrał sił (tzw. „"Hulked up"”) i wykonał scoop slam na ważącym 240 kg Gigancie, a także odbijając się od lin wykonał jego opatentowany ruch, czyli leg drop i przypiął André zwyciężając mecz i zachowując tytuł.
Wydarzenia po gali.
Roddy Piper wziął przerwę od występów w federacji i wziął udział w filmie "Hell Comes to Frogtown" i "The Live" i sporadycznie brał udział w telewizji, aż w końcu wrócił by poprowadzić "Piper's Pit" na WrestleManii V. Piper kontynuował bycie aktywnym w profesjonalnym wrestlingu przez ponad dwie dekady. Pierwsza telewizyjna walka pomiędzy Andre i Hulkiem Hoganem po WrestleManii III zorganizowana była na The Main Event na NBC 5 lutego 1988, odnosząc rekord 33-milionowej widowni – walka była najbardziej oglądalnym pojedynkiem w historii profesjonalnego wrestlingu. Angle otaczającym ten mecz było to, iż Andre pokonał Hulka (kończąc jego czteroletnie panowanie jako WWF Champion) za pomocą nieczystej końcówki, w której brali udział sędziowie bliźniacy, Earl i Dave Hebner. Ich rywalizacja doprowadziła do rewanżu na WrestleManii IV jako część turnieju do ukoronowania nowego mistrza (obaj zostali zdyskwalifikowani za użycie stalowego krzesełka na oczach sędziego). Rewanż Hogan/Andre było pierwszym rewanżem w historii WrestleManii.
Randy Savage kontynuował pojedynkowanie się z Ricky Steamboatem o Intercontinental Championship w rewanżach na house shows. Steamboat stracił jednak tytuł w walce z The Honky Tonk Manem i niedługo po tym, Savage został babyfacem i rywalizował z Honky Tonk Manem o tytuł.
Dwadzieścia lat później, WrestleMania 23 została zorganizowana na cześć WrestleManii III ponownie w okolicach Detroit, pokazując nagrania z WrestleManii III. Na niej wystąpiła również Aretha Franklin („Who's Zoomin' Who?” od Franklin było motywem muzycznym WrestleManii III), która zaśpiewała „America the Beautiful”, a Kane wykonał scoop slam na The Great Khalim. WrestleMania 23 miała największą ilość wykupień w historii WrestleManii, dopóki nie została przebita przez WrestleManię XXVIII.
Również w 2007, WrestleMania III została ponownie wydana na DVD. Na DVD zawarto wywiady i mecze przed galą, w tym battle royal z "Saturday Night's Main Event" które wygrał Hercules i opcjonalne ciekawostki o gali.
WrestleMania III została raz jeszcze wydana na DVD 12 marca 2013.
Recenzje.
W lata po WrestleManii III, walka Savage vs. Steamboat została oceniona przez krytyków i innych wrestlerów jako jedna z najlepszych walk w profesjonalnym wrestlingu. "Pro Wrestling Illustrated" i "Wrestling Observer Newsletter" przyznało jej "1987's Match of the Year". IGN umieściło ją na szóstym miejscu w ich Top 20 walk w historii WrestleManii. Steamboat określił ten mecz jako „the moment in time that defined me as a wrestler"”. Thomas Golianopoulos z "Complex Sports" umieścił ją na miejscu drugim w ich liście 50 najlepszych walk w historii WrestleManii, mówiąc iż „Both guys worked lightning fast and everything from Steamboat's aggressiveness to the involvement of George „The Animal” Steele played off their past”. Obecna gwiazda WWE, David Otunga umieścił tę walkę w WWE.com's Five-Star Match of the Week z 19 grudnia 2012.
Walka Hogan vs. Andre otrzymała negatywne cztery gwiazdki od Dave’a Meltzera, a "Wrestling Observer Newsletter" nazwało to „Worst Worked Match of the Year”.
Po WrestleManii III zaczęły pojawiać się różne roszczenia o cytowaną frekwencję fanów na stadionie, która wyniosła 93 173 i pobiła światowy rekord frekwencji na otwartym stadionie, lecz na początku było to błędne i spodziewano się, że pojawiło się około 78 000 fanów. Było to bazowane na roszczeniach Dave Meltzera na podstawie zebranych informacji, że wrestlingowi promotorzy (w tym Vince McMahon) są znani z tego, żeby regularnie podwyższać liczby, które mają sprawić pozytywiejsze patrzenie na galę. Kiedy to WWF i Silverdome potwierdzało, że 93 173 jest poprawną liczbą, debata była kontynuowana wśród wielu wrestlingowych fanów, którzy dochodzą swoich racji do dziś. W 2008, korespondent Bleacher Report Jason Savage domniemał, że informacje które otrzymał Meltzer są fałszywe. Savage powiedział, że Silverdome, na którym mieściło się 80 311 siedzeń dla rozgrywek piłkarskich, mogło dodać w przybliżeniu 13 000 dodatkowych siedzeń dla gali. Savage również powiedział, że 93 173 jest prawdziwą liczbą, gdyż kilka miesięcy później papież Jan Paweł II otwiedził Silverdome, gdzie pojawiło się 93 682 osób.
Oficjalnie WrestleMania III jest na miejscu pierwszym pod względem największej frekwencji ze wszystkich gal federacji. Za nią jest WrestleMania 29 z 2013 roku, na której pojawiło się 80 676 osób, a także SummerSlam z 1992 roku, gdzie przybyło 80 355 fanów.

</doc>
<doc id="1760012" url="https://pl.wikipedia.org/wiki?curid=1760012" title="Igor Siewierianin">
Igor Siewierianin

Igor Siewierianin (ros. Игорь Северянин, właśc. Igor Wasiljewicz Łotariew), (ur. 16 maja 1887 w Petersburgu, zm. 20 grudnia 1941 w Tallinnie) – poeta rosyjski, czołowy przedstawiciel egofuturystów.
Debiutował w roku 1905. W latach 1913–1917 był niezwykle popularny, podróżował po całym kraju ze swoimi "poezokoncertami".
Wraz z Konstantynem Fofanowem, Gieorgijem Iwanowem i innymi twórcami założył ugrupowanie egofuturystów. Przez pewien czas był związany również z kubofuturystami.
Po rewolucji bolszewickiej opuścił Rosję i zamieszkał w Estonii.
Opublikował między innymi tomiki "Gromokipiaszczyj kubok" ("Громокипящий кубок", 1913), "Złatolira" ("Златолира", 1914), "Ananasy w szampanie" ("Ананасы в шампанском", 1915), "Victoria Regia" (1915), "Kłassiczewskije rozy" ("Классические розы", 1931), "Medaliony" ("Медальоны", 1934). W jego twórczości, obok poetyki typowo futurystycznej znaleźć można elementy symbolizmu.
Tłumaczył na rosyjski utwory Adama Mickiewicza, a także Verlaine'a, Baudelaire'a, poetów estońskich i jugosłowiańskich.
Twórczość Siewierianina wywarła pewien wpływ na poezję Brunona Jasieńskiego i Kazimierza Wierzyńskiego.

</doc>
<doc id="1760014" url="https://pl.wikipedia.org/wiki?curid=1760014" title="Social Web Academy">
Social Web Academy

Social Web Academy (Społeczna Akademia Internetowa) – internetowy system nauczania, łączący formalne metody e-learningu z kształceniem nieformalnym. Społeczne akademie internetowe wykorzystują formalne procesy kształcenia do tworzenia społeczności edukacyjnych, co sprzyja popularyzowaniu kształcenia przez Internet. W odróżnieniu od platform networkingowych typu XING, społeczne akademie internetowe świadomie wykorzystują formalne metody kształcenia do popularyzowania rozwoju kompetencji przez Internet.
Wymagania.
Społeczne akademie internetowe oparte są na idei konektywizmu, wedle której miejscem procesów kształcenia w coraz większym stopniu staje się Internet (zob. też G. Siemens, 2006). Jedynym sposobem przechowywania wiedzy tak, by, w zależności od pojawiających się problemów, można ją nieustannie aktualizować i modyfikować jest sieć, ukształtowana wedle indywidualnych potrzeb intelektualnych. Dlatego też osoby kształcące się w systemie konektywistycznym potrzebują otwartego środowiska edukacyjnego, które umożliwia skuteczną komunikację z pozostałymi użytkownikami sieci. Ponadto, osoby uczące się powinny mieć możliwość identyfikacji, oceny i opisu wiedzy adekwatnej do procesu kształcenia, a także dalszego jej zdobywania poprzez współpracę z partnerami w procesie kształcenia.
Zadaniem społecznych akademii internetowych jest umożliwienie rozwoju kompetencji przez Internet. Wykorzystują w tym celu połączenie transferu wiedzy i klasycznego e-learningu opartego na narzędziach komunikacji Web 1.0 z ukierunkowanym na rozwój kompetencji nauczaniem komplementarnym, tzw. “blended learning”, wykorzystującym narzędzia Web 2.0 (social software).
Rozwój kompetencji, rozumiany jako zdolność do samoorganizacji (zob. też John Erpenbeck; Lutz von Rosenstiel, 2008) wymaga wysokiego poziomu kwalifikacji. Wysoce kompetentne jednostki są zazwyczaj wysoce wykwalifikowane. Jednakże same kwalifikacje nie wystarczają do zbudowania prawdziwej kompetencji. Do tego potrzeba bowiem praktycznej umiejętności samodzielnego radzenia sobie z rzeczywistymi wyzwaniami.
W świetle powyższych wymogów, społeczna akademia internetowa powinna łączyć następujące elementy:
Społeczna akademia internetowa przybiera zazwyczaj formę systemu nauczania komplementarnego (blended learning). W pewnych okolicznościach rozwój kompetencji jest możliwy również w systemach kształcenia opartych głównie lub wyłącznie na wykorzystaniu Internetu. Dobry przykład stanowią szkolenia międzykulturowe, w których współpracują ze sobą uczestnicy wywodzący się z różnych krajów i kultur. Już sama komunikacja z partnerem stanowi wyzwanie praktyczne, co sprzyja budowaniu kompetencji poprzez rzeczywiste kontakty międzykulturowe. System nauczania komplementarnego automatycznie wykorzystuje społeczności internetowe do samodzielnego zdobywania kompetencji. Wymaga to jasnego określenia celów kształcenia i zastosowania odpowiednio opracowanych narzędzi mierzenia postępów w nauce.
Granice między ekspertami i uczącymi się, zawodowcami i amatorami, jak również trenerami, wykładowcami czy pracownikami stają się zatem coraz bardziej płynne, a jednocześnie zmienia się również zachowanie osób uczących się.
Struktura.
Na pierwszy rzut oka wydawać się może, że rozwój kompetencji przez Internet nie jest możliwy, gdyż wymaga on stawiania czoła rzeczywistym wyzwaniom. Jednakże tego typu wyzwania pojawiają się w miejscu pracy lub podczas kontaktu z klientem. Oprogramowanie społecznościowe umożliwia dzielenie się zdobytą w praktyce wiedzą, np. w obrębie sieci edukacyjnej społecznej akademii internetowej; może ono ponadto posłużyć jako medium intensywnego procesu komunikacji, dzięki czemu omawiane doświadczenie może stać się częścią wiedzy organizacyjnej.
Do budowania kompetencji konieczny jest system zarządzania nauczaniem (learning management system), który uwzględnia nie tylko aspekty kształcenia formalnego, takie jak struktura procesu kształcenia, dostarczanie środków dydaktycznych, czy umożliwienie komunikacji za pomocą forów lub czatów, lecz również narzędzia zarządzania procesem kształcenia, a ponadto daje możliwość wykorzystania networkingu w procesie nauki. Tym celom doskonale służy technologia Web 2.0. Do opisanych funkcji można również dodać tzw. teczkę elektroniczną, co pozwala uczącym się tworzyć własne środowiska edukacyjne.

</doc>
<doc id="1760015" url="https://pl.wikipedia.org/wiki?curid=1760015" title="Flying Lotus">
Flying Lotus

Flying Lotus (alter-ego: Captain Murphy), właściwie Steven Ellison (ur. 7 października 1983 w Winnetka w stanie Kalifornia, USA) – amerykański producent muzyczny, obecnie zamieszkały w Los Angeles.

</doc>
<doc id="1760019" url="https://pl.wikipedia.org/wiki?curid=1760019" title="Joseph Kony">
Joseph Kony

Joseph Kony (wym. []; ur. około roku 1962 w Odek, Uganda) – ugandyjski zbrodniarz wojenny, przywódca Lord's Resistance Army (LRA), partyzanckiej grupy zaangażowanej w brutalną kampanię o ustanowienie teokratycznego rządu w Ugandzie, opartego na Dekalogu oraz tradycji ludu Aczoli. Szacunkowo LRA uprowadziło od początku konfliktu w 1987 roku 25–30 tysięcy dzieci.
Życiorys.
Podczas badań nad Lord's Resistance Army, Jimmie Briggs próbował zweryfikować kilka wersji życiorysu Josepha Kony'ego. Według najbardziej prawdopodobniej Norah Anek Oting urodziła Kony'ego w miejscowości Odek, na wschód od miasta Gulu w północnej Ugandzie w połowie lat sześćdziesiątych. Był synem rolników. Nie jest pewne, jak liczne miał rodzeństwo. Utrzymywał z nimi na ogół dobre stosunki, choć w konfliktowych sytuacjach stawał się agresywny.
Jako nastolatek asystował swojemu starszemu bratu, Benon Okello w pracy miejscowego szamana. Gdy jego brat zmarł, zastąpił go na tym stanowisku. W szkole miał problemy z nauką. Jego ojciec był katechetą Kościoła katolickiego, natomiast jego matka była anglikanką; sam Kony służył jako ministrant przez kilka lat. Przestał uczęszczać do kościoła w wieku 15 lat.
O Konym po raz pierwszy stało się głośno w styczniu 1987 roku. Jego grupa premillenarystyczna była jedną z wielu, które ruszyły w ślad za popularnym Ruchem Ducha Świętego Alice Aumy. Jednak sam konflikt w północnej Ugandzie rozpoczął się od obalenia prezydenta Tito Okello z plemienia Acholi, w czasie wojny domowej. Dojście do władzy Narodowej Armii Oporu (NRA) wraz z nowym prezydentem Yoweri Museveni, pochodzącym z południowego plemienia Nkole należącego do rodziny ludów Bantu wywołało zaniepokojenie Acholi, którzy korzystając z uprzywilejowanej pozycji podczas rządów Okello dokonywali licznych pogromów na południu. Część wojskowych i dygnitarzy, którzy uciekali z kraju w obawie przed nowymi władzami, zasiliła szeregi opozycji.
Pierwotnie grupa Kony'ego nosiła nazwę „United Holy Salvation Army” (UHSA) i nie była postrzegana przez NRA jako zagrożenie. W 1988 roku, UHSA rozpoczęła rekrutować pozostałych członków Armii Ludowo-Demokratycznej Ugandy (UPDA) oraz przymusowo wcielać dzieci do armii, przekształcając się w znaczącą armię rebeliancką. Podczas porwania często zabijano rodzinę i sąsiadów dzieci. Były dowódca wojsk UPDA, Odong Latek przekonał Kony'ego do porzucenia ataków przez oddziały w formacji krzyża na rzecz standardowej taktyki wojskowej. Zmiana taktyki przyniosła UHSA kilka małych, ale znaczących zwycięstw nad NRA. Po kilku klęskach NRA rozpoczęła kampanie pod nazwą „Operacja Północ” – obejmującą działania polityczne i wojskowe wymierzone przeciwko UHSA.
Do 1992 roku, Kony zmienił nazwę grupy na „Uganda Peoples' Democratic Christian Army” (UPDCA), porywając w tym samym czasie 44 dziewczęta ze szkoły misyjnej.
"Operacja Północ" była druzgocąca dla powstającej Bożej Armii Oporu, liczność grupy drastycznie się zmniejszyła. Mimo osłabienia nadal prowadzono odwetowe ataki na cywilów i współpracowników NRA.
Rozmowy pokojowe w 1993 roku ujawniły szerzej wierzenia Josepha Kony jak i jego zwolenników.
Betty Bigombe pamięta, że gdy po raz pierwszy spotkała Kony'ego, jego ludzie używali wody święconej do ochrony przed kulami i złymi duchami. Ponadto w piśmie dotyczącym przyszłych rozmów, Kony oświadczył, że musi skonsultować się z Duchem Świętym.
Podczas rozmów delegacja rebeliantów nalegała na udział dostojników religijnych, rozpoczynając negocjacje od modlitwy prowadzonej przez głównego „kapłana” LRA – Jenaro Bongomiego. W trakcie dalszych negocjacji w 1994 roku, Kony ukazywał się poprzedzony mężczyznami ubranymi w święte szaty spryskiwane wodą.
Między 1996 a 2001 rokiem doszło do wielu międzynarodowych prób zakończenia konfliktu oraz ukrócenia uprowadzania dzieci przez Kony'ego i jego Armię. Mimo starań nie udało się zakończyć procederu porwań, gwałtów oraz ataków na obozy dla uchodźców. Po zamachach na World Trade Center, Stany Zjednoczone uznały Lord's Resistance Army jak i jej lidera Josepha Kony za terrorystów.
Wśród zwolenników Joseph Kony jest uważany za opętanego przez duchy; przedstawia się go jako Mesjasza lub diabła. Rzekomo wspiął się na najwyższe ze wzgórz i leżał tam w pełnym słońcu przez wiele dni. Porady jakie daje dziecięcym żołnierzom są jeszcze bardziej absurdalne – krzyż na ich klatce piersiowej zrobiony ze specjalnego oleju (wody święconej) ma chronić przed kulami. Ponadto mają nosić przy sobie kamienie, dzięki którym w chwili zagrożenia ma wyrosnąć przed nimi góra, która ochroni ich przed kulami wroga.
Joseph Kony podkreśla, że on i Lord's Resistance Army walczą w imię Dziesięciu Przykazań.
Oskarżenie.
6 października 2005 roku, Międzynarodowy Trybunał Karny (MTK) wydał nakaz aresztowania pięciu liderów LRA, oskarżając ich o zbrodnie przeciwko ludzkości. Następnego dnia ugandyjski minister obrony, Amama Mbabazi ujawnił, że nakaz aresztowania obejmuje Josepha Kony'ego, jego zastępcę Vincenta Otti oraz dowódców Raska Lukwiya, Okot Odiambo oraz Dominic Ongwen. Według wojska Ugandy, Lukwiya został zabity 12 sierpnia 2006 roku.
13 października 2005, naczelny prokurator MTK Luis Moreno Ocampo upublicznił szczegóły dotyczące oskarżenia Kony'ego. Obejmuje ono 33 zarzuty, 12 z nich to zbrodnie przeciwko ludzkości – zabójstwa, zniewolenia, niewolnictwo seksualne oraz gwałty. 21 innych zalicza się do zbrodni wojennych – morderstwa oraz okrutne traktowanie ludności cywilnej, grabież, porywanie dzieci, a następnie wcielanie ich siłą do armii. Według Ocampo, Kony porywał dziewczęta jako nagrody dla swoich dowódców.
31 lipca 2006 roku Kony spotkał się z kilkoma politycznymi i religijnymi przywódcami z północnej Ugandy, w swojej kryjówce mieszczącej się w kongijskich lasach. Następnego dnia, 1 sierpnia, przekroczył granice Sudanu, gdzie spotkał się z wiceprezydentem Sudanu Południowego, Riekiem Macharem. Podczas rozmów z dziennikarzami, zadeklarował, że nie stawi się przed MTK, bo nie zrobił nic złego.
12 listopada 2006 roku spotkał się z Janem Egelandem, podsekretarzem generalnym do spraw humanitarnych Organizacji Narodów Zjednoczonych. W wypowiedzi dla Reutersa, Kony powiedział: „My nie mamy żadnych dzieci. Mamy tylko bojowników.”
28 sierpnia 2008 roku Departament Skarbu Stanów Zjednoczonych umieścił Kony'ego na swojej liście terrorystów. Nie wiadomo, czy jakieś aktywa Kony'ego zostały zamrożone.
24 grudnia 2008 roku siły pokojowe ONZ oskarżyły Lord's Resistance Army o masakrę 189 dorosłych i 20 dzieci w kościele w Faradje, Kongo. Połączone wojska Ugandy, Sudanu oraz Konga rozpoczęły naloty przeciwko LRA w grudniu 2008 roku.
Kony 2012.
Na początku marca 2012 organizacja "Invisible Children Inc" rozpoczęła kampanię pod tytułem Kony 2012. Kampania ma na celu nagłośnienie zbrodni Kony'ego i zachęcenie amerykańskich polityków do zaangażowania się w jego aresztowanie.

</doc>
<doc id="1760022" url="https://pl.wikipedia.org/wiki?curid=1760022" title="Jacques Louis David">
Jacques Louis David



</doc>
<doc id="1760023" url="https://pl.wikipedia.org/wiki?curid=1760023" title="Parafia św. Mikołaja w Łabiszynie">
Parafia św. Mikołaja w Łabiszynie

Parafia św. Mikołaja w Łabiszynie – parafia rzymskokatolicka w dekanacie Łabiszyn, diecezji bydgoskiej.
Historia.
Parafia erygowana na przełomie XI i XII wieku.
Kościół św. Mikołaja powstał w 1594 r. jako drewniany zbór kalwiński. W 1627 r. wojewoda kaliski Jan Opaliński zamienił go na kościół rzymskokatolicki św. Tomasza. Przed 1660 rokiem kościół objęli franciszkanie reformaci z Pakości. W XVII–XVIII wieku kościół dwa razy spłonął, odbudowano go w 1724 r. W 1818 roku nastąpiła kasata klasztoru, a w jego budynku umieszczono plebanię i szkołę katolicką.
Na przykościelnym cmentarzu znajduje się grobowiec pułkownika Władysława Mielęckiego (26-letniego dowódcy powstania styczniowego), Erazma Rykaczewskiego (filozofa, twórcy „Dokładnego słownika polsko-angielskiego” z poł. XIX w.), oraz groby powstańców z 1864 roku i lat 1918–1919.
Do parafii należą wierni z następujących miejscowości: Antoniewo, Augustowo, Nowe Dąbie, Jeżewice, Jeżewo, Kania, Łabiszyn (część), Łabiszyn Wieś, Obórznia, Ojrzanowo, Smogorzewo i Zdzierska.

</doc>
<doc id="1760025" url="https://pl.wikipedia.org/wiki?curid=1760025" title="Aranés">
Aranés



</doc>
<doc id="1760026" url="https://pl.wikipedia.org/wiki?curid=1760026" title="Unia Społeczności i Organizacji Islamskich we Włoszech">
Unia Społeczności i Organizacji Islamskich we Włoszech

Unia Społeczności i Organizacji Islamskich we Włoszech (wł. "Unione delle Comunità e delle Organizzazioni Islamiche in Italia - UCOII") - największa organizacja muzułmańska we Włoszech.
Powstała w 1990 na mocy porozumienia między Centrum Islamskim Mediolanu i Lombardii i Unią Studentów Muzułmańskich we Włoszech. Oprócz reprezentowania większości włoskich muzułmanów przed władzami państwowymi UCOII nadzoruje działalność około 50 meczetów. Prowadzi także działalność edukacyjną, wydaje książki o tematyce islamskiej (z jej inicjatywy ukazał się między innymi włoski przekład Koranu) organizuje pielgrzymki do Mekki oraz organizuje liczne konferencje i seminaria poświęcone islamowi.
Należy do Federacji Islamskich Organizacji w Europie (FIOE).

</doc>
<doc id="1760027" url="https://pl.wikipedia.org/wiki?curid=1760027" title="Bearnés">
Bearnés



</doc>
<doc id="1760030" url="https://pl.wikipedia.org/wiki?curid=1760030" title="Ruben Morán">
Ruben Morán



</doc>
<doc id="1760031" url="https://pl.wikipedia.org/wiki?curid=1760031" title="Oksytanoromański">
Oksytanoromański



</doc>
<doc id="1760033" url="https://pl.wikipedia.org/wiki?curid=1760033" title="Chromatyka">
Chromatyka



</doc>
<doc id="1760036" url="https://pl.wikipedia.org/wiki?curid=1760036" title="WrestleMania 23">
WrestleMania 23

WrestleMania 23 – 23. edycja sztandarowej gali wrestlingu federacji World Wrestling Entertainment – "WrestleManii", która odbyła się dnia 1 kwietnia 2007 roku na stadionie Ford Field w Detroit. Była to druga gala z serii WrestleManii, która odbyła się na obszarze metropolitalnym miasta Detroit (poprzednią była gala WrestleMania III, która odbyła się w hali Pontiac Silverdome w Pontiac w stanie Michigan w 1987). Wydarzenie oferowało dziewięć walk w tym jedną jako pre-show dark match.
Walką wieczoru było starcie o mistrzostwo WWE Championship pomiędzy Johnem Ceną a Shawnem Michaelsem. W pozostałych ważnych walkach: 1) Chris Benoit obronił WWE United States Championship przeciwko Montelowi Vontaviousowi Porterowi; 2) The Undertaker pokonał Batistę zostając nowym WWE World Heavyweight Championem; 3) Melina obroniła mistrzostwo kobiet federacji WWE w lumberjill matchu z Ashley; 4) W trzecim w historii Money in the bank ladder matchu walizkę z kontraktem na walkę o wybrane mistrzostwo zdobył Mr. Keneddy; 5) W „bitwie miliarderów” – Donaldem Trumpem i prezesem WWE Vince’em McMahonem, którzy wystawili swoich reprezentantów do walki (odpowiednio: Bobby’ego Lashleya i Umagę) zwyciężył Trump i jego reprezentant Bobby Lashley – walka odbyła się również w zakładzie „włosy kontra włosy” z sędzią specjalnym Stone Coldem Steve’em Austinem.
WrestleMania 23 jest czwartą galą z tej serii pod względem widowni zgromadzonej w hali (80 103 widzów). Wyprzedziły ją kolejno: WrestleMania 29 (80 676 widzów), WrestleMania III (93 173 widzów) oraz WrestleMania 32 (101 763 widzów).
Przebieg gali.
Najważniejsze walki i wydarzenia gali.
Przed rozpoczęciem walk pieśń patriotyczną „America the Beautiful” zaśpiewała Aretha Franklin, która wystąpiła na WrestleManii po raz drugi po 20 latach (poprzednio zaśpiewała tę samą pieśń podczas gali WrestleMania III).
Walka wieczoru pomiędzy Johnem Ceną a Shawnem Michaelsem o tytuł WWE Championship rozpoczęła się od efektownych wejść obu zawodników, przy czym najlepszego wejścia na halę dokonał Cena, który wjechał na obiekt Ford Field, Fordem Mustangiem V, wcześniej przejeżdżając nim szereg ulic Detroit. Walka obfitowała w wymiany ciosów i akcje sygnaturowe obu zawodników – zarówno Cena jak i Michaels kontrowali ataki na siebie. Pod koniec starcia HBK wykonał na Cenie "Sweet Chin Music" i był bliski wygrania walki, jednak sędzia doliczył do dwóch klepnięć w matę ringu po tym jak Cena zdążył odciągnąć łopatkę od przypięcia. Następnie Cena próbował wykonać rzut "F-U" jednak Michaels zastosował unik, po czym jednak Cena przeszedł do chwytu submissiowego "STFU", po którym HBK odklepał sygnalizując poddanie się. Po walce Michaels odmawia podania dłoni Cenie w geście szacunku po czym odchodzi, a następnie odwraca się ponownie patrząc na Cenę. Cena salutuje Michaelsowi, a następnie wraca na ring trzymając wysoko w powietrzu obroniony pas mistrzowski WWE Championship.
Drugim najważniejszym wydarzeniem gali była tzw. „Bitwa Miliarderów” ("Battle of the Billionaires") pomiędzy Donaldem Trumpem oraz prezesem WWE – Vince’em McMahonem. Obaj zawodnicy nie stanęli w ringu lecz wystawili do walki swoich reprezentantów – Trump wystawił mistrza ECW – Bobby’ego Lashleya a McMahon – Umagę. Dodatkowo walka ta została umówiona na zakład „włosy kontra włosy” (przegrany musi zostać ogolony na łyso) z sędzią specjalnym Steve’em Austinem. Na początku walki na specjalnej platformie zjechało po rampie krzesło fryzjerskie, na którym przegrany miał zostać ogolony na łyso. Początkowo starcie Umagi z Bobbym Lashleyem przebiegało dość spokojnie gdyż żaden z menedżerów zakładu nie interweniował w walkę. Jednak później nieco się to zmieniło, gdy Lashley próbował przypiąć Umagę – Armando Estrada położył nogę swojego zawodnika na linie powodując przerwanie odliczania przez sędziego. Następnie sam Estrada został wciągnięty na ring po czym Lashley wykonał na nim "running powerslam", a następnie wyrzucił go poza ring przez górną linę. Kolejno Umaga ignorował komendy sędziego Steve’a Austina narażając się tym samym Stone Coldowi, który dwukrotnie odciągał go siłą za włosy od Lashleya. Następnie w walkę interweniował Shane McMahon, który skupił swoje działania na okładaniu pięściami Lashleya, a następnie sam przejął sędziowanie walki od wyeliminowanego wcześniej Austina. Podczas odliczania przypinanego Lashleya, Stone Cold odciągnął Shane’a za na nogę poza ring po czym zaczął go okładać razami, potem Austin otrzymał "Samoan Spike" od Umagi, a kolejno Trump zaatakował McMahona przy ringu powalając go na ziemię. Następnie Umaga próbował po raz kolejny wykonać "Samoan Spike" na Stone Coldzie jednak ten skontrował cios wystawiając Umagę pod "spear" od Lashleya, po którym ten zwyciężył przypinając przeciwnika. Po walce Shane McMahon rzucił się jeszcze na Austina jednak ten obalił go rzutem "Lou Thesz-press" po czym wykonał na nim swój markowy manewr "Stone Cold Stunner". W międzyczasie Vince McMahon próbował opuścić stadion by nie ponieść realizacji zakładu jakim było ogolenie głowy przegranego, jednak został siłą sprowadzony na ring przez Bobby’ego Lashleya. W ringu Vince McMahon otrzymał "Stone Cold Stunnera" od Austina i usadzono go na krześle fryzjerskim po czym Steve Austin przytrzymywał głowę McMahona, a z kolei Trump i Lashley golili ją maszynkami. Na koniec gali Donald Trump również otrzymał "Stone Cold Stunnera" od Austina.
Kolejną ważną walką gali był mecz o tytuł WWE World Heavyeight Championship pomiędzy broniącym pasa Batistą a The Undertakerem. Walka rozpoczęła się bardzo agresywnie – Batista od razu wykonał na The Undertakerze "spear" powalając go na matę ringu. Później Undertaker wykonał serię swoich akcji sygnaturowych na Batiście, kolejno: "guillotine leg drop" i "Old School" – próbował również zastosować rzut "chokeslam" jednak Batista odjął rękę Undertakera zaciśniętą na jego gardle. Później walka przeniosła się w miejsce stołów komentatorskich. Pod koniec starcia Batista wykonał na Undertakerze swoją akcję kończącą – "Batista Bomb" po czym przeszedł do przypięcia swojego oponenta, jednak Undertaker zdążył odciągnąć łopatkę od maty ringu na drugim klepnięciu przez sędziego. Następnie Batista próbował po raz drugi wykonać swojego finishera jednak został skontrowany przez swojego przeciwnika. Kolejno Undertaker wykonał na Batiście swój markowy finisher "Tombstone Piledriver" i tym samym zakończył starcie zdobywając tytuł World Heavyweight Championship i podnosząc serię wygranych walk na WrestleManii na bilans 15–0.
Innym priorytetowym wydarzeniem był trzeci w historii federacji WWE "Money in the bank ladder match" w którym udział wzięło ośmiu zawodników. Początkowo wszyscy zawodnicy walczyli przeciwko sobie na zasadzie "free for all" (ang. „wszyscy na wszystkich”) wykorzystując przy tym kilka dużych drabin oraz jedną małą – dwuszczeblową drabinkę. Wpierw najbliżej zdobycia walizki byli obaj Matt i Jeff Hardy, którzy wspinali się po tej samej drabinie do góry, jednak zostali zrzuceni z niej przez Finlay’a. Później Edge wykonał "spear" na każdym z pozostałych oponentów i również był bliski sięgnięcia zawieszonego nad ringiem kontraktu jednak tym razem przeszkodził mu w tym Randy Orton. Następnie Jeff Hardy wykonał bardzo niebezpiecznie wyglądającą akcję wysokiego ryzyka skacząc ze szczytu drabiny rozłożonej na ringu wprost na leżącego na innej drabinie Edge’a łamiąc jednocześnie tę drabinę. Kolejno Orton wykonał serię "RKO" na swoich rywalach. Ostatecznie kontrakt na walkę o wybrane mistrzostwo przypadł Mr. Kennedy’emu, który uderzając drabiną CM Punka wspinającego się po walizkę wykorzystał moment by zdobyć umowę zawieszoną nad ringiem.
Oceny wydarzenia.
Gala została pozytywnie przyjęta przez krytyków. Dziennikarze Dale Plummer i Nick Tylwalk z Canadian Online Explorer ocenili całą galę 8 na 10 gwiazdek. Walka "Battle of the Billionaires" otrzymała również 8 na 10 gwiazdek. Starcie Batista vs The Undertaker o mistrzostwo World Heavyweight Championship otrzymało 7.5 na 10 gwiazdek. Walka wieczoru – John Cena vs Shawn Michaels o WWE Championship oraz Money in the bank ladder match otrzymały najwyższe noty – 9 na 10 gwiazdek. Najgorsze noty zebrała walka Kane’a z The Great Khalim (0.5 na 10 gwiazdek) oraz walka o WWE Women’s Championship pomiędzy Meliną a Ashley (2 na 10 gwiazdek).

</doc>
<doc id="1760039" url="https://pl.wikipedia.org/wiki?curid=1760039" title="Herb Zawichostu">
Herb Zawichostu

Herb Zawichostu – jeden z symboli miasta Zawichost i gminy Zawichost w postaci herbu.
Wygląd i symbolika.
Herb przedstawia na czerwonej tarczy otwartą białą bramę miejską ze złotymi drzwiami o dwóch zawiasach. Brama posiada trzy białe wieżyczki: dwie zewnętrzne wyższe z blankami i jedną środkową niższą. Wszystkie posiadają czarne otwory strzeleckie. Nad środkową wieżyczką mieści się herb Władysława Łokietka: półlew złoty i półorzeł biały.

</doc>
<doc id="1760040" url="https://pl.wikipedia.org/wiki?curid=1760040" title="Arkonka (struga)">
Arkonka (struga)

Arkonka (niem. "Sandbäk") – struga, dopływ Jeziora Goplany.
Struga płynie w województwie zachodniopomorskim, w granicach administracyjnych Szczecina, o długości ok. 2,1 km. Jej źródła znajdują się na wysokości ok. 90 m n.p.m., w osiedlu Morena, części szczecińskiego Osowa, na Wzgórzach Warszewskich.
Płynie uregulowanym korytem w kierunku zachodnim, następnie zmienia kierunek na północny i uchodzi do Jeziora Goplany w zachodniej części Parku Leśnego Arkońskiego.

</doc>
<doc id="1760041" url="https://pl.wikipedia.org/wiki?curid=1760041" title="I due Foscari">
I due Foscari



</doc>
<doc id="1760042" url="https://pl.wikipedia.org/wiki?curid=1760042" title="Wash My World">
Wash My World

Wash My World (WMW) – szósty album francuskiego DJ-a i producenta muzyki house, Laurenta Wolfa.

</doc>
<doc id="1760044" url="https://pl.wikipedia.org/wiki?curid=1760044" title="No Reason to Cry">
No Reason to Cry

No Reason to Cry - album nagrany przez Erica Claptona, wydanym w 1976 r. "No Reason to Cry" została wydana na płycie CD 25 października 1990 r.
Lista utworów.
Dodatkowa piosenka (11) zamieszczona na płycie CD.

</doc>
<doc id="1760045" url="https://pl.wikipedia.org/wiki?curid=1760045" title="Parafia Zwiastowania Najświętszej Maryi Panny w Łabiszynie">
Parafia Zwiastowania Najświętszej Maryi Panny w Łabiszynie

Parafia pw. Zwiastowania Najświętszej Maryi Panny w Łabiszynie – rzymskokatolicka parafia w dekanacie Łabiszyn, diecezji bydgoskiej
Została utworzona 1 lipca 1996 przy dawnym kościele parafialnym w Łabiszynie, zbudowanym w XVI i XVII wieku (zachowało się tylko prezbiterium). Obok kościoła mieści się wzniesiony w 1895 klasztor Elżbietanek.
W parafii działają następujące grupy: Bractwo Miłosierdzia Bożego, Oaza Młodzieżowa, Grupa Charytatywna, Wspólnota Różańcowa oraz Ruch Eucharystyczny.

</doc>
<doc id="1760046" url="https://pl.wikipedia.org/wiki?curid=1760046" title="Cappelle-la-Grande (turniej szachowy)">
Cappelle-la-Grande (turniej szachowy)

Open International de Cappelle-la-Grande – otwarty turniej szachowy, rozgrywany od 1985 r. we francuskiej miejscowości Cappelle-la-Grande. Począwszy od 1995 r. corocznie w zawodach uczestniczy powyżej pięciuset zawodniczek i zawodników (rekord frekwencji: 702 w 2001), co powoduje, iż turniej w Cappelle-la-Grande jest jednym z najliczniej obsadzonych na świecie.

</doc>
<doc id="1760048" url="https://pl.wikipedia.org/wiki?curid=1760048" title="Moszczeński Hrabia">
Moszczeński Hrabia

Moszczeński Hrabia — polski herb hrabiowski, odmiana herbu Nałęcz, nadany w Galicji.
Opis herbu.
Opis zgodnie z klasycznymi regułami blazonowania:
"W polu czerwonym pomłość srebrna. Nad tarczą korona hrabiowska. Klejnot: nad hełmem, w koronie, panna w szacie czerwonej, z nałęczką na rozpuszczonych włosach, między dwoma rogami jelenimi, trzymająca się tych rogów. Trzymacze: dwa lwy wspięte, złote. Całość oparta na postumencie w formie ornamentu roślinnego."
Najwcześniejsze wzmianki.
Nadany z tytułem hrabiowskim Konstantemu Moszczeńskiemu w Galicji 18 kwietnia 1788 roku. Podstawą nadania tytułu miało być rzekome nadanie tytułu hrabiego przez książąt mazowieckich w 1456 roku Prokopowi Moszczeńskiemu. Wnioskujący Konstanty Moszczeński przedstawił także wywód szlachectwa oraz wykazał się oddaniem dla domu cesarskiego. Tytuł potwierdzono w Prusach 30 czerwca 1803 dla Stanisława, syna Michała i Franciszka, syna Bolesława oraz w Rosji 31 grudnia 1856 dla majora Arsena Antoniego z Bolesławem Feliksem, Józefa Tadeusza, syna Baltazara i Jana Nepomucena, syna Wojciecha. Wszyscy hrabiowie Moszczeńscy w Rosji i Prusach byli odległymi krewniakami Konstantego.
Herbowni.
Jedna rodzina herbownych:
graf von Nałęcz-Moszczeński.

</doc>
<doc id="1760056" url="https://pl.wikipedia.org/wiki?curid=1760056" title="(10171) Takaotengu">
(10171) Takaotengu

(10171) Takaotengu – planetoida z pasa głównego asteroid okrążająca Słońce w ciągu 4 lat i 91 dni w średniej odległości 2,62 j.a. Została odkryta 7 marca 1995 roku w obserwatorium w "Nyukasa" przez Masanoriego Hirasawę i Shohei Suzukiego. Nazwa planetoidy pochodzi od "Takaotengu", legendarnego, ponadnaturalnego stworzenia z góry Takao. Przed nadaniem nazwy planetoida nosiła oznaczenie tymczasowe (10171) 1995 EE8.

</doc>
<doc id="1760057" url="https://pl.wikipedia.org/wiki?curid=1760057" title="Moszyński Hrabia">
Moszyński Hrabia

Moszyński hrabia – polski herb hrabiowski, odmiana herbu Nałęcz, nadany w Galicji.
Opis herbu.
W polu czerwonym pomłość srebrna.
Nad tarczą korona hrabiowska. Klejnot: panna w szacie czerwonej, z nałęczką na rozpuszczonych włosach, między dwoma rogami jelenimi, trzymająca się tych rogów.
Pod tarczą dewiza: "Non videri sed esse".
Najwcześniejsze wzmianki.
Nadany z tytułem hrabiowskim Augustowi i Fryderykowi Moszyńskim w Saksonii w 1730 roku.
Herbowni.
hrabia Moszyńscy.

</doc>
<doc id="1760058" url="https://pl.wikipedia.org/wiki?curid=1760058" title="Loop &amp; Loop">
Loop &amp; Loop

 − czwarty singel japońskiej grupy muzycznej Asian Kung-Fu Generation, wydany 19 maja 2004. Pochodzi z albumu "Sol-fa". Tytułowy utwór usłyszeć można w grze wideo Osu! Tatakae! Ouendan.

</doc>
<doc id="1760059" url="https://pl.wikipedia.org/wiki?curid=1760059" title="Żabiniec (dopływ Kijanki)">
Żabiniec (dopływ Kijanki)

Żabiniec (do 1945 niem. "Gottswiesenbäk") – potok w północno-zachodniej Polsce, w województwie zachodniopomorskim w granicach administracyjnych Szczecina o długości ok. 2 km. Dopływ Kijanki.
Źródła Żabińca znajdują się na podmokłej łące, na północny wschód od stawu Żabie Oko, na osiedlu Osów we Wzgórzach Warszewskich. Potok płynie przez osiedle domków jednorodzinnych w kierunku zachodnim, następnie po przepłynięciu pod ul. Moczarową wpływa do Parku Leśnego Arkońskiego. Przy ul. Miodowej uchodzi do Kijanki od lewego brzegu. Dalej ich wody łączą się z Zielonką i po ok. 0,4 km po opuszczeniu Polany Miodowej uchodzą do jeziora Głuszec w środkowej części Parku Leśnego Arkońskiego.
Dolina strumienia tworzy użytek ekologiczny "Dolina strumienia Żabiniec" o powierzchni 5,75 ha.

</doc>
<doc id="1760060" url="https://pl.wikipedia.org/wiki?curid=1760060" title="Kościół Najświętszego Serca Pana Jezusa w Wilnie (niezrealizowany)">
Kościół Najświętszego Serca Pana Jezusa w Wilnie (niezrealizowany)

Kościół Najświętszego Serca Pana Jezusa w Wilnie (niezrealizowany) – kościół, którego budowę rozpoczęto w 1913 roku w Wilnie przy ówczesnej ul. Archangielskiej i który (nieukończony) w 1964 roku rozebrano.
Twórcą projektu kościoła Najświętszego Serca Pana Jezusa (lub Serca Jezusowego) był Antoni Wiwulski. 
Historia.
Projekt.
Początki kościoła sięgają Krakowa i roku 1905, kiedy to krakowscy jezuici ogłosili zamknięty konkurs na projekt swojej nowej świątyni. Wśród zaproszonych do konkursu architektów (m.in. Teodor Talowski, Józef Pokutyński) znalazł się młody, nieznany architekt Antoni Wiwulski i to jego projekt otrzymał najwyższe noty, choć samego konkursu nie rozstrzygnięto. Gdy wkrótce potem decyzję o budowie własnego kościoła podjęli jezuici wileńscy, zwrócili się właśnie do Wiwulskiego z prośbą o wykonanie projektu. W rozmowach pośredniczył biskup Edward von Ropp. W 1907 roku Wiwulski przedstawił projekt kościoła wykorzystując swój wcześniejszy projekt krakowski. Projekt ten przewidywał budowę trójnawowej, żelbetowej bazyliki z transeptem, z kopułą na skrzyżowaniu naw, zwieńczoną figurą Chrystusa i z dwiema wieżami w fasadzie, wysuniętymi przed jej lico i połączonych z nią łącznikami. Styl budowli miał być mieszany, modernistyczno–romański. Później artysta zmienił projekt zamieniając dwuwieżową fasadę na jedną, smukłą wieżę umieszczoną za prezbiterium.
Początek budowy.
Kościół został zlokalizowany przy ulicy Archanielskiej 6 (nazwa ulicy i adres z okresu międzywojennego, obecnie Vytenio g.). Jego budowę rozpoczęto w połowie 1913 roku. Prace budowlane prowadziło Biuro Techniczne inż. Mariana Lutosławskiego, specjalizujące się w technice żelbetowej, bowiem kościół wileński był pierwszą, dużą budowlą wznoszoną w tej technice na ziemiach polskich. Budowa przebiegała szybko. Pracami kierował inż. Teofil Szopa, a doglądał jej osobiście Wiwulski, który przeniósł się z Paryża (gdzie dotychczas miał swoją pracownię) do Wilna. Wzniesiono mury, zamknięto nawę główną i boczne kaplice. Rozpoczęto wznoszenie wieży i prezbiterium. Prace nad budową przerwała I wojna światowa i przedwczesna (1919) śmierć projektanta.
Po wojnie nie było wiadomo, czy budowlę uda się dokończyć. Trudno było zdobyć środki finansowe, niezbędne do realizacji tego ambitnego zamierzenia, ale jeszcze większą trudnością był fakt, iż Wiwulski pozostawił jedynie luźne szkice przyszłej świątyni, a nie dokładny, ostateczny plan.
Tym niemniej pod koniec lat 20. zdecydowano się dokończyć budowę według nowego projektu, opartego na szkicach Wiwulskiego. Projekt zakładał kościół z kopułą-posągiem Chrystusa o wysokości 68 metrów i monumentalną wieżą o wysokości 108 m, bowiem według zamierzeń twórcy kościół miał się wpisać swoją sylwetką w panoramę Wilna. 
Gdyby ten projekt zrealizowano, kościół Wiwulskiego mógłby stać się dziełem architektury XX w. na miarę barcelońskiej Sagrada Família Antoni Gaudíego.
Na przeszkodzie stanął jednak sprzeciw konserwatywnych kręgów kościelnych, którym nie spodobała się odważna wizja świątyni, a także problemy finansowe i techniczno-wykonawcze.
Zaniechanie.
W 1934 roku zrezygnowano z realizacji projektu Wiwulskiego i zlecono przygotowanie nowego warszawskiemu architektowi, Maksymilianowi Bystydzieńskiemu. Zmniejszył on figurę-posąg oraz zmienił zwieńczenie wieży. W 1937 roku z inicjatywy arcybiskupa wileńskiego Romualda Jałbrzykowskiego zdecydowano o wznowieniu prac budowlanych. I tym razem ich przebieg przerwała wojna. W 1944 roku niedokończony kościół został uszkodzony; po wojnie otwarty, spełniał posługi religijne do 1964 roku, kiedy to zarządzeniem władz Litewskiej SRR został rozebrany, a na jego fundamentach wzniesiono Pałac Kultury Budowlanych. Spoczywające dotychczas w kościele prochy Wiwulskiego przeniesiono na Cmentarz Na Rossie.

</doc>
<doc id="1760062" url="https://pl.wikipedia.org/wiki?curid=1760062" title="Rewrite (singel)">
Rewrite (singel)

 − piąty singel japońskiej grupy muzycznej Asian Kung-Fu Generation, wydany 4 sierpnia 2004. Pochodzi z albumu "Sol-fa". Tytułowy utwór usłyszeć można w anime Fullmetal Alchemist.

</doc>
<doc id="1760065" url="https://pl.wikipedia.org/wiki?curid=1760065" title="Nikanor (Kamienski)">
Nikanor (Kamienski)

Nikanor, imię świeckie: Nikifor Tymofiejewicz Kamienski, "Никифор Тимофеевич Каменский" (ur. 25 maja 1847 w okolicach Astrachania – zm. 27 listopada 1910 w Kazaniu) – biskup, a następnie arcybiskup Rosyjskiego Kościoła Prawosławnego. 
Życiorys.
Urodził się w rodzinie diakona prawosławnego. Ukończył seminarium duchowne w Astrachaniu w 1868 i w tym samym roku przyjął święcenia kapłańskie. Następnie studiował w Kazańskiej Akademii Duchownej i po jej ukończeniu w 1874 podjął pracę nauczyciela w seminarium nauczycielskim w Kazaniu. Kończąc studia, uzyskał tytuł magistra teologii. W tym czasie odbył pielgrzymkę do Ziemi Świętej i do Egiptu. 6 października 1879 został rektorem seminarium duchownego w Kazaniu. Dziesięć lat później złożył śluby zakonne i w tym samym roku otrzymał godność archimandryty. 7 marca 1891 został biskupem pomocniczym eparchii kazańskiej z tytułem biskupa czeboksarskiego. 16 kwietnia 1893 został biskupem archangielskim i chołmogorskim, zaś 10 lutego 1896 przeniesiono go na katedrę smoleńską. Od 2 stycznia 1899 był biskupem orłowskim, od 28 marca 1902 - jekaterynburskim, zaś od 26 listopada 1903 - grodzieńskim i brzeskim. 31 grudnia 1905 uzyskał tytuł doktora teologii. Wcześniej, 9 grudnia tego samego roku, został arcybiskupem warszawskim i nadwiślańskim. 5 kwietnia 1908 został arcybiskupem kazańskim i swijaskim. Zmarł w 1910 i został pochowany w soborze Zwiastowania w Kazaniu.
Był autorem prac teologicznych i organizatorem badań naukowych nad historią rosyjskiego prawosławia. Jako biskup Archangielska zasłużył się osobistym zaangażowaniem w pracę duszpasterską i misyjną na trudno dostępnych obszarach północnej części Rosji europejskiej. Współtworzył monaster św. Michała w Archangielsku oraz pierwszy wykaz parafii i cerkwi eparchii archangielskiej. Podobną pracę prowadził w eparchii orłowskiej.

</doc>
<doc id="1760066" url="https://pl.wikipedia.org/wiki?curid=1760066" title="Kimi no Machi Made">
Kimi no Machi Made

 − szósty singel japońskiej grupy muzycznej Asian Kung-Fu Generation, wydany 23 września 2004. Pochodzi z albumu "Sol-fa".

</doc>
<doc id="1760077" url="https://pl.wikipedia.org/wiki?curid=1760077" title="(10224) Hisashi">
(10224) Hisashi

(10224) Hisashi – planetoida z pasa głównego asteroid okrążająca Słońce w ciągu 3 lat i 288 dni w średniej odległości 2,43 j.a. Została odkryta 26 października 1997 roku w obserwatorium w "Chichibu" przez Naoto Satō. Nazwa planetoidy pochodzi od "Hisashiego Hirabayashi" (ur. 1943), wysokiego urzędnika JAXA Space Education oraz dyrektora "Space Education Center". Przed nadaniem nazwy planetoida nosiła oznaczenie tymczasowe (10224) 1997 UK22.

</doc>
<doc id="1760078" url="https://pl.wikipedia.org/wiki?curid=1760078" title="Droga wojewódzka nr 543">
Droga wojewódzka nr 543

Droga wojewódzka nr 543 (DW543) – droga wojewódzka łącząca Paparzyn (DK55) z Tywolą (DK15) koło Brodnicy.

</doc>
<doc id="1760080" url="https://pl.wikipedia.org/wiki?curid=1760080" title="Parafia Podwyższenia Krzyża Świętego w Świeradowie-Zdroju">
Parafia Podwyższenia Krzyża Świętego w Świeradowie-Zdroju

 
Parafia pw. Podwyższenia Krzyża Świętego w Świeradowie-Zdroju – parafia rzymskokatolicka w dekanacie gryfowskim w diecezji Legnickiej. Jej proboszczem jest ks. Marian Balcewicz. Obsługiwana przez księży diecezjalnych. Erygowana 1 stycznia 1945. Obejmuje północno-zachodnią część miasta - Czerniawę-Zdrój.

</doc>
<doc id="1760081" url="https://pl.wikipedia.org/wiki?curid=1760081" title="Blue Train">
Blue Train

 − siódmy singel japońskiej grupy muzycznej Asian Kung-Fu Generation, wydany 30 listopada 2005. Pochodzi z albumu "Fanclub".

</doc>
<doc id="1760084" url="https://pl.wikipedia.org/wiki?curid=1760084" title="DW543">
DW543



</doc>
<doc id="1760085" url="https://pl.wikipedia.org/wiki?curid=1760085" title="World Apart">
World Apart

 − ósmy singel japońskiej grupy muzycznej Asian Kung-Fu Generation, wydany 15 lutego 2006. Pochodzi z albumu "Fanclub".

</doc>
<doc id="1760086" url="https://pl.wikipedia.org/wiki?curid=1760086" title="Ihor Żabczenko">
Ihor Żabczenko

Ihor Wałentynowycz Żabczenko, ukr. Ігор Валентинович Жабченко, ros. Игорь Валентинович Жабченко, "Igor Walentinowicz Żabczienko" (ur. 1 lipca 1968 w Kijowie) – ukraiński piłkarz, grający na pozycji obrońcy lub pomocnika, Ukrainy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Dynama Kijów. Pierwszy trener - Ołeksandr Szpakow. W 1986 rozpoczął karierę piłkarską w drużynie rezerwowej Dynama. Przez wysoką konkurencję nie potrafił przebić do podstawowego składu i po trzech sezonach przeniósł się do Dynamo Biała Cerkiew, który był farm klubem kijowskiej drużyny. W 1990 próbował swoich sił w Zenicie Leningrad, ale po 3 rozegranych meczach powrócił do Ukrainy, gdzie został piłkarzem Kreminia Krzemieńczuk. W 1993 przeszedł do Czornomorca Odessa. W 1996 bronił barw zagranicznych klubów Bene Jehuda Tel Awiw oraz Rotor Wołgograd. Następnie po występach w Szachtarze Donieck i Sudnobudiwnyku Mikołajów powrócił w sezonie 1998/99 do Czornomorca. Kolejnymi klubami w jego karierze były Metałurh Donieck oraz Metałłurg Krasnojarsk. Karierę piłkarską zakończył w 2001 jako piłkarz Systemy-Boreksu Borodzianka.
Kariera reprezentacyjna.
28 października 1992 roku debiutował w narodowej reprezentacji Ukrainy w zremisowanym 1:1 meczu towarzyskim z Białorusią. Łącznie rozegrał 11 gier reprezentacyjnych.
Kariera trenerska.
Po zakończeniu kariery piłkarskiej (po 1 meczu w składzie Systemy-Boreksu Borodzianka) został jej głównym trenerem. Od 2003 pracował z juniorskimi reprezentacjami Ukrainy U-17 i U-19. W lipcu 2008 przyjął propozycję pracy na stanowisku głównego trenera Zirki Kirowohrad. 1 lipca 2010 roku wygasł jego kontrakt z klubem, ale niedługo po tym podpisał nowy kontrakt z klubem PFK Sumy. 16 czerwca 2011 podał się do dymisji tak jak nie udało się awansować do Pierwszej lihi. 22 sierpnia 2011 powrócił do kierowania Zirką Kirowohrad, ale już 9 listopada 2011 został zwolniony z zajmowanego stanowiska. W lutym 2013 ponownie przystąpił do pracy trenerskiej w klubie Hirnyk-Sport Komsomolsk. Po wygaśnięciu kontraktu w grudniu 2016 postanowił nie kontynuować prace w klubie. W sierpniu 2018 dołączył do sztabu szkoleniowego Dynama Kijów. 13 września 2019 ponownie objął prowadzenie klubem Hirnyk-Sport Horiszni Pławni.

</doc>
<doc id="1760088" url="https://pl.wikipedia.org/wiki?curid=1760088" title="Tamás Deutsch">
Tamás Deutsch



</doc>
<doc id="1760089" url="https://pl.wikipedia.org/wiki?curid=1760089" title="Park Miniatur Warmii i Mazur">
Park Miniatur Warmii i Mazur

Park Miniatur Warmii i Mazur – atrakcja edukacyjno-rozrywkowa, której celem jest przybliżenie bogactwa kulturalnego, etnograficznego i architektonicznego regionów Warmii i Mazur. Park powstał w 2009. Zlokalizowany jest w Gierłoży tuż obok Kętrzyna, w bezpośrednim sąsiedztwie Wilczego Szańca. Swoim zasięgiem obejmuje obszar ponad 30 000 m².
W zbiorach Parku znajdują się miniatury w skali 1:25 wybranych, charakterystycznych dla regionu obiektów, eksponaty historyczne i archeologiczne. Miniatury rozlokowane są jakby na gigantycznej mapie Warmii i Mazur. W ten sposób „wędrując” po regionie, zwiedza się najważniejsze, także już nieistniejące, budowle dawnych Prus Wschodnich. Na terenie znajduje się również były ogród warzywny i oranżeria Kwatery Głównej Adolfa Hitlera oraz lapidarium. Ekspozycję uzupełniają prezentowane na wielkoformatowych nośnikach wystawy fotograficzne: „W cieniu Wilczego Szańca” oraz „Antlantyda”. Lista miniatur: zamek w Malborku, pałac w Drogoszy, śluza na Kanale Mazurskim, zamki w Reszlu, Lidzbarku Warmińskim i Nidzicy, twierdza Boyen, bazylika w Świętej Lipce, olsztyńska Wysoka Brama, grobowiec rodziny Farenheid w Rapie, Wieża Bismarcka w Mrągowie, wiadukt kolejowy w Stańczykach, chata mazurska, pałac w Sztynorcie, wiatrak w Bęsi, kapliczka warmińska oraz słup graniczny z Prostek wyznaczający niegdyś granicę między Prusami i Rzecząpospolitą Obojga Narodów.
Atrakcje.
Uczniowie szkół oraz wszyscy turyści mogą zainteresować się wystawą militariów z czasów II wojny światowej. Istnieje również możliwość oddania strzałów z unikatowych replik broni wojennych. Zwiedzającym zostają również przybliżone obiekty i działania wojskowe prowadzone w regionie Warmii i Mazur, a zwłaszcza z lat 1941-1944, m.in. dzięki projekcjom filmów dotyczących tamtejszych wydarzeń oraz makiecie Wilczego Szańca o powierzchni 40 m².
Ciekawym przedsięwzięciem jest również stworzenie obozowiska rycerskiego, w którym można przymierzyć zbroje rycerskie, zrobić zdjęcie w pełnym rynsztunku czy oddać strzały z łuku i kuszy.
W Parku Miniatur Warmii i Mazur organizowane są również pikniki i rekonstrukcje historyczne, które pozwolą wszystkim uczestnikom przenieść się w czasie do najważniejszych momentów w historii Polski – panowania wczesnośredniowiecznych Słowian, XV- i XVII-wiecznych rycerzy, wojsk napoleońskich oraz czasów II wojny światowej, kiedy organizowany jest Zlot Grup Rekonstrukcyjnych Walkiria. Odwiedzający mogą zobaczyć życie ich codzienne, wziąć udział w grach i zabawach, nauczyć się posługiwania bronią oraz zobaczyć pokazy musztry i inscenizacje walk.
W obiekcie działa również Park Zabaw, gdzie dzieci mogą spędzić wolny czas. Znajdują się tam nowoczesne i bezpieczne urządzenia z wesołych miasteczek, w tym m.in. kolejka elektryczna, bungee, zjeżdżalnie – dmuchana i tradycyjna, huśtawki, karuzele.

</doc>
<doc id="1760090" url="https://pl.wikipedia.org/wiki?curid=1760090" title="Charles Cowper">
Charles Cowper

Charles Cowper (ur. 26 kwietnia 1807 w Dryford w Anglii, zm. 19 października 1875 w Londynie) – australijski polityk, pięciokrotny premier Nowej Południowej Walii.
Życiorys.
Urodził się w Anglii, ale już jako dwuletnie dziecko wraz z ojcem wyemigrował do Australii. Wykształcenie odebrał głównie w domu, a następnie podjął pracę jako urzędnik władz kolonii Nowa Południowa Walia. W 1833 odszedł ze służby państwowej i zaczął utrzymywać się z własnych posiadłości ziemskich. W roku 1843 został wybrany do Rady Ustawodawczej Nowej Południowej Walii. Był współzałożycielem pierwszej w Australii kompanii kolejowej, która jednak szybko wpadła w kłopoty finansowe i już po sześciu latach działalności musiała zostać znacjonalizowana. W 1850 na krótko stracił swój mandat parlamentarny, ale odzyskał go rok później, startując w innym okręgu.
Pierwsze dwa premierostwa.
Jako polityk sprzeciwiał się dalszemu przysyłaniu do Australii brytyjskich skazańców (trzeba pamiętać, iż kolonia ta została założona jako karna). W 1851 stanął na czele walczącej o to organizacji, obejmującej swym zasięgiem cztery kolonie australijskie oraz Nową Zelandię. Po przyznaniu Nowej Południowej Walii autonomii i niepowodzeniu jej pierwszego rządu pod wodzą Stuarta Donaldsona (który przetrwał niespełna trzy miesiące), otrzymał misję stworzenia nowego gabinetu. Jemu również nie udało się stworzyć stabilnej większości (w Australii nie było jeszcze wówczas zorganizowanych partii politycznych) i po nieco ponad miesiącu jego gabinet upadł w wyniku przegłosowania wotum nieufności. Cowper odmówił wejścia w skład kolejnego gabinetu, sformowanego przez Henry’ego Parkera.
Parker przetrwał na stanowisku premiera niespełna rok, po czym – we wrześniu 1857 – władza powróciła w ręce Cowpera. Jego drugi gabinet odznaczał się dużą rotacją kadr – choć stanowisk do obsadzenia było tylko siedem, w ciągu dwóch lat urzędowania przewinęło się przez niego aż 13 osób. Cowperowi nie udało się przeforsować zmian dotyczących gospodarki ziemskiej (mających zwiększyć obciążenia spoczywające na wielkich posiadaczach gruntów), ale przeprowadził ważną reformę prawa wyborczego. Zwiększono liczbę okręgów wyborczych i zniesiono cenzus majątkowy, umożliwiając głosowanie wszystkim dorosłym mężczyznom. Wprowadzono także zasadę tajności głosowania. Rząd Cowpera przeprowadził także przez parlament reformę sądownictwa, tworzącą sądy okręgowe, i ograniczył finansowanie wydarzeń o charakterze religijnym ze środków państwowych. Podał swój gabinet do dymisji w 1859, po przegranym głosowaniu w sprawie jednej z ustaw ze sfery edukacji. Dzień później zrezygnował z zasiadania w parlamencie. Parę miesięcy później powrócił do niego, lecz nie jako członek wybieralnej izby niższej, tylko pochodzącej z nominacji izby wyższej.
Kolejne trzy premierostwa.
W 1860 ponownie znalazł się w rządzie, obejmując ważną tekę sekretarza kolonii w gabinecie John Robertsona. Głównym celem Robertsona było przeprowadzenie reformy ziemskiej, dlatego w styczniu 1861 postanowił skupić się wyłącznie na tej sprawie. Oddał premierostwo Cowperowi, samemu zostając ministrem ds. ziemi. Trzeci gabinet Cowpera wprowadził system współfinansowania przez władze Nowej Południowej Walii kosztów imigracji do tej kolonii wolnych Brytyjczyków (mogli liczyć przede wszystkim na znacznie tańszy lub wręcz darmowy transport do Australii). Całkowicie zakazał też przekazywania jakichkolwiek pieniędzy publicznych związkom wyznaniowym. Przetrwał do października 1863, gdy upadł pod ciężarem oskarżeń o nieudolność w zarządzaniu finansami publicznymi.
Cowper powrócił do władzy po wyborach z lutego 1865 – po raz czwarty został wtedy premierem. Miał jednak kłopoty z zapewnieniem sobie wystarczającego poparcia w parlamencie. W styczniu 1866 po raz kolejny jego gabinet upadł, a on sam wycofał się z życia politycznego, chcąc zająć się pomnażaniem własnego majątku. Nie wytrzymał jednak długo na politycznej emeryturze. W 1869 kolejny raz wywalczył mandat parlamentarny, a w 1870 na niespełna rok po raz piąty objął stanowisko szefa rządu. Następnie został szefem przedstawicielstwa kolonii w Londynie. Zmarł w czasie pełnienia tego urzędu, w październiku 1875 roku. Miał 68 lat.
Odznaczenia.
Był dwukrotnie – w latach 1869 i 1871 – odznaczany Orderem św. Michała i św. Jerzego. Za drugim otrzymał order klasy Rycerz Komandor, co dało mu prawo do tytułu "Sir". Jego nazwiskiem nazwany został okręg wyborczy Cowper.

</doc>
<doc id="1760093" url="https://pl.wikipedia.org/wiki?curid=1760093" title="US Open 2009">
US Open 2009

US Open 2009 – ostatni, czwarty w sezonie tenisowy turniej wielkoszlemowy, który odbywał się pomiędzy 31 sierpnia a 14 września, na twardych kortach nowojorskiego USTA Billie Jean King National Tennis Center. Była to 129. edycja rozgrywek.
Obrońcami tytułów w grze pojedynczej byli Szwajcar Roger Federer i Amerykanka Serena Williams. W grze podwójnej tytułów bronili para: amerykańska Bob Bryan–Mike Bryan oraz zimbabwo–amerykańska Cara Black–Liezel Huber.

</doc>
<doc id="1760095" url="https://pl.wikipedia.org/wiki?curid=1760095" title="Aru Machi no Gunjō">
Aru Machi no Gunjō

 − dziewiąty singel japońskiej grupy muzycznej Asian Kung-Fu Generation, wydany 29 listopada 2006. Pochodzi z albumu "World World World". Tytułowy utwór usłyszeć można w anime "Tekkon Kinkreet".

</doc>
<doc id="1760096" url="https://pl.wikipedia.org/wiki?curid=1760096" title="Ostrzeszowski Hufiec Harcerzy im. Szarych Szeregów">
Ostrzeszowski Hufiec Harcerzy im. Szarych Szeregów

Ostrzeszowski Hufiec Harcerzy im. Szarych Szeregów – jednostka terytorialna Organizacji Harcerzy ZHR, należąca do Dolnośląskiej Chorągwi Harcerzy ZHR. Zrzesza drużyny i gromady działające na terenie Kalisza, Ostrzeszowa, Kobylej Góry i Siedlikowa.
Historia.
Powołany w dniu 2 października 1992 rozkazem Naczelnika Harcerzy hm. Tomasza Maracewicza.
W okresie od (19 marca 1989 – 2 października 1992) hufiec działał w strukturach ZHP r. zał. 1918,a po zjednoczeniu w ZHR.

</doc>
<doc id="1760097" url="https://pl.wikipedia.org/wiki?curid=1760097" title="(10464) Jessie">
(10464) Jessie

(10464) Jessie – planetoida z pasa głównego asteroid okrążająca Słońce w ciągu 3 lat i 288 dni w średniej odległości 2,43 j.a. Została odkryta 17 września 1979 w Agassiz Station Harvard College Observatory. Nazwa planetoidy pochodzi od pochodzącej z Harvardu w stanie Massachusetts tragicznie zmarłej Jessiki Lynn „Jessie” Peterson (1994–2009). Przed nadaniem nazwy planetoida nosiła oznaczenie tymczasowe (10464) 1979 SC.

</doc>
<doc id="1760098" url="https://pl.wikipedia.org/wiki?curid=1760098" title="Jean Guillou">
Jean Guillou

Jean Victor Arthur Guillou (ur. 18 kwietnia 1930 w Angers, zm. 26 stycznia 2019 w Paryżu) – francuski kompozytor, organista, pianista i pedagog.
Jako muzyk samouk w wieku 12 lat zaczął pełnić funkcję organisty w kościele St. Serge w Angers. W latach 1945–1955 studiował w Konserwatorium Paryskim, a jego nauczycielami byli Marcel Dupré, Maurice Duruflé i Olivier Messiaen. W 1955 został profesorem organów i kompozycji w Instytucie Muzyki Sakralnej w Lizbonie. Ze względów zdrowotnych przeniósł się do Berlina w 1958. Od 1963 pełnił funkcję organisty tytularnego w kościele św. Eustachego w Paryżu.

</doc>
<doc id="1760099" url="https://pl.wikipedia.org/wiki?curid=1760099" title="Park Leśny Arkoński">
Park Leśny Arkoński

Park Leśny Arkoński (Uroczysko Las Arkoński) zwany powszechnie Lasem lub Laskiem Arkońskim (do 1945 ) – leśny obszar rekreacyjny wchodzący w skład leśnego kompleksu promocyjnego Puszcze Szczecińskie, fragment Puszczy Wkrzańskiej, o powierzchni 976,9 ha, położony w północnej i północno-zachodniej części Szczecina na Wzgórzach Warszewskich. Obejmuje swoim obszarem północne części osiedli Arkońskie-Niemierzyn, zachodnią część osiedla Osów, a także wschodnią granicę osiedla Głębokie.
Zajmuje falisty teren o deniwelacji około 100 m (Płaskowzgórze Warszewskie osiąga wysokość 120 m n.p.m., a jezioro Głębokie 19 m n.p.m.). Las Arkoński porasta las mieszany, w którym występuje sosna zwyczajna, buk zwyczajny oraz dąb, brzoza brodawkowata, topole, olsza czarna. Wiele gatunków zostało wprowadzonych przez człowieka, jak modrzew europejski i daglezja zielona. 
Krajobraz Parku Leśnego jest urozmaicony, znajdują się tu liczne wzniesienia, tj. Wzgórze Arkony (70,3 m n.p.m.) i Wzgórze Sobótki (około 70 m n.p.m.). Przez teren parku przepływa szereg potoków: Osówka, Arkonka, Zielonka, Żabiniec, Kijanka i kilka pomniejszych. Zagłębienia terenu zajmuje kilka małych jezior: Arkonka, Goplany i Głuszec oraz stawy Syrenie Stawy, Cichy Staw, Górny Staw i mniejsze.
Jedną z najurokliwszych części Parku Leśnego Arkońskiego jest Dolina Siedmiu Młynów, która obejmuje część górnego biegu Osówki, pomiędzy osiedlami Głębokie i Osów. Dolina wchodzi w skład zespołu przyrodniczo-krajobrazowego "Dolina Siedmiu Młynów i źródła strumienia Osówka".
Las Arkoński posiada istotne znaczenie na szczecińskiej mapie miejsc przeznaczonych na sport, wypoczynek i rekreację. Znajdują się tu liczne trasy spacerowe (z wyznaczonymi szlakami turystycznymi), kilka punktów widokowych, tor saneczkowy, a nawet wyciąg narciarski. Na terenie Parku Leśnego mieści się ośrodek sportów konnych, a w miejscu dawnego jeziora Arkonka, miejskie kąpielisko. Przy ul. Arkońskiej znajduje się stadion Arkonii Szczecin. W obrębie kompleksu mieści się także Młodzieżowy Ośrodek Socjoterapii im. św. Brata Alberta w Szczecinie.
Południowa część Lasku Arkońskiego wraz z Parkiem Kasprowicza tworzy zespół przyrodniczo-krajobrazowy "Zespół Parków Kasprowicza-Arkoński" o łącznej powierzchni 96,8 ha. 
Las Arkoński jest ważnym miejscem dla rodzimowierców słowiańskich. Nazwa nawiązuje do Arkony – miejsca kultu Świętowita. Członkowie Związku Wyznaniowego „Rodzima Wiara” urządzają w Lesie Arkońskim obchody Jarego Święta, Święta Ognia i Wody (Noc Kupały), Święta Plonów, Dziadów i Święta Godowego.

</doc>
<doc id="1760100" url="https://pl.wikipedia.org/wiki?curid=1760100" title="After Dark (singel)">
After Dark (singel)

 − dziesiąty singel japońskiej grupy muzycznej Asian Kung-Fu Generation, wydany 7 listopada 2007. Pochodzi z albumu "World World World". Tytułowy utwór usłyszeć można w anime "Bleach".

</doc>
<doc id="1760101" url="https://pl.wikipedia.org/wiki?curid=1760101" title="Dyskografia Masta Killi">
Dyskografia Masta Killi

Poniżej przedstawiona jest dyskografia amerykańskiego rapera Masta Killi.

</doc>
<doc id="1760102" url="https://pl.wikipedia.org/wiki?curid=1760102" title="Matka Boska Kazańska">
Matka Boska Kazańska



</doc>
<doc id="1760103" url="https://pl.wikipedia.org/wiki?curid=1760103" title="Tamás Deutsch (polityk)">
Tamás Deutsch (polityk)

Tamás Deutsch (ur. 27 lipca 1966 w Budapeszcie) – węgierski polityk i prawnik, poseł do Parlamentu Europejskiego VII, VIII i IX kadencji.
Życiorys.
Ukończył studia prawnicze na Uniwersytecie im. Loránda Eötvösa w Budapeszcie. W 1988 był wśród założycieli Związku Młodych Demokratów, na bazie którego powstała partia Fidesz, brał udział w wydarzeniach Jesieni Ludów m.in. w Pradze.
Od 1990 do 2009 był posłem do Zgromadzenia Narodowego. Od stycznia 1999 do maja 2002 zajmował stanowisko ministra ds. młodzieży i sportu.
W wyborach europejskich w 2009 uzyskał mandat deputowanego do Parlamentu Europejskiego. Został członkiem grupy chadeckiej i wiceprzewodniczącym Komisji Kontroli Budżetowej. W 2014 i 2019 z powodzeniem ubiegał się o europarlamentarną reelekcję.

</doc>
<doc id="1760105" url="https://pl.wikipedia.org/wiki?curid=1760105" title="Lu Lan">
Lu Lan

Lu Lan (chin. upr. 卢兰, chin. trad. 盧蘭, pinyin "Lú Lán"; ur. 2 maja 1987 w Changzhou) – chińska badmintonistka, dwukrotna medalistka mistrzostw świata oraz dwukrotnie srebrna medalistka mistrzostw Azji.
Największym sukcesem badmintonistki jest złoty i brązowy medal mistrzostw świata w grze pojedynczej. Tytuł najlepszej zawodniczki zdobyła podczas turnieju w 2009 roku w Hajdarabad. Brązowy medal zdobyła w 2007 roku w stolicy Malezji. Na mistrzostwach Azji zdobyła dwa srebrne medale: w 2007 i 2011 roku.
Zwyciężczyni Polish Open w 2004 roku w grze pojedynczej.

</doc>
<doc id="1760106" url="https://pl.wikipedia.org/wiki?curid=1760106" title="Korogaru Iwa, Kimi ni Asa ga Furu">
Korogaru Iwa, Kimi ni Asa ga Furu

 − jedenasty singel japońskiej grupy muzycznej Asian Kung-Fu Generation, wydany 6 lutego 2008. Pochodzi z albumu "World World World".

</doc>
<doc id="1760108" url="https://pl.wikipedia.org/wiki?curid=1760108" title="The British-Polish Correspondence Club (BPCC)">
The British-Polish Correspondence Club (BPCC)

Friendship &amp; Exchange Club
Pod koniec II wojny światowej powstał jeden z pierwszych, dużych klubów korespondencyjnych. Miał służyć nowej polskiej emigracji (BPCC), a stał się klubem o zasięgu globalnym, szerzącym idee ‘przyjaźni ponad granicami’ (Friendship&amp;Exchange). „Może wydawać się nieprawdopodobne, że cokolwiek może przetrwać tak długo w tak bardzo zmieniającym się świecie...” "/Kathleen S. Richardson, sekretarz, w 60. rocznicę klubu i roku jego rozwiązania/"
Historia.
The British-Polish Correspondence Club (BPCC), Brytyjsko-Polski Klub Korespondencyjny powstał w kwietniu 1945 r. w Szkocji, założony przez kapitana Wojska Polskiego, Wincentego Szczęsnowicza (pseudo Vincent Swicz), który został jego sekretarzem. Kierował klubem przez 33 lata, początkowo z Kirkcaldy (Fife). W 1952 r. Klub zmienił nazwę na Friendship and Exchange (też Friendship Exchange) i przeniósł siedzibę do Whitby (Yorkshire).
W 1978 r. po wyjeździe Szczęsnowicza do Polski, sekretarzem Klubu została Kathleen S. Richardson. Kierowała Klubem z Hastings (Sussex), do jego rozwiązania w 2005 r.
Program.
Według deklaracji programowej z 1945 r. „...celem Klubu jest propagowanie przyjaźni między Anglikami i Polakami, zwłaszcza ludźmi młodymi, za pomocą wymiany korespondencji, osobistych kontaktów, a w przyszłości dwustronnych wizyt [...], wymiana listów z Polakami, zdemobilizowanymi żołnierzami, przebywającymi obecnie w Wielkiej Brytanii i tymi w Polsce [...] Klub nasz ma jaką taką rację bytu, o ile poprzez Klub zdziałamy coś pożytecznego dla Polski.”
Klub był bardzo pomocny polskim zdemobilizowanym żołnierzom i powojennej polskiej emigracji na Wyspach Brytyjskich w adaptacji do nowych warunków i w zachowaniu łączności z Krajem.
Powstanie klubu i działalność kpt. Wincentego Szczęsnowicza były popierane przez jego wojskowych przełożonych, więc musiały odpowiadać określonym planom politycznym polskich władz emigracyjnych.
Priorytety emigracji ulegały zmianie, a wzrastało zainteresowanie nie-Anglików i nie-Polaków Klubem. Szczęsnowicz pisał: „Nazwa Klubu „Brytyjsko-Polski” nie zachęcała osób z innych krajów by do nas dołączać. Należało ją zmienić tak, by przemawiała też do innych.”
Klub o nowej nazwie Friendship &amp; Exchange chciał być klubem „ponad granicami, oazą szczerej przyjaźni”, propagował idee wzajemnego zbliżenia ludzi różnych krajów, kultur i poglądów za pomocą korespondencji i spotkań.
Działalność.
BPCC gdy powstał zrzeszał 933 członków, w tym nieco więcej niż połowę Polaków. Taka też była przeciętna liczba członków Klubu w różnych okresach jego istnienia, chociaż w 1947 r. przekraczała 2100. Klub Friendship Exchange w 25-lecie istnienia liczył 782 członków z 70 krajów, w tym 32 z Polski.
Podstawą działania Klubu była korespondencja między członkami, uznawana za obowiązek regulaminowy. Propagowano też wzajemne bezpośrednie kontakty członków, indywidualne i zespołowe (Club Socials).
Działania te koordynował sekretarz, który sam korespondował z większością członków. Bywało, że wysyłał 60 i więcej listów tygodniowo. W ten sposób i za pomocą redagowanego przez siebie Biuletynu i zamieszczanych w nim komunikatów i minifelietonów, podtrzymywał specyficzną dla Klubu atmosferę serdecznej, wzajemnej życzliwości.
Liczba członków klubu i zakres jego oddziaływania nie były nigdy tak duże, jak spodziewał się tego początkowo Szczęsnowicz, marząc o wielotysięcznej międzynarodowej organizacji. Klub pozostawał jednak atrakcyjny i dotrwał do swojego 60-lecia, a uległ dopiero naporowi nowoczesnych środków komunikacji.
W 2005 r., gdy został rozwiązany, liczył 78 członków z 31 krajów, w tym 7 z Polski.
Przepływ członków w klubie był stale duży i w ciągu 60 lat przez klub przewinęło się kilka tysięcy osób różnych narodowości, które przyswajały sobie idee i zwyczaje kultywowane w Klubie.

</doc>
<doc id="1760111" url="https://pl.wikipedia.org/wiki?curid=1760111" title="Edward Listowski">
Edward Listowski

Edward Listowski (ur. 1861, zm. 11 maja 1922 w Grodnie) – rosyjski wojskowy i polski działacz społeczny w Grodnie, wieloletni prezydent miasta (1907–1922).
Życiorys.
Ukończył szkołę realną w Grodnie i Mikołajewską Szkołę Inżynierów. W latach 70. XIX wieku zaciągnął się do armii rosyjskiej, gdzie był kolejno: junkrem, unteroficerem, podporucznikiem i porucznikiem, sztabskapitanem i kapitanem. Zasiadał w Radzie Miejskiej Grodna (wówczas nazywanej „dumą”), będąc od 1907 jej przewodniczącym. Funkcję zachował w okresie okupacji niemieckiej (1915–1919) oraz po wyzwoleniu miasta przez Wojsko Polskie (w 1919 i 1920). W odrodzonej Rzeczypospolitej prezydentem miasta był do śmierci, która nastąpiła 11 maja 1922.
Był właścicielem licznych nieruchomości w mieście (m.in. na ulicy Policyjnej oraz Prospekcie Jakuba). Został pochowany na cmentarzu farnym w Grodnie.

</doc>
<doc id="1760112" url="https://pl.wikipedia.org/wiki?curid=1760112" title="Sekretna Wiewiórka">
Sekretna Wiewiórka

Sekretna Wiewiórka – amerykański serial animowany nadawany w latach 1965–1968, którego "showrunnerami" byli William Hanna i Joseph Barbera. Bohaterem serialu jest tytułowy tajny zwierzęcy agent, a sam serial parodiuje konwencję filmów szpiegowskich, szczególnie zaś filmy bondowskie.

</doc>
<doc id="1760115" url="https://pl.wikipedia.org/wiki?curid=1760115" title="Fujisawa Loser">
Fujisawa Loser

 − dwunasty singel japońskiej grupy muzycznej Asian Kung-Fu Generation, wydany 15 października 2008. Pochodzi z albumu "Surf Bungaku Kamakura".

</doc>
<doc id="1760117" url="https://pl.wikipedia.org/wiki?curid=1760117" title="Witalij Postranski">
Witalij Postranski

Witalij Mychajłowycz Postranski, ukr. Віталій Михайлович Постранський (ur. 2 sierpnia 1977 w Iwano-Frankowsku) – ukraiński piłkarz, grający na pozycji bramkarza.
Kariera piłkarska.
Kariera klubowa.
W wieku 5 lat wyjechał do Lwowa. Wychowanek SDJuSzOR Karpaty Lwów. Pierwszy trener Jurij Susła. Występował w klubach Hałyczyna Drohobycz, LAZ Lwów, Haraj Żółkiew, Karpaty-2 Lwów, FK Lwów. W 2001 wyjechał do Rosji, gdzie został piłkarzem Rotoru Wołgograd, ale szybko powrócił do Ukrainy, gdzie bronił barw Krywbasa Krzywy Róg, Worskły Połtawa i Wołyni Łuck. Na początku 2006 przeszedł do Metałurha Zaporoże. W Wyższej Lidze debiutował 12 marca 2006 roku w meczu z Tawrią Symferopol.
W sierpniu 2009 roku otrzymał od klubu status wolnego agenta. Od września występował w azerskim klubie Simurq Zaqatala. W lipcu 2010 podpisał na rok kontrakt z Tawrią Symferopol. Po wygaśnięciu kontraktu w sierpniu 2011 powrócił do Wołyni Łuck. Nie zagrał żadnego meczu i podczas przerwy zimowej sezonu 2011/2012 zasilił skład Zorii Ługańsk. Po zakończeniu sezonu 2013/14 zakończył karierę piłkarską.

</doc>
<doc id="1760119" url="https://pl.wikipedia.org/wiki?curid=1760119" title="Tianyuraptor">
Tianyuraptor

Tianyuraptor – rodzaj teropoda z rodziny dromeozaurów (Dromaeosauridae) żyjącego we wczesnej kredzie na terenie dzisiejszych Chin. Został opisany w oparciu o niemal kompletny szkielet pochodzący z dolnokredowych osadów formacji Yixian w zachodnim Liaoning. "Tianyuraptor ostromi" był średniej wielkości dromeozaurem o stosunkowo niewielkich widełkach obojczykowych i krótkich kończynach przednich. Miał względnie dużą czaszkę, dłuższą niż kość udowa. Kręgi szyjne są tej samej długości co grzbietowe, co odróżnia "Tianyuraptor" od innych dromeozaurów z Liaoning, których kręgi szyjne są dłuższe od grzbietowych. Ogon był stosunkowo długi, około 4,8 razy dłuższy od kości udowej. U holotypu i jedynego znanego okazu "Tianyuraptor ostromi" mierzy on 960 mm długości – tylne kręgi ogonowe nie zachowały się jednak. Holotyp (STM1–3) był w chwili śmierci prawdopodobnie osobnikiem niemal dorosłym, na co wskazuje szereg cech związanych ze zrastaniem się niektórych kości w miarę dojrzewania. Kończyny przednie są stosunkowo bardzo krótkie, stanowiąc 53% długości kończyn tylnych – są proporcjonalnie krótsze niż u niektórych większych dromeozaurów, takich jak krótkoręki "Austroraptor". Stosunek długości kończyn przednich do tylnych u będącego podobnej wielkości welociraptora wynosił 0,75. U występujących na obecnych terenach grupy Jehol przedstawicieli Microraptorinae kończyny przednie były znacznie bardziej wydłużone, a u form bardziej zaawansowanych mogły pełnić funkcje aerodynamiczne. Mimo iż "Tianyuraptor" osiągał większe rozmiary niż Microraptorinae miał podobnie wydłużone kończyny tylne.
Przeprowadzone przez Zhenga i współpracowników analizy filogenetyczne zasugerowały dwie hipotezy dotyczące filogenezy "Tianyuraptor". Według pierwszej z nich, wspieranej przez sześć drzew największej parsymonii, jest on najbardziej bazalnym przedstawicielem Microraptorinae. Według drugiej hipotezy "Tianyuraptor" może być bazalnym przedstawicielem kladu obejmującego wszystkie laurazjatyckie dromeozaury oprócz Microraptorinae – teoria ta jest sugerowana przez pozostałe 24 spośród 30 wygenerowanych drzew.
Nazwa rodzajowa "Tianyuraptor" pochodzi od Tianyu – nazwy muzeum, w którym przechowywany jest holotyp – oraz łacińskiego słowa "raptor", oznaczającego „rabuś”, zaś epitet gatunkowy gatunku typowego, "ostromi", honoruje amerykańskiego paleontologa Johna Ostroma, który znacząco przyczynił się do zwiększenia wiedzy o dromeozaurach.

</doc>
<doc id="1760120" url="https://pl.wikipedia.org/wiki?curid=1760120" title="Tianyuraptor ostromi">
Tianyuraptor ostromi



</doc>
<doc id="1760121" url="https://pl.wikipedia.org/wiki?curid=1760121" title="Stanisław Nahorski (adwokat)">
Stanisław Nahorski (adwokat)

Stanisław Nahorski (ur. 1826, zm. ) – polski adwokat i działacz społeczny związany z Grodnem, drugi mąż Elizy Orzeszkowej. 
Życiorys.
Z wykształcenia był prawnikiem i działał jako adwokat. Do 1866 kierował referatem Grodzieńskiej Izby Sądu Cywilnego. W 1883 został prezesem Grodzieńskiego Towarzystwa Dobroczynności. W latach 80. współzakładał i stanął na czele polskich organizacji społecznych w mieście (m.in. Towarzystwa Uczącej Się Młodzieży i Resursy Obywatelskiej). Później zakładał m.in. Towarzystwo Kredytowe w Grodnie. Zasiadał w Zarządzie Miejskim. 
Nabył dom przy ul. Murawiowskiej, gdzie mieszkał wraz z pierwszą żoną Leokadią Nahorską (zm. 1894), oraz drugą – pisarką Elizą Orzeszkową, poślubioną w 1894. Oboje zostali pochowani na cmentarzu farnym w Grodnie. 

</doc>
<doc id="1760122" url="https://pl.wikipedia.org/wiki?curid=1760122" title="Wioślarstwo na Letnich Igrzyskach Olimpijskich 2008 – jedynka kobiet">
Wioślarstwo na Letnich Igrzyskach Olimpijskich 2008 – jedynka kobiet

Jedynka kobiet (W1x) – konkurencja rozgrywana podczas Letnich Igrzysk Olimpijskich 2008 w Pekinie między 9 a 16 sierpnia w Parku Olimpijskim Shunyi.

</doc>
<doc id="1760124" url="https://pl.wikipedia.org/wiki?curid=1760124" title="Ágnes Hankiss">
Ágnes Hankiss

Ágnes Hankiss (ur. 7 marca 1950 w Budapeszcie, zm. 17 sierpnia 2021 tamże) – węgierska polityk i pisarka, posłanka do Parlamentu Europejskiego VII kadencji.
Życiorys.
Ukończyła studia z zakresu psychologii klinicznej na Uniwersytecie im. Loránda Eötvösa w Budapeszcie (1973). Pracowała przez około dziesięć lat na uczelni. W latach 90. zaangażowała się w działalność Fideszu. Była radną Budapesztu (1990–1994) oraz doradczynią frakcji tej partii w Zgromadzeniu Narodowym (1994–1998). Od 1996 do 2008 reprezentowała Fidesz w radzie fundacji powierniczej publicznego radia. W 2008 weszła w skład zarządu Duna Televízió. W latach 2003–2008 prowadziła różne magazyny publicystyczne.
Opublikowała kilka pozycji książkowych. Była scenarzystką filmu "Érzékeny búcsú a fejedelemtöl" z 1987 z główną rolą Krzysztofa Wakulińskiego.
W wyborach europejskich w 2009 uzyskała mandat deputowanej do Parlamentu Europejskiego. Została członkinią grupy chadeckiej i wiceprzewodniczącą Komisji Petycji. W PE zasiadała do 2014.

</doc>
<doc id="1760125" url="https://pl.wikipedia.org/wiki?curid=1760125" title="10728 Vladimirfok">
10728 Vladimirfok



</doc>
<doc id="1760127" url="https://pl.wikipedia.org/wiki?curid=1760127" title="Vini">
Vini

Vini – rodzaj ptaka z podrodziny dam (Loriinae) w rodzinie papug wschodnich (Psittaculidae).
Zasięg występowania.
Do rodzaju należą gatunki endemiczne występujące na tropikalnych wyspach Oceanii.
Charakterystyka.
Długość ciała 15–20 cm; masa ciała 21–92 g. Wszyscy przedstawiciele tego rodzaju charakteryzują się jaskrawym upierzeniem.
Systematyka.
Podział systematyczny.
Do rodzaju należą następujące występujące współcześnie gatunki:
oraz gatunki wymarłe:
Status i ochrona.
Większość gatunków papug z rodzaju "Vini" jest zagrożona wyginięciem. Spowodowane jest to ingerencją człowieka w środowisko naturalne wysp zasiedlanych przez te ptaki. Obszar ich występowania został silnie ograniczony. Dwa gatunki wyginęły jeszcze przed przybyciem pierwszych Europejczyków na wyspy Pacyfiku. Głównymi przyczynami zmniejszania się liczby osobników tego rodzaju są introdukowane gatunki zwierząt, przede wszystkim szczury, oraz utrata siedlisk.

</doc>
<doc id="1760128" url="https://pl.wikipedia.org/wiki?curid=1760128" title="Konstanty Terlikowski">
Konstanty Terlikowski

Konstanty Terlikowski (ur. 1 stycznia 1895 w Białowieży, zm. w czasie II wojny światowej w łagrze sowieckim) – polski sędzia i adwokat, działacz społeczny i polityk, poseł na Sejm II i III kadencji (1928–1935) oraz senator IV kadencji (1935–1938) w II RP. 
Życiorys.
Ukończył studia na Wydziale Prawa Uniwersytetu Petersburskiego. W czasie I wojny światowej działał w POW. W 1918 znalazł się wśród członków Polskiego Komitetu Demokratycznego i Rady Naczelnej Ziemi Grodzieńskiej. W II Rzeczypospolitej pracował jako sędzia i adwokat, działał również w Federacji Polskich Związków Obrony Ojczyzny. Był radnym Grodna. W 1928 wybrany posłem na Sejm II kadencji z okręgu obejmującego Grodno i Suwalszczyznę. Reelekcję uzyskał w 1930 z tego samego regionu. W 1935 wybrany senatorem IV kadencji z województwa białostockiego (mandat sprawował do jesieni 1938). We wrześniu 1939 pojmany w Grodnie przez NKWD, następnie więziony w Sorokłagu w obwodzie archangielskim, gdzie zmarł.

</doc>
<doc id="1760129" url="https://pl.wikipedia.org/wiki?curid=1760129" title="Francuska Rada Kultu Muzułmańskiego">
Francuska Rada Kultu Muzułmańskiego

Francuska Rada Kultu Muzułmańskiego (fr. "Conseil français du culte musulman – CFCM") – organizacja muzułmańska uznana przez rząd francuski za reprezentanta całej społeczności muzułmańskiej w kraju.
Powstała w 2003 po wieloletnich negocjacjach między francuskimi muzułmanami i ambasadorami państw islamskich a władzami Republiki. Tworzą ją członkowie głównych francuskich federacji islamskich wybrani w demokratycznych wyborach. Jej główne organy to Zgromadzenie Generalne oraz 25 regionalnych oddziałów zwanych Regionalnymi Radami Kultu Muzułmańskiego ("Conseils regionaux du culte musulman - CRCM").
Uznana za nieskuteczną i po wewnętrznym rozłamie CFCM została odwołana na początku 2023 roku decyzją Emmanuela Macrona, który preferował Francuskie Forum Islamu..
Główne zadania CFCM to:

</doc>
<doc id="1760131" url="https://pl.wikipedia.org/wiki?curid=1760131" title="Marc Muniesa">
Marc Muniesa

Marc Muniesa Martínez (ur. 27 marca 1992 w Lloret de Mar) – hiszpański piłkarz występujący na pozycji obrońcy w hiszpańskiej Gironie. Wychowanek FC Barcelony, młodzieżowy reprezentant Hiszpanii.

</doc>
<doc id="1760132" url="https://pl.wikipedia.org/wiki?curid=1760132" title="Budiwelnyk Połtawa">
Budiwelnyk Połtawa



</doc>
<doc id="1760133" url="https://pl.wikipedia.org/wiki?curid=1760133" title="Kołos Połtawa">
Kołos Połtawa



</doc>
<doc id="1760134" url="https://pl.wikipedia.org/wiki?curid=1760134" title="Worskła-Naftohaz Połtawa">
Worskła-Naftohaz Połtawa



</doc>
<doc id="1760135" url="https://pl.wikipedia.org/wiki?curid=1760135" title="Silbud Połtawa">
Silbud Połtawa



</doc>
<doc id="1760136" url="https://pl.wikipedia.org/wiki?curid=1760136" title="Łeonid Klujew">
Łeonid Klujew

Łeonid Mychajłowycz Klujew, ukr. Леонід Михайлович Клюєв, ros. Леонид Михайлович Клюев, "Leonid Michajłowicz Klujew" (ur. 1 stycznia 1940 w Melitopolu, zm. 1 lipca 1981 w Doniecku) – ukraiński piłkarz, grający na pozycji bramkarza.
Kariera piłkarska.
Rozpoczął karierę piłkarską w Dynamie Kijów, ale nie chciał być zmiennikiem Ołeha Makarowa dlatego w 1962 przeszedł do Szachtara Donieck. Następnie występował w drużynach Zoria Ługańsk, Budiwelnyk Połtawa, Łokomotyw Donieck, Szachtar Gorłówka. W 1974 powrócił do Zorii Ługańsk, w której i ukończył karierę zawodową.

</doc>
<doc id="1760137" url="https://pl.wikipedia.org/wiki?curid=1760137" title="Napoleon I na tronie cesarskim">
Napoleon I na tronie cesarskim

Napoleon I na tronie cesarskim (fr. "Napoléon Ier sur le trône impérial") – portret olejny Jeana-Auguste’a-Dominique’a Ingres’a z 1806, przedstawiający Napoleona I w stroju koronacyjnym. Obecnie przechowywany w Musée de l’Armée w Paryżu.
Okoliczności powstania i historia obrazu.
Okoliczności powstania obrazu nie są do końca jasne. Nie wiadomo, czy Ingres dostał zlecenie na jego wykonanie, czy też młody artysta stworzył go z własnej inicjatywy. Już w 1804 malarz stworzył pierwszy ze swoich dwóch portretów Napoleona, "Bonaparte jako pierwszy konsul". Niewątpliwie jednym z impulsów do powstania dzieła była koronacja Napoleona Bonaparte na cesarza Francuzów 2 grudnia 1804. 
"Napoleon I na tronie cesarskim" został ukończony w 1806. W tym samym roku został zaprezentowany na dorocznym Salonie paryskim. Krótko przed Salonem został zakupiony przez "Corps législatif", ówczesne francuskie zgromadzenie legislacyjne. 
Prezentowany podczas Salonu obraz, wbrew oczekiwaniom autora, nie zebrał przychylnych opinii. Przeciwnie, krytycy wyśmiali jego bizantyjski przepych, prymitywizm i średniowieczny styl, uwieczniający rządzących w pełni ich chwały. Po zakończeniu Salonu dzieło zostało przeniesione do siedziby "Corps législatif" i umieszczone pośród innych wizerunków Napoleona. W 1815 obraz przetransportowano do Luwru. W 1832 został wystawiony na widok publiczny w Les Invalides, najpierw w kaplicy, a od 1860 w bibliotece. Obecnie obraz znajduje się w Musée de l'Armée w Paryżu.
Opis.
Jean Auguste Dominique Ingres odszedł od barokowej tradycji królewskiego portretu i powrócił do starożytnego sposobu prezentacji wizerunku. Obraz przedstawia Napoleona Bonaparte jako cesarza, siedzącego na tronie. W dłoniach trzyma regalia, symbole królewskiej władzy: w prawej ręce berło, zwieńczone na szczycie statuetką średniowiecznego cesarza Karola Wielkiego. W lewej dłoni trzyma wykonaną z kości słoniowej „rękę sprawiedliwości” („main de justice”), która miała należeć do Karola Wielkiego oraz zamknięty w pochwie miecz koronacyjny. Na jego głowie spoczywa złoty wieniec z liści laurowych. Napoleon ubrany jest w satynową tunikę ze złotymi haftami oraz purpurową pelerynę, ozdobioną ornamentyką złotych pszczół. Na szyi, na tle futra z gronostaja, zawieszony jest wysadzany diamentami Order Legii Honorowej. Przedstawione elementy miały na celu przyrównanie osoby Napoleona do wielkich francuskich władców z przeszłości. 
Na draperii, która służy jako tło, widoczny jest herb Cesarstwa Francuskiego (z lewej) oraz herb Królestwa Włoch (z prawej). 
Ingres zwrócił szczególną uwagę na detale znajdujące się na obrazie. Na kuli przyozdabiającej oparcie tronu można dostrzec odbicie okna. Natomiast na dywanie zostały umieszczone symboliczne motywy, mające przywoływać na myśl potęgę i władzę monarchy. Wielki orzeł, znajdujący się na pierwszym planie, symbolizuje rzymskiego boga Jowisza. Po lewej stronie, przy krawędzi dywanu zostały przedstawione znaki zodiaku. Znak panny (okrąg tuż nad sygnaturą Ingres’a) jest schematyczną adaptacją obrazu Rafaela "Madonna della seggiola" z 1514. Wyżej znajduje się znak wagi oraz częściowo widoczny znak raka. Widoczna część jego szczypiec odbija się w wypolerowanym tronie cesarza. Po prawej stronie znajduje się przykryty szatą znak ryb. 
U dołu obrazu, po lewej stronie, znajduje się sygnatura malarza: INGRES P xit, po prawej stronie zaś data wykonania dzieła: ANNO 1806. 
Według Roberta Rosenbluma, modelem dla sylwetki Napoleona była figura Boga Ojca z Ołtarza Gandawskiego Jana van Eycka, pochodzącego z XV wieku, a znajdującego się wówczas w paryskim Luwrze.
Jowisz i Tetyda.
W 1811 Ingres namalował inny obraz przypominający portret Napoleona, a mianowicie "Jowisz i Tetyda". Temat dzieła został zaczerpnięty z "Pierwszej pieśni Iliady" i dotyczył nimfy morskiej Tetydy matki Achillesa, która udała się do Zeusa w sprawie jego wstawiennictwa dla syna w walkach między Achajami a Trojanami. Ingres przedstawił pana Olimpu w takiej samej pozie jak wcześniej Napoleona, uwieczniając na obrazie również występujące wcześniej atrybuty władzy, łącznie z orłem.

</doc>
<doc id="1760138" url="https://pl.wikipedia.org/wiki?curid=1760138" title="Nieprawda (przeciwieństwo prawdy)">
Nieprawda (przeciwieństwo prawdy)



</doc>
<doc id="1760139" url="https://pl.wikipedia.org/wiki?curid=1760139" title="Ortega Cartel">
Ortega Cartel

Ortega Cartel – kanadyjski projekt muzyczny specjalizujący się w polskojęzycznym hip-hopie. Powstał w 2003 roku w Montrealu z inicjatywy kanadyjskich Polaków, Pitera Pitsa i Patr00 na kanwie studia nagraniowego 3dB. 
Idea projektu to głównie zabawa rapem, tworzenie spontanicznej, zaangażowanej i dojrzałej muzyki. Zespół wypracował swój własny styl tworząc utwory, które wydają się niedopracowane, lecz jednocześnie nadając im w ten sposób niepowtarzalny klimat starych nagrań z początków polskiego rapu.
W latach 2004-2007 zespół wydał trzy albumy długogrające i jedną EPkę. Nagrania te jednak nie zostały wydane oficjalnie, a były jedynie dostępne do pobrania ze strony internetowej zespołu. Dopiero w 2009 roku, nakładem wytwórni Sixteen Pads Records w dystrybucji Asfalt Records, wydana została pierwsza "legalna" płyta zespołu - "Lavorama", na której wystąpili gościnnie m.in. O.S.T.R., Tede, Proceente czy Mielzky. Rok później ukazała się reedycja trzeciego albumu Ortegi - "Nic się nie dzieje" z 2007 roku.
W warstwie muzycznej Ortega Cartel czerpie inspiracje z klasyki hip-hopu, jazzu i rocka progresywnego. W 2012 roku Patr00 został sklasyfikowany na 7. miejscu w rankingu 20 najlepszych polskich producentów hip-hopowych według czasopisma Machina. 

</doc>
<doc id="1760140" url="https://pl.wikipedia.org/wiki?curid=1760140" title="Antoni Kuryłłowicz">
Antoni Kuryłłowicz

Antoni Kuryłłowicz (ur. 1876, zm. 18 czerwca 1954 w Grodnie) – polski ksiądz rzymskokatolicki i działacz społeczny związany z Grodnem.
Życiorys.
Urodził się w roku 1876 k. Grodna. W 1896 wstąpił do Wyższego Seminarium Duchownego w Wilnie. Po czterech latach nauki otrzymał święcenia kapłańskie. Rozpoczął posługę jako wikariusz parafii św. Rafała w Śnipiszkach. Po śmierci proboszcza pełnił tę funkcję. W 1906 decyzją biskupa został skierowany na studia z zakresu teologii i filozofii do Institut Catholique w Paryżu. Po obronie pracy pt. „Prawo narodów podczas wojny z punktu widzenia moralnego” otrzymał tytuł doktora filozofii scholastycznej. W 1909 został proboszczem w Starych Trokach k. Wilna, a w marcu 1910 proboszczem parafii pobernardyńskiej (Znalezienia Krzyża Świętego) w Grodnie. Równocześnie pełnił funkcję prefekta w grodzieńskich szkołach średnich.
W okresie okupacji niemieckiej kierował sekcją dobroczynną Komitetu Obywatelskiego (1915–1919). Zasiadał w zarządzie okręgowym Polskiej Macierzy Szkolnej. Przez długie lata był przewodniczącym Rady Miejskiej Grodna.
W dwudziestoleciu międzywojennym i w czasie II wojny światowej był proboszczem parafii Znalezienia Krzyża Świętego, dziekanem w Grodnie oraz dyrektorem szkoły bernardyńskiej w Grodnie. W 1939 nadano mu godność kanonika honorowego kapituły bazyliki metropolitalnej wileńskiej.
W 1942 w grupie kilku innych księży z Grodna został aresztowany przez gestapo jako zakładnik. Uwolniony po dwóch miesiącach.
Po wojnie abp Romuald Jałbrzykowski mianował go wikariuszem generalnym na okręg grodzieński, w granicach Białoruskiej SRR.
Zmarł po ciężkiej chorobie 18 czerwca 1954 w Grodnie. Został pochowany w grobie rodzinnym w Rotnicy k. Druskienik.
Jego popiersie znajduje się w kościele Znalezienia Krzyża Św. w Grodnie.

</doc>
<doc id="1760143" url="https://pl.wikipedia.org/wiki?curid=1760143" title="Mistrzostwa Świata w Badmintonie 2009">
Mistrzostwa Świata w Badmintonie 2009

17. Mistrzostwa świata w badmintonie odbyły się w dniach 10 – 16 sierpnia 2009 w Hajdarabadzie (Indie). 

</doc>
<doc id="1760148" url="https://pl.wikipedia.org/wiki?curid=1760148" title="Wjaczesław Koczubynski">
Wjaczesław Koczubynski



</doc>
<doc id="1760151" url="https://pl.wikipedia.org/wiki?curid=1760151" title="Ryloth">
Ryloth



</doc>
<doc id="1760152" url="https://pl.wikipedia.org/wiki?curid=1760152" title="Ardico Magnini">
Ardico Magnini

Ardico Magnini (ur. 21 października 1928 w Pistoi, zm. 3 lipca 2020 we Florencji) – włoski piłkarz występujący na pozycji obrońcy.
Z zespołem ACF Fiorentina w 1956 zdobył mistrzostwo Włoch, a w 1957 awansował do finału Pucharu Krajowych Mistrzostw Europy. W reprezentacji Włoch w latach 1953–1957 rozegrał 20 meczów. Wystąpił na mistrzostwach świata 1954.

</doc>
<doc id="1760153" url="https://pl.wikipedia.org/wiki?curid=1760153" title="Muzułmańska Rada Wielkiej Brytanii">
Muzułmańska Rada Wielkiej Brytanii

Muzułmańska Rada Wielkiej Brytanii (ang. "Muslim Council of Britain - MCB") – jedna z federacji muzułmańskich w Wielkiej Brytanii.
Utworzona w 1997 na mocy porozumienia zawartego przez około 250 organizacji muzułmańskich. Jej celem jest - osiągane zazwyczaj na drodze konsultacji i rozmów - wprowadzanie konkretnych wartości i standardów islamu do życia publicznego. Sprawuje również opiekę nad meczetami, stara się zapobiegać dyskryminacji ze względów rasowych i religijnych, a także działa na rzecz całego społeczeństwa brytyjskiego.
Jej obecnym sekretarzem generalnym jest Muhammad Abdul Bari (od czerwca 2006).

</doc>
<doc id="1760154" url="https://pl.wikipedia.org/wiki?curid=1760154" title="Józef Porzecki (historyk)">
Józef Porzecki (historyk)

Józef Porzecki – polski historyk, krajoznawca i działacz społeczny na Białorusi, autor wielu inicjatyw społecznych, wieloletni wiceprezes Związku Polaków na Białorusi.
Życiorys.
W roku 1988 przystąpił do organizującego się polskiego ruchu narodowego na Białorusi. W latach 1990–1995 odbył studia z dziedziny historii na Uniwersytecie Mikołaja Kopernika. Założyciel Koła Miłośników Ziem Kresowych na tym że Uniwersytecie. Po powrocie na Białoruś w latach 1996-1998 nauczał w Szkole z Polskim Językiem Nauczania w Grodnie. W latach 1997-1998 pracował jako dyrektor Polskiej Szkoły Społecznej przy Związku Polaków na Białorusi. W tym samym czasie nauczał historii w szkołach społecznych Związku Polaków na Białorusi i Polskiej Macierzy Szkolnej, wykładał na Uniwersytecie Grodzieńskim.
Został dyrektorem Domu Polskiego w Grodnie. Zaangażował się w działalność Związku Polaków na Białorusi. W latach 1996-1998 pełnił funkcję prezesa Grodzieńskiego Miejskiego Oddziału ZPB. W latach 1997-2009 pełnił obowiązki wiceprzewodniczącego Związku Polaków na Białorusi. Od 1998 do 2004 był prezesem Grodzieńskiego Obwodowego Oddziału Związku Polaków na Białorusi. W okresie 2000-2005 w wyniku kampanii wyborczej na stanowisko prezesa Związku Polaków na Białorusi miał zakaz wjazdu na teren Polski jako osoba rzekomo zagrażająca bezpieczeństwu państwa (zakaz zniesiono w roku 2005). Jest założycielem Komitetu Ochrony Miejsc Pamięci Narodowej przy ZPB.
W latach 1997-1998 prezes Społecznego Komitetu Pamięci Adama Mickiewicza w Grodnie. Od 2009 roku twórca i prezes Społecznego Komitetu Ochrony Miejsc Polskiej Pamięci Narodowej, zajmującego się upamiętnieniem, renowacją i ocaleniem od zapomnienia miejsc spoczynku polskich żołnierzy i osób zasłużonych.

</doc>
<doc id="1760158" url="https://pl.wikipedia.org/wiki?curid=1760158" title="Rusznik">
Rusznik



</doc>
<doc id="1760159" url="https://pl.wikipedia.org/wiki?curid=1760159" title="Mykoła Kolcow">
Mykoła Kolcow

Mykoła Mychajłowycz Kolcow (ukr. Микола Михайлович Кольцов, ros. Николай Михайлович Кольцов, "Nikołaj Michajłowicz Kolcow"; ur. 11 maja 1936 w Woroneżu, Rosyjska FSRR, zm. 27 grudnia 2011 w Kijowie, Ukraina) – ukraiński piłkarz pochodzenia rosyjskiego, grający na pozycji obrońcy, a wcześniej pomocnika, trener piłkarski.
Kariera piłkarska.
Kariera klubowa.
Wychowanek szkółki piłkarskiej Krylja Sowietow Kujbyszew, w którym rozpoczął karierę piłkarską w 1954. W 1961 przeszedł do Dynama Kijów. We wrześniu 1963 przeniósł się do Charkowa, gdzie bronił barw Awanhardu Charków, w którym zakończył karierę zawodową.
Kariera trenerska.
Po zakończeniu kariery piłkarskiej rozpoczął karierę trenerską. Najpierw pomagał trenerowi w Awanhardzie Charków. Od 1971 pracował w DJuSSz Metalist Charków. To dzięki jemu wychowano takich piłkarzy jak: Wołodymyr Bezsonow, Serhij Bałtacza, Wiktor Kapłun, Wałentyn Kriaczko, Wołodymyr Linke, Andriej Kanczelskis. 27 grudnia 2011 zmarł w Kijowie.

</doc>
<doc id="1760160" url="https://pl.wikipedia.org/wiki?curid=1760160" title="Dom Polski w Mohylewie">
Dom Polski w Mohylewie

Dom Polski w Mohylewie – polska placówka kulturalna i oświatowa działająca w Mohylewie przy ul. Libknechta. 
Historia i aktualna działalność.
Dom Polski powstał w 1996 jako placówka okręgowego Związku Polaków na Białorusi kierowanego przez Jerzego Żurawowicza. Jego zadaniem było umożliwienie wszechstronnego rozwoju polskiej mniejszości mieszkającej w Mohylewie oraz na Mohylewszczyźnie – głównie pod względem znajomości języka i kultury polskiej – oraz przybliżenie polskiej kultury Białorusinom. W 1998 powołano do życia dziecięcy teatr pod kierownictwem Ireny Dmochowskiej, powstał również: Klub Młodzieżowy "Nowa Fala", Klub Kobiet oraz drużyna harcerska. W Klubie Video można było obejrzeć filmy w języku polskim. W tym samym roku rozpoczęła pracę biblioteka, której księgozbiór liczył w 2008 3 tys. woluminów. 
Ważnym elementem działania placówki były od początku lekcje języka polskiego prowadzone zarówno w Domu, jak i poza jego murowami – w mohylewskich szkołach. Dom przygotowywał polską młodzież do podjęcia studiów na uczelniach RP. 
Członkowie ZPB zbierają się w Mohylewie na corocznym opłatku wigilijnym oraz z okazji Świąt Wielkanocnych. Dom organizuje wyjazdy młodzieży polskiej poza granice Białorusi (głównie do różnych regionów Polski). Co roku delegacja placówki uczestniczy w obchodach bitwy pod Lenino z 1943. Dom organizuje w Mohylewie Dni Filmu Polskiego oraz konkurs "Czy znasz Kino Polskie" przeznaczony dla ludności białoruskiej i rosyjskiej. 
Przy Domu Polskim afiliowane jest Polskie Towarzystwo Lekarskie dr. Aleksandra Bułaja.

</doc>
<doc id="1760161" url="https://pl.wikipedia.org/wiki?curid=1760161" title="Ireneusz Gortowski">
Ireneusz Gortowski

Ireneusz Gortowski (ur. 10 grudnia 1976 roku w Grodkowie) – polski piłkarz, grający na pozycji napastnika.

</doc>
<doc id="1760163" url="https://pl.wikipedia.org/wiki?curid=1760163" title="Iskorosteń">
Iskorosteń



</doc>
<doc id="1760164" url="https://pl.wikipedia.org/wiki?curid=1760164" title="Aleksander Gins">
Aleksander Gins

Aleksander Ryszard Gins, pierwotnie Abraham Gins (ur. 26 marca 1821 w Kaliszu, zm. 29 września 1908 w Warszawie) – polski drukarz żydowskiego pochodzenia, właściciel drukarni.
Życiorys.
Urodził się w Kaliszu w rodzinie żydowskiej, jako syn Ludwika (Lippmana) i Fryderyki (Ryfki) z domu Holtz. W 1839 ochrzcił się w obrządku ewangelicko-reformowanym. Pracę w drukarstwie rozpoczął około 1837. W 1852 nabył Drukarnię Towarzystwa Misjonarzy Angielskich w Warszawie i prowadził ją najpierw przy ulicy Elektoralnej nr hip. 755, a następnie przy Nowo-Zielnej (później Zielnej) 47. Drukarnia tłoczyła książki dla wielu warszawskich firm wydawniczych, m.in. S. H. Merzbacha, W. Mietkego, G. A. Sennewalda, głównie wydawnictwa popularne, książki dla dzieci i młodzieży, podręczniki szkolne, ale także dzieła naukowe, ulotki rewolucyjne, wydawnictwa kościelne oraz "Kalendarz Księgarsko-Literacki". Aleksander Gins, jako pierwszy w Polsce, wprowadził kalendarze do zdzierania. Pod koniec XIX wieku firmę przejął jego syn Henryk Adolf i prowadził ją do 1909. W 1918 drukarnię nabył Ryszard Wojciechowski (kasiarz związany ze znanym Szpicbródką), po kilku miesiącach odsprzedał ją Towarzystwu "Rozwój".
Aleksander i Henryk Adolf zostali pochowani na Cmentarzu Ewangelicko-Reformowanym w Warszawie (kwatera R-1-1).
Życie prywatne.
Z małżeństwa z Fryderyką Augustą Lichtenstädt (ok. 1821–?) miał siedmioro dzieci: Annę Helenę (1845–?), Henryka Adolfa (1846–1921), Amalię (1848–1938), Marię Adelę (1851–po 1930), Aleksandrę Paulinę (1854–?), Aleksandra (1856–?) i Aurelię (1857–?)

</doc>
<doc id="1760167" url="https://pl.wikipedia.org/wiki?curid=1760167" title="Parafia św. Józefa Oblubieńca Najświętszej Maryi Panny w Świeradowie-Zdroju">
Parafia św. Józefa Oblubieńca Najświętszej Maryi Panny w Świeradowie-Zdroju

Parafia św. Józefa Oblubieńca Najświętszej Maryi Panny w Świeradowie-Zdroju – parafia rzymskokatolicka w dekanacie gryfowskim w diecezji legnickiej. 
Obsługiwana przez księży diecezjalnych. Erygowana 1 stycznia 1946. Obejmuje miasto oraz wsie Krobica i Orłowice. Kościół parafialny mieści się przy ulicy Elizy Orzeszkowej 6.

</doc>
<doc id="1760175" url="https://pl.wikipedia.org/wiki?curid=1760175" title="Ikona Matki Bożej „Znak”">
Ikona Matki Bożej „Znak”

Ikona Matki Bożej „Znak” – jedna z prawosławnych ikon Matki Bożej typu Oranta, szczególnie czczona w Rosyjskim Kościele Prawosławnym. Ikona przedstawia Matkę Bożą z wzniesionymi w geście modlitewnym dłońmi, w pozycji siedzącej lub stojącej, z wyobrażeniem Jezusa Chrystusa jako dziecka na wysokości piersi.
Historia.
Ikona Matki Bożej „Znak” powstała w Konstantynopolu, gdzie czczona była w kościele w dzielnicy Blacherny (stąd zwano ją Blacherniotissa). Zyskała opinię cudownej po oblężeniu Nowogrodu przez wojska wielkiego księcia włodzimierskiego Andrzeja I Bogolubskiego. Mieszkańcy miasta, widząc przewagę liczebną przeciwnika zaczęli według legendy błagać Boga o cud. Trzy dni później, nocą, arcybiskup nowogrodzki usłyszał głos z niebios, nakazujący mu wynieść z cerkwi Przemienienia Pańskiego ikonę Matki Bożej i przejść z nią wokół murów miejskich. W czasie pochodu, do którego przyłączyli się mieszkańcy miasta, strzała napastnika trafiła w ikonę. Wówczas z oczu Matki Bożej miały popłynąć łzy, a przerażeni cudem wojowie Bogolubskiego porzucili broń i oddalili się od miasta. W 1356 cudowna ikona została przeniesiona do specjalnie na ten cel wzniesionej cerkwi – pierwszej na świecie cerkwi pod wezwaniem Ikony Matki Bożej „Znak”. W późniejszym okresie powstał przy niej monaster pod tym samym wezwaniem.
Sława ikony sprawiła, że na Rusi zaczęły powstawać jej kopie. Niektóre z nich zyskały opinię cudownych niezależnie od pierwowzoru. Dla odróżnienia od pierwszej ikony „Znak” otrzymały one dodatkowe nazwy pochodzące od miast ich przechowywania, np. Abałacka, Kursko-Korzenna, Serafino-Ponietajewska. Na terenie Polski obiektem lokalnego kultu jest wariant ikony znajdujący się w cerkwi w Wólce Wygonowskiej.
Cerkiew, której patronką jest taka ikona, może być potocznie określana jako "Znamieńska" (od rosyjskiej nazwy ikony: "Знамение", Znamienije).

</doc>
<doc id="1760176" url="https://pl.wikipedia.org/wiki?curid=1760176" title="Fable III">
Fable III

Fable III – fabularna gra akcji przygotowana w wersji na platformę Microsoft Windows i konsolę Xbox 360, stworzona przez Lionhead Studios, na której czele stoi Peter Molyneux. Wydawcą została firma Microsoft Game Studios. Jest kontynuacją gier "Fable" oraz "Fable II". Premiera na konsolę odbyła się w 2010. Wydana została na systemy Microsoft Windows 17 maja 2011 roku.
Produkcję Fable III oficjalnie potwierdzono podczas targów GamesCon 2009 w Kolonii. Wydarzenie zostało poprzedzone przeprowadzoną wcześniej intrygującą kampanią reklamową, mającą przywodzić na myśl tematykę rewolucji. Jest ona związana z fabułą samej gry, w której wedle zapowiedzi silny nacisk położony zostanie nie tylko na, jak dotychczas, walkę i rozwój postaci, ale też dyplomację, politykę i zjednywanie sobie poparcia tłumu.
Fabuła.
Akcja Fable III rozpoczyna się pięćdziesiąt lat po zakończeniu wydarzeń znanych z Fable II. Gracz wciela się w postać potomka głównego bohatera, dorastając w dość spokojnych czasach ma szansę obserwować dynamiczny wzrost i rozwój fikcyjnego świata gry, Albionu. Jedynym problemem jest postać tyrana zasiadającego na tronie krainy. Głównym celem gry jest obalenie despotycznego króla i przejęcie władzy w królestwie "Albionu", a następnie przygotowanie kraju do obrony przed siłami ciemności.

</doc>
<doc id="1760178" url="https://pl.wikipedia.org/wiki?curid=1760178" title="Heinz Arzberger">
Heinz Arzberger

Heinz-Dieter Arzberger (ur. 27 sierpnia 1972 w Wolfsbergu) – austriacki piłkarz występujący na pozycji bramkarza.

</doc>
<doc id="1760182" url="https://pl.wikipedia.org/wiki?curid=1760182" title="Hemiloricaria fallax">
Hemiloricaria fallax



</doc>
<doc id="1760188" url="https://pl.wikipedia.org/wiki?curid=1760188" title="Chmielnik Buski (stacja wąskotorowa)">
Chmielnik Buski (stacja wąskotorowa)

Chmielnik Buski – wąskotorowa stacja kolejowa w Przededworzu, w gminie Chmielnik, w powiecie kieleckim, w województwie świętokrzyskim, w Polsce.

</doc>
<doc id="1760190" url="https://pl.wikipedia.org/wiki?curid=1760190" title="Abałacka Ikona Matki Bożej „Znak”">
Abałacka Ikona Matki Bożej „Znak”

Abałacka Ikona Matki Bożej „Znak” – wariant Ikony Matki Bożej „Znak” napisany w pierwszej połowie XVII wieku przez protodiakona soboru Mądrości Bożej i Zaśnięcia Matki Bożej w Tobolsku imieniem Matwiej, dla nowo wzniesionej z fundacji prywatnej cerkwi, której patronować miała właśnie ikona „Znak”. W trakcie pisania ikony Matwiej miał mieć widzenie, w czasie którego ujrzał Matkę Bożą w pozie, w jakie była przedstawiona na ikonie „Znak”, ale w towarzystwie świętych Mikołaja i Marii Egipcjanki. Widok ten skłonił go do umieszczenia tych postaci na pisanej ikonie. Jeszcze przed uroczystym przeniesieniem do poświęconej cerkwi ikona zyskała opinię cudownej. 
Obecnie jest przechowywana w monasterze w Abałaku w eparchii tobolskiej i tiumeńskiej, noszącym jej wezwanie. Dzień jej wspomnienia przypada 20 lipca i 27 listopada. Jest szczególnie czczona przez prawosławnych żyjących na Syberii. 

</doc>
<doc id="1760192" url="https://pl.wikipedia.org/wiki?curid=1760192" title="Staszów Wąskotorowy">
Staszów Wąskotorowy

Staszów Wąskotorowy – nieczynna wąskotorowa stacja kolejowa w Staszowie, w gminie Staszów, w powiecie staszowskim, w województwie świętokrzyskim, w Polsce.

</doc>
<doc id="1760193" url="https://pl.wikipedia.org/wiki?curid=1760193" title="Sturisoma aureum">
Sturisoma aureum



</doc>
<doc id="1760194" url="https://pl.wikipedia.org/wiki?curid=1760194" title="Jaason Simmons">
Jaason Simmons

Jaason Simmons, właściwie Jason Matthew Simmons (ur. 12 lipca 1970 w Hobarcie) – australijski aktor telewizyjny i filmowy, najbardziej znany z roli Logana Fowlera w kultowym serialu telewizyjnym "Słoneczny patrol", oglądanym przez miliard widzów w 142 krajach.
Życiorys.
Wczesne lata.
Jego rodzina pochodziła z Londynu. Urodził się na Tasmanii w Hobarcie. Ukończył szkolenie z wybitnym nauczycielem aktorstwa, Sanfordem Meisnerem.
Kariera.
Karierę rozpoczął w roku 1993 od roli w australijskim serialu "Rajska plaża" ("Paradise Beach"). Cztery lata później, gdy przestał wcielać się w filmową postać ratownika Logana Fowlera w serialu "Słoneczny patrol" (1994–97), zaczął występować w londyńskich teatrach.
We wrześniu 1995 jego zdjęcia znalazły się w magazynie dla pań „Playgirl”.
Sukcesywnie grywał w filmach: "Donikąd" (1997) z Christiną Applegate i Heather Graham oraz "Mad Cowgirl" (2006).
W maju i czerwcu 2006 roku Jason grał „tatę” w rodzinie modelek mieszkających w domu w Santa Clarita w Kalifornii. Aktorzy w „rodzinie” odtwarzali sceny domowego szczęścia (na przykład urodzinowe przyjęcie dziecka), starając się pozyskać potencjalnych nabywców.
Życie prywatne.
W marcu 2008 na łamach australijskiego magazynu „New Idea” zdeklarował się jako homoseksualista, wyjawił także, że jego partnerem jest irlandzki aktor John O’Callaghan.
W 2006 wraz z O’Callaghanem adoptował dwuletniego chłopca z Ugandy, Odina (ur. 2000). Po pewnym czasie para jednak ostatecznie zerwała ze sobą.

</doc>
<doc id="1760195" url="https://pl.wikipedia.org/wiki?curid=1760195" title="Zhang Xiuyun">
Zhang Xiuyun

Zhang Xiuyun (; ur. 25 lutego 1976 r. w Hubei) – chińska wioślarka, reprezentantka Chin w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1760198" url="https://pl.wikipedia.org/wiki?curid=1760198" title="The Best of Paul van Dyk – Volume">
The Best of Paul van Dyk – Volume

The Best of Paul van Dyk – Volume – album zawierający najbardziej znane piosenki i remiksy niemieckiego DJ-a i producenta Paula van Dyka. Album został wydany 9 czerwca 2009 roku.
Lista utworów.
Wydanie europejskie.
CD 1:
CD 2:
CD 3:
Wydanie amerykańskie.
CD 1:
CD 2:

</doc>
<doc id="1760199" url="https://pl.wikipedia.org/wiki?curid=1760199" title="Parafia Niepokalanego Poczęcia Najświętszej Maryi Panny w Chmielniku">
Parafia Niepokalanego Poczęcia Najświętszej Maryi Panny w Chmielniku

Parafia Niepokalanego Poczęcia Najświętszej Maryi Panny – parafia rzymskokatolicka w Chmielniku. Należy do dekanatu chmielnickiego diecezji kieleckiej. Założona w 1354. Mieści się przy Placu Kościelnym.

</doc>
<doc id="1760201" url="https://pl.wikipedia.org/wiki?curid=1760201" title="Miechowiczki (Inowrocław)">
Miechowiczki (Inowrocław)

Miechowiczki – część miasta Inowrocław.
Dawny folwark, w XIX w. noszący niemiecką nazwę "Königgrätz" i zamieszkany przez 52-62 osoby.
Inne.
Przy osiedlu jest szpital im. Dra L. Błażka oraz straż pożarna. Mieszkańcy swoją parafię Chrystusa Miłosiernego mają na Rąbinie.

</doc>
<doc id="1760203" url="https://pl.wikipedia.org/wiki?curid=1760203" title="Belmont (zamek)">
Belmont (zamek)

Belmont (hebr. מבצר בלמונט, "Miwcar Belmont") – zamek krzyżowców położony w Izraelu, na terenach dzisiejszego kibucu Tzuba / Suba (hebr. "צובה"), 10 km na zachód od Jerozolimy
Historia.
Niemiecki pielgrzym Theodoryk, przebywający na tych terenach w latach 1169-1172, wspomina po raz pierwszy o wzgórzach o nazwie "Belmont" położonych w pobliżu Emaus. Wydaje się, iż nieco wcześniej, około 1140 roku, zakon Szpitalników zakupił wioskę Abu Ghausz i wybudował na jednym z pobliskich wzgórz zamek nazwany "Belmont". 
Pierwsza wzmianka o zarządcy tego zamku pochodzi z 1157 roku; określa się go jako administratora okolicznych dóbr ziemskich zakonu, których centrum znajdowało się w pobliskim Abu Ghosh. Źródła arabskie wspominają, że zamek przeszedł w ręce Saladyna w sierpniu 1187 roku. Źródła łacińskie natomiast mówią o rozkazie Saladyna, wydanym we wrześniu 1191, aby zniszczyć ten i inne zamki krzyżowców. Nie ma pewności czy zamek był powtórnie zajęty przez krzyżowców. Jest natomiast pewnym, iż Ryszard Lwie Serce był w pobliskim Abu Ghosh w czerwcu 1192. Ponadto, między 1229 i 1244, okoliczne tereny znajdowały się pod kontrolą chrześcijańską. Te fakty, jak i znalezione cztery monety angielskie z lat 1180-1247, mogłyby świadczyć o powrocie krzyżowców do zamku. W okresie mameluckim oraz osmańskim w ruinach zamku była ulokowana mała wioska muzułmańska z nieliczną populacją chrześcijańską. W 1596, dla przykładu, osada liczyła 60 rodzin muzułmańskich i 7 chrześcijańskich. Została ona zniszczona w 1834 roku przez Ibrahima Paszę. Pozostałości zamku były badane przez "British School of Archaeology w Jerozolimie" w latach 1986-1989 (R.P. Harper oraz D. Pringle). 
Zamek.
Zewnętrzny pierścień murów zamkowych ma nieregularny kształt wielokąta o średnicy 100 (E-W) na 115 m (N-S). Główna brama wjazdowa znajdowała się na południu i była skierowana na wschód. Przez nią docierało się do wewnętrznego pierścienia murów o wymiarach 33 m (E-W) na 40 m (N-S). W centrum znajdował się budynek o trzech skrzydłach (N - W - S), którego dziedziniec zamykał mur (strona E) z bramą (1,7 m szerokości). Pozostałości kamiennych schodów znajdujących się po południowej stronie dziedzińca świadczą o istnieniu piętra. W późniejszym okresie dobudowano dwa pomieszczenia po wschodniej stronie dziedzińca tworząc czworoboczny zamknięty kompleks budynków. Wydaje się, iż część mieszkalna zamku znajdowała się na parterze. Tutaj także zachowały się pozostałości pras do tłoczenia oliwek oraz winogron. 
 (zob. pobliski zamek w En Chemed). Dopiero z zakupem posesji przez zakon szpitalników budynek zaczął zmieniać swój charakter, głównie za sprawą budowy fortyfikacji w postaci podwójnej linii murów. Zamek był najprawdopodobniej siedzibą zarządcy okolicznych posiadłości ziemskich zakonu, które dostarczały aprowizacji dla zakonników mieszkających w pobliskiej Jerozolimie. Wydaje się, iż Belmont nie miał większego znaczenia militarnego. Droga z Jafy do Jerozolimy, przebiegająca przez pobliskie Abu Ghausz i widoczna z zamku, nie była w XII w. główną drogą prowadzącą do Jerozolimy. 

</doc>
<doc id="1760204" url="https://pl.wikipedia.org/wiki?curid=1760204" title="Cerkiew Znamieńska w Wilnie">
Cerkiew Znamieńska w Wilnie



</doc>
<doc id="1760205" url="https://pl.wikipedia.org/wiki?curid=1760205" title="Kuji">
Kuji

 – miasto w Japonii, w regionie Tōhoku, w prefekturze Iwate. Ma powierzchnię 623,50 km2 . W 2020 r. mieszkały w nim 33 063 osoby, w 14 118 gospodarstwach domowych (w 2010 r. 36 875 osób, w 14 015 gospodarstwach domowych).
Położenie.
Miasto leży we wschodniej części prefektury nad Oceanem Spokojnym.
Historia.
Miasto powstało 3 listopada 1954 roku.

</doc>
<doc id="1760218" url="https://pl.wikipedia.org/wiki?curid=1760218" title="Parafia Ikony Matki Bożej „Znak” w Wilnie">
Parafia Ikony Matki Bożej „Znak” w Wilnie

Parafia Ikony Matki Bożej „Znak” – parafia prawosławna w Wilnie, w dekanacie wileńskim miejskim eparchii wileńskiej i litewskiej Rosyjskiego Kościoła Prawosławnego. 
Parafia została powołana w 1903 po oddaniu do użytku cerkwi Ikony Matki Bożej „Znak” w wileńskiej dzielnicy Zwierzyniec. Była to wówczas jedyna prawosławna placówka duszpasterska w tym rejonie miasta (cerkiew św. Katarzyny, wzniesiona w 1872, spełniała funkcje prywatnej kaplicy).
Przy parafii działała szkoła cerkiewno-parafialna, a w okresie I wojny światowej także przytułek, do którego przyjmowano również sieroty wyznań innych niż prawosławne (katolików, staroobrzędowców). Jako jedna z nielicznych w Wilnie parafia nie przerwała swojej działalności także po włączeniu miasta do ZSRR. Przez władze radzieckie została oficjalnie zarejestrowana w 1948, jako placówka duszpasterska, do której uczęszczało ok. 400 osób. 
Przy parafii działa szkoła niedzielna oraz młodzieżowy zespół muzyczny.

</doc>
<doc id="1760222" url="https://pl.wikipedia.org/wiki?curid=1760222" title="Flyboys Bohaterska Eskadra">
Flyboys Bohaterska Eskadra



</doc>
<doc id="1760223" url="https://pl.wikipedia.org/wiki?curid=1760223" title="Hennil">
Hennil

Hennil lub Bendil – domniemany agrarny bóg słowiański czczony przez Słowian połabskich. Został on wymieniony przez biskupa Thietmara w jego "Kronice", jako bóg, który reprezentowany był przez laskę zwieńczoną ręką trzymającą pierścień, co interpretowane jest jako symbol płodności. Nie ma jednak powszechnej zgody co do autentyczności bóstwa.
Hennil.
Bóg o imieniu "Hennil" pojawia się tylko w "Kronice" biskupa merseburskiego Thietmara. Opisuje on sytuację z 1017 r. w jego diecezji w miejscowości (łac. "Silivellun"), gdzie dom kobiety został zaatakowany przez demony. Następnie przy okazji wspomina o pogańskim obrzędzie:
Autentyczność i natura boga są przedmiotem dyskusji. Teodor Narbut połączył ten teonim z litewskim bóstwem "Goniglis" wymienionym przez w XVI w. przez Macieja Stryjkowskiego, bóstwem pasterzy, którego imię wiązał ze słowem "gonić". Adam Naruszewicz odczytał imię jako "Honidło" lub "Gonidło" i uznał go za boga strażników. Na tej podstawie Ignác Jan Hanuš, uznał, że Hennil był odpowiednikiem Goniglisa, bogiem pasterzy i wśród Czechów i Słowaków był rzekomo czczony jako "Honidlo", "Honilo", "Gonidlo". Jacob Grimm w swoim "Deutsche Mythologie" połączył teonim z polskim słowem "hejnał" w znaczeniu ‘czerwone, poranne słońce’ oraz ‘pieśń dla wschodzącego słońca’.
Inni badacze sugerowali także, że Hennil mógł być bogiem niemieckim (saskim), np. Theodor Siebs uznał, że Hennil jest zdrobnieniem od "Henno" (-Odyna) – boga śmierci oraz budzącego się światła i wiosny. Za boga germańskiego uznał go także Henryk Łowmiański czy Władysław Dziewulski.
Współcześnie często uważa się, że Hennil jest pseudobóstwem – Thietmar miał uznać zwyczajny kij używany podczas rytuału jako bóstwo; często bywa pomijany w publikacjach naukowych. Aleksander Brückner wskazywał przede wszystkim, że około 1010 r. dźwięk "h" (inny od "ch") nie istniał jeszcze w językach słowiańskich, odrzucał także łączenie go z litewskim Goniglisem i ze słowem "hejnał", które jest zapożyczeniem z języka węgierskiego. Uznał on, że Hennil jest zwykłym imieniem niemieckim, a nie imieniem boga słowiańskiego czy niemieckiego. Leszek Moszyński proponował, by uznać słowo "Hennil" za zdrobnienie od staro-wysoko-niemieckiego "heno" "kogut", a kogut, który jest symbolem czujności, mógł znaleźć się w zaklęciu wymienionym przez Thietmara. Gerard Labuda uznał słowo to za efekt niezrozumienia powitania „hey-no!”. Istnieje także pogląd, że Hennil był fetyszem. Ostatecznie etymologii teonimu boga nie udało się ustalić.
Historyczności bóstwa broni Stanisław Rosik. Według niego uznanie Hennila za nazwę kostura używanego podczas rytuału jest problematyczne, ponieważ Thietmar regularnie łączył pojęcie „bóstwa” z pojęciem „idola”. Dodatkowo, w Starym Testamencie, opisy wyznawców bogów pogańskich wprost łączono z czczeniem drewna lub kija, stąd Thietmar mógł wiedzieć, że nie bóstw nie przedstawiano tylko antropomorficznie. Wskazuje on także na fakt, że Thietmar pisze o czczeniu przez Słowian „bogów domowych”, o czym pisze także Helmold 150 lat później, co może także sugerować, że Hennil był bogiem lokalnym, którego imię mogło wywodzić się od imienia przodka, co może powodować trudności w zrozumieniu nazwy.
Bendil.
Ważnego odkrycia dokonał filolog Uniwersytetu Madryckiego Juan Antonio Álvarez-Pedrosa Núñez. Jak wskazuje, zapis "Hennil" bazuje na oryginalnym rękopisie, gdyż mógł on być przynajmniej częściowo napisany przez samego Thietmara, jednak ostatecznie ma do ośmiu różnych autorów. Fragmenty tekstu, które nie zostały zapisane przez Thietmara, zawierają wiele błędów, co może być spowodowane tym, że były zapisywane przy pomocy dyktującego, a księga VII, która wymienia "Hennila", jest jedną z tych części. Istnieje jednak drugi rękopis "Kroniki" spisany w klasztorze w Corvey, który jest młodszy, lecz nie musi być z tego powodu mniej wiarygodny. Álvarez-Pedrosa Núñez odkrył, że we fragmencie poświęconemu "Hennilowi" rękopis ten zawiera dwie różnice: zamiast dopełniacza "a portitore" zawiera on "ab omnibus", co nadaje więcej sensu pozdrowieniu otrzymanemu przez bóstwo, a teonim zapisany jest jako "Bendil".
Według Álvarez-Pedrosa Núñeza taki zapis teonimu rozwiązuje problem etymologii. Teonim "Bendil" wywodziłby się z regularnej ewolucji praindoeuropejskiego rdzenia "*bʰendʰ-" 'wiązać, łączyć', por. sanskryckie बन्धन, "bandhana" 'więź', starogreckie πεῖσμα "peîsma" 'lina', czy gockie 𐌱𐌹𐌽𐌳𐌰𐌽, "bindan" 'łączyć'. Co ważne, w słowniku pastoralnym języka litewskiego odnajduje on znaczeniowy odpowiednik: "bandà" 'stado, trzoda'. Teonim "Bendil(o)" zawierałby przyrostek "-ilo" występujący także w nazwie innego słowiańskiego boga, Jaryły. Rdzeń o znaczeniu 'łączyć', byłby typowy dla bóstw agrarnych, które chronią i gwarantują przysięgę, co potwierdza symbol w postaci laski z pierścieniem, i występuje on prawdopodobnie w słowie βέννος, "vénnos" oznaczającym 'płodność', 'zbiory', które znajduje się we frygijskim teonimie Ζεῦς Βέννιος, "Zeûs Vénnios". Zaznacza jednak, że teonim ten nie ma odpowiedników wśród innych Słowian.

</doc>
<doc id="1760224" url="https://pl.wikipedia.org/wiki?curid=1760224" title="Bez mojej zgody">
Bez mojej zgody

Bez mojej zgody (oryg. "My Sister's Keeper") – amerykański dramat z 2009 roku w reżyserii Nicka Cassavetesa, na podstawie książki Jodi Picoult.

</doc>
<doc id="1760226" url="https://pl.wikipedia.org/wiki?curid=1760226" title="Ujście Noteckie">
Ujście Noteckie

Ujście Noteckie – nieczynna w ruchu pasażerskim stacja kolejowa w Ujściu, w województwie wielkopolskim, w Polsce. W okresie międzywojennym była to stacja graniczna po stronie niemieckiej, w związku z czym pociągi dojeżdżały tylko do tego miejsca. Została otwarta w 1913 roku. W 1989 roku został na tej linii zawieszony ruch pasażerski. Obecnie jest zakwalifikowana jako ładownia i przystanek osobowy.

</doc>
<doc id="1760227" url="https://pl.wikipedia.org/wiki?curid=1760227" title="Suma mnogościowa">
Suma mnogościowa



</doc>
<doc id="1760228" url="https://pl.wikipedia.org/wiki?curid=1760228" title="Loreczka modroczapkowa">
Loreczka modroczapkowa

Loreczka modroczapkowa ("Vini australis") – gatunek małego ptaka z rodziny papug wschodnich (Psittaculidae). Opisana przez Johanna Fridricha Gmelina w 1788 roku. Nie wyróżnia się podgatunków.
Występowanie.
Zamieszkuje Wyspy Samoa, Wyspy Tonga, Wyspy Wallis, Wyspy Hoorn, Niue oraz Archipelag Lau (Fidżi).
Morfologia.
Wygląd zewnętrzny:
Jest zieloną papugą z czerwonym gardłem oraz niebieskim wierzchem głowy. Spód brzucha czerwony, przechodzący w niebieski. Dziób pomarańczowo-czerwony, oczy ciemne. Dymorfizm płciowy nie jest zaznaczony.
Rozmiary:
Masa ciała:
Pożywienie.
Loreczka modroczapkowa żywi się miękkimi owocami, nektarem, pyłkiem kwiatów oraz sokiem roślin, przede wszystkim palmy kokosowej oraz dzikiego hibiskusa. Najczęściej odwiedzają plantacje palmy kokosowej lub ogrody w stadach liczących około 15 osobników. W okresie lęgowym papugi te żerują najczęściej w parach.
Rozród.
Gniazda zakłada najczęściej w dziuplach. Spotyka się również gniazda zakładane w ziemnych norach. W lęgu jedno lub dwa jaja o wymiarach 27 × 24 mm.
Status i ochrona.
Międzynarodowa Unia Ochrony Przyrody (IUCN) uznaje loreczkę modroczapkową za gatunek najmniejszej troski (LC – "least concern") nieprzerwanie od 1988 roku. Została wpisana do Załącznika II konwencji waszyngtońskiej.
Gatunek uznawany jest za liczny, aczkolwiek na niektórych wyspach ich liczebność systematycznie spada, przede wszystkim z powodu gatunków inwazyjnych, np. szczury. Obecnie liczebność gatunku ocenia się na poziomie 50 000 do 100 000 osobników.

</doc>
<doc id="1760230" url="https://pl.wikipedia.org/wiki?curid=1760230" title="Autodafe">
Autodafe



</doc>
<doc id="1760232" url="https://pl.wikipedia.org/wiki?curid=1760232" title="Dekanat wileński miejski">
Dekanat wileński miejski

Dekanat wileński miejski – jeden z pięciu dekanatów eparchii wileńskiej i litewskiej Rosyjskiego Kościoła Prawosławnego. 
Na terenie dekanatu znajduje się 10 parafii i dwa monastery: męski Świętego Ducha i żeński św. Marii Magdaleny, obydwa z siedzibą w Wilnie.

</doc>
<doc id="1760234" url="https://pl.wikipedia.org/wiki?curid=1760234" title="Bonaparte jako pierwszy konsul">
Bonaparte jako pierwszy konsul

Bonaparte jako pierwszy konsul (fr. "Bonaparte, Premier Consul") – portret olejny Jeana Auguste’a Dominique’a Ingres’a z 1804, przedstawiający Napoleona Bonaparte jako Pierwszego Konsula. Obecnie przechowywany w Musée d’Art Moderne et d’Art Contemporain w Liège w Belgii.
Okoliczności powstania obrazu.
W 1803, po podróży Napoleona i jego żony Józefiny po północnych departamentach Francji, rządzący zdecydowali o umieszczeniu portretów Pierwszego Konsula w pięciu miastach regionu w celu przypomnienia obywatelom o ich lojalności wobec nowej władzy. Ostatecznie zlecenie wykonania portretów Napoleona dostało od ministra spraw wewnętrznych pięciu artystów: Ingres, Marie-Guillemine Benoist, Jean-Baptiste Greuze, Robert Lefèvre oraz Charles Meynier. Obraz Ingres’a został przeznaczony dla miasta Liège, a malarz ukończył pracę nad nim w 1804. Obecnie jest przechowywany w Musée d’Art Moderne et d’Art Contemporain de la Ville de Liège.
Opis.
Dzieło Ingres’a przedstawia pełny wizerunek Napoleona Bonaparte. Jest on ubrany w purpurowy uniform (kolor władzy). Jego lewa ręka, na znak mądrości i dojrzałości, jest schowana za żakiet. U boku przy pasie widnieje miecz, znajdujący się w pochwie. Prawą ręką Napoleon wskazuje na dekret z 1803, przeznaczający 300 tysięcy franków na odbudowę miasta, zniszczonego częściowo przez wojska austriackie 9 lat wcześniej.
W oknie widać panoramę Liège z katedrą św. Lamberta na pierwszym planie. Katedra została zniszczona w 1794 w czasie rewolucji francuskiej i w momencie powstania obrazu jej pozostałości były w trakcie rozbiórki.

</doc>
<doc id="1760239" url="https://pl.wikipedia.org/wiki?curid=1760239" title="Łobez Wąskotorowy">
Łobez Wąskotorowy

Łobez Wąskotorowy - nieczynna wąskotorowa stacja kolejowa w Łobzie, w województwie zachodniopomorskim, w Polsce.

</doc>
<doc id="1760240" url="https://pl.wikipedia.org/wiki?curid=1760240" title="Yeoman Credit Racing">
Yeoman Credit Racing

Yeoman Credit Racing – były brytyjski zespół Formuły 1, który startował w latach 1960-1961. Zespół zadebiutował w wyścigu o Grand Prix Monako 29 maja 1960 roku. 
Statystyki.
Zespół wystąpił w piętnastu wyścigach, z których to ani jednego nie wygrał. Kierowcy zdobyli w sumie 27. punktów dla zespołu. Dwa razy kierowcy zespołu stawali na podium, a rozbili łącznie 33 bolidy. 11 razy nie ukończono wyścigów.

</doc>
<doc id="1760241" url="https://pl.wikipedia.org/wiki?curid=1760241" title="Footwork FA15">
Footwork FA15

Footwork FA15 – samochód Formuły 1, uczestniczący w niej w sezonie 1994. Jego kierowcami byli Christian Fittipaldi (nr 9) i Gianni Morbidelli (nr 10). Projektantem samochodu był Alan Jenkins. Samochód używał "klientowskiego" silnika Ford HBE7/8 3.5 V8. Bez kierowcy ważył 515 kg.
Samochód był bardzo konkurencyjny na początku sezonu: Morbidelli zakwalifikował się na szóstym miejscu do Brazylii, Fittipaldi ukończył wyścig o Grand Prix Pacyfiku na czwartej pozycji. Podczas Grand Prix Monako Fittipaldi jechał na 5 miejscu, zanim zepsuła mu się skrzynia biegów. Morbidelii dobrze jechał w Kanadzie, który to wyścig Fittipaldi ukończył na 6 miejscu, ale został zdyskwalifikowany z powodu zbyt lekkiego samochodu. Grand Prix Niemiec obaj kierowcy ukończyli na odpowiednio czwartym i piątym miejscu. Morbidelii ukończył natomiast Grand Prix Belgii na szóstym miejscu.

</doc>
<doc id="1760244" url="https://pl.wikipedia.org/wiki?curid=1760244" title="Protopop">
Protopop

Protopop (gr. "protopapá"s) – dawne, wyszłe z użycia na początku XIX stulecia, określenie kapłana prawosławnego wyższego stopnia, sprawującego opiekę nad kilkoma parafiami. Protopop jest w Cerkwi prawosławnej odpowiednikiem dziekana kierującego dekanatem.
Niekiedy stanowisko to uważa się za równoważne ze stanowiskiem protojereja, chociaż to drugie odpowiada bardziej stanowisku dziekana kapitulnego – prałata kapituły katedralnej lub kolegiackiej.

</doc>
<doc id="1760245" url="https://pl.wikipedia.org/wiki?curid=1760245" title="Loreczka rubinowa">
Loreczka rubinowa

Loreczka rubinowa ("Vini kuhlii") – gatunek małego ptaka z rodziny papug wschodnich (Psittaculidae). Opisana przez Nicholasa Aylwarda Vigorsa w 1824 roku. Występuje na wyspie Rimatara w archipelagu Tubuai (Polinezja Francuska) oraz na trzech wyspach Kiribati (Teraina, Tabuaeran i Kiritimati), gdzie prawdopodobnie została introdukowana przez Polinezyjczyków. Jest zagrożona wyginięciem. W celu ochrony gatunku przeniesiono część osobników z wyspy Rimatara na Atiu – jedną z Wysp Cooka. Badania skamieniałości wskazują, że ten gatunek papugi był w przeszłości szeroko rozpowszechniony na wyspach południowego Pacyfiku, od Wysp Cooka do Polinezji Francuskiej. Nie wyróżnia się podgatunków.
Morfologia.
Wygląd zewnętrzny:
Jaskrawo ubarwiona papuga. Grzbiet i skrzydła zielone. Gardło i brzuch czerwone. Wierzch głowy zielony, przechodzący stopniowo w niebieski. Dolna część brzucha i kuper jasnozielony. Nogi niebieskie. Ogon pomarańczowo-czerwony. Dziób czerwony, oczy ciemne. Brak dymorfizmu płciowego.
Długość ciała: 19–20 cm
Masa ciała: 55 g.
Pożywienie.
Loreczka rubinowa żywi się miękkimi owocami, nektarem, pyłkiem kwiatów oraz sokiem roślin.
Rozród.
Gniazda zakłada w dziuplach. W zniesieniu zwykle 2 jaja.
Status i ochrona.
Międzynarodowa Unia Ochrony Przyrody (IUCN) uznaje loreczkę rubinową za gatunek zagrożony (EN – "endangered") nieprzerwanie od 1994 roku. Została wpisana do Załącznika II konwencji waszyngtońskiej. Głównym zagrożeniem dla loreczki rubinowej jest potencjalne zawleczenie szczura śniadego; polowania na te ptaki w celu pozyskania ich czerwonych piór są najbardziej prawdopodobną przyczyną wymarcia loreczki rubinowej na Wyspach Cooka.
Obecnie całkowitą liczebność gatunku ocenia na około 2000 osobników (w tym 1500 osobników dorosłych). Liczebność na poszczególnych wyspach szacuje się następująco: Rimatara – 835 osobników, Teraina – ponad 1000, Tabuaeran – 50, Kiritimati – niewielka populacja. Dzięki przeprowadzonej w 2007 roku reintrodukcji ponad 100 osobników żyje na wyspie Atiu, jednej z Wysp Cooka.

</doc>
<doc id="1760248" url="https://pl.wikipedia.org/wiki?curid=1760248" title="Drawsko Pomorskie Wąskotorowe">
Drawsko Pomorskie Wąskotorowe

Drawsko Pomorskie Wąskotorowe - nieczynna wąskotorowa stacja kolejowa w Drawsku Pomorskim, w województwie zachodniopomorskim, w Polsce.

</doc>
<doc id="1760251" url="https://pl.wikipedia.org/wiki?curid=1760251" title="Popularne">
Popularne

Popularne – marka polskich papierosów wytwarzanych do roku 1996 przez Państwowe Zakłady Przemysłu Tytoniowego w Krakowie. Przez konsumentów nazywane były również "popularesami", "killersami" lub "gwoździami". 
Pierwotnie, do początku lat osiemdziesiątych, "Popularne" nosiły nazwę "Sport". Jej zmiana związana była z zamiarem zerwania związku semantycznego między sportem a papierosami. Wyroby te bardzo długo nie miały filtra, jednak pod koniec XX wieku pojawiły się także "Popularne" z filtrem. Produkt cechował się niską jakością, natomiast zawartość nikotyny i substancji smolistych była wyższa niż we współcześnie produkowanych papierosach.

</doc>
<doc id="1760252" url="https://pl.wikipedia.org/wiki?curid=1760252" title="Pancerni (okres wczesnofeudalny)">
Pancerni (okres wczesnofeudalny)

Pancerni (łac. "loricati") – ciężka polska kawaleria w okresie wczesnofeudalnym stanowiąca najważniejszą część drużyny pierwszych Piastów. Była prototypem późniejszej jazdy rycerskiej.
W skład armii polskiej pierwszych Piastów wchodziło pospolite ruszenie całej ludności oraz drużyna – wojsko zawodowe. Pancerni wchodzili w skład drużyny i stanowili podstawę formacji zaczepno-obronnej ówczesnej Polski. Była to kawaleria przypominająca nieco ówczesne rycerstwo zachodnioeuropejskie. Ich broń była bardzo wszechstronna. Pojedynczy wojownik był uzbrojony we włócznię, miecz, topór oraz łuk. Oprócz tego posiadał uzbrojenie ochronne w postaci hełmu, tarczy i pancerza. Wojsko to, podobnie jak cała drużyna, zorganizowane było w system dziesiętny, co znaczy, że najmniejszy oddział liczył dziesięciu wojowników, na czele których stał dziesiętnik. Dziesiątki łączono w większe oddziały – setki z setnikiem. Pancerni brali udział między innymi w bitwie pod Cedynią oraz we wszystkich wojnach toczonych przez państwo pierwszych Piastów. Z czasem nazwa „pancerni” zaniknęła wraz z powstaniem rycerstwa jako klasy społecznej w społeczeństwie feudalnym.
Według relacji arabskiego kronikarza Ibrahima ibn Jakuba Mieszko I posiadał trzy tysiące pancernych, „a ich setka znaczy tyle, co tysiąc innych wojowników”. Z kolei Bolesław I Chrobry według Galla Anonima posiadał 3900 pancernych, co wielu badaczy jednak kwestionuje, uważając tę liczbę za zawyżoną.

</doc>
<doc id="1760253" url="https://pl.wikipedia.org/wiki?curid=1760253" title="Excelsior Welbike">
Excelsior Welbike

Excelsior Welbike – motocykl wojskowy konstrukcji brytyjskiej z okresu II wojny światowej, przeznaczony do użytku w wojskach powietrznodesantowych.
Historia.
Na początku 1942 roku, podpułkownik armii brytyjskiej John Robert Vernon Dolphin skonstruował miniaturowy motocykl przeznaczony do użytku podczas desantów powietrznych. Prace nad projektem prowadził w mieście Welwyn, którego nazwa stała się częścią nazwy pojazdu. Przeszedł on pozytywnie próby poligonowe i został skierowany do masowej produkcji w zakładach Excelsior Motor Company. Produkcja odbywała się w latach 1942–1945. Wyprodukowano 3853 motocykli w dwóch seriach Mk. 1 i Mk. 2, które różniły się od siebie drobnymi detalami. Po wojnie do roku 1954 wyprodukowano 23 200 motocykli na rynek cywilny.
Konstrukcja.
Welbike posiadał bardzo prostą konstrukcję. Składał się z ramy zbudowanej z rur stalowych, małych kół oraz prostego dwusuwowego silnika "Villiers Junior" o pojemności skokowej 98 cm³. Pojazd był składany, poprzez odłączenie kierownicy i siodełka. Po złożeniu, mieścił się w cylindrycznym pojemniku desantowym o średnicy 36 centymetrów. Zasięg motocykla wynosił 150 kilometrów. 
Służba.
Motocykle Welbike były masowo używane w brytyjskich oddziałach powietrznodesantowych. Używano ich także w polskiej 1 Samodzielnej Brygadzie Spadochronowej. Najliczniej pojazdów użyto w trakcie operacji Market Garden, a także w zrzutach tajnych agentów brytyjskich na Dalekim Wschodzie.

</doc>
<doc id="1760256" url="https://pl.wikipedia.org/wiki?curid=1760256" title="Pancerni">
Pancerni



</doc>
<doc id="1760261" url="https://pl.wikipedia.org/wiki?curid=1760261" title="Kuldża">
Kuldża



</doc>
<doc id="1760265" url="https://pl.wikipedia.org/wiki?curid=1760265" title="Ujście Południowe">
Ujście Południowe

Ujście Południowe – nieczynny przystanek osobowy w Ujściu, w województwie wielkopolskim, w Polsce. Do 1939 roku był to graniczny przystanek po stronie polskiej. W związku z tym, pociągi dojeżdżały tylko do tego miejsca. Został otwarty w 1913 roku. W 1989 roku został na tej linii zawieszony ruch pasażerski

</doc>
<doc id="1760269" url="https://pl.wikipedia.org/wiki?curid=1760269" title="Zapłata (opowiadanie)">
Zapłata (opowiadanie)

Zapłata (ang. "Paycheck") – opowiadanie "science fiction" Philipa K. Dicka, napisane w 1952 i opublikowane w czerwcu 1953 na łamach magazynu „Imagination”. Na podstawie utworu powstał film fabularny pt. „Zapłata” (2003, reżyseria John Woo, w roli głównej Ben Affleck).
Fabuła.
Jennings, utalentowany inżynier elektronik, przystaje na pewną umowę z przedsiębiorstwem Rethrick Construction. Warunki umowy mówią o dwuletniej pracy nad tajnym projektem, na czas którego Jenningsowi zostanie wymazana pamięć. W zamian ma dostać horrendalną kwotę pieniędzy (tytułowa zapłata). Jennings budzi się po zakończeniu eksperymentu i dowiaduje, że sam zrzekł się praw do wypłaty honorarium, zamiast tego dostaje jedynie kopertę zawierającą kilka drobnych przedmiotów: klucz kodowy, odcinek biletu, kwit depozytowy, kawałek cienkiego drutu, wpół złamany żeton do pokera, skrawek zielonego materiału i żeton na autobus.
Zaraz po opuszczeniu budynku Jennings zostaje ujęty przez tajną policję, która zbiera informacje o poczynaniach Rethrick Construction. Szczęśliwie dla niego przy użyciu drutu jest on w stanie umknąć jej oddziałom. Korzystając dalej z komunikacji miejskiej używa żetonu, tak że elektryczny robot akceptuje go jako pasażera. Szybko zdaje sobie sprawę, że jedynym sposobem na zapewnienie sobie bezpieczeństwa jest szantaż Rethricka, który może ochronić go przed rządem.
Dowiaduje się, że w Rethrick Constructions zbudowano urządzenie, która pozwala patrzeć w przyszłość i przenosić stamtąd do teraźniejszości różne przedmioty. Cała zawartość koperty jest więc tego przykładem. Jeszcze w czasie trwania eksperymentu w firmie, Jennings sam zakupił owe rzeczy, by móc zaplanować każde jego posunięcie, w momencie gdy będzie opuszczał siedzibę Rethrick Constructions. Nie wie jednak, kiedy dany element znajdzie swoje zastosowanie, gdyż jego pamięć została wymazana.
Szybko znajduje on kryjówkę Rethricka, strzeżoną fabrykę w stanie Iowa. Udaje mu się za pomocą kilku przedmiotów wejść do środka i sfotografować urządzenia. Tak chce szantażować właściciela i dzięki temu zyskać udziały w firmie. Jennings nie czuje się bezpiecznie w społeczeństwie zdominowanym przez tajne jednostki policji. Chce przyłączyć się do przedsiębiorstwa, gdyż firmy o charakterze gospodarczym wymykają się kontroli państwowej. Zamierza jednak wrócić nie jako inżynier, lecz pragnie miejsca w zarządzie.
Aby zdjęcia nie wpadły w niepowołane ręce, Jennings przekazuje je swojej przyjaciółce Kelly. W rozmowie z Rethrickiem ten wyjaśnia mu, że przy pomocy urządzenia ma on zamiar wspierać zwykłych obywateli w walce przeciwko tajnej policji. Sam Jennings nie może jednak dostać udziałów w firmie, gdyż ta musi pozostać w rękach rodziny. Ponieważ Kelly okazuje się być córką Rethricka, Jenningsowi brakuje dowodów do przeprowadzenia kolejnych działań.
Jednak ostatni przedmiot okazuje się być jego triumfem: kwit depozytowy do paczki, która zawiera schowane fotografie. Pokazuje go Kelly, która dochodzi do podobnej konkluzji. W tym momencie całe pomieszczenie wibruje, część przestrzeni zaczyna przybierać kształt czarnego koła. Skrawek papieru wymyka się z rąk Kelly. Jenings ma teraz klucz, dający mu dostęp do materiału dowodowego. Wiedząc o tym, Rethrick i Kelly zgadzają się, by Jennings stał się udziałowcem w firmie, a że Kelly i Jenningsa łączy miłość, przedsiębiorstwo może nadal pozostać w rodzinie.
Analiza.
Sam Philip K. Dick pytał: "Ile może być wart klucz do szafki?. Jednego dnia 25 centów, następnego tysiące dolarów. Czasem fakt posiadania dziesięciocentówki, która pozwala wykonać jedną rozmowę telefoniczną, może stanowić różnicę między życiem i śmiercią. Klucze, reszta, może bilet do teatru, a co z kwitem do parkowania na Jaguara? Wszystko co musiałem zrobić, to połączyć ową ideę z podróżami w czasie, by spostrzec jak pozornie małe i bezużyteczne rzeczy, pod mądrym okiem podróżującego, mogą znaczyć coś znacznie większego. Wiedziałby on wtedy, że owa dziesięciocentówka może uratować życie. A wracając ponownie do przeszłości może uznać ją za więcej wartą od dowolnej sumy pieniędzy, nieważne jak dużej".
Krytyk Zack Handlen zauważył: "Jest to jedna z wcześniejszych prac Dicka, co oznacza, że gdy pojawiają się nowe interesujące koncepty, jest tam też miejsce na grę z osobowością – Jennings rozwija przemożną wiarę w jego wiedzę o własnej przeszłości, wiarę, której większość ludzi nie ma nawet w stosunku do teraźniejszości, a na końcu opowiadania odnosi się on nawet do jego wersji z przeszłości jako odrębnej osoby. Główny wątek trzyma w napięciu i bawi czytelnika. Jest to spora dawka dobrej literatury".

</doc>
<doc id="1760270" url="https://pl.wikipedia.org/wiki?curid=1760270" title="TMZŚ">
TMZŚ



</doc>
<doc id="1760272" url="https://pl.wikipedia.org/wiki?curid=1760272" title="Wiktor Kondratow">
Wiktor Kondratow

Wiktor Iwanowycz Kondratow, ukr. Віктор Іванович Кондратов, ros. Виктор Иванович Кондратов, "Wiktor Iwanowicz Kondratow" (ur. 10 maja 1952 w Kijowie) – ukraiński piłkarz, grający na pozycji obrońcy, a wcześniej napastnika, trener piłkarski.
Kariera piłkarska.
Kariera klubowa.
Wychowanek szkółki piłkarskiej Dynama Kijów. Najpierw występował w drużynie rezerwowej, a w 1972 debiutował w podstawowym składzie Dynama. Przez wysoką konkurencję nieczęsto trafiał do głównej jedenastki, dlatego w 1975 przeszedł do Szachtara Donieck, w którym spędził 8 sezonów. W 1982 przeniósł się do Lwowa, gdzie bronił barw SKA Karpaty Lwów, w którym zakończył karierę zawodową.
Kariera trenerska.
Po zakończeniu kariery piłkarskiej rozpoczął karierę trenerską. Od 1988 pracował w DJuSSz Dynamo Kijów. Następnie wchodził do sztabu szkoleniowego drugiej drużyny Dynama. Na początku XXI wieku pomagał prowadzić juniorską reprezentację Ukrainy. W 2004 otrzymał propozycję pracy na stanowisku głównego trenera drużyny rezerwowej Dynama. Potem trenował trzecią drużynę Dynama. Od lata 2008 jako trener selekcjoner poszukuje talenty dla Dynama.

</doc>
<doc id="1760273" url="https://pl.wikipedia.org/wiki?curid=1760273" title="Histiophryne psychedelica">
Histiophryne psychedelica

Histiophryne psychedelica – gatunek ryby z rodziny antenariusowatych (Antennariidae). Żyje w wodach okalających indonezyjskie wyspy Ambon i Bali. Jej nazwa pochodzi od psychodelicznych biało-różowych pasów ułożonych we wzór przypominający linie papilarne.
Morfologia.
"Histiophryne psychedelica" osiąga około 15 cm długości. Jej skóra jest miękka i mięsista, podobnie jak u innych antenariusowatych. Jak wszystkie żabnicokształtne nie ma łusek. Pokrywa ona grzbietową i brzuszne płetwy ryby i pomaga jej w kamuflażu. Skóra może być pokryta śluzem, pozwalającym unikać otarć podczas przeciskania się przez korale. Ubarwieniem skóry naśladuje prawdopodobnie kilka twardych korali, co pomaga jej w upodobnieniu się do otoczenia. "Histiophryne psychedelica" jest żółto-brązowa lub brzoskwiniowa z jaśniejszymi pasami ułożonymi we wzór przypominający kształtem linie papilarne. Wzór ten pokrywa całą rybę, włącznie z płetwami, oprócz jaśniej ubarwionej skóry widocznej, gdy szczęki są rozwarte, a wargi rozciągnięte. Skóra wokół oczu jest jasnoturkusowa i sprawia, że oczy wydają się większe. W przeciwieństwie do większości antenariusowatych "Histiophryne psychedelica" nie zmienia ubarwienia nawet w przypadku zmiany siedliska. Głowa ryby jest spłaszczona, jednak zwierzę jest w stanie optycznie ją powiększyć, przybierając bardziej podłużny kształt, występujący często u większych ryb.
Siedlisko.
Obecność "Histiophryne psychedelica" potwierdzono dotąd tylko wokół Ambon i Bali, jednak prawdopodobnie występują również w innych wodach w pobliżu Indonezji. Rybę tę odnaleziono w skupiskach korali, gdzie prawdopodobnie chroni się przed drapieżnikami. Miejsca, w których na nią natrafiono, były oddalone od brzegu o około 20 metrów – woda osiągała tam od pięciu do siedmiu metrów głębokości. Na terenach tych okazjonalnie występują bardzo silne prądy morskie, niemal uniemożliwiające rybom pływanie, przeważnie jednak są one umiarkowane.
Biologia.
"Histiophryne psychedelica" poruszają się po dnie na płetwach piersiowych. Zaobserwowano również, że używały płetw piersiowych do odpychania się od dna przy równoczesnym wystrzeliwaniu powietrza ze skrzeli, co umożliwiało im szybkie przemieszczenie się do przodu. "Histiophryne psychedelica" są praktycznie bezbronne, jednak ukrywają się w ciasnych korytarzach wewnątrz korali, co niemal uniemożliwia drapieżnikom ich pochwycenie. Funkcje przypominających kryzę policzków i podbródka nie są znane. Pietsch, Arnold i Hall spekulują, że mogą one spełniać podobną rolę, jak wibrysy u kotów. Przypuszczają także, iż okrągły kształt, jaki "Histiophryne psychedelica" przyjmują podczas pływania, także może być formą kamuflażu – bardziej przypominają wówczas kawałek korala unoszący się w toni w pobliżu rafy niż rybę.
Samica "Histiophryne psychedelica" składa około dwustu jaj. Ochrania je owijając ogon wokół nich. Po około ośmiu dniach w jajach rozwijają się zarodki. Po kolejnych trzech dniach samica opuszcza jaja, pozostawiając je własnemu losowi.
Historia odkrycia.
Pierwsze okazy "Histiophryne psychedelica" odnaleziono w okolicach Bali w czerwcu 1992. Schwytano wówczas dwie ryby – były jednak w kiepskiej kondycji i obie zmarły tego samego miesiąca. Zakonserwowano je w formalinie i etanolu i wysłano do Theodore’a W. Pietscha, aby je zidentyfikował. Metody konserwacji sprawiły, że okazy utraciły kolory oraz charakterystyczny kształt policzków i podbródka, dlatego też początkowo zidentyfikowano je jako "Histiophryne cryptacanthus". Nie badano ich ponownie aż do odkryć z 2008 roku. Holotyp został zebrany 2 kwietnia na stanowisku Laha I. Pietsch i współpracownicy spostrzegli, że po zakonserwowaniu w formalinie i etanolu okaz zmniejszył się o 23% w przeciągu czterech miesięcy i znacząco stwardniał. Utracił także kolory, lecz pod mikroskopem pasy były wciąż widoczne. Mikroskopowa analiza ryb odkrytych w 1992 roku przyniosła takie same rezultaty. Formalny opis "Histiophryne psychedelica" ukazał się w lutym 2009 roku na łamach czasopisma naukowego „Copeia”.

</doc>
<doc id="1760278" url="https://pl.wikipedia.org/wiki?curid=1760278" title="Liczby symboliczne">
Liczby symboliczne



</doc>
<doc id="1760279" url="https://pl.wikipedia.org/wiki?curid=1760279" title="Theodore W. Pietsch">
Theodore W. Pietsch

Theodore Wells Pietsch (ur. 6 marca 1945) – amerykański ichtiolog i nauczyciel akademicki.
W 1967 roku uzyskał licencjat (B.A.) z zoologii na University of Michigan, w 1969 magisterium (M.S.) z biologii na University of Southern California, a w 1973 doktoryzował się z biologii na tej samej uczelni. Następnie przez dwa lata pracował w Museum of Comparative Zoology na Uniwersytecie Harvarda, po czym został adiunktem w California State University w Long Beach. Od 1978 roku pracuje w University of Washington, od 1984 jest profesorem zwyczajnym. Należy m.in. do Towarzystwa Linneuszowskiego w Londynie oraz American Association for the Advancement of Science. Brał udział w licznych ekspedycjach badawczych, jest autorem ponad stu publikacji naukowych. Opisał kilkadziesiąt gatunków ryb, m.in. "Lasiognathus amphirhamphus" w 2005 roku i "Histiophryne psychedelica" w 2009.
Pietsch badał niekiedy kopalne ryby, jednak przeważnie zajmuje się ichtiologią morską, zwłaszcza systematyką biologiczną, zoogeografią, biologią rozrodu oraz zachowaniami ryb głębinowych.

</doc>
<doc id="1760281" url="https://pl.wikipedia.org/wiki?curid=1760281" title="Theodore Pietsch">
Theodore Pietsch



</doc>
<doc id="1760282" url="https://pl.wikipedia.org/wiki?curid=1760282" title="Atlético San Cristóbal">
Atlético San Cristóbal

Club Atlético San Cristóbal – wenezuelski klub z siedzibą w mieście San Cristóbal leżącym w stanie Táchira.
Historia.
Założony w 1980 roku klub "Atlético San Cristóbal" po zdobyciu mistrzostwa Wenezueli w 1982 roku dotarł w następnym roku aż do półfinału Copa Libertadores 1983.

</doc>
<doc id="1760283" url="https://pl.wikipedia.org/wiki?curid=1760283" title="Iosif Matula">
Iosif Matula

Iosif Matula (ur. 23 sierpnia 1958 w miejscowości Tămaşda w okręgu Bihor) – rumuński polityk, nauczyciel i samorządowiec, deputowany do Parlamentu Europejskiego VI i VII kadencji.
Życiorys.
W 1985 ukończył studia z zakresu chemii nieorganicznej na Uniwersytecie Babeş-Bolyai w Klużu-Napoce. Kształcił się następnie na tej uczelni w zakresie chemii i fizyki, w 2007 na Uniwersytecie Aurela Vlaicu w Aradzie uzyskał tytuł zawodowy magistra ekonomii.
Od 1985 pracował jako chemik w Oradei, następnie w latach 1991–2008 był zatrudniony jako nauczyciel w liceum akademickim w Chişineu-Criş. W 1999 wstąpił do Partii Demokratycznej, przekształconej w 2008 w Partię Demokratyczno-Liberalną. Pełnił szereg funkcji w lokalnych i okręgowych władzach tego ugrupowania.
Od 2000 zajmował stanowiska w samorządzie terytorialnym. Był wiceburmistrzem Chişineu-Criş (do 2004), następnie przez rok radnym tego miasta. W latach 2005–2008 przewodniczył radzie okręgu Arad, następnie przez rok był jej wiceprzewodniczącym. Od 2007 do 2008 stał na czele administracji regionalnej w regionie zachodnim.
W grudniu 2008 objął wakujący mandat eurodeputowanego. W wyborach w 2009 skutecznie ubiegał się o reelekcję. Został członkiem grupy Europejskiej Partii Ludowej, a także Komisji Rozwoju Regionalnego.

</doc>
<doc id="1760288" url="https://pl.wikipedia.org/wiki?curid=1760288" title="Atletico San Cristobal">
Atletico San Cristobal



</doc>
<doc id="1760289" url="https://pl.wikipedia.org/wiki?curid=1760289" title="Vini kuhlii">
Vini kuhlii



</doc>
<doc id="1760290" url="https://pl.wikipedia.org/wiki?curid=1760290" title="Rubber Johnny">
Rubber Johnny

Rubber Johnny – eksperymentalny film krótkometrażowy i zarazem teledysk do utworu Aphex Twina zrealizowany przez specjalistę od efektów specjalnych Chrisa Cunninghama w 2005 roku.
Tytuł "Rubber Johnny" pochodzi od angielskiego slangowego określenia na kondom. W tym wypadku odnosi się on do głównego bohatera.
Nie jest to film dokumentalny, jak twierdzą niektórzy. W postać Johnny'ego wcielił się sam Cunningham, a efekt widoczny w filmie uzyskano z wykorzystaniem protez.
Historia.
Pomysł na film pojawił się w głowie Cunninghama, gdy wyobraził on sobie ravera mutującego w czasie tańca. Główna postać (grana przez samego reżysera), Johnny, jest zdeformowanym, nadpobudliwym, poruszającym się na wózku nastolatkiem odizolowanym od świata w ciemnej piwnicy wraz ze swoim psem.
Film początkowo miał być 30-sekundowym spotem reklamowym promującym album Aphex Twina "drukqs", z wykorzystaniem utworu "afx237 v7". Jednak Cunningham polubił ten koncept i rozwinął krótką reklamę do dłuższej,
6-minutowej formy. Rubber Johnny był nagrywany po części na kasecie digital video, w podczerwieni. Ścieżka dźwiękowa to "Aphex Twin - Afx 237 v7 (w19rhbasement remix)" remiks wykonany przez Cunninghama, oraz "gwarek2" (w czasie napisów końcowych) również z płyty "drukqs".
Materiał.
Oryginalna 4-minutowa wersja zaczyna się od ujęć migoczącej świetlówki, myszy chodzącej po napisach początkowych, ułożonych z naklejek oraz odwróconego w czasie zdejmowania z penisa prezerwatywy, na której widnieje tytuł "Rubber Johnny". 
Następnie widoczny jest Johnny wychylający się do tyłu na swoim wózku inwalidzkim, mamroczący zniekształcone
"Aphex". To rozpoczyna utwór Aphex Twina. Pies przygląda się Johnny'emu tańczącemu w rytm muzyki.
Jego taniec obejmuje ruchy przypominające balansowanie na wózku i wystrzeliwanie promieni laserowych z rąk.
Po około minucie muzyka ustaje, a do piwnicy wchodzi prawdopodobnie ojciec Johnny'ego, który niezrozumiale krzyczy na syna i wychodzi. Johnny wciąga pokaźną ścieżkę kokainy i ponownie wpada w trans, a jego ruchy są już o wiele bardziej nieskoordynowane i spazmatyczne. Chowa się za drzwiami, unikając oślepiających promieni światła, 
a muzyka staje się bardziej chaotyczna.
Chwilę później Johnny rozgniata swoją twarz na przezroczystej szybie, jego ojciec upomina go po raz drugi.
Pod koniec filmu bohater powraca do początkowej pozycji i bełkocze do swojej chihuahuy.
Wersja 6-minutowa została wzbogacona o dodaną na początku scenę rozmowy z Johnnym.

</doc>
<doc id="1760291" url="https://pl.wikipedia.org/wiki?curid=1760291" title="Hydéyo Noguchi">
Hydéyo Noguchi



</doc>
<doc id="1760292" url="https://pl.wikipedia.org/wiki?curid=1760292" title="Club Atlético San Cristóbal">
Club Atlético San Cristóbal



</doc>
<doc id="1760293" url="https://pl.wikipedia.org/wiki?curid=1760293" title="Batalhão de Operações Policiais Especiais">
Batalhão de Operações Policiais Especiais

BOPE (port. "Batalhão de Operações Policiais Especiais") – elitarna jednostka specjalna policji w Brazylii, przynależąca do Polícia Militar do Estado do Rio de Janeiro.
Operując głównie w fawelach, jednostki BOPE mają bogate doświadczenie w walce w terenie zabudowanym, jak i na ograniczonych powierzchniach. Jednostka używa broni o większej sile rażenia niż policja. W chwili obecnej w BOPE służy ok. 400 żołnierzy. Jest ona uważana za najbardziej bezwzględną jednostkę wojskową w Ameryce Łacińskiej.
Historia i pochodzenie.
BOPE powstało 19 stycznia 1978 roku, kiedy utworzono Núcleo da Companha de Operações Especiais (Special Operations Company Nucleus lub NuCOE) podporządkowano szefowi sztabu stanowej żandarmerii wojskowej. W 1982 jednostka została przeniesiona do Batalhão de Polícia de Choque stając się jej częścią. Nazwa została zmieniona na Companhia de Operações Especiais (Special Operations Company lub COE). W 1984 nazwa została jeszcze raz zmieniona na NuCOE, a jednostka znalazła się znów pod dowództwem szefa sztabu. W 1988 zostało stworzone Companhia Independente de Operações Especiais – (Special Operations Independent Company lub CIOE) obejmując swą jurysdykcją całe Rio de Janeiro. Jednostka 1 marca 1991 przekształciła się w BOPE.
Wyposażenie i pojazdy.
Jednostka posiada flotę wozów bojowych, znanych jako „Pacificador” („pacyfikator”) lub „Caveirão” (czacha). Są one używane podczas operacji w dzielnicach nędzy, gdzie BOPE prowadzi walki z dilerami narkotykowymi, są one uzbrojone w karabiny kalibru 7,62 mm.
Na wyposażeniu jednostki znajdują się:
Krytyka.
W 2004 projekt dotyczący bezprawnych egzekucji, przeprowadzony w szkole prawa New York University doniósł, że BOPE było odpowiedzialne za zabójstwa czterech osób fałszywie oskarżonych o przemyt narkotyków i opór przy aresztowaniu. Według Amnesty International „Brazylijskie służby porządkowe używają drastycznych i represyjnych metod, stale łamiąc prawa człowieka dużej części populacji.” i przypisuje w szczególności BOPE odpowiedzialność za śmierć pewnej liczby cywilów. W marcu 2006 Amnesty potępiło w szczególności użycie wozów bojowych „Caveirão”. Stwierdziło, że agresywne użycie tych pojazdów wymierzone w całe społeczności ukazało nieefektywność nadużycia siły.

</doc>
<doc id="1760295" url="https://pl.wikipedia.org/wiki?curid=1760295" title="Enikő Győri">
Enikő Győri

Enikő Győri (ur. 17 lipca 1968 w Budapeszcie) – węgierska polityk i dyplomata, posłanka do Parlamentu Europejskiego VII i IX kadencji, wiceminister spraw zagranicznych.
Życiorys.
Ukończyła w 1992 studia ekonomiczne na Uniwersytecie Korwina w Budapeszcie. Doktoryzowała się w 2000 na tej samej uczelni. Była stypendystką Uniwersytetu Marylandu w College Park i słuchaczką w paryskiej "École nationale d'administration". Od 1992 pracowała w administracji rządowej, zajmując się kwestiami integracji z Unią Europejską. Następnie w latach 1999–2003 sprawowała urząd ambasadora Węgier w Rzymie. Po powrocie z placówki zaangażowała się w działalność Fideszu (odpowiadając w partii za kwestie europejskie). Została też adiunktem na Uniwersytecie im. Loránda Eötvösa w Budapeszcie.
W wyborach europejskich w 2009 uzyskała mandat deputowanej do Parlamentu Europejskiego. Została członkinią grupy chadeckiej, a także Komisji Gospodarczej i Monetarnej. Z Europarlamentu odeszła w 2010 w związku z objęciem stanowiska sekretarza stanu w Ministerstwie Spraw Zagranicznych. Po kilku latach została powołana na ambasadora Węgier w Madrycie. W 2019 po raz drugi wybrana w skład Europarlamentu.

</doc>
<doc id="1760296" url="https://pl.wikipedia.org/wiki?curid=1760296" title="BOPE">
BOPE



</doc>
<doc id="1760298" url="https://pl.wikipedia.org/wiki?curid=1760298" title="Lusia Ogińska">
Lusia Ogińska

Lusia Ogińska (ur. 17 czerwca 1974 w Koszalinie) – polska poetka, publicystka, dramatopisarka, autorka książek dla dzieci, malarka, ilustratorka.
Życiorys.
Debiutowała w 1998 zbiorem wierszy dla dzieci "Świat wokół nas". Do młodego czytelnika adresowane są także "Księgi roztoczańskich krasnali" barwnie ilustrowane przez samą autorkę. Dotychczas wydano cztery tomy przygód roztoczańskich skrzatów. Podjęła także w swej twórczości problematykę religijną, patriotyczną i historyczną. Napisała wiersze m.in. o Antonim Hedzie-Szarym, bp Kazimierzu Majdańskim, Danucie Siedzikównie, Henryku Dobrzańskim, o. prof. Mieczysławie Krąpcu. Jest autorką wyreżyserowanego następnie przez Bohdana Porębę dramatu narodowego "Zmartwychwstanie", który pozostaje w ścisłym związku intertekstualnym z "Weselem" Stanisława Wyspiańskiego. Jego prapremiera odbyła się 31 maja 2005 na kongresie Samoobrony RP w Sali Kongresowej w Warszawie. Przed wyborami w 2005 wspierała tę partię m.in. zostając autorką jej hymnu wyborczego.
Jest również autorką słuchowisk muzycznych: "Wiersze nucone" (z jej muzyką), "Droga krzyżowa" (muzyka Wojciech Zieliński), a także serialu dokumentalnego "U źródła prawdy" będącego zapisem dwunastu jej rozmów z o. prof. Mieczysławem Albertem Krąpcem OP.
Zajmuje się także malarstwem oraz publicystyką. Jest autorką licznych felietonów – publikowanych głównie na łamach „Myśli Polskiej” i w internetowym serwisie wirtualnapolonia.com.

</doc>
<doc id="1760299" url="https://pl.wikipedia.org/wiki?curid=1760299" title="Metoda Hare-Niemeyera">
Metoda Hare-Niemeyera



</doc>
<doc id="1760301" url="https://pl.wikipedia.org/wiki?curid=1760301" title="Loreczka przepasana">
Loreczka przepasana

Loreczka przepasana ("Vini stepheni") – gatunek małego ptaka z rodziny papug wschodnich (Psittaculidae). Opisana przez Alfreda Johna Northa w 1908 roku. Występuje endemicznie na Wyspie Hendersona w pobliżu wyspy Pitcairn na południowym Pacyfiku. Narażona na wyginięcie. Nie wyróżnia się podgatunków.
Morfologia.
Jaskrawo ubarwiona papuga. Wierzch głowy, kark, grzbiet i skrzydła zielone. Wierzch kupra i ogon jasnozielony. Policzki i brzuch czerwony z zieloną opaską przechodzącą na wysokości piersi. Podudzia koloru niebieskiego. Dziób i oczy koloru złotożółtego. Dymorfizm płciowy nie jest zaznaczony.
Pożywienie.
Loreczka przepasana żywi się miękkimi owocami, nektarem, pyłkiem kwiatów oraz sokiem roślin. Obserwowana w czasie żerowania na roślinach od strefy przybrzeżnej do wnętrza wyspy. Mają szczególne upodobanie do kwiatów dwóch gatunków roślin bogatych w nektar, a mianowicie "Scaevola sericea" i "Timonius polygamus".
Rozród.
Gniazda zakłada w dziuplach drzew.
Status i ochrona.
Międzynarodowa Unia Ochrony Przyrody (IUCN) uznaje loreczkę przepasaną za gatunek narażony na wyginięcie (VU – "vulnerable") nieprzerwanie od 1994 roku. Została wpisana do Załącznika II konwencji waszyngtońskiej.
Głównym zagrożeniem jest mały obszar występowania (41 km²). W 1987 roku określono liczbę osobników na poziomie od 720 do 1820. W 1992 populację określono na poziomie 1200 par. Jedynym występującym na wyspie zawleczonym drapieżnikiem jest szczur polinezyjski, jednak jego obecność wydaje się w niewielkim stopniu wpływać na populację loreczki przepasanej. Dużym zagrożeniem dla tego gatunku papugi jest ewentualne zawleczenie na wyspę innych gatunków szczurów lub ptasiej malarii czy ptasiej ospy.

</doc>
<doc id="1760305" url="https://pl.wikipedia.org/wiki?curid=1760305" title="Out Traveler">
Out Traveler

The Out Traveler (w podtytule The Standard of Gay Travel) – czasopismo wydawane w Stanach Zjednoczonych w języku angielskim adresowane do środowiska LGBT, głównie w tym kraju. Zajmuje się turystyką LGBT w zakresie informacji, promocji i reklamy. Ukazuje się od 2003 r. początkowo jako kwartalnik, dodatek do magazynu "Out". Obecnie stanowi czołowe czasopismo zajmujące się turystyką gejowską w USA.
W czasopiśmie tym zamieszczane są m.in. informacje dotyczące popularnych miejscowości i ośrodków turystyki kierujących swoją ofertę do LGBT, informacje o trendach w turystyce gejowskiej, relacje z dużych imprez LGBT. Redakcja prowadzi m.in. listę "Top Destination", rankingi najlepszych plaż, przyznaje wyróżnienia dla najlepszych miejsc gejowskich w kilku kategoriach (ulubione miejsce w kraju, ulubione miejsce zagraniczne, ulubiona gejowska dzielnica, ulubiony hotel).
Oprawę czasopisma stanowią wysokiej jakości barwne fotografie z różnych zakątków świata prezentujące atrakcje turystyczne, różne formy wypoczynku, ciekawe miejsca i lokalne usługi turystyczne.
Oprócz wersji papierowej redakcja prowadzi rozbudowany turystyczny serwis internetowy. Opublikowała również kilka branżowych przewodników, min. "Outtraveler Atlanta", "Outtraveler Hawaii", "Outtraveler New York City". "Out Traveler" jest również jednym ze współwydawców książki Michaela T. Luongo "Gay Travel in the Muslim World".

</doc>
<doc id="1760306" url="https://pl.wikipedia.org/wiki?curid=1760306" title="Wiek sprawny">
Wiek sprawny

Wiek sprawny (także "lata sprawne") – wiek, w którym w średniowiecznym polskim prawie zwyczajowym osiągano pełną zdolność do czynności prawnych. Zdaniem historyków wiek ten osiągano z chwilą ukończenia dwunastego (dla dziewcząt) lub piętnastego (dla chłopców) roku życia.
Osoba w tym wieku mogła samodzielnie zawrzeć ważny związek małżeński, dopełnić małżeństwo zawarte wcześniej bądź odstąpić od niego, testować i uczestniczyć w obrocie handlowym. Młody następca tronu mógł z chwilą osiągnięcia wieku sprawnego objąć samodzielne rządy lub kontrolę nad nadanym mu terytorium. W przypadku, kiedy prawowity władca umierał zostawiając dziedzica przed osiągnięciem wieku sprawnego, rządy w zastępstwie najczęściej obejmował najwyższy dostojnik kościelny. W wielu przypadkach powoływano nad małoletnim lub małoletnimi konsens polegający na ustanowieniu tzw. opiekuna, którym zazwyczaj zostawał członek rodu panującego. W polskiej tradycji średniowiecznej przyszły następca tronu przed osiągnięciem dwunastego roku życia miał przydzielonego opiekuna-wychowawcę.
Według prawa kanonicznego za wiek sprawny do zawarcia małżeństwa uważano 12 rok życia. W Koronie od drugiej połowy XVI wieku za wiek sprawny uważano 15 rok życia dla chłopców i 12 lat dla dziewcząt.
Nazwa pochodzi od sprawności w posługiwaniu się bronią, a genezę ma w określeniu wieku dojrzałości do samodzielnego uczestnictwa w wojnie.

</doc>
<doc id="1760307" url="https://pl.wikipedia.org/wiki?curid=1760307" title="Parafia św. Maksymiliana Kolbego w Bogucinie">
Parafia św. Maksymiliana Kolbego w Bogucinie

Parafia św. Maksymiliana Kolbego – rzymskokatolicka parafia w Bogucinie, należąca do dekanat czarnoleskiego w diecezji radomskiej.

</doc>
<doc id="1760308" url="https://pl.wikipedia.org/wiki?curid=1760308" title="Something There Is About You">
Something There Is About You

Something There Is About You – piosenka skomponowana przez Boba Dylana, nagrana przez niego w listopadzie 1973, wydana na albumie "Planet Waves" w styczniu oraz jako singel w marcu 1974.
Historia i charakter utworu.
Piosenka ta została nagrana na 4. sesji do albumu "Planet Waves" 6 listopada 1973 w The Village Recorder Studio B w Los Angeles w stanie Kalifornia. Innymi piosenkami sesji były: „On a Night Like This” (odrzut) i „Tough Mama”, „Hazel”.
Piosenka ta, należąca (tak jak „Hazel”) do refleksyjnych, rozpatrujących przeszłość Dylana utworów albumu, cofa słuchacza do okresu pobytu artysty w Duluth. W kompozycji tej pojawia się tajemnicza kobieta z tego okresu.
Mimo że ta ballada jest jednym z najbardziej zapamiętywanych utworów albumu, krytycy nie poświęcali jej zbyt wiele miejsca. Również jako singiel nie cieszyła się powodzeniem, chociaż ówczesne, pierwsze od 8 lat tournée Dylana powinno wzbudzić zainteresowanie nowym singlem.

</doc>
<doc id="1760310" url="https://pl.wikipedia.org/wiki?curid=1760310" title="Lamia">
Lamia



</doc>
<doc id="1760313" url="https://pl.wikipedia.org/wiki?curid=1760313" title="Leonhard Seif">
Leonhard Seif

Leonhard Seif (ur. 1866 w Monachium, zm. 1949) – niemiecki neurolog, psychoanalityk, psycholog szkoły Adlera (psychologii indywidualnej). W 1926 był współzałożycielem Allgemeine Ärztliche Gesellschaft für Psychotherapie.

</doc>
<doc id="1760314" url="https://pl.wikipedia.org/wiki?curid=1760314" title="The Out Traveler">
The Out Traveler



</doc>
<doc id="1760321" url="https://pl.wikipedia.org/wiki?curid=1760321" title="David Henry">
David Henry

David "Dave" Henry (ur. 24 lutego 1975 r. w Denver w stanie Kolorado) – profesjonalny amerykański kulturysta, żołnierz, członek federacji IFBB (International Federation of BodyBuilders) oraz United States Air Force. Jedyny wojskowy w szeregach IFBB.
Życiorys.
Sporty siłowe zaczął uprawiać jako siedemnastolatek. Po miesiącach intensywnych treningów, wystartował w swoich pierwszych zawodach kulturystycznych − Muscle Tech Team Challenge, które to zwyciężył. W roku 2001 debiutował w zmaganiach organizowanych przez prestiżową federację NPC (National Physique Committee); były to zawody na szczeblu ogólnokrajowym, a Henry, w kategorii wagowej średniej, zdobył jedenaste miejsce. Już rok później wywalczył srebrny medal w tym samych zmaganiach i w tej samej kategorii. W 2004 po raz pierwszy pojawił się w zawodach federacji IFBB, z którą następnie związał się na stałe − udział w Florida Xtreme Pro Challenge przyniósł mu lokację #10. W 2005 został zwycięzcą Mr. Olympia Wildcard Showdown Championships.
Obecnie mieszka w Tucson w Arizonie.
Warunki fizyczne:
Obecność w mediach.
Dwukrotnie (lipiec 2006, wrzesień 2009) gościł na okładce czasopisma kulturystycznego "Flex", jednokrotnie − na okładkach "Muscle Mag International" (lipiec 2009) oraz "Muscular Development" (maj 2006).
Był bohaterem filmów treningowych.

</doc>
<doc id="1760323" url="https://pl.wikipedia.org/wiki?curid=1760323" title="Ashoka">
Ashoka



</doc>
<doc id="1760324" url="https://pl.wikipedia.org/wiki?curid=1760324" title="Jamo Nezzar">
Jamo Nezzar

Jamo Nezzar, właściwie Djamchid Nezzar (ur. 6 grudnia 1966 w Batinie, Algieria) – emerytowany profesjonalny kulturysta, aktualnie prywatny ekspert do spraw treningu. Założyciel przedsiębiorstwa JamCore Training, współzałożyciel strony internetowej MyFitTribe.com. Studiował na Dergana University.
Osiągnięcia sportowe.
1989 - England Over all Stars of Tom 
1991 - Lightheavy British - 2. miejsce
1994 - Heavyweight British Champion - 2. miejsce
1995 - Heavyweight British Champion - 2. miejsce
1996 - Heavyweight British Champion - 2. miejsce
1996 - Over all Southeast British Champion 
1999 - Over all Heavyweight Northeast champion 
1999 - Heavyweight British Champion - 2. miejsce
1999 - Amateur Grand Prix Champion (Pro Card)
1999 - IFBB English grand Prix (pierwszy Pro Show) - 10. miejsce 
2000 - IFBB Ironman- 14. miejsce
2001 - IFBB Pro Toronto Canada Cup - 11. miejsce 
2001 - Night of the Champion (42 competitors)- 18. miejsce
2002 - IFBB Pro Ironman - 12. miejsce
2002 - IFBB San Francisco Pro Show - 12. miejsce 
2002 - IFBB Austrian Grand Prix - 10. miejsce

</doc>
<doc id="1760329" url="https://pl.wikipedia.org/wiki?curid=1760329" title="Vini stepheni">
Vini stepheni



</doc>
<doc id="1760330" url="https://pl.wikipedia.org/wiki?curid=1760330" title="Vini australis">
Vini australis



</doc>
<doc id="1760331" url="https://pl.wikipedia.org/wiki?curid=1760331" title="Georg Bühler">
Georg Bühler

Johann Georg Bühler (ur. 19 lipca 1837 w Borstel, zm. 8 kwietnia 1898) − niemiecki indolog, specjalista od języków i badacz prawa starożytnych Indii. 
Urodził się w dolnosaksońskim Borstel. Uczęszczał do szkoły średniej w Hanowerze, gdzie opanował grekę i łacinę, a następnie jako student teologii i filozofii na Uniwersytet w Getyndze, gdzie studiował też filologię klasyczną, sanskryt, język awestyjski, perski, ormiański i arabski. W 1858 r. uzyskał doktorat z języków orientalnych i archeologii; jego rozprawa dotyczyła sufiksu "-tês" w gramatyce greckiej. W tym samym roku wyjechał do Paryża, studiować sanskryckie rękopisy, a w 1859 r. do Londynu, gdzie pozostał do października 1862 r. Czas ten wykorzystał głównie na badanie rękopisów wedyjskich w "India Office" w Bodleian Library w Oksfordzie. W Anglii Bühler był z początku prywatnym nauczycielem, a następnie, od maja 1861 r., pomocnikiem bibliotekarza w bibliotece królowej w Windsorze.
Jesienią 1862 r. Bühlera mianowano asystentem w bibliotece uniwersyteckiej w Getyndze, dokąd przeniósł się w październiku. Wkrótce otrzymał jednak zaproszenie, za pośrednictwem profesora Maksa Müllera, do Sanskrit College w Benares w Indiach. Zanim na nie odpowiedział, otrzymał – znowu za pośrednictwem profesora Maksa Müllera – propozycję objęcia katedry języków orientalnych w Elphinstone College w Bombaju, które szybko zaakceptował i 10 lutego 1863 przybył do Bombaju.
Studentem tej uczelni był wtedy późniejszy znany prawoznawca i sanskrytolog Kashinath Trimbak Telang. W 1864 Bühler został pełnoprawnym członkiem grona profesorskiego Uniwersytetu w Bombaju oraz członkiem bombajskiego oddziału Royal Asiatic Society. Pozostał w Indiach do 1880 r. W tym czasie zgromadził duży zbiór tekstów dla rządu indyjskiego i dla bibliotek w Berlinie, Cambridge i Oksfordzie.
W 1878 opublikował swoje tłumaczenia "Paiyalachchhi", najstarszego słownika prakrytu, z glosariuszem i tłumaczeniem. Podjął się również przeprowadzenia tłumaczeń Apastamby ("Apastamba"), Dharmasutry ("Dharmasutra") i innych w monumentalnym zbiorze Maksa Müllera "The Sacred Books of the East" („Święte księgi Wschodu”), t. 2, 14 i 25.
Od powrotu do Europy aż do śmierci był profesorem filologii indyjskiej i archeologii na Uniwersytecie Wiedeńskim. 
8 kwietnia 1898 utonął w Jeziorze Bodeńskim.
Wybrane publikacje.
W "Schriften der Wiener Akademie der Wissenschaften":

</doc>
<doc id="1760333" url="https://pl.wikipedia.org/wiki?curid=1760333" title="Mainichi Shimbun">
Mainichi Shimbun

 – trzeci pod względem nakładu największy japoński dziennik wydawany w Tokio, Osace, Nagoi i kilku innych głównych miastach Japonii.
Założony 21 lutego 1872 roku "Mainichi Shimbun" jest trzecim co do wielkości dziennikiem w Japonii, po Yomiuri Shimbun i Asahi Shimbun. Nakład wydania porannego wynosi ok. 3 mln 880 tys. egzemplarzy (w roku 2008).

</doc>
<doc id="1760338" url="https://pl.wikipedia.org/wiki?curid=1760338" title="Teoria humoralna">
Teoria humoralna

Patologia humoralna – protonaukowy pogląd, u podstaw którego leżało przekonanie o istnieniu czterech płynów ciała (humorów): krwi, żółci, śluzu (flegmy) i czarnej żółci, które wypełniają ciało, a ich wzajemne stosunki wpływają na zdrowie i temperament. Jeden z głównych nurtów medycyny starożytnej.
Podstawy.
Teoria humoralna powstała w szkole medycznej w Knidos. Początkowo wyróżniano jedynie 2 soki ustrojowe: żółć i śluz. Wyróżniano już wtedy pojęcie eukrazji i dyskrazji. Terminy te weszły do użycia również w szkole z Kos, wiązanej z postacią Hippokratesa. Została tam rozwinięta. Liczbę płynów zwiększono do czterech.
Hipoteza o wzajemnym wpływie czterech soków była obecna u Hipokratesa, a została spisana przez jego zięcia i ucznia Polibosa w dziele "O naturze człowieka" (znanym pod łacińskim tytułem "De natura hominis") wchodzącym w skład zbioru "Corpus Hippocraticum". W ciągu kilku stuleci dodano do niej kolejne elementy, zwłaszcza związane z ogólną budową świata, reprezentowane w arystotelizmie. Patologia humoralna, odwołując się do uwarunkowań fizjologicznych, zrywała z etiologią odwołującą się do zrządzeń bogów, czyli stała w opozycji do medycyny teurgicznej. Według tej koncepcji ciało ludzkie podlegało prawom obejmującym całą przyrodę, a więc lekarz powinien znać całość natury. Wiązane było to z czwórpodziałem natury, w który wierzono również w innych dziedzinach, na przykład w cyklu pór roku i istnieniu czterech żywiołów, a także czterech (występujących w dwóch parach) podstawowych cech materii: ciepła, zimna, wilgotności i suchości. Najwcześniejsze wersje zakładały raczej dualizm. Związek między fizjologią humoralną a porami roku miał objawiać się w typie wymiotów, które zimą miały być śluzowate (zimne i wilgotne), wiosną krwiste (ciepłe i wilgotne), latem żółciowe (ciepłe i suche), a jesienią czarnożółciowe (zimne i suche). Charakterystyka ta odpowiada warunkom pogodowym klimatu śródziemnomorskiego, lecz cechy te nie znajdują odzwierciedlenia w innych strefach klimatycznych. Ukoronowaniem fizjologii i patologii humoralnej były dzieła rzymskiego lekarza Galena. Mimo że nawiązywał on do różnych szkół filozoficzno-medycznych, przede wszystkim odnowił założenia hipokrateizmu. Opisał on swoją wersję krążenia krwi, która jego zdaniem powstaje w wątrobie, a serce jest jej rezerwuarem i przekaźnikiem. Jego wkład w ukształtowanie wiedzy medycznej okazał się dominujący. Galenowska wizja medycyny pozostawała w średniowieczu najpoważniejszym nurtem medycyny arabskiej i europejskiej, a kolejni uczeni nieco ją modyfikowali, zachowując podstawy. Patologia humoralna była m.in. podstawą medycznych dzieł Awicenny. W średniowieczu nastąpiło dalsze zintegrowanie medycyny humoralnej z pozostałymi protonaukami – astrologią i alchemią. Ponieważ w dużej mierze zajmowały się one duchowością, fizjologia humoralna została główną teorią ówczesnej postaci psychologii i psychiatrii, z teorią czterech humoralnych temperamentów w centrum. Na skutek tego zbliżenia również silniej powiązano medycynę z konceptem żywiołów mikrokosmosu i makrokosmosu oraz znakami zodiaku, które w późnym średniowieczu i renesansie wiązano z częściami ciała, co miało wpływ również na szczegóły terapii humoralnej. Koncepcja humoralna zasadniczo zakładała zwalczanie choroby substancją przeciwstawną, jednak w związku z przekonaniem alchemików o istnieniu "kwintesencji", piątego najważniejszego żywiołu, kamienia filozoficznego, próbowali oni również uzyskać tzw. eliksir, który miał wyrównywać proporcje płynów ciała niezależnie od aktualnego stanu, czyli być panaceum. Uniwersalną terapią miało być również czyszczenie płynów przez lewatywę. W czasach nowożytnych patologia humoralna zaczęła być podważana przez jatrochemików z Paracelsusem na czele. Z kolei inni lekarze, np. Jean Fernel, nadal ją rozwijali, przekształcając we współczesną fizjologię. Pewne jej elementy funkcjonowały więc nadal i medycyna humoralna była traktowana jako podstawa medycyny akademickiej jeszcze w XVIII w., choć już od XVII w. dominowała jatrochemia i jatromechanika, a rolę płynów ustrojowych, zwłaszcza pod wpływem Williama Harveya i Kartezjusza, zaczęto postrzegać inaczej. Pojęcia wywodzące się z teorii humoralnej w psychiatrii i psychologii akademickiej funkcjonowały do drugiej połowy XIX w., a kontynuacją typologii humoralnej temperamentów jest teoria konstytucjonalna Kretschmera.
Równowaga i dyskrazja.
Etiologia.
Zgodnie z teorią humoralną zdrowie zapewniane było przez odpowiednie wyważenie wpływu płynów (eukrazja), podczas gdy zaburzenie równowagi (dyskrazja) prowadziło do chorób. Według szkoły z Kos z Hipokratesem na czele nie tyle istniały konkretne choroby, ile należało leczyć nierównowagę w całym ciele, podczas gdy według szkoły z Knidos (założonej przez Euryphona) nierównowaga soków miała różnoraki charakter, typowy dla poszczególnych narządów i należało wyróżniać konkretne jednostki chorobowe. Poszczególne soki miały swoje miejsce w organizmie: krew w sercu, śluz w mózgu, czarna żółć w śledzionie, a żółta żółć w wątrobie. Równowaga humorów wynikała z właściwej pracy tych narządów. W takim układzie serce było uważane za narząd, którego funkcją jest rozgrzewanie ciała (skądinąd potrzebne do trawienia, utożsamianego wówczas z gotowaniem), podczas gdy mózg – za chłodzenie. Nadmiar płynów był wydalany w postaci wydzielin (sekrecji), a u zwierząt do tego niezdolnych, zamieniany był w łuski lub pióra. Uważano również, że u poszczególnych ludzi proporcje nie muszą być idealnie wyważone, lecz niektóre humory z natury przeważają. Tę część teorii również rozwinął Galen. Według niego temperament to trwała cecha konstytucyjna człowieka wynikająca z ustalonej proporcji mieszaniny płynów, która może przybrać jeden z czterech typów, w zależności od przewagi jednego płynu nad innymi: sangwiniczny – przewaga krwi, choleryczny – przewaga żółci, flegmatyczny – przewaga śluzu, melancholiczny – przewaga czarnej żółci. W średniowieczu przesunięto akcenty z somatycznego na psychiczny wymiar temperamentów.
Tę równowagę płynów (dynamiczną, zarówno ilościową, jak i jakościową) określano mianem eukrazji (εὐκρασία) bądź po prostu krazji. Uznawano ją za stan fizjologiczny. Jeśli więc wszystkie płyny występują w odpowiednim stosunkach, tworzą one relatywnie trwałą mieszaninę, na określenie której używano słowa temperament. Przewaga jednego z płynów w obrębie tej równowagi będzie więc określać typ konstytucjonalny. Typy takie wyróżniono 4, stosownie do liczby humorów:
Z kolei nierównowaga płynów to inaczej dyskrazja (δυσκρασία) Stan taki wywoływał choroby, wedle hipokratyków rozwijające się zwykle czteroetapowo. Najpierw równowaga humorów musiała ulec zaburzeniu, co objawiało się "apepsią" (niewłaściwym trawieniem). Dalej dochodzi do ilościowych i jakościowych zmian humoru wiązanego z aktualną chorobą. Etap ten określano słowem "pepasmos", czyli gotowania. Następnie nadmiar płynu zbierał się gdzieś w obrębie organizmu, co zwano "apóstasis", czyli oddzielaniem, wyodrębnieniem się, czy też przemieszczał, co z kolei nazywano "metástasis". Preferowano jednak ten pierwszy przebieg jako mniej szkodliwy. Następnie choroba wchodziła w najważniejszy z jej etapów: "krisis". Mogło w jego przebiegu dojść do zaostrzenia objawów bądź też do ich złagodzenia. Na tym etapie schorzenie mogło również przeistoczyć się w inne. Korzystnym zejściem było natomiast jego ustąpienie. Kryzysy mogły się powtarzać, co określano jako nawrót ("hypostrophé"), mógł też wystąpić tylko jeden, o którym następowało rozwiązanie ("lýsis").
Niektóre z nazw chorób nawiązują do patologii humoralnej – katar ma źródłosłów w greckich słowach "kata" (‘w dół’) i "rhein" (‘płynąć’), a od przepływu swoją nazwę wziął również reumatyzm.
Diagnostyka i terapeutyka.
Patologia humoralna odwoływała się do swoich założeń zarówno w diagnostyce, jak i terapeutyce. Związek objawów takich jak żółtaczka czy katar z nadmiarem danego płynu (odpowiednio – żółci i flegmy) jest intuicyjny. Uważano wówczas, że śluz wypływający z nosa pochodzi z mózgu, a mała ilość moczu wydzielana podczas gorączki świadczy o niedoborze wilgoci. Pewnym odzwierciedleniem kompozycji płynów ciała miał być skład moczu (uryny), którego badanie (urynoskopia) cech takich jak barwa, mętność, zapach i smak stały się stałym elementem diagnostyki. Z kolei konsekwencją terapeutyczną uznania, że nadmiar lub zepsucie danego płynu jest przyczyną choroby, było leczenie polegające na wyprowadzaniu z ciała tegoż metodami takimi, jak: puszczanie krwi, przeczyszczenie, wywołanie wymiotów, wypocenie itp. Z kolei niedobór płynów miał być leczony podawaniem środków ściągających, przy czym część z tych praktyk miała również inne podłoże teoretyczne, gdyż oprócz medycyny humoralnej rozwijały się szkoły nawiązujące do atomizmu lub innych wizji świata i organizmu (np. szkoła metodyków i pneumatyków), a wybitni lekarze, np. Galen lub Awicenna, często czerpali z różnych tradycji.
Dietetyka.
Ze względu na umocowanie w ówczesnym obrazie świata, według teorii humoralnej do utrzymania właściwych proporcji cech organizmu (zapewnianych przez płyny ustrojowe) konieczne było dostarczanie mu pożywienia o odpowiednich proporcjach nośników tych samych cech. W ten sposób rozwinęła się dietetyka. Przykładowo, według dzieła "O sposobie życia" ( "De victu"), owies jest pokarmem chłodnym i wilgotnym, działając tak na proporcje soków ciała, podczas gdy miód działa osuszająco i rozgrzewająco. Ponieważ zaś woda jest wilgotna, miód nią rozcieńczony miał działać nawilżająco i dobrze działać na osoby o konstytucji żółciowej (ciepłe i suche), za to powodować zatwardzenie u osób o typie śluzowym. Początkowe, intuicyjne przyporządkowanie cech pokarmu zostało sformalizowane przez Galena. Poszczególnym chorobom przypisał on wartości liczbowe i analogicznie przypisał punktację pokarmom i lekom (np. opium według niego znajduje się na czwartym stopniu zimna). W związku z tym chorobę o danej liczbie punktów jednej z cech należało leczyć dietą o odpowiedniej punktacji cechy przeciwnej. Na przestrzeni wieków rozwijano ten system, dodając do niego kolejne elementy. Przykładowo, po odkryciu tytoniu hiszpański lekarz Nicolás Monardes przypisał mu cechy „ciepły i suchy”, czego konsekwencją było stosowanie go w leczeniu chorób uznawanych za skutek nadmiaru zimna i wilgoci, np. astmy.
Wpływ na kulturę popularną.
Dwutysiącletni okres dominacji w medycynie akademickiej wpłynął na przeniknięcie jej elementów do medycyny ludowej i alternatywnej. W niektórych współczesnych nurtach medycyny niekonwencjonalnej koncepcje fizjologii humoralnej wiązane są z analogicznymi koncepcjami medycyny tybetańskiej, indyjskiej i chińskiej, w których również występują odwołania do zaburzenia równowagi między żywiołami (np. yin i yang), a pewne praktyki z tejże medycyny są włączane do obecnych terapii. Przy czym, wbrew założeniom antycznej medycyny humoralnej, której podstawą jest zasada alopatii, w medycynie alternatywnej praktyki te są wiązane z homeopatią, a zwłaszcza homotoksykologią.
Wywodząca się z fizjologii humoralnej koncepcja czterech temperamentów utrzymywała się w nauce przez stulecia, w różnych wersjach przez ponad tysiąc lat. Nazwy „humory” i „humor” z czasem oderwały się od swojego pierwotnego znaczenia i nastąpiło przesunięcie semantyczne na rzecz nastroju i stanu umysłu, a ostatecznie – rodzaju komizmu (patrz: humor). W tzw. psychologii popularnej również wciąż funkcjonuje koncepcja czterech typów osobowości o nazwach wywodzących się od nazw czterech płynów ciała. Również niektóre frazeologizmy dotyczące nastroju mogą mieć podłoże w wiązaniu go z płynami ciała (zwłaszcza krwi i żółci) oraz stanem organów je wydzielających (np. wątroby). Do kultury trwale weszły również pojęcia takie jak melancholia i spleen odwołujące się do oryginalnych nazw czarnej żółci i jej rzekomego źródła – śledziony, czy przymiotniki „choleryczny” i „flegmatyczny”.

</doc>
<doc id="1760341" url="https://pl.wikipedia.org/wiki?curid=1760341" title="Rosella Sensi">
Rosella Sensi

Rosella Sensi (ur. 18 grudnia 1971 w Rzymie) – włoska biznesmenka. Obecnie jest prezesem włoskiej drużyny piłkarskiej AS Roma.
Jest absolwentką Libera Università Internazionale degli Studi Sociali Guido Carli.Otrzymała posadę dyrektora wykonawczego, a także, zaczynając od 28 sierpnia 2008 roku Prezydenta AS Romy, zastępując swego ojca, Franco Sensiego, który był prezydentem do swojej śmierci 17 sierpnia 2008 roku.
Jest drugą kobietą, która objęła urząd prezydenta klubu. Poprzednio Flora Viola, wdowa po Dino Violi zastąpiła swojego męża jako prezydent klubu po jego śmierci w 1991 roku. Rosella Sensi jest obecnie jedną z dwóch kobiet prowadzących klub piłkarski w najwyższej klasie rozgrywkowej we Włoszech, Serie A. Drugą jest Francesca Menarini, prezes Bologna FC.

</doc>
<doc id="1760342" url="https://pl.wikipedia.org/wiki?curid=1760342" title="Motorola DSP56000">
Motorola DSP56000

Motorola DSP56000 (56K) to rodzina procesorów sygnałowych (DSP) produkowanych przez Motorolę (obecnie Freescale Semiconductor) od lat 80. do dziś. Procesory te były stosowane w stacjach roboczych takich firm jak NeXT, Silicon Graphics, komputerach Atari Falcon oraz kartach dźwiękowych Delfina dla komputerów Amiga. Układy MC56002 taktowane zegarem 66MHz można znaleźć również w kultowych syntezatorach muzycznych Clavia Nord Lead. Unowocześnione wersje procesora stosowane są do dziś w systemach wbudowanych takich jak radary czy telefony komórkowe. Następca rodziny 56000, seria DSP96000, nie odniosła rynkowego sukcesu.

</doc>
<doc id="1760343" url="https://pl.wikipedia.org/wiki?curid=1760343" title="(73670) 1982 QP">
(73670) 1982 QP



</doc>
<doc id="1760344" url="https://pl.wikipedia.org/wiki?curid=1760344" title="Freescale ColdFire">
Freescale ColdFire

Freescale ColdFire – rodzina procesorów do zastosowań wbudowanych produkowana przez firmę Freescale Semiconductor (poprzednio dział półprzewodników Motoroli), oparta na architekturze 680x0 - sprzedano kilkadziesiąt milionów tych chipów dla systemów wbudowanych, w tym drukarek, urządzeń audio i sterowników przemysłowych.
Ze względu na znaczną kompatybilność wsteczną nowszych modeli z linią 68k procesory te stosowane są przez hobbystów do budowania klonów komputerów Amiga i Atari ST (Atari Coldfire Project).

</doc>
<doc id="1760350" url="https://pl.wikipedia.org/wiki?curid=1760350" title="WrestleMania X-Seven">
WrestleMania X-Seven

WrestleMania X-Seven – 17. edycja sztandarowej gali wrestlingu federacji World Wrestling Federation (WWF) o nazwie "WrestleMania", która odbyła się 1 kwietnia 2001 w hali Reliant Astrodome w Houston w Teksasie.
Największa i najważniejsza gala w roku organizowana przez federację World Wrestling Federation (obecnie WWE) oferowała dwanaście starć (w tym jedną nagraną dla programu "Sunday Night Heat"). Walką wieczoru było starcie Stone Colda Steve’a Austina z The Rockiem w No Disqualification match’u o tytuł WWF Championship. Pozostałymi ważnymi walkami podczas gali były mecze: The Undertaker kontra Triple H na standardowych zasadach ("singles match") oraz drugi w historii Tables, Ladders, and Chairs match o mistrzostwo WWF Tag Team Championship pomiędzy drużynami Edge &amp; Christian, The Dudley Boyz (Bubba Ray Dudley &amp; D-Von Dudley) oraz The Hardy Boyz (Matt Hardy &amp; Jeff Hardy), a także Street Fight Vince McMahon kontra Shane McMahon ze specjalnym sędzią Mickiem Foleyem.
W starciach o tytuły mistrzowskie: 1) Chris Jericho pokonał Williama Regala zostając w "singles match’u" mistrzem interkontynentalnym WWF; 2) Eddie Guerrero pokonał WWF European Championa Testa odbierając mu ten tytuł; 3) W "triple threat match’u" Kane sięgnął po WWF Hardcore Championship pokonując Ravena i Big Showa; 4) Mistrzynią kobiet WWF została Chyna, która pokonała Ivory.
Gala zgromadziła rekordową widownię 67 925 widzów i zarobiła 3,5 mln dolarów amerykańskich. Ze względu na duży sukces komercyjny jaki odniosła ta WrestleMania, siedemnasta edycja tego wydarzenia określana jest przez fanów i krytyków za jedną z najlepszych gal wrestlingu wszech czasów. W 2013 r. WWE przedstawiło listę o nazwie „15 best pay-per-views ever” (pl. "15 najlepszych pay-per-view w historii"). W zestawieniu tym WrestleMania X-Seven zajęła 1. pozycję. Motywem muzycznym gali był utwór „My Way” zespołu Limp Bizkit.
Gala.
Najażniejsze walki i wydarzenia podczas gali.
Głównym starciem tej edycji WrestleManii była walka pomiędzy Stone Coldem Stevem Austinem a The Rockiem w No disqualification match’u o główne mistrzostwo WWF, który został ustanowiony tuż przed wejściem zawodników do ringu. Podczas walki obaj zawodnicy mierzyli się w ringu jak i poza nim oraz obaj krwawili po wzajemnych uderzeniach gongiem w głowę. Starcie obfitowało również w chwyty submissionowe – The Rock założył Austinowi sharpshootera, jednak ten skontrował chwyt i wykorzystał go przeciwko swojemu rywalowi, a także próbował poddać The Rocka chwytem "Million Dollar Dream" ("cobra clutch"), którym Austin posługiwał się występując w gimmicku The Ringmastera. Kończąc walkę, The Rock wykonał na Austinie jego własną akcję kończącą ("Stone Cold Stunner") oraz swój markowy manewr "The People’s Elbow" – na moment przed przypięciem Stone Colda na arenie pojawił się Vince McMahon, który przerwał The Rockowi, łapiąc go za nogę i odciągając The Rocka od przypięcia Austina. Stone Cold wykorzystał ten moment wykonując na The Rocku jego własny finisher – "Rock Bottom". Kolejno McMahon rzucił stalowe krzesło Austinowi, aby wykończył The Rocka. Stone Cold uderzając wielokrotnie The Rocka w klatkę piersiową stalowym krzesłem zdołał zmęczyć swojego rywala i ostatecznie go przypiąć. Po tej walce Austin stał się antagonistą kolejnych wydarzeń, a także wszedł w sojusz ze swym wcześniejszym nemesis – Vincem McMahonem.
Drugim ważnym starciem podczas gali była walka pomiędzy ojcem a synem – prezes WWF Vince McMahon (wchodzący do ringu w asyście swojej córki i jednocześnie siostry Shane’a – Stephanie) zmierzył się ze swoim synem Shane’em McMahonem a sędzią specjalnym tego starcia był Mick Foley. Podczas walki dochodziło do interwencji ze strony Stephanie, która próbowała kilkukrotnie przeszkodzić Shane’owi bądź odwrócić jego uwagę od Vince’a. Jeszcze w trakcie walki na halę weszła Trish Stratus wioząca na wózku żonę Vince’a i matkę Shane’a i Stephanie – Lindę McMahon. Stratus udanie wypędziła Stephanie McMahon z hali, a kolejno sędzia Mick Foley podjął próbę wywiezienia z hali Lindy McMahon dla jej bezpieczeństwa, jednak uniemożliwił mu to Vince, który usadził Lindę na krześle w narożniku ringu. W końcówce walki Linda wstała z krzesła i podeszła do Vince’a, który był bliski wygrania pojedynku z Shane’m. Gdy Vince obrócił się w stronę Lindy otrzymał od niej kopnięcie w krocze po czym do walki przyłączył się sam sędzia pojedynku – Mick Foley, który zaczął okładać pięściami Vince’a. Walkę zakończył zwycięstwem nad ojcem Shane, który wykonał na nim swój markowy manewr "Coast to Coast".
Kolejnym ważnym pojedynkiem była walka pomiędzy The Undertakerem i Triple H’em. Zespół heavy metalowy Motörhead zagrał motyw przewodni Triple H’a na żywo podczas gali, gdy "The Game" wchodził na ring. Mecz rozpoczął się poza ringiem, gdy The Undertaker rzucił Triple H’a na stół komentatorów hiszpańskojęzycznych. Następnie Triple H próbował użyć swojego młota kowalskiego, który ukryty był pod ringiem, jednak sędzia odebrał mu go. Następnie walka przeniosła się w tłum widzów, a potem na zaplecze techniczne hali. W dalszej części walki obaj zawodnicy powrócili do ringu. Pod koniec starcia Triple H sprowadził The Undertakera do narożnika po czym zaczął okładać go pięściami – gdy przerwał ciosy – The Undertaker wykorzystał moment i wykonał na Triple H’u swój firmowy rzut "The Last Ride" po czym przypiął leżącego przeciwnika wygrywając walkę.
Czwarte ważne starcie podczas WrestleManii X-Seven stanowiła walka w formule Tables, Ladders, and Chairs match o tytuł WWF Tag Team Championship pomiędzy Edge’m i Christianem (z towarzyszącym im Rhyno), The Dudley Boyz (Bubba Ray Dudleyem i D-Vonem Dudleyem z towarzyszącym im Spike’iem Dudleyem) oraz The Hardy Boyz (Mattem i Jeffem Hardy z towarzyszącą im Litą). Walka rozpoczęła się w ringu gdy wszystkie zespoły do niego weszły. Każdy z tag teamów próbował sięgnąć zawieszonych nad ringiem tytułów mistrzowskich ale za każdym razem podczas trwania pojedynku któryś zespołów udaremniał zamiary zdobycia mistrzostwa przez drużynę przeciwną. W trakcie starcia każda z osób towarzyszących wrestlerom walczących w tag teamach interweniowała w pojedynek walcząc z przeciwnikami swoich drużyn. Doszło nawet do sytuacji, w której obaj Christian i D-Von Dudley zawiśli razem na moment na zawieszonych nad ringiem mistrzostwach jednak żaden z nich nie zdołał go odpiąć przy czym obaj spadli na ring. Później Jeff Hardy w podobny sposób zawisł na zawieszonym nad ringiem tytule jednak został w efektowny sposób zrzucony przez Edge’a, który wykonał na nim w powietrzu swój firmowy manewr o nazwie "Spear". Ostatecznie to Edge i Christian zdobyli mistrzostwo po tym jak Rhyno pomógł Christianowi wspiąć się po drabinie by ten mógł zerwać tytuły z liny.
Odbiór gali.
Gala został odebrana bardzo pozytywnie zarówno przez fanów wrestlingu jak i krytyków. John Powell z portalu Canadian Online Explorer ocenił galę najwyższą notą 10 na 10 gwiazdek, przy czym walkę Stone Colda Steve’a Austina z The Rockiem ocenił 9 na 10 gwiazdek, starcie tag teamowe pomiędzy trzema drużynami o mistrzostwo WWF Tag Team Championship ocenił również 10 na 10 gwiazdek. Dobrą recenzję zebrała również techniczna walka pomiędzy Chrisem Benoit a Kurtem Angle, którą oceniono 8 na 10 gwiazdek. WrestleMania X-Seven została okrzyknięta Najlepszą ważną galą roku 2001 przez biuletyn Wrestling Observer Newsletter prowadzony przez Dave’a Meltzera. Witryna internetowa IGN umieściła Tables, Ladders, and Chairs match o WWF Tag Team Championship pomiędzy The Hardy Boys, Edge’m i Christianem oraz The Dudley Boyz na 5. miejscu w zestawieniu "Top 20 Matches in WrestleMania History".

</doc>
<doc id="1760353" url="https://pl.wikipedia.org/wiki?curid=1760353" title="Royal Rumble (1993)">
Royal Rumble (1993)

Royal Rumble (1993) – 6. edycja gali wrestlingu Royal Rumble, produkowanej przez World Wrestling Federation (WWF), która odbyła się w dniu 24 stycznia 1993 w hali ARCO Arena w Sacramento w stanie Kalifornia. Gala oferowała sześć walk, w tym jedną będącą dark matchem. Głównym wydarzeniem gali był Battle Royal Royal Rumble match, w którym udział wzięło 30 wrestlerów. Zwycięzcą Royal Rumble matchu został Yokozuna, który otrzymał szansę na walkę o mistrzostwo WWF Championship na gali WrestleMania IX. 
W pozostałych ważnych starciach podczas gali Bret Hart pokonał Razor Ramona broniąc mistrzostwa WWF Championship, podobnie jak Shawn Michaels, który pokonał swojego byłego tag team partnera - Marty’ego Jannetty broniąc tytułu WWF Intercontinental Championship.
Rezultaty.
Royal Rumble match.
Nowy zawodnik wchodził co 2 minuty do ringu. 

</doc>
<doc id="1760354" url="https://pl.wikipedia.org/wiki?curid=1760354" title="John D’Aquino">
John D’Aquino

John D’Aquino, właściwie John Aquino (ur. 14 kwietnia 1958 w Mieście Nowy Jork) – amerykański aktor, producent filmowy i scenarzysta.
Życiorys.
Urodził się w Brooklynie w Mieście Nowy Jork, w stanie Nowy Jork jako syn włoskiego imigranta. Dorastał z dwoma braćmi i jedną siostrą. W 1976 ukończył Coconut Creek High School w Coconut Creek na Florydzie. W 1980 ukończył studia teatralne na Uniwersytecie Stanu Floryda. Trenował aktorstwo w wielu miejscach, w tym na Florydzie, Los Angeles i Nowym Jorku.
Zadebiutował na szklanym ekranie jako Varges De La Cosa w serialu ABC "Wildside" (1985), a następnie wystąpił gościnnie w jednym z odcinków serialu "Niesamowite historie" - pt. „Guilt Trip” (1985) z udziałem Doma DeLuise, Loni Anderson i Charlesa Durninga. Zagrał postać porucznika Johna Chadwaya w dreszczowcu politycznym Rogera Donaldsona "Bez wyjścia" (1987) u boku Kevina Costnera, Gene’a Hackmana i Sean Young. Po występie w horrorze Stana Winstona "Dyniogłowy" (1988) u boku Lance’a Henriksena, można go było dostrzec w serialach takich jak "Magnum" (1987), "Christine Cromwell" (1990) z Jaclyn Smith, "Tequila i Bonetti" (1992), "Słoneczny patrol" (1995), "Renegat" (1995) i "Nowe przygody Supermana" (1996). W serialu fantastycznonaukowym NBC "SeaQuest" (1993-1995) wystąpił jako porucznik Benjamin „Ben” Krieg. W sitcomie Disney Channel "Cory w Białym Domu" ("Cory in the House", 2007–2008) zagrał latynoskiego prezydenta Richarda Martineza.
15 listopada 2000 był nominowany do 25. nagrody Carbonell Awards na Południowej Florydzie dla najlepszego aktora scenicznego za "Over the River and Through the Woods" w Caldwell Theatre Company.
Jako ambasador Childhelp USA, ściśle współpracuje z Fundacją Niewidomych Dzieci Toma Sullivana.

</doc>
<doc id="1760356" url="https://pl.wikipedia.org/wiki?curid=1760356" title="Haldi">
Haldi

Haldi – wieś w Estonii, w prowincji Hiuma, w gminie Emmaste.

</doc>
<doc id="1760357" url="https://pl.wikipedia.org/wiki?curid=1760357" title="Haldreka">
Haldreka

Haldreka – wieś w Estonii, w prowincji Hiuma, w gminie Emmaste.

</doc>
<doc id="1760358" url="https://pl.wikipedia.org/wiki?curid=1760358" title="Harju (Emmaste)">
Harju (Emmaste)

Harju – wieś w Estonii, w prowincji Hiuma, w gminie Emmaste.

</doc>
<doc id="1760360" url="https://pl.wikipedia.org/wiki?curid=1760360" title="Lisa Arch">
Lisa Arch

Lisa Arch (ur. jako Lisa Kushell, 23 listopada 1971 w Los Angeles) – amerykańska aktorka.
Życie prywatne.
Lisa zaczęła występować na scenie w wieku 15 lat. Jako członkini aktorskiej trupy nabrała doświadczenia z kreowaniem postaci. Lisa zawsze twierdziła, że rodzice bardzo ją wspomagają i to oni dają jej możliwość kształtowania swoich umiejętności w domu, zanim ukończy szkołę średnią. Lisa ma starszego brata, Boba Kushella, który jest producentem filmowym. Wyszła za mąż za Russella Archa – amerykańskiego reżysera. 18 września 2007 parze urodził się syn Garrett Mitchell Arch.

</doc>
<doc id="1760361" url="https://pl.wikipedia.org/wiki?curid=1760361" title="Hindu (Emmaste)">
Hindu (Emmaste)

Hindu – wieś w Estonii, w prowincji Hiuma, w gminie Emmaste. Na zachód od wsi znajduje się górna latarnia morska Sõru.

</doc>
<doc id="1760362" url="https://pl.wikipedia.org/wiki?curid=1760362" title="Hindu">
Hindu



</doc>
<doc id="1760365" url="https://pl.wikipedia.org/wiki?curid=1760365" title="Härma (Emmaste)">
Härma (Emmaste)

Härma – wieś w Estonii, w prowincji Hiuma, w gminie Emmaste.

</doc>
<doc id="1760367" url="https://pl.wikipedia.org/wiki?curid=1760367" title="Härma">
Härma



</doc>
<doc id="1760369" url="https://pl.wikipedia.org/wiki?curid=1760369" title="Jausa">
Jausa

Jausa – wieś w Estonii, w prowincji Hiuma, w gminie Emmaste.

</doc>
<doc id="1760371" url="https://pl.wikipedia.org/wiki?curid=1760371" title="Kabuna">
Kabuna

Kabuna – wieś w Estonii, w prowincji Hiuma, w gminie Emmaste.

</doc>
<doc id="1760373" url="https://pl.wikipedia.org/wiki?curid=1760373" title="Kaderna">
Kaderna

Kaderna – wieś w Estonii, w prowincji Hiuma, w gminie Emmaste.

</doc>
<doc id="1760374" url="https://pl.wikipedia.org/wiki?curid=1760374" title="Kitsa">
Kitsa

Kitsa – wieś w Estonii, w prowincji Hiuma, w gminie Emmaste.

</doc>
<doc id="1760376" url="https://pl.wikipedia.org/wiki?curid=1760376" title="WWF The Wrestling Classic">
WWF The Wrestling Classic

The Wrestling Classic – gala pay-per-view wyprodukowana przez World Wrestling Federation (WWF), która miała miejsce 7 listopada 1985 w Rosemont Horizon w Rosemont, Illinois.
Walką wieczoru był finał 16-osobowego turnieju, gdzie Junkyard Dog pokonał Randy'ego Savage'a. Karta oferowała 16-osobowy eliminacyjny turniej i walkę pomiędzy Hulkiem Hoganem a Roddym Piperem o WWF Championship.
The Wrestling Classic jest pierwszym pay-per-view bez tag team matchu w karcie. Następną taką galą PPV jest Royal Rumble z 2005 roku. Dzięki temu, mistrzowie The Dream Team (Brutus Beefcake i Greg Valentine) nie pojawili się w karcie. Poprzedni mistrzowie The Iron Sheik i Nikolai Volkoff, a także pretendenci do pasów tag team The British Bulldogs (Davey Boy Smith i The Dynamite Kid) wzięli pojedynczy udział w turnieju.
Przygotowania.
Główną rywalizacją przed The Wrestling Classic była pomiędzy Hulkiem Hoganem i Roddym Piperem, gdzie ta dwójka walczyła o WWF Championship. W 1985, Piper został głównym heelem federacji po tym jak zbojkotował rodzący się "Rock 'n' Wrestling connection", co doprowadziło do konfrontacji z Hoganem.. W lutym, walczyli przeciwko sobie na "The War to Settle the Score" o pas należący do Hogana, gdzie mistrz zachował go poprzez dyskwalifikację. Ich rywalizacja była jednym z czynników, które doprowadziło do powstania WrestleManii. W walce wieczoru pierwszej WrestleManii, Hogan i celebryta Mr. T pokonali Pipera i Paula Orndorffa. Hogan rywalizował z Piperem i Bobem Ortonem przed resztę roku, głównie wygrywając poprzez dyskwalifikacje, prowadząc do walki o tytuł WWF pomiędzy Hogan i Piperem na Wrestling Classic. Turniej był również promowany w telewizji WWF.
Gala.
Na gali pay-per-view odbył się 16-osobowy turniej nazwany "The Wrestling Classic". Pierwsza runda turnieju rozpoczęła się walką pomiędzy Adrianem Adonisem (z menadżerem Jimmym Hartem) i Corporal Kirchnerem, gdzie Adonis wyszedł zwycięsko poprzez DDT. Następnie Dynamite Kid spotkał się w ringu z Nikolaiem Volkoffem (z menadżerem Freddie Blassiem) i zanim mecz się rozpoczął, Volkoff zaśpiewał Hymn Państwowy Federacji Rosyjskiej. Kiedy skończył, dzwon rozbrzmiał i Dynamite, który wspiął się na górę narożnika, zaatakował Rosjanina missile dropkickiem. Następnie szybko przypiął go wygrywając mecz w około sześć sekund (oficjalny czas to 9 sekund, wyrównując się z 'rekordem' King Kong Bundy'ego z WrestleManii I). Randy Savage (z Miss Elizabeth) następnie pokonał "Polish Power" Ivana Putskiego mając obie stopy położone na środkowej linie i przypinając Ivana. Ricky Steamboat walczył z Daveyem Boyem Smithem w rzadkim meczu, gdzie dwóch ulubieńców publiki stanęło naprzeciw sobie. Walka została zakończona, gdy Smith wylądował na linach próbując zaatakować Steamboata, lecz Steamboat się odsunął i Smith kontuzjował swoją pachwinę, przez co nie mógł kontynuować walki, więc Steamboat został nagrodzony wygraną przez poddanie się. Junkyard Dog zmierzył się z The Iron Sheikiem (w/ Freddie Blassie). Mecz zaczął się i Sheik użył chokeslamu na JYD, który był w kurtce. Następnie wykonał na nim camel clutch jednakże przeciwnik się nie poddał. Ostatecznie, JYD wykonał headbutt na Sheiku i przypiął go wygrywając mecz. Walka Moondoga Spota i Terry'ego Funka (w/ Jimmy Hart) była następna. Obaj nie chcieli ze sobą walczyć, więc za sugestią Funka zaczęli opuszczać ring. Funk jednak zaatakował Spota od tyłu i próbował wrócił do ringu chcąc wygrać poprzez wyliczenie, lecz Spot uniemożliwił mu to i wrócił do niego sam, wygrywając poprzez wyliczenie. WWF Intercontinental Champion Tito Santana zmierzył się z The Magnificent Muraco (w/ Mr. Fuji). Santana przypiął Muraco szybkim small package'em, lecz przytrafiła mu się kontuzja pachwiny, przez którą nie mógł wziąć w dalszej części turnieju. W finałowej walce pierwszej rundy zmierzyli się Paul Orndorff i Bob Orton. Orton został zdyskwalifikowany, dzięki czemu Orndorff przeszedł dalej.
Ćwierćfinały rozpoczęły się walką pomiędzy Adrianem Adonisem a Dynamite Kidem. Podczas meczu, Adonis przez przypadek zaatakował swojego menadżera Jimmy'ego Harta. Dynamite to wykorzystał i przypiął Adonisa wygrywając mecz. Ricky Steamboat spotkał się z Randym Savage'em w następnej walce. Sędzia został rozproszony przez Miss Elizabeth i Savage wykorzystał to, zakładając kastet i uderzając Steamboata, a następnie przypiął go i wygrał walkę. Później Junkyard Dog pokonał Moondog Spota po headbutcie. W walce nie brał udział sędzia, więc JYD sam odliczył do trzech. Komentatorzy Gorilla Monsoon i Jesse Ventura oznajmili, że ostatecznie odliczenie Junkyard Doga było legalne. Walka Tito Santany i Paula Orndorffa zakończyła się podwójnym wyliczeniem, elimininując obu wrestlerów z turnieju.
W jedynej nie-turniejowej walce, Hulk Hogan obronił swój WWF Championship przeciwko Roddy'emu Piperowi. Hogan zapiął bearhug na Piperze, lecz ten odpowiedział sleeper holdem. Sędzia został znokautowany i Piper zaatakował Hogana stalowym krzesełkiem, lecz po chwili Hogan zapiął sleeper hold na Piperze. Bob Orton pojawił się i zaatakował Hogana. Sędzia to zauważył i zdyskwalifikował Piperea. Piper i Orton kontynuowali atak na Hogana, jednakże po chwili pojawił się Paul Orndorff i wyczyścił ring.
W półfinałach, pierwsza i jedyna walka była pomiędzy Randym Savage'em i Dynamite Kidem. Dynamite Kid wykonał superplex na Savage'u z górnej liny, lecz Savage skontrował to w inside cradle (przypięcie) i odniósł zwycięstwo. Junkyard Dog nie musiał walczyć w półfinale, ponieważ walka jego rywali, Orndorffa i Santany zakończyła się podwójnym wyliczeniem, przez co JYD przeszedł od razu do finałów powodując złość u Jesse'iego Ventury, który bojkotował to, iż Savage musiał walczyć więcej od Junkyard Doga. Jako część show, odbył się konkurs w którym wzięło udział ponad 250 000 fanów. W konkursie, fan z Batavii wygrał motor marki Rolls-Royce. Ten segment został wycięty w archiwalnym nagraniu z Coliseum Home Video. Jednakże, został przywrócony w edycji na WWE Classics on Demand, archiwalnym "video na żądanie" serwisie.
W walce wieczoru i jednocześnie finałach turnieju spotkali się Junkyard Dog i Randy Savage. JYD wykonał back body drop na Savage'u z górnej liny i ten upadł na podłogę obok ringu. Savage nie był w stanie wrócić do ringu, więc został wyliczony, w rezultacie czego JYD wygrał walkę i turniej.
Wydarzenia po gali.
Wielu wrestlerów zyskało promocję po tym turnieju. Junkyard Dog, zwycięzca turnieju został wypromowany jako zwycięzca pierwszego głównego turnieju w historii WWF. Randy Savage zdobył WWF Intercontinental Championship od Tito Santany 8 lutego 1986 i WWF Championship w podobnym turnieju na WrestleManii IV w 1988. Ricky Steamboat również zdobył Intercontinental Championship, pokonując Savage'a na WrestleManii III w 1987. Dynamite Kid i Davey Boy Smith zdobyli WWF Tag Team Championship na WrestleManii 2 w 1986.

</doc>
<doc id="1760377" url="https://pl.wikipedia.org/wiki?curid=1760377" title="Voortrekkers">
Voortrekkers



</doc>
<doc id="1760378" url="https://pl.wikipedia.org/wiki?curid=1760378" title="Kurisu (Emmaste)">
Kurisu (Emmaste)

Kurisu – wieś w Estonii, w prowincji Hiuma, w gminie Emmaste.

</doc>
<doc id="1760382" url="https://pl.wikipedia.org/wiki?curid=1760382" title="This Tuesday in Texas">
This Tuesday in Texas

This Tuesday in Texas – gala pay-per-view, która została wyprodukowana przez World Wrestling Federation. Miała miejsce 3 grudnia 1991 w Freeman Coliseum w San Antonio w Teksasie.
Na gali odbyło się pięć walk. Walką wieczoru był rewanż o WWF Championship, gdzie Hulk Hogan pokonał panującego mistrza The Undertakera, odzyskując tytuł. Hogan stracił mistrzostwo sześć dni wcześniej na Survivor Series po kontrowersyjnym zakończeniu. Na gali Randy Savage, który zawalczył w pierwszej walce od WrestleManii VII, pokonał Jake'a Robertsa.
Gala była próbą WWF do wybrania czwartku jako drugiego dnia do organizowania pay-per-view. Nikła reakcja i niezadowalający buyrate, który wynosił 1.0, spowodował porażkę tejże próby. Kolejny raz przystąpili do tego pomysłu w październiku 2004, kiedy zorganizowano galę Taboo Tuesday.
Przygotowania do gali.
This Tuesday in Texas oferowało walki profesjonalnego wrestlingu z udziałem różnych wrestlerów z istniejących oskryptowanych rywalizacji i storyline'ów, które były kreowane na tygodniówkach WWF – "Superstars", "Wrestling Challenge" i "Prime Time Wrestling". Wrestlerzy byli przedstawiani jako heele (negatywni, źli zawodnicy i najczęściej wrogowie publiki) i face'owie (pozytywni, dobrzy i najczęściej ulubieńcy publiki), gdzie rywalizowali pomiędzy sobą w seriach walk mających w budować napięcie, kulminując w decydującą walkę wrestlerską lub ich serię.
Pod koniec lata 1991, Ric Flair, wielokrotny światowy mistrz w rywalizujących National Wrestling Alliance (NWA) i World Championship Wrestling (WCW), podpisał kontrakt z WWF, pojawiając się w programach ze swoim "Big Gold Beltem", a także zaczął skupiać się na WWF Championie Hulku Hoganie, deklarując siebie jako "Prawdziwego Światowego Mistrza". Rywalizacja z Hoganem, która była wyczekiwana przez fanów od lat 80., została szybko wprowadzona, a rozpoczęła się na Survivor Series, kiedy Flair pomógł The Undertakerowi pokonać Hogana o WWF Championship. Poprzez ingerencję Flaira, szybko został podpisany rewanż mający miejsce na This Tuesday in Texas, gdzie Prezydent WWF Jack Tunney ogłosił, że pojawi się obok ringu, by nie dopuścić do czyjejś interwencji.
Rywalizacja pomiędzy The Ultimate Warriorem i Jakem Robertsem została zaplanowana na koniec 1991, lecz kiedy Warrior został zwolniony z WWF po SummerSlam, Roberts rozpoczął rywalizację z Randym Savage'em. Zaczęła się ona podczas wesela Savage'a i Miss Elizabeth, którzy się "pobrali" na SummerSlam (w rzeczywistości zrobili to w 1984), kiedy to Roberts i Undertaker wkroczyli na imprezę i ją zniszczyli. Po tym wydarzeniu, Roberts zaczął kierować proma odnośnie do jego osoby do wszystkich w kraju, poniżając go i zwiększając napięcie pomiędzy tą dwójką. Savage nie mógł jednak zawalczyć w ringu, gdyż przegrał retirement match z Warriorem na WrestleManii VII, przez co musiał przejść na emeryturę, lecz znalazł zajęcie jako komentator na "WWF Superstars". Podczas jednego z odcinków, gdy Roberts wygłaszał kolejne obrażające Savage'a promo, wściekły "Macho Man" wkroczył do ringu by zaatakować Robertsa, lecz ten zawinął Savage'a pomiędzy linami i pozwolił swojej kobrze ukąsić jego ramie. Po tym incydencie, Tunney zgodził się na przywrócenie Savage'a do aktywnego rosteru i ustanowił pojedynek pomiędzy nimi.
Gala.
Pierwszą walką nadawaną na żywo na pay-per-view (PPV) był pojedynek o WWF Intercontinental Championship pomiędzy pretendentem Skinnerem, a mistrzem Bretem Hartem. Hart kontrolował w pierwszych minutach meczu, dopóki Skinner nie przygniótł ramienia Harta o ring post. Skinner później dominował w walce, lecz jego próba wykonania ruchu ze środkowej liny została skontrowana na atak butem w twarz Skinnera przez Harta. Krótko potem, Skinner wspiął się na turnbuckle, lecz został złapany i Hart wykonał mu slam na matę, po czym zaaplikował swojego finishera, Sharpshootera, po którym Skiner się poddał i przegrał walkę.
W następnej walce zmierzyli się Jake Roberts i Randy Savage. Podczas gdy Roberts wchodził do ringu, Savage zaatakował go od tyłu. Savage spędził kilka następnych minut na ofensywie, dopóki sędzia ich nie rozdzielił, przez co Roberts wykonał cios w dolną część brzucha. Roberts popchnął Savage'a z górnej liny na podłogę, dając sobie czas na odpoczynek. Roberts później kontrolował walkę, skupiając się na kontuzjowanej ręce Savage'a. Po upływie sześciu minut walki, Roberts przygotował się do wykonania DDT, lecz Savage skontrował to popychając go w narożnik, obijając jego żebra. Pozwoliło to na przygotowanie się do wykonania diving elbow dropu i przypięcia Robertsa, zdobywając zwycięstwo. Po walce, Savage chciał jeszcze obić Robertsa, więc wziął stalowe krzesełko, lecz zostało ono zabrane przez pracowników z backstage'a. Savage więc wziął gong, lecz sędziowie go otoczyli, więc Roberts to wykorzystał i wykonał DDT na Savage'u. Około minuty później, Roberts wykonał mu kolejne DDT. Roberts wszedł po ring tylko po to, aby wyjąć worek, który wyglądał podobnie jak ten, w którym zwykle była przetrzymywana kobra. Miss Elizabeth przyszła w okolice ringu i chciała zabrać Savage'a na backstage, lecz Roberts jej w tym przeszkodził i dodał od siebie trzecie DDT, po czym uderzył w twarz Elizabeth. Drugi sędzia przybiegł, aby odeskortować Robertsa z ringu, zaś w ramach dodatkowego bezpieczeństwa przyszedł jeszcze Jack Tunney, aby być pewnym, że Roberts już nikogo nie zaatakuje.
Trzecią walką był kolejny singles match, w którym zawalczyli The Warlord, któremu towarzyszył Harvey Wippleman, oraz The British Bulldog. Na początku obaj wymieniali się ciosami, dopóki Warlord nie zdobył małej przewagi i próbował wykonać swój finisher, full nelson, lecz nie był w stanie dopiąć swoich dłoni, by dokończyć ów ruch, więc postanowił puścić rywala i popchnąć go na matę. Warlord podniósł Bulldoga i wysłał go w narożnik, po czym wbiegł wprost na niego, lecz Bulldog skontrował to kopniakiem w twarz, dodając clothesline ze środkowej liny. Bulldog wyprowadził swój delayed suplex i chciał przypiąć rywala, lecz Warlord go skutecznie odepchnął. Bulldog następnie chciał wykonać swojego finishera running powerslam, jednakże Warlord zablokował ten ruch łapiąc się górnej liny, a ostatecznie ten upadł na Bulldoga i zdobył sędzia doliczył tylko do dwóch. Warlord popchnął Bulldoga w stronę lin, lecz ten odbił się od nich i przypiął rywala za pomocą crucifixu, zdobywając zwycięstwo.
Następną walką był tag team match, w którym The Repo Man i Ted DiBiase (którzy byli z Sensational Sherri), zmierzyli się z El Matadorem i Virgilem. Przez pierwsze minuty, walkę kontrolowali El Matador i Virgil, dopóki DiBiase nie wymierzył Virgilowi łokcia w żebra. Repo Man i DiBiase zaczęli skupiać się na Virgilu, lecz ten zdołał wykonać neckbreaker i zmienić się z El Matadorem. Po kilku atakach, El Matador spróbował wykonać running leaping forearm club, lecz został zaatakowany przez DiBiasego, który stał za ringiem. El Matador został potem znokautowany będąc na górnej linie przez Repo Mana, gdzie DiBiase popchnął go w stalowe schodni, a sędzia był skupiony na Repo Manie i Virgilu z drugiej strony ringu. Po podwójnym Clothesline, Repo Man i El Matador zmienili się ze swoimi partnerami. Później, kiedy cała czwórka była w ringu, Sherri wspięła się na krawędź ringu i chciała zaatakować Virgila obcasem, lecz ten ominął ciosu i przypadkowo trafiła DiBiasego. Virgil, wściekły zamiarem ataku na niego, złapał Sherri, lecz otrzymał kolanem w nerki przez Repo Mana. Pozwoliło to na przypięcie Virgila przez DiBiasego i zdobycie zwycięstwa.
W walce wieczoru zmierzyli się The Undertaker (który wszedł do ringu z Paulem Bearerem), oraz Hulk Hogan, a stawką był WWF Championship. Jack Tunney siedział obok ringu, aby być pewnym, że nikt nie zainterweniuje w walce. Przed rozpoczęciem walki, 'Taker i Bearer zaczęli kopać Hogana, lecz gdy ten wstał, przywalił głowami rywali o siebie. Bearer upadł poza ring, dzięki temu 'Taker i Hogan będący w ringu mogli zacząć pojedynek. Hogan zaczął serią ataków, lecz na nic to było dla większego oponenta. Po otrzymaniu clothesline'a nad górną liną, Undertaker złapał za nogę Hogana i wyciągnął go z ringu, po czym zaatakował jego gardło. Undertaker kontrolował większość pojedynku, dopóki Hogan nie odzyskał sił, co sprowokowało Rica Flaira do pojawienia się obok ringu. Skonfrontował się on z Tunneyem, który zatrzymał Flaira przez ingerencją. Mimo tego, Flair chciał wykonać atak krzesełkiem w plecy Hogana, lecz ten popchnął Flaira wprost na Tunneya stojącego za nim na podłodze. Kiedy Tunney został znokautowany, Flair wszedł na krawędź ringu dał krzesełko 'Takerowi. Jednakże, Hogan ominął ataku, wziął urnę Bearera, otworzył ją, i rzucił pyłem w oczy Takera. W międzyczasie, Flair zaczął pomagać Tunneyowi by wstał i zobaczył co się stało. Hogan przypiął Undertakera za pomocą roll-upu i wygrał walkę, zdobywając WWF Championship.
Wydarzenia po gali.
W następnym tygodniu, Tunney odebrał Hoganowi WWF Championship i zwakował tytuł, poprzez kontrowersyjne zakończenia ostatnich dwóch walk Undertakera i Hogana. Dodał też, że nowy mistrz zostanie wyłoniony podczas Royal Rumble matchu w styczniu 1992, gdzie zwycięzca walki zdobędzie mistrzostwo. Tunney zarezerwował po jednym numerku dla Hogana i Undertakera z puli liczb 20-30. The Undertaker wszedł jako 20., podczas gdy Hogan, dwukrotny zwycięzca poprzednich Royal Rumble matchów, wszedł jako 26. Hogan wyeliminował 'Takera, lecz potem został wyrzucony przez Sida Justice'a. Na sam koniec walki, Hogan pomógł Ricowi Flairowi wyeliminować Justice'a, co doprowadziło do walki pomiędzy Hoganem i Justicem na WrestleManii VIII.
Jake Roberts i Randy Savage kontynuowali rywalizację przez następnych kilka miesięcy, w tym podczas Royal Rumble, gdzie Savage wyeliminował Robertsa. Po przegranej walce 8 lutego 1992 na edycji "Saturday Night's Main Event", wściekły Roberts zaczekał na backstage'u na Savage'a i Elizabeth, by zaatakować ich stalowym krzesełkiem. Wpierw pojawiła się Elizabeth, lecz próbę ataku zablokował The Undertaker, który uderzył Robertsa krzesełkiem, co rozpoczęło rywalizację pomiędzy nimi, kulminującą w walkę na WrestleManii VIII. Savage zaś rozpoczął feud z Flairem o WWF Championship i pokonał go na WrestleManii, zdobywając tytuł po raz ostatni w karierze.
Recenzje.
WWF zarobiło w przybliżeniu 100 000 dolarów ze sprzedaży biletów, gdzie na galę przyszło 8000 fanów. Buyrate gali pay-per-view wyniósł 1.0, co oznaczało wykupienie jej w ilości 400 000. Gala została zawarta w "WWF Supertape '92", które zostało wydane na VHS'ach w Stanach Zjednoczonych 23 stycznia 1992 przez Coliseum Video.

</doc>
<doc id="1760384" url="https://pl.wikipedia.org/wiki?curid=1760384" title="Kuusiku (Emmaste)">
Kuusiku (Emmaste)

Kusiku – wieś w Estonii, w prowincji Hiuma, w gminie Emmaste.

</doc>
<doc id="1760385" url="https://pl.wikipedia.org/wiki?curid=1760385" title="Kuusiku">
Kuusiku



</doc>
<doc id="1760401" url="https://pl.wikipedia.org/wiki?curid=1760401" title="Jarosław Jakubowski">
Jarosław Jakubowski

Jarosław Jakubowski (ur. 6 marca 1974 w Bydgoszczy) – polski poeta, prozaik, dramatopisarz, krytyk literacki, dziennikarz. Od grudnia 2015 rzecznik prasowy wojewody kujawsko-pomorskiego.
Życiorys.
Studiował budownictwo lądowe na Politechnice Gdańskiej i politologię na Uniwersytecie Gdańskim.
Autor tomów poetyckich: "Wada wymowy" (Klub Poetycko-Wydawniczy Arkona, Bydgoszcz 1996), "Kamyki" (Wydawnictwo Akwilo, Bydgoszcz 1998), "Marta" (Instytut Wydawniczy Świadectwo, Bydgoszcz 2001), "Wyznania ulicznego sprzedawcy owoców" (IW Świadectwo, Bydgoszczy 2003), "Wszyscy obecni" (Galeria Autorska Jana Kai i Jacka Solińskiego, Bydgoszcz 2006), "Pseudo" (Biblioteka Toposu, Sopot 2007), "Ojcostych" (Wydawnictwo Mamiko, Nowa Ruda 2007), "Flow" (Biblioteka Bydgoskiego Oddziału Stowarzyszenia Pisarzy Polskich, Bydgoszcz 2012), "Święta woda" (Biblioteka Toposu, Sopot 2012), "Światło w lesie" (Galeria Autorska, Bydgoszcz 2015), tomu krótkich próz "Slajdy" (Biblioteka Toposu, Sopot 2009), powieści "Cyryl, dlaczego to zrobiłeś?" (Instytut Wydawniczy Świadectwo, Bydgoszcz 2012) oraz zbioru dramatów "Witaj Barabaszu" (Agencja Dramatu i Teatru ADiT / Instytut Literatury, Warszawa / Kraków 2020).
Współuczestnik antologii literackiej "Mówi Bydgoszcz" (Wydawnictwo Misty, Bydgoszcz 2005) oraz "Poza słowa. Antologii wierszy 1976-2006" (pod redakcją Tadeusza Dąbrowskiego).
W roku 2007 stypendysta Ministra Kultury i Dziedzictwa Narodowego. Zdobywca wyróżnienia w konkursie na Bydgoską Książkę Roku 2003 (za "Wyznania..."), laureat nagrody Strzały Łuczniczki za Bydgoską Książkę Roku 2007 (za tom "Pseudo") i w 2009 roku (za tom "Slajdy"). Dwukrotnie nominowany do Orfeusza – Nagrody Poetyckiej im. K.I. Gałczyńskiego (w 2016 roku za tom "Światło w lesie" oraz w 2018 roku za tom "Wzruszenia").
Współpracownik dwumiesięcznika literackiego "Topos".
W 2007 roku w Laboratorium Dramatu Tadeusza Słobodzianka odbyło się czytanie sztuki J. Jakubowskiego pt. "Dom matki". Na polskich scenach odbyły się premiery jego sztuk: "Generał", "Życie", "Koncert na rożek, bęben i violę", "Wszyscy święci", "Wieczny kwiecień", "Człowiek, który nie umiał odejść". Na podstawie sztuk: "Generał", "Zgon w pałacu biskupim" i "Głową w dół" Polskie Radio zrealizowało słuchowiska. Sztuka "Generał" zwyciężyła na 6. Festiwalu Polskich Sztuk Współczesnych „Raport” w Gdyni w 2011 roku. W 2012 roku sztuką "Wieczny kwiecień" J.Jakubowski zwyciężył w ogólnopolskim konkursie dramaturgicznym „Metafory Rzeczywistości” w Poznaniu. Na 2014 rok zapowiedziano premiery dwóch kolejnych sztuk: "Magik" i "Licheń Story".
Członek Stowarzyszenia Pisarzy Polskich od 2006 roku, w latach 2009-2011 prezes oddziału bydgoskiego SPP. Mieszka w Koronowie.

</doc>
<doc id="1760402" url="https://pl.wikipedia.org/wiki?curid=1760402" title="Sport (ujednoznacznienie)">
Sport (ujednoznacznienie)



</doc>
<doc id="1760403" url="https://pl.wikipedia.org/wiki?curid=1760403" title="Kõmmusselja">
Kõmmusselja

Kõmmusselja – wieś w Estonii, w prowincji Hiuma, w gminie Emmaste.

</doc>
<doc id="1760406" url="https://pl.wikipedia.org/wiki?curid=1760406" title="Külaküla">
Külaküla

Külaküla – wieś w Estonii, w prowincji Hiuma, w gminie Emmaste.

</doc>
<doc id="1760407" url="https://pl.wikipedia.org/wiki?curid=1760407" title="Geant">
Geant



</doc>
<doc id="1760408" url="https://pl.wikipedia.org/wiki?curid=1760408" title="Külama">
Külama

Külama – wieś w Estonii, w prowincji Hiuma, w gminie Emmaste.

</doc>
<doc id="1760416" url="https://pl.wikipedia.org/wiki?curid=1760416" title="Zbrodnie niemieckie na warszawskim Powiślu (1944)">
Zbrodnie niemieckie na warszawskim Powiślu (1944)

Zbrodnie niemieckie na warszawskim Powiślu (1944) – zbrodnie wojenne popełnione przez oddziały niemieckie podczas walk prowadzonych na północnym Powiślu w trakcie powstania warszawskiego 1944 roku.
Od pierwszych dni powstania Niemcy dopuszczali się zbrodni na jeńcach i cywilnej ludności dzielnicy. Po upadku Powiśla oddziały Reinefartha i Dirlewangera zlikwidowały znajdujące się tam powstańcze szpitale, kilkukrotnie dokonując przy tym egzekucji pacjentów i personelu. W tym samym czasie wśród mordów, gwałtów i grabieży wypędzono z Powiśla ocalałą ludność cywilną.
Powiśle północne w sierpniu 1944.
W godzinie „W” oddziały Armii Krajowej zaatakowały szereg niemieckich obiektów na Powiślu północnym. Owe natarcia zakończyły się umiarkowanym powodzeniem. W dniach 1–2 sierpnia 1944 żołnierze AK opanowali znaczną część dzielnicy, w tym Elektrownię Powiśle oraz gmach Związku Nauczycielstwa Polskiego przy ul. Smulikowskiego. Szczególne znaczenie miało zwłaszcza zdobycie elektrowni, gdyż zapewniono w ten sposób stały dopływ energii elektrycznej do powstańczych drukarni i warsztatów zbrojeniowych. Niepowodzeniem zakończyły się natomiast natarcia na dwa kluczowe pod względem strategicznym mosty: most średnicowy i Most Poniatowskiego. W rękach Niemców pozostały także placówki nad brzegiem Wisły oraz dominujące nad całą dzielnicą pozycje na skraju skarpy warszawskiej – tj. kompleks budynków Uniwersytetu Warszawskiego, Pałac Rady Ministrów, Hotel Bristol oraz gmach Muzeum Narodowego. Przez większą część sierpnia Powiśle nie było objęte poważniejszymi walkami. Głównym celem Niemców było bowiem w tym czasie odblokowanie arterii wolskiej oraz opanowanie Starego Miasta. Na przełomie sierpnia i września 1944 żołnierze Zgrupowania „Krybar” dwukrotnie przeprowadzili bezskuteczne szturmy na kompleks gmachów uniwersytetu.
Niemniej od 2 sierpnia nieprzyjaciel podejmował wypady na „ziemię niczyją” oraz usuwał ludność cywilną z tych kwartałów Powiśla, które wciąż pozostawały pod niemiecką kontrolą (ulice Bednarska, Mariensztat, Nowy Zjazd oraz ich najbliższe okolice). Działaniom tym towarzyszyły mordy, gwałty, podpalenia i grabieże. 3 sierpnia w domu przy al. 3 Maja nr 2 Niemcy ujęli kilkudziesięciu żołnierzy z 1138 i 1139 plutonów III Zgrupowania AK „Konrad” (wcześniej wobec beznadziejnego położenia ukryli oni broń i wmieszali się w ludność cywilną). Prawdopodobnie jeszcze tego samego dnia 19 jeńców zostało rozstrzelanych pod wiaduktem Mostu Poniatowskiego. Pozostałych powstańców, którym nie zdołano udowodnić udziału w walkach, przez ponad dwa tygodnie przetrzymywano w jednej wieżyczek mostu, a następnie wywieziono do obozu koncentracyjnego Stutthof. 2 lub 3 sierpnia pod parkanem przy ul. Dobrej 96 Niemcy rozstrzelali 24 osoby, w tym 12-letniego chłopca. Z kolei 3 sierpnia wieczorem żołnierze niemieccy wysiedlili mieszkańców tzw. Domu Profesorskiego przy ul. Nowy Zjazd 5, uprowadzając przy tym kilkunastu mężczyzn; zostali oni rozstrzelani w pobliżu Domu Schichta przy ul. Nowy Zjazd 1 lub przy ul. Dobrej. W gronie ofiar znaleźli się m.in. profesorowie Uniwersytetu Warszawskiego: Józef Rafacz, Wacław Roszkowski, Andrzej Tretiak i Eugeniusz Wajgiel. Z powodu niemieckiego terroru na terenie powstańczego Powiśla schroniło się blisko 8 tys. uchodźców z sąsiednich dzielnic.
Polskie plany przewidywały, że po wybuchu powstania w dyspozycji służb sanitarnych AK znajdzie się sześć szpitali znajdujących się na Powiślu lub w jego bezpośrednim sąsiedztwie – tj. Szpital Ubezpieczalni Społecznej (ul. Solec 93), Szpital Dziecięcy (ul. Kopernika 43), Szpital PCK (ul. Smolna 6), Szpital św. Rocha (Krakowskie Przedmieście 24), Instytut Oftalmiczny (ul. Smolna 8) oraz Zakład Położniczo-Ginekologiczny (ul. Karowa 22). Przebieg pierwszych walk powstańczych znacząco zweryfikował jednak owe przewidywania. Po 1 sierpnia aż trzy z sześciu wyżej wymienionych szpitali znalazły się na terenie kontrolowanym przez Niemców (Szpital Ubezpieczalni Społecznej, Szpital św. Rocha, Zakład Położniczo-Ginekologiczny), podczas gdy oba zakłady przy ul. Smolnej znalazły się na „ziemi niczyjej” i były narażone na stałe ataki nieprzyjaciela. W efekcie służby sanitarne Zgrupowania „Krybar” były zmuszone zorganizować na Powiślu szereg improwizowanych punktów sanitarnych.
Od pierwszych dni powstania Niemcy dopuszczali się poważnych naruszeń prawa wojennego w stosunku do pacjentów i personelu polskich szpitali. 1 sierpnia żołnierze niemieccy ostrzelali i obrzucili granatami patrol sanitarny ss. Urszulanek z klasztoru przy ul. Gęstej („Szary Dom”), spieszący z pomocą cywilowi ranionemu przy ul. Browarnej. Cztery zakonnice poniosły wówczas śmierć, a kierująca patrolem s. Jana Płaska została ciężko ranna. Tego samego dnia przy ul. Gęstej zginął ks. Tadeusz Burzyński, którego Niemcy zastrzelili gdy udzielał ostatniego namaszczenia postrzelonemu na ulicy człowiekowi. 4 sierpnia Niemcy spalili Instytut Oftalmiczny, na skutek czego personel i pacjenci byli zmuszeni przenieść się do Zakładu św. Kazimierza przy ul. Tamka 35, a stamtąd do gmachu byłego poselstwa Japonii przy ul. Pierackiego 10 (obecnie ul. Foksal). Z kolei Szpital PCK od 3 sierpnia był ostrzeliwany przez niemieckie placówki przy Moście Poniatowskiego oraz pociąg pancerny kursujący po torach kolei średnicowej. 6 sierpnia do szpitala wkroczyli niemieccy żołnierze, którzy przystąpili do rabunku i znęcania się nad rannymi. Pacjentów zdolnych do poruszania się o własnych siłach spędzono do szpitalnego holu i rozpoczęto przygotowania do egzekucji. Masakrę zdołał jednak powstrzymać dyrektor szpitala, dr Henryk Cetkowski, który okazał Krzyż Żelazny I klasy otrzymany za służbę w szeregach kajzerowskiej armii, po czym nienaganną niemczyzną oświadczył, iż wstydzi się nosić to odznaczenie skoro niemiecka armia nie przestrzega prawa wojennego. Pod wrażeniem jego postawy niemiecki oficer odwołał egzekucję i zezwolił, aby szpital został ewakuowany na teren kontrolowany przez powstańców. Rannych i personel w większości przeniesiono do budynku przy ul. Pierackiego 3/5 (dziś Dom Dziennikarza), a pozostałych dla których zabrakło miejsca – do laboratorium kosmetycznego przy ul. Kopernika 11/13.
Gorszy los spotkał powstańczy punkt opatrunkowy przy ul. Furmańskiej 12, który około 8 sierpnia został opanowany przez kryminalistów z pułku Dirlewangera. Początkowo Niemcy zamierzali wymordować wszystkich przebywających tam Polaków. Egzekucję w ostatniej chwili wstrzymano, ale szpital został podpalony, a ranni i personel zmuszeni byli koczować całą noc na ulicy. Ewakuacja szpitala nastąpiła następnego dnia. Dirlewangerowcy zabili wówczas kilku rannych, a pozostałych wykorzystali jako „żywe tarcze”, chcąc uniknąć w ten sposób powstańczego ostrzału od strony ulic Karowej i Bednarskiej. Personel i ocalałych rannych przeniesiono następnie do budynku Towarzystwa Dobroczynności „Res Sacra Miser” na Krakowskim Przedmieściu (prowadzonego przez ss. Szarytki). Sanitariuszki przebywały tam w stałym zagrożeniu gwałtem ze strony dirlewangerowców i zdemoralizowanych żołnierzy Legionów Wschodnich. W okolicach 20 sierpnia Niemcy rozstrzelali w pobliżu gmachu około 15 polskich cywilów, a także zamordowali kilku rannych mężczyzn leżących w kaplicy Towarzystwa Dobroczynności. Dopiero kilka dni po upadku Starego Miasta rannych i personel ewakuowano z Warszawy.
Niemiecki szturm na Powiśle.
Na początku września 1944 niemieckie dowództwo poważnie obawiało się, iż Armia Czerwona może wznowić ofensywę na kierunku warszawskim, co w obliczu trwającego w mieście powstania mogło zakończyć się odcięciem oddziałów Wehrmachtu broniących przedmościa praskiego. Po zdobyciu Starówki (2 września) Niemcy postanowili skierować gros wysiłków na zabezpieczenie zachodniego brzegu Wisły oraz odblokowanie arterii komunikacyjnej wiodącej przez Al. Jerozolimskie. W owym czasie nad rzeką lub w bliskiej odległości jej brzegów znajdowało się kilka powstańczych redut (Puszcza Kampinoska, Żoliborz, Powiśle północne, Powiśle Czerniakowskie, Górny Mokotów). Jako pierwszy cel natarcia Niemcy wybrali Powiśle północne. Wybór ten był podyktowany newralgicznym położeniem tej dzielnicy (między Mostem Kierbedzia a Mostem Poniatowskiego), jak również faktem, iż jej niska i częściowo drewniana zabudowa sprzyjała stronie atakującej.
3 września od wczesnych godzin porannych Powiśle było intensywnie ostrzeliwane i bombardowane przez niemiecką artylerię i lotnictwo.Ofiarą silnych nalotów lotniczych padło także Śródmieście. Tego dnia niemiecka piechota przeprowadziła pierwsze natarcia na polskie pozycje, chwilowo niezbyt silne. 4 września niemiecka Grupa Bojowa „Reinefarth” rozpoczęła generalny szturm na Powiśle. Natarcie poprzedziło wielogodzinne przygotowanie artyleryjskie, w wyniku którego ostatecznie przestała funkcjonować ciężko zbombardowana elektrownia. Niemieckie naloty spowodowały również olbrzymie zniszczenia w Śródmieściu. Około godziny 11:00 niemiecka piechota wsparta przez działa pancerne z kilku stron uderzyła na powstańcze linie obrony. Od północy, wzdłuż Wybrzeża Kościuszkowskiego oraz ulic Dobrej i Browarnej, atakowała grupa szturmowa Oskara Dirlewangera. Od strony zachodniej – z rejonu Krakowskiego Przedmieścia – natarcie prowadziła grupa szturmowa pułkownika Willego Schmidta (wsparta przez załogę uniwersytetu). Uaktywniły się także niemieckie placówki w rejonie Muzeum Narodowego i obu mostów, dowodzone przez majora Wolffa (tzw. Kampfgruppe „Wolf”). Przeważającym liczebnie i technicznie siłom nieprzyjaciela dowództwo AK mogło przeciwstawić tylko ok. 1200 – 1400 słabo uzbrojonych powstańców ze Zgrupowania „Róg” i Zgrupowania „Krybar”. Byli oni zmuszeni bronić długiej na blisko 3500 metrów linii frontu – w dodatku w terenie, którego zabudowa sprzyjała zdecydowanie stronie atakującej (powierzchnia powstańczego Powiśla wynosiła 0,83 km²).
Pierwsze natarcia nie przyniosły Niemcom poważniejszych sukcesów. Sztab niemieckiej 9. Armii meldował, że „broniącemu się z determinacją przeciwnikowi trzeba było wydzierać każdy metr terenu” (5 września). Z kolei SS-Obergruppenführer Erich von dem Bach-Zelewski odnotował swoim dzienniku: „Polacy walczą jak bohaterowie. Czas nagli ze względu na bolszewików, jednak nie daje się przyspieszyć”. 5 września nastąpiło jednak przesilenie. Tego dnia Niemcom udało się opanować znaczną część Powiśla aż po ul. Drewnianą. Dotkliwą porażką była utrata ruin elektrowni, skąd po zaciekłej walce został wyparty oddział kapitana „Cubryny”. Powstańcze zgrupowania były już poważnie wykrwawione, kończyła się amunicja. Nocą uprzedzona przez powstańców ludność Powiśla rozpoczęła ewakuację do Śródmieścia. 6 września Niemcy przeprowadzili niszczące naloty na obszar zamknięty Tamką i mostem średnicowym. Kontynuowanie obrony Powiśla nie rokowało już żadnych szans powodzenia więc major Stanisław Błaszczak ps. „Róg” był zmuszony zarządzić odwrót na skarpę. Pod silnym naciskiem nieprzyjaciela obrońcy Powiśla wycofali się ulicami Tamka, Ordynacka, Szczygła i Pierackiego do Śródmieścia Północnego. Wraz z nimi dzielnicę opuściła też część ludności cywilnej. Do końca dnia w rękach Niemców znalazło się praktycznie całe Powiśle północne. 7 września oddziały niemieckie osiągnęły linię Nowego Światu.
Masakry w szpitalach powstańczych.
30 sierpnia 1944 rządy USA i Wielkiej Brytanii zgodziły się uznać oficjalnie Armię Krajową za integralną część Polskich Sił Zbrojnych, której przysługują pełne prawa kombatanckie. Z kolei 3 września 1944 "Deutsche Nachrichtenbüro" nadało komunikat, w którym ogłoszono, iż również Niemcy uznają prawa kombatanckie żołnierzy AK. Mimo tych zapewnień po upadku Powiśla oddziały Grupy Bojowej „Reinefarth” dopuściły się szeregu zbrodni na pacjentach i personelu powstańczych szpitali.
Szpital powstańczy przy ul. Tamka 3.
W gmachu Ubezpieczalni Społecznej przy ul. Smulikowskiego mieścił się główny szpital Zgrupowania AK „Konrad”, kierowany przez dr Bolesława Bartenbacha ps. „Teofil”. Szpital przyjmował również pacjentów cywilnych. Pod koniec sierpnia, w związku z nasilającym się ostrzałem wroga, szpital przeniesiono do piwnic budynku firmy „Alfa-Laval” przy ul. Tamka 3 róg Smulikowskiego (mogło się tam pomieścić ok. 60 rannych). Wobec postępów niemieckiego natarcia już 5 września rozpoczęto ewakuację lżej rannych w górę Tamki.
6 września około godziny 12:00 na ulicę Smulikowskiego wkroczyli esesmani z pułku Dirlewangera. Niemiecki oddział prowadził przed sobą „żywą tarczę”, złożoną z trzydziestu polskich cywilów schwytanych wcześniej na Powiślu. W tym czasie w piwnicach szpitala przebywało już tylko 6 najciężej rannych żołnierzy, których stan nie pozwalał na ewakuację. Na noszach przed wejściem do szpitala pozostawiono także ciężko rannego Władysława Rewickiego, pracownika Ubezpieczalni Społecznej (inne źródła podają, że liczba pacjentów pozostawionych w szpitalu wynosiła ok. 9-11 osób). Z pacjentami pozostało ośmiu członków personelu (w tym siedem kobiet) oraz o. Michał Czartoryski OP – kapelan Zgrupowania „Konrad”.
Po wkroczeniu na teren szpitala esesmani zażądali wydania zapasów morfiny i spirytusu. Polskie sanitariuszki zabrali najpierw do swojego punktu sanitarnego, a następnie dołączyli do tłumu wysiedlanej ludności Powiśla. Pacjenci wraz z o. Czartoryskim pozostali natomiast w budynku „Alfa-Laval”. Niemiecki podoficer zapewnił, że ranni zostaną wkrótce ewakuowani do szpitala w Sochaczewie. W rzeczywistości około godziny 15:00 wszyscy przebywający w szpitalu Polacy zostali zamordowani. Dokładny przebieg masakry nie jest znany. Pewien mężczyzna, którego Niemcy zmusili do pracy przy grzebaniu szczątków ofiar, twierdził, że pacjentów i zakonnika zamordowano przez wrzucenie granatów do piwnic szpitala. Inny świadek, podający się za osobę ocalałą z masakry, twierdził jednak, że ranni leżący na łóżkach i noszach zostali zamordowani strzałami pistoletów maszynowych. Następnie Niemcy mieli wyprowadzić ze szpitala o. Czartoryskiego i rozstrzelać go przy pobliskiej barykadzie. Zaraz po nim zamordowano ok. 30 cywilów z niepotrzebnej już „żywej tarczy”. Ciała wszystkich ofiar oblano benzyną i spalono.
13 czerwca 1999 roku papież Jan Paweł II dokonał w Warszawie beatyfikacji 108 polskich męczenników – ofiar II wojny światowej. W gronie beatyfikowanych znalazł się o. Michał Czartoryski.
Szpital powstańczy przy ul. Drewnianej 8.
Szpital w budynku szkoły przy ul. Drewnianej 8 funkcjonował od 7 lub 8 sierpnia 1944. Kierownikiem szpitala był dr Adamski, a funkcję naczelnego chirurga pełnił dr Staniszewski. Początkowo szpital przyjmował głównie rannych cywilów, lecz z czasem zaczęto tam kierować również rannych powstańców – głównie żołnierzy 4. kompanii Zgrupowania „Krybar”. Na początku września trafiło tam również kilku rannych ewakuowanych ze Starego Miasta.
5 września, gdy stało się jasne, że ul. Drewniana wpadnie wkrótce w ręce Niemców, rozpoczęto ewakuację szpitala. Lżej rannych oraz część personelu przeniesiono w głąb Powiśla. W szpitalu pozostało jedynie 22 ciężko rannych oraz kilku członków personelu. Niektórzy świadkowie utrzymywali, że do całkowitej ewakuacji szpitala nie dopuścił jeden z lekarzy. Wśród ciężko rannych pacjentów miała bowiem znajdować się jego matka, której stan zdrowia mógł się pogorszyć w wyniku przenosin. Z budynku usunięto broń, mundury oraz wszystkie wojskowe akcesoria i emblematy, które mogłyby świadczyć o tym, iż w szpitalu leczono rannych powstańców. Po opanowaniu ul. Drewnianej Niemcy pozornie zaakceptowali tłumaczenia, iż szpital miał wyłącznie cywilny charakter. Przez blisko trzy tygodnie pacjenci i personel przebywali w niepewności na „ziemi niczyjej”. Co pewien czas niemieccy żołnierze nachodzili szpital, dokonując grabieży i grożąc wymordowaniem wszystkich rannych. Kilkukrotnie podłożyli także ogień w budynku (sanitariuszki wynosiły wówczas rannych i samodzielnie gasiły pożar). Niektórzy świadkowie zeznawali, że w tym okresie swoistą opiekę nad szpitalem roztoczył wcielony do Wehrmachtu Ślązak, który dostarczał pacjentom żywność i starał się podtrzymywać ich na duchu.
27 września Niemcy dokonali kolejnego najścia, które tym razem zakończyło się tragedią. Około godziny 14:00 esesmani z pułku Dirlewangera wtargnęli do piwnic szpitala, gdzie zastrzelili 22 ciężko rannych oraz matkę jednego z pacjentów. Ciała ofiar oblano benzyną i podpalono. Następnie z okrzykami „zrobimy tu krematorium” Niemcy pobiegli do szkolnego ogródka, gdzie zamordowali dwie sanitariuszki. W międzyczasie resztę personelu wśród krzyków i bicia wyprowadzono na szkolne podwórko i ustawiono pod murem. Egzekucję w ostatniej chwili powstrzymała interwencja niemieckiego oficera. Masakra w szpitalu przy ul. Drewnianej przyniosła łącznie 25 ofiar (inne źródła podają liczbę ofiar w przedziale od 18 do 29). W gronie zamordowanych znaleźli się m.in. dwaj ewakuowani uprzednio ze Starówki wyżsi oficerowie Zgrupowania „Radosław” – major Wacław Janaszek ps. „Bolek” (szef sztabu Zgrupowania) oraz kapitan Mieczysław Kurkowski ps. „Sawa” (oficer sztabu).
Szpitale powstańcze przy ul. Pierackiego.
Do pomieszczeń budynku przy ul. Pierackiego 3/5 ewakuowano w sierpniu personel i pacjentów Szpitala PCK przy ul. Smolnej. W pobliskim budynku byłego Poselstwa Japonii (ul. Pierackiego 10) rozlokowano natomiast personel i pacjentów Instytutu Oftalmicznego, spalonego przez Niemców w pierwszych dniach powstania. W momencie upadku Powiśla w pierwszym szpitalu przebywało ok. 200 rannych, w drugim natomiast znajdowało się ok. 40 pacjentów. Obiema placówkami kierował dyrektor Szpitala PCK, dr Henryk Cetkowski.
6 września około godziny 15:00 rejon ul. Pierackiego znalazł się pod silnym ostrzałem niemieckiej artylerii. Niemieckie rakiety zapalające („krowy”/„szafy”) trafiły wówczas w szpital pod numerem 3/5. Około 120 rannych, leżących na parterze i na pierwszym piętrze, udało się wówczas ewakuować. Błyskawicznie rozprzestrzeniający ogień odciął jednak dostęp do górnych pięter. Miały miejsce dramatyczne sceny – pacjenci w obawie przed śmiercią w płomieniach skakali z okien wprost na bruk uliczny, a sanitariuszki trzeba było wręcz siłą powstrzymywać przed wchodzeniem na płonące piętra. Mimo wysiłków personelu spłonęło żywcem od 60 do 80 rannych. Niemieckie pociski zapaliły również szpital przy ul. Pierackiego 10 jednak obeszło się tam bez ofiar śmiertelnych.
Około godziny 19:00 rejon ulic Smolnej i Pierackiego został zajęty przez oddziały niemieckie (Kampfgruppe „Wolf”). Przez następne trzy dni pacjenci wyniesieni ze spalonych szpitali byli zmuszeni koczować bez pożywienia w pobliskim ogrodzie. Polski personel zmuszono do pracy przy budowie umocnień. Według niektórych źródeł Niemcy mieli także zastrzelić co najmniej kilku rannych. Ostatecznie dzięki wysiłkom dr Cetkowskiego udało się jednak uchronić pacjentów i personel przed wymordowaniem. 9 września za zgodą niemieckiego dowództwa ewakuowano rannych do szpitala zorganizowanego w wilii „Gloria” w Milanówku.
Losy pozostałych szpitali.
Szpital Dziecięcy przy ul. Kopernika 43 był jednym z najważniejszych szpitali powstańczych w rejonie Nowego Światu i Powiśla. Już w połowie sierpnia liczba przebywających tam rannych wzrosła do tego stopnia, że podjęto decyzję o utworzeniu filii szpitala. Została ona zorganizowana w kamienicy przy ul. Konopczyńskiego 5/7, a jej kierownictwo objął dr Stefan Żegliński (dotychczasowy zastępca komendanta Szpitala Dziecięcego). Pod jego opieką znalazł się także pobliski punkt opatrunkowy przy ul. Konopczyńskiego 3 (funkcjonujący od 6 sierpnia). Do szpitala przy ul. Konopczyńskiego 5/7 kierowano przede wszystkim rannych żołnierzy VIII Zgrupowania AK. 3 września na skutek pożaru wywołanego niemieckim ostrzałem rannych z budynku przy ul. Konopczyńskiego 3 przeniesiono do piwnicy kamienicy nr 5/7. W momencie upadku Powiśla w szpitalu znajdowało się ok. 180 rannych (powstańców i cywilów).
W wielu źródłach można znaleźć informację, iż po zajęciu szpitala Niemcy wymordowali wszystkich rannych. W rzeczywistości po zajęciu kamienicy Niemcy zgromadzili w piwnicy wszystkich rannych, personel oraz mieszkańców domu. Rzucali przy tym granaty i strzelali na postrach w sufit. W tej dramatycznej sytuacji dr Żegliński i jego współpracownica dr Szymańska podjęli pertraktacje z żołnierzami. Udało im się odwieść Niemców od wymordowania rannych i uzyskać zgodę na ewakuację szpitala. Odchodząc żołnierze podpalili jednak kamienicę, przez co pacjenci i personel musieli koczować pod gołym niebem. Stamtąd po pewnym czasie przeniesiono ich do stajni na terenie Uniwersytetu Warszawskiego, a następnie za zgodą niemieckiego dowództwa ewakuowano z miasta. Doktor Żegliński zdołał uratować rannych powstańców, umieszczając ich dla niepoznaki pomiędzy rannymi cywilami.
Z powodu niemieckich nalotów powstańczy szpital przy ul. Tamka 4 został ewakuowany już 3 września. Ciężej rannych ewakuowano do szpitala przy ul. Konopczyńskiego lub do gmachu konserwatorium. Lżej ranni powrócili do oddziałów lub zostali przeniesieni do szpitala przy ul. Tamka 30.
Powstańczy szpital przy ul. Dobrej 22/24 już 3 września został zbombardowany przez niemieckie lotnictwo. Zginęło wówczas 17 osób, w tym dwie sanitariuszki. Następnego dnia budynek ponownie padł ofiarą nalotu. Pożar wywołany przez bomby zapalające uniemożliwił dalsze funkcjonowanie szpitala. Pacjenci zostali ewakuowani, m.in. do szpitala przy ul. Tamka 30.
6 września Niemcy zajęli niewielki szpitalik w Domu Opiekuńczym ss. Szarytek przy ul. Tamka 30, kierowany przez dr Jerzego Rowińskiego ps. „Jurand”. Przez następne dni personel i pacjenci nie byli niepokojeni przez Niemców, ale niebezpieczeństwo przyszło wkrótce z zupełnie innej strony. 14 września ostrzał sowieckiej artylerii spowodował pożar szpitala. Ksiądz Męcikowski z zakonu Palotynów zdołał wówczas uzyskać w niemieckim dowództwie zgodę na ewakuację pacjentów. Przy pomocy Wehrmachtu zostali oni ewakuowani na Wolę, a następnie wywiezieni z Warszawy. Ewakuacja trwała do 27 września.
Zbrodnie na jeńcach i ludności cywilnej.
W trakcie szturmu na północne Powiśle oddziały Grupy Bojowej „Reinefarth” dopuściły się licznych zbrodni na jeńcach wojennych oraz mieszkańcach dzielnicy. Wielokrotnie miały miejsce przypadki wykorzystywania ludności cywilnej w charakterze „żywych tarcz” osłaniających natarcia piechoty i broni pancernej. Schwytanych cywilów zmuszano także, aby w ogniu walki rozbierali barykady lub wynosili rannych Niemców z pierwszej linii frontu. Efektem owych niezgodnych z prawem międzynarodowym działań były liczne ofiary śmiertelne. W zajętych kwartałach Powiśla żołnierze niemieccy opróżniali zdobyte domy z mieszkańców i natychmiast podpalali. Miały miejsce liczne gwałty na kobietach.
Po upadku Powiśla Niemcy wśród gwałtów i grabieży zgromadzili zdolną do marszu ludność na placu przy ul. Browarnej. Następnie mieszkańców dzielnicy popędzono przez Ogród Saski do punktu zbornego w kościele św. Wojciecha na Woli, a stamtąd odwieziono do obozu przejściowego w Pruszkowie. Z tłumu ludności cywilnej Niemcy starali się wyłowić ukrytych powstańców. Mężczyźni nie posiadający dokumentów lub podejrzewani o udział w walkach byli rozstrzeliwani. Mordowano także osoby chore i zniedołężniałe, niezdolne do pracy i nie będące w stanie znieść trudów podróży do Pruszkowa. W Zakładzie ss. Urszulanek żołnierze niemieccy zamordowali i spalili 3-4 chore osoby, nie zezwalając wcześniej na ich ewakuację (3 lub 4 września). Z kolei 28 września w schronisku dla sparaliżowanych przy ul. Leszczyńskiej 7 Niemcy zamordowali troje starców (w tym dwie kobiety) oraz dwie opiekujące się nimi sanitariuszki.
W swej pracy pt. „Powstanie warszawskie. Zarys działań natury wojskowej” pułkownik Adam Borkiewicz podawał, że 5 września 1944 wśród zabudowań ul. Leszczyńskiej esesmani z pułku Dirlewangera osaczyli, a następnie rozstrzelali 152 żołnierzy z 4. kompanii Zgrupowania AK „Krybar”, dowodzonej przez porucznika Mariana Malinowskiego ps. „Pobóg”. Borkiewicz powoływał się przy tym na raport dzienny niemieckiej Grupy Armii „Środek”, w którym informowano o zlikwidowaniu „152 bandytów na jednym z dziedzińców przez 2 strzelców ckm z grupy Dirlewangera”. Owa informacja została później powielona w wielu innych opracowaniach poświęconych powstaniu warszawskiemu. Wersję Borkiewicza podważył jednak Włodzimierz Rosłoniec (1989), który opierając się m.in. na informacjach zawartych w odnalezionym archiwum Zgrupowania „Krybar” wskazał, iż bezpowrotne straty poniesione przez kompanię „Poboga” w dniach 5–6 września 1944 zamknęły się liczbą 35 zabitych i zaginionych. Wysunął stąd wniosek, iż „152 zlikwidowanych bandytów”, o których mowa w raporcie dziennym GA „Środek”, mogło być rozstrzelanymi gdzieś na Powiślu cywilami, których Niemcy fałszywie zaliczyli do grona zabitych powstańców, aby zawyżyć w ten sposób sukcesy pułku Dirlewangera.

</doc>
<doc id="1760417" url="https://pl.wikipedia.org/wiki?curid=1760417" title="Cerboniusz">
Cerboniusz

Cerboniusz (zm. ok. 575 na Elbie) – święty katolicki, biskup.
Według legend miał być uciekinierem z Afryki przed prześladowaniami ze strony arian. Kiedy został biskupem Populonii był zmuszony do opuszczenia stolicy biskupiej by uniknąć wyroku Totyla, który skazał go na rozszarpanie przez niedźwiedzia. Pewne jest, że jego emigracja na Elbę odbyła się w czasie najazdu Longobardów. Po śmierci jego ciało przeniesiono do Massa Marittima. Mylony jest ze św. Regulusem, a także błędnie przypisuje mu się biskupstwo Werony. W swoich „Dialogach” papież Grzegorz Wielki opisuje świętość Cerboniusza. 
Jego wspomnienie w Kościele katolickim obchodzone jest 10 października.

</doc>
<doc id="1760419" url="https://pl.wikipedia.org/wiki?curid=1760419" title="Dubrowka">
Dubrowka

Dubrowka, ros. Дубровка:
Ukraińskim odpowiednikiem jest Дубрівка, polskim Dąbrówka.

</doc>
<doc id="1760420" url="https://pl.wikipedia.org/wiki?curid=1760420" title="(10916) Okina-Ouna">
(10916) Okina-Ouna

(10916) Okina-Ouna – planetoida z pasa głównego asteroid okrążająca Słońce w ciągu 4 lat i 54 dni w średniej odległości 2,88 au Została odkryta 31 grudnia 1997 roku w obserwatorium w "Chichibu" przez Naoto Satō. Nazwa planetoidy pochodzi od Okiny i Ouny, dwóch małych sond księżycowych opracowanych przez JAXA. Przed nadaniem nazwy planetoida nosiła oznaczenie tymczasowe (10916) 1997 YB17.

</doc>
<doc id="1760422" url="https://pl.wikipedia.org/wiki?curid=1760422" title="Jurij Kowalow">
Jurij Kowalow



</doc>
<doc id="1760424" url="https://pl.wikipedia.org/wiki?curid=1760424" title="ARES">
ARES

System sejsmoakustyczny ARES (początkowa nazwa stacjonarna aparatura sejsmoakustyczna średniej wielkości) to kolejna po systemie SAK generacja urządzeń przeznaczonych do oceny zagrożeń tąpaniami, pasywnymi metodami sejsmoakustyki. System opracowano w 2. połowie lat 80. XX wieku, w Zakładzie Systemów Dyspozytorskich (ZB-7) Centrum Naukowo-Produkcyjnego Elektrotechniki i Automatyki Górniczej EMAG w Katowicach. Prace rozpoczęto w 1985 roku i w ciągu 10 lat wdrożono 35 urządzeń ARES, w tym 31 w 22 polskich kopalniach węgla kamiennego (od 1 do 4 urządzeń w kopalni) oraz 4 w kopalniach rud miedzi. System jest nadal rozwijany, a jego ostatnia wersja ARES 5/E pozwala na rozbudowę do 64 kanałów pomiarowych (8 urządzeń po 8 kanałów każdy), charakteryzujących się pasmem przenoszonych częstotliwości 28-1500 Hz i dynamiką przetwarzania 54 dB.
Przeznaczenie.
System ARES' przeznaczony był początkowo do oceny zagrożenia tąpaniami w kopalniach o małym zagrożeniu, dlatego rejestrację i przetwarzanie sygnałów sejsmoakustycznych ograniczono do 8. kanałów pomiarowych. Z upływem czasu kopalnie zaczęły stosować system ARES jako uzupełnienie, eksploatowanych od początku lat 80. XX wieku, systemów oceny zagrożenia tąpaniami SAK. W rezultacie powstała koncepcja wykorzystania kilku aparatur ARES zintegrowanych w system oceny wykorzystujący komputery osobiste PC do przetwarzania danych, zgodnie z instrukcją oraz nowymi procedurami oceny zagrożeń tąpaniami. Do najważniejszych funkcji realizowanych przez system ARES należą:

</doc>
<doc id="1760429" url="https://pl.wikipedia.org/wiki?curid=1760429" title="Zakłaczenie">
Zakłaczenie

 
Zakłaczenie to tworzenie się w przewodzie pokarmowym kota domowego kulek sierści – pilobezoarów. Szczególnie narażone są osobniki długowłose.
Przyczyna występowania.
Koty nie używają tak jak inne zwierzęta jakichkolwiek zbiorników wodnych do mycia się. Czyszczą swoje futro kilkakrotnie w ciągu dnia, liżąc sierść. Język kota jest szorstki, przez co skutecznie usuwa brud z futra i siwe, obumarłe włosy. Jako, iż kot nie jest w stanie wypluć sierści, część takich włosów przedostaje się do układu pokarmowego.
Naturalne wydalanie.
Zazwyczaj kot radzi sobie z wydalaniem sierści z organizmu – wydalana jest ona z kałem lub poprzez zwracanie (wymioty) złogów. Zwracane zbitki włosów przypominają kilkucentymetrowe wałeczki filcu i często nazywane są wypluwkami.
Zaleganie.
Zaleganie zbitków sierści w układzie pokarmowym może prowadzić do zakłaczenia, które może być bardzo niebezpieczne dla zdrowia kota. Pilobezoary mogą podrażnić błony śluzowe żołądka, a to z kolei prowadzić może do ich stanu zapalnego lub nieżytu żołądka. 
Objawy, jakie mogą wystąpić to:
Zapobieganie.
Najskuteczniejszą metodą zapobiegania zakłaczeniu jest częste i skrupulatne wyczesywanie sierści kota. Jeśli to okaże się niewystarczające dostępne są specjalne pasty oraz suche karmy wspomagające rozpuszczanie i wydalanie pilobezoarów.

</doc>
<doc id="1760431" url="https://pl.wikipedia.org/wiki?curid=1760431" title="(10880) Kaguya">
(10880) Kaguya

(10880) Kaguya – planetoida z pasa głównego asteroid okrążająca Słońce w ciągu 5 lat i 11 dni w średniej odległości 2,93 au Została odkryta 6 listopada 1996 roku w obserwatorium w "Chichibu" przez Naoto Satō. Nazwa planetoidy pochodzi od sondy księżycowej Kaguya, opracowanej przez JAXA. Przed nadaniem nazwy planetoida nosiła oznaczenie tymczasowe (10880) 1996 VN4.

</doc>
<doc id="1760437" url="https://pl.wikipedia.org/wiki?curid=1760437" title="Uprising (singel Muse)">
Uprising (singel Muse)

Uprising – utwór angielskiej grupy rockowej Muse z jej piątego albumu studyjnego, "The Resistance". Skomponowany przez wokalistę i gitarzystę formacji, Matthew Bellamy’ego, trafił do sprzedaży 7 września 2009 roku jako główny singel promujący wspomniane wydawnictwo.
O utworze.
Tytuł „Uprising” został ujawniony 3 lipca 2009 roku, gdy zespół za pośrednictwem serwisu Twitter kolejno w godzinnych odstępach czasu aktualizował listę utworów z najnowszej płyty. Singel otwiera ów album i znajduje się przed drugim utworem na trackliście, „Resistance”. Jeszcze przed wydaniem "The Resistance" francuski serwis "JudeBox" opisał „Uprising” następująco: Głos Matta Bellamy’ego jest niższy niż zazwyczaj. Pod względem lirycznym to typowy Muse: teorie spiskowe, apokalipsa. Mowa tu o zgromadzeniu, zwycięstwie i tym, że „oni nie będą nami kontrolować”. Dźwięk, chociaż nadal spójny i intensywny, przerywany pasażem syntezatorów. Ogólna struktura kompozycji jest raczej prosta.
Wydanie i notowania.
Zanim "The Resistance" trafiło na sklepowe półki fani Muse przewidywali, iż pierwszym singlem z nowej płyty zostanie utwór „United States of Eurasia”. W lipcu potwierdzono jednak, że będzie nim właśnie „Uprising”. Grupa zagrała singel podczas gali MTV Video Music Awards 2009, a jej występ zapowiedział szkocki aktor Gerard Butler. Radiowa premiera piosenki miała miejsce 3 sierpnia 2009 roku na antenie BBC Radio 1, chociaż już kilka dni wcześniej jej 32-sekundowy fragment „puścił” prezenter tej stacji Zane Lowe. Po jego wydaniu na rynku amerykańskim, „Uprising” zajęło 1. pozycję w notowaniu Billboard Hot Alternative Songs, stając się tym samym szóstym singlem Muse w Top 10 i pierwszym, któremu udało się dotrzeć na sam jego szczyt (znajdował się na nim przez dziewięć tygodni). Co więcej, po raz pierwszy w historii grupy jej utwór znalazł się w notowaniu Billboard Hot 100, osiągając 37. miejsce, bez specjalnej promocji w komercyjnych stacjach radiowych. Na „domowym” podwórku singel również radził sobie bardzo dobrze – uplasował się na 9. pozycji listy UK Singles Chart, stając się czwartym singlem Muse w Top 10 tegoż notowania. Z kolei w zestawieniu Mediabase’s Alternative Rock „Uprising” przewodziło stawce przed trzynaście tygodni z rzędu – jest to najlepszy wynik spośród wszystkich utworów w roku kalendarzowym 2009.
Teledysk.
Klip promujący „Uprising” swoją premierę miał 17 września 2009 roku na antenie MTV2. Jego autorem jest grupa Hydra. Zespół występuje w nim, grając utwór w małym samochodzie ciężarowym przemierzającym ulice miniaturowego miasteczka. W pewnym momencie Matthew Bellamy widząc na ekranie telewizora misie-zabawki tłucze gitarą dzielącą go od niego szybę i sam odbiornik. Następnie z ziemi powstają misie i niszczą owo miasteczko.
Lista utworów.
Kompozytorem wszystkich utworów jest Matthew Bellamy; współautorem „Who Knows Who” jest Mike Skinner.
W wykonaniu innych artystów.
21 września 2009 roku australijski duet The Veronicas wykonał na antenie BBC Radio 1 własną wersję „Uprising”, podczas programu "Live Lounge".

</doc>
<doc id="1760439" url="https://pl.wikipedia.org/wiki?curid=1760439" title="(10837) Yuyakekoyake">
(10837) Yuyakekoyake

(10837) Yuyakekoyake – planetoida z grupy pasa głównego asteroid okrążająca Słońce w ciągu 4 lat i 128 dni w średniej odległości 2,66 j.a. Została odkryta 6 marca 1994 roku w obserwatorium w "Nyukasa" przez Masanoriego Hirasawę i Shohei Suzukiego. Nazwa planetoidy pochodzi od "Yuyakekoyake" popularnego wierszyka dziecięcego z przedmieść miasta Hachiōji. Została zaproponowana przez lokalnych mieszkańców. Przed nadaniem nazwy planetoida nosiła oznaczenie tymczasowe (10837) 1994 EJ1.

</doc>
<doc id="1760440" url="https://pl.wikipedia.org/wiki?curid=1760440" title="Mitsukuni &quot;Honey&quot; Haninozuka">
Mitsukuni &quot;Honey&quot; Haninozuka



</doc>
<doc id="1760443" url="https://pl.wikipedia.org/wiki?curid=1760443" title="Laartsa">
Laartsa

Laartsa – wieś w Estonii, w prowincji Hiuma, w gminie Emmaste.

</doc>
<doc id="1760445" url="https://pl.wikipedia.org/wiki?curid=1760445" title="Derek Clark">
Derek Clark

Derek Roland Clark (ur. 10 października 1933 w Bristolu) – brytyjski polityk, poseł do Parlamentu Europejskiego VI i VII kadencji.
Życiorys.
W 1954 uzyskał uprawnienia nauczycielskie w zakresie nauk przyrodniczych w Redland College na Uniwersytecie w Bristolu. W 1962 otrzymał świadectwo ukończenia kursu podyplomowego St Luke's (College w Exeter). Na Uniwersytecie w Exeter uzyskał w tym samym roku dyplom w zakresie nauk przyrodniczych. Przez wiele lat pracował jako nauczyciel nauk przyrodniczych w Bristolu i Northampton.
Od 1995 do 2004 pełnił w Partii Niepodległości Zjednoczonego Królestwa funkcję przewodniczącego regionu hrabstwa Northampton, a w latach 1996–2003 był także przewodniczącym Komitetu Regionalnego East Midlands. W latach 2001–2004 zasiadał w Krajowym Komitecie Wykonawczym partii, a od 2002 do 2004 był jej sekretarzem.
W 2004 uzyskał mandat deputowanego do Parlamentu Europejskiego. Zasiadał w grupie Niepodległość i Demokracja. W 2009 uzyskał reelekcję, przystępując do nowej frakcji Europa Wolności i Demokracji. W 2013 zadeklarował, że nie będzie ubiegał się o ponowny wybór.

</doc>
<doc id="1760447" url="https://pl.wikipedia.org/wiki?curid=1760447" title="Stefan Rieul">
Stefan Rieul

Stefan Rieul (Chardan de Rieul) – generał-major wojsk koronnych, Francuz.
Był znanym w Warszawie agronomem. W 1762 uzyskał patent generalski, w 1768 indygenat szlachecki.
Był wolnomularzem, Wielkim II Dozorcą Wielkiego Wschodu Narodowego Polski w 1784 roku. 

</doc>
<doc id="1760448" url="https://pl.wikipedia.org/wiki?curid=1760448" title="Pomnik Trójcy Świętej w Lądku-Zdroju">
Pomnik Trójcy Świętej w Lądku-Zdroju

Pomnik Trójcy Świętej w Lądku-Zdroju – barokowa figura wotywna znajdująca się po zachodniej stronie lądeckiego rynku, wykonana w latach 1739–1741 przez rzeźbiarza Michaela Klahra Starszego.
Powstanie.
Wyrzeźbiony z piaskowca pomnik ufundował Johann Anton Reichel, lądecki rajca miejski, radca prawny i notariusz, jako wotum za uratowanie części miasta od gwałtownego pożaru, jaki nawiedził Lądek w nocy z 7 na 8 marca 1739.
Michael Klahr Starszy, autor pomnika, z uwagi na zakres niezbędnych do wykonania prac oraz odmienny niż zwyczajowo przez niego stosowane drewno rodzaj tworzywa: kamień, wykonał dzieło przy znaczącym uczestnictwie pomocników. Porównania sporządzonego przez niego zachowanego projektu (znany jest rysunek ujęcia strony północnej) i szkicu rzeźbiarskiego (do 1945 w zbiorach Reimanna w Lądku znajdowało się terakotowe bozzetto figury Maryi Immaculaty) z ich realizacją każą jednak domniemywać, że brał udział w powstawaniu monumentu lub nadzorował prace.
Klahr nigdy nie ujrzał swojego ostatniego ukończonego (i największego pod względem gabarytów) dzieła na przeznaczonym dla niego miejscu. Zmarł 9 marca 1742, niedługo przed ustawieniem monumentu w rynku, gdzie ten stoi bez większych zmian do dziś.
Kompozycja.
Pomnik ma formę otoczonego bogato zdobioną balustradą, wysokiego na niemal siedem metrów, obelisku składającego się z szerokiego cokołu i spoczywającego na nim smukłego filaru. Jego kompozycja zawiera liczne elementy trynitarne: poziomy przekrój obu części obelisku jest w przybliżeniu trójkątem (co sprawia, że figura ma trzy strony), a na każdym z jego trzech poziomów znajdują się trzy (nie licząc figury Maryi) naturalnej wielkości rzeźby, rozmieszczone symetrycznie w rogach przekroju na pierwszych dwóch poziomach.
Figurom świętych na pierwszych dwóch poziomach nadano typową dla baroku pozę egzaltowanego kontrapostu – postacie wydają się być zastygłe w ruchu, dynamiczne, co podkreślają ich skręcone wokół własnej osi masywne sylwetki, odchylone głowy, mocno pofałdowane szaty. Pozostałe cechują spokojne, niezbyt zróżnicowane pozy, rzeźby te stanowią kontynuację stylu „dojrzałego” Klahra, zorientowanego na Pragę, który artysta wypracował na przełomie lat dwudziestych i trzydziestych XVIII wieku. Oba zestawy łączy przeważnie pogodny wyraz twarzy postaci – praktycznie każdy wyrzeźbiony przez śląskiego twórcę wizerunek uśmiecha się mniej lub bardziej wyraźnie, jeżeli tylko pasuje to do tematyki dzieła.
Na pofalowanej barierze otaczającej właściwą część pomnika stoją rzeźby świętych:
Figury te nie są bezpośrednio powiązane ani z tematyką trynitarną, ani maryjną, lecz z osobą fundatora – dwie ostatnie przedstawiają jego świętych patronów.
Na konsolach przy podstawie filaru znajdują się z kolei wyobrażenia trzech postaci o doniosłym znaczeniu dla Matki Bożej:
W centralnym punkcie pomnika, pomiędzy podstawą filaru (gdzie akcja toczy się na Ziemi) a jego szczytem (odpowiadającym Niebu), na konsoli z kartuszem herbowym fundatora, Klahr umieścił postać Maryi Immaculaty (Niepokalanie Poczętej) z wieńcem dwunastu gwiazd apokaliptycznych wokół głowy. Matka Boża, ze złożonymi rękoma skierowanymi w lewą stronę i głową odchyloną do tyłu w prawo, ma u swoich stóp półksiężyc, co nawiązuje do wizerunku wniebowzięcia – Assunty oraz odpowiada opisowi w Apokalipsie.
Pod figurą Maryi, w środkowej części cokołu, znajduje się jedyny świecki element rzeźby – tablica fundacyjna. Zawiera ona chronostych z zaszyfrowaną datą 1745. Treść jej tekstu przetłumaczona z łaciny brzmi:
Na szczycie obelisku, symbolicznie przedstawiającym Niebo, na zwieńczonej krzyżem (symbolem zbawienia) kuli ziemskiej zasiadają: po prawej – Bóg Ojciec, ukazany jako stateczny mężczyzna z berłem w lewej dłoni; po lewej, po prawicy Ojca – Jezus Chrystus, wyobrażony postacią półnagiego młodego mężczyzny. Nieco niżej widnieje dopełniający Trójcę Świętą znak Ducha Świętego – gołębica. Ojciec i Syn wspólnie podtrzymują swymi prawymi dłońmi koronę zawieszoną nad głową Immaculaty. Takie przedstawienie koronacji Maryi Niepokalanie Poczętej w chwili wniebowzięcia stanowi często powtarzający się motyw sztuki doby kontrreformacji – odpowiedź na kwestionowanie przez dużą część kościołów protestanckich specjalnego statusu Matki Boskiej w doktrynie Kościoła Katolickiego.
Bliźniaczo podobny motyw Trójcy Świętej wieńczy ołtarz główny kościoła parafialnego w Lądku-Zdroju. Autor jego koncepcji, Michael Ignatius Klahr (syn Klahra Starszego), dokonał bezpośredniego zapożyczenia z twórczości ojca.
Jako całość pomnik stanowi powszechnie występujące w epoce baroku theatrum sacrum – spektakl wyznania wiary odgrywany przez umieszczonych na nim świętych, jak i również znak czuwania Opatrzności nad miastem.
Michael Klahr Starszy pozostawił po sobie jeszcze jedno dzieło, o którym przypuszcza się, że mogło pierwotnie wchodzić w skład projektu pomnika (lub też miało stanowić element wystroju należącej do niego kamienicy) – jest to znajdująca się obecnie w Galerii Muzealnej im. Michaela Klahra Starszego figura "Mater Dolorosa". Domysły co do pierwotnego przeznaczenia rzeźby wspiera jej stylistyczne podobieństwo do figur ostatecznie umieszczonych w monumencie.
Renowacje pomnika.
Pierwszą informacjcję o odnowieniu pomnika odnaleźć można na tylnej części cokołu, gdzie w języku niemieckim wyryto następującą inskrypcję:
"Renovirt durch""die Stadt Landeck""1873",
co tłumaczy się jako:
"Odrestaurowano przezmiasto Lądekw 1873 r."
Prace konserwacyjne przeprowadzono także w 1988.
Najbliższe otoczenie pomnika zmieniało się kilkakrotnie. Przed II wojną światową figura stanowiła element ogrodzonego klombu, porośniętego trawą i obsadzonego trzema drzewami. Taki stan rzeczy utrzymał się na pewno co najmniej do roku 1969. Na podstawie zdjęcia z roku 1979 stwierdzić można, że klomb zlikwidowano, a ogrodzenie pomnika zredukowano do oryginalnej balustrady. Po remoncie nawierzchni rynku w 2001 okrągły obszar wokół figury wyłożono charakterystycznymi „kocimi łbami” oraz wykonano składające się z ozdobnych słupków i łańcuchów ogrodzenie tego obszaru.
Ostatnią renowację (sfinansowaną ze środków samorządu wojewódzkiego na wniosek gminy) pomnik przeszedł w 2008. W jej trakcie zniszczeniu uległ szczyt krzyża wieńczącego całą figurę (odpadł przy czyszczeniu i rozbił się na cztery fragmenty), konieczne okazało się sporządzenie nowego. Pozostałości oryginalnego elementu stały się częścią prezentującej historię Lądka-Zdroju ekspozycji, którą można zwiedzać w Galerii Muzealnej im. Michaela Klahra Starszego, znajdującej się w rynkowej kamienicy, mieszczącej dawniej pracownię autora. Remont zwieńczyła uroczystość ponownego poświęcenia figury przez biskupa Ignacego Deca 21 grudnia 2008.

</doc>
<doc id="1760449" url="https://pl.wikipedia.org/wiki?curid=1760449" title="Kobieta roku">
Kobieta roku

Kobieta roku (ang. Woman of The Year) – amerykańska komedia romantyczna z 1942 roku.
Film był pierwszym z dziewięciu, w których wspólnie wystąpili Katharine Hepburn i Spencer Tracy. W filmie dokumentalnym "All About Me" z 1993 Hepburn wspomina, że podczas pierwszego spotkania ze Spencerem Tracy i producentem Josephem L. Mankiewiczem nosiła wysokie obcasy, w związku z czym powiedziała: "„Obawiam się, że jestem trochę za wysoka dla Pana, Panie Tracy”". Mankiewicz miał wówczas odpowiedzieć: "„Nie martw się Kate, on skróci cię odpowiednio.”"
Rola Tess Harding, którą zagrała Katharine Hepburn, ma ścisły związek z wpływową amerykańską dziennikarką epoki Dorothy Thompson.
Obsada.
Spencerowi Tracy i Katharine Hepburn na planie towarzyszyli: Fay Bainter, Reginald Owen, Minor Watson i William Bendix. Reżyserem filmu był George Stevens, producentem – Joseph L. Mankiewicz. Nad scenariuszem pracowało kilka osób: Ring Lardner Jr., Michael Kanin (jego brat – Garson Kanin – zrealizował własny pomysł, nad którym pracował z Katharine Hepburn, bratem Michaelem oraz Lardnerem). Muzykę do filmu stworzył Franz Waxman, autorem zdjęć był Joseph Ruttenberg; dyrektorami artystycznymi (scenografia) – Cedric Gibbons i Randall Duell oraz Edwin B. Willis. Projektowaniem kostiumów do filmu zajął się Adrian.
Opis fabuły.
Sam Craig i Tess Harding (Tracy i Hepburn) są dziennikarzami pracującymi dla tej samej gazety w Nowym Jorku na początku lat 40. XX wieku. Tess – córka dyplomaty, jest publicystką komentującą bieżące wydarzenia polityczne oraz doskonale wykształconą na prestiżowych europejskich uniwersytetach językoznawczynią. Sam Craig jest zwykłym obywatelem próbującym zaistnieć w branży jako dziennikarz sportowy. Wojna jaką toczą między sobą na polu dziennikarskim, szczególnie w zakresie baseballa, powoli przeradza się w romans, następnie w miłość, aby ostatecznie – pomimo tego, że pochodzą z różnych światów – zakończyć się małżeństwem.
Nagrody i wyróżnienia.
Film zdobył główną Nagrodę Akademii Filmowej w kategorii najlepszy scenariusz oryginalny oraz był nominowany w kategorii najlepsza aktorka pierwszoplanowa. W 1999 znalazł się w National Film Registry – na liście filmów budujących dziedzictwo kulturalne Stanów Zjednoczonych, wybranych przez National Film Preservation Board celem otoczenia szczególną ochroną.

</doc>
<doc id="1760450" url="https://pl.wikipedia.org/wiki?curid=1760450" title="Apache Struts">
Apache Struts



</doc>
<doc id="1760453" url="https://pl.wikipedia.org/wiki?curid=1760453" title="3 Pułk">
3 Pułk



</doc>
<doc id="1760454" url="https://pl.wikipedia.org/wiki?curid=1760454" title="Horst Ratjen">
Horst Ratjen



</doc>
<doc id="1760455" url="https://pl.wikipedia.org/wiki?curid=1760455" title="Substancje powierzchniowo czynne">
Substancje powierzchniowo czynne



</doc>
<doc id="1760457" url="https://pl.wikipedia.org/wiki?curid=1760457" title="Związki powierzchniowo czynne">
Związki powierzchniowo czynne



</doc>
<doc id="1760459" url="https://pl.wikipedia.org/wiki?curid=1760459" title="Związek powierzchniowo czynny">
Związek powierzchniowo czynny



</doc>
<doc id="1760461" url="https://pl.wikipedia.org/wiki?curid=1760461" title="Pompa św. Bernarda w Grodzisku Wielkopolskim">
Pompa św. Bernarda w Grodzisku Wielkopolskim

Pompa Bernarda w Grodzisku Wielkopolskim – zabytkowe ujęcie wody na rynku w Grodzisku Wielkopolskim.
Historia.
Studnia miejska na rynku w Grodzisku Wielkopolskim powstała prawdopodobnie w średniowieczu. Zgodnie z lokalną tradycją była głównym ujęciem wody dla znajdujących się w jej okolicy browarów.
Według legendy nazwa ujęcia wodnego pochodzi od imienia benedyktyńskiego mnicha, Bernarda z Wąbrzeźna. Miał on swoim błogosławieństwem cudownie napełnić wyschniętą studnię miejską w Grodzisku.
Na bazie wody pochodzącej z "pompy św. Bernarda" wytwarzane było piwo grodziskie.
Opis.
Obecny budynek studni został wzniesiony pod koniec XIX wieku w stylu secesyjnym.

</doc>
<doc id="1760462" url="https://pl.wikipedia.org/wiki?curid=1760462" title="Wideotelefon">
Wideotelefon



</doc>
<doc id="1760463" url="https://pl.wikipedia.org/wiki?curid=1760463" title="Interseksualista">
Interseksualista



</doc>
<doc id="1760464" url="https://pl.wikipedia.org/wiki?curid=1760464" title="Stowarzyszenie Teatralne Chorea">
Stowarzyszenie Teatralne Chorea

Stowarzyszenie Teatralne Chorea – grupa teatralna z siedzibą w Łodzi, utworzona w marcu 2004 roku, jest kontynuacją pracy dwóch zespołów artystycznych powstałych przy Ośrodku Praktyk Teatralnych Gardzienice: Orkiestry Antycznej (odtwarzanie antycznych instrumentów i muzyki) Tomasza Rodowicza i Macieja Rychłego oraz zespołu Tańców Labiryntu (rekonstrukcja antycznego tańca), prowadzonego przez Dorotę Porowską i Elżbietę Rojek. Chorea to awangardowy teatr poszukujący inspiracji w starożytnej Grecji i próbujący przy pomocy współczesnych środków wyrazu pokazać to, co w dziedzictwie starożytności jest ponadczasowe. Stowarzyszenie dzieli swoją aktywność na trzy obszary: artystyczny – teatralny (Choreia), dydaktyczny (Paideia) i badawczy (Zetezis).
Historia teatru.
W 2003 roku prowadzona przez Tomasza Rodowicza Orkiestra Antyczna otrzymała grant z Unii Europejskiej na realizację w ramach programu Kultura 2000 autorskiego projektu artystyczno-badawczego "Nieznane Źródła Muzyki Europejskiej -Antyczna Grecja". W wyniku rocznej pracy powstały publikacje książkowe, zorganizowano liczne warsztaty, koncerty, pokazy starożytnego tańca i instrumentów, we współpracy z grupą Earthfall Dance Theatre z Walii powstał pierwszy spektakl "Hode Galatian", prezentowany potem przez artystów Chorei. Ten rok wspólnej pracy zaowocował narodzinami artystycznej koncepcji i skrystalizowaniem się nowego środowiska. Początkowo działania prowadzono równolegle do zespołu skupionego wokół Włodzimierza Staniewskiego, pokazując efekty pracy na Kosmosach Gardzienic. Motywy odejścia grupy zgromadzonej wokół Tomasza Rodowicza, a także nowy program artystyczny tak lider Chorei opisywał w 2005 roku:
Współpracę kontynuowano także po opuszczeniu Gardzienic przez Choreę. Teatr początkowo przeniósł swoją siedzibę do Pałacu Małachowskich w Nałęczowie, na stałe osiadł w Łodzi, choć do dziś formalnie jego siedziba znajduje się w Gardzienicach. W styczniu 2007 roku Chorea we współpracy z Łódź Art Center i Urzędem Miasta Łodzi w dawnej fabryce Scheiblera przy ulicy Tymienieckiego 3 powołała do życia Fabrykę Sztuki, w której prowadzi swoją działalność.
Program artystyczny – Choreia.
Teatr prezentuje spektakle, koncerty muzyki antycznej wraz z pokazami tańców inspirowanych starożytną ikonografią, stara się łączyć śpiew, słowo i gest w jednolitą całość, zgodnie z zasadami greckiej chorei.
Zrealizowane spektakle:
Program dydaktyczny – Paideia.
W ramach programu Paidea aktorzy teatru i zaproszeni goście organizują Lekcje Antyku, warsztaty, pokazy multimedialne, żywe prezentacje zrekonstruowanej muzyki. Spotkania mają na celu zapoznanie młodzieży gimnazjalnej, licealnej i studenckiej ze wspólnymi dla całego naszego kontynentu źródłami muzyki oraz odkrywanie nowych inspiracji, poszerzanie wrażliwości muzycznej współczesnego. Teatr Chorea organizuje także warsztaty teatralne, przekazując uczestnikom doświadczenie zgromadzone w pracy aktorów.
Program badawczy – Zetezis.
Program Zeites przybrał formę seminariów artystyczno-kulturoznawczych z dziedziny muzykologii, teatrologii, antropologii i filologii klasycznej. Organizowane są także wyprawy artystyczno-badawcze do regionów, które w swoich tradycjach przechowały elementy kultury antycznej (Bałkany, Bułgaria). Planowane są kolejne badania i rekonstrukcje m.in.: muzycznej formy homeryckiego eposu, w odniesieniu do żywych form i technik głosowych epickiego śpiewu, zachowanych we współczesnych europejskich tradycjach ludowych.

</doc>
<doc id="1760471" url="https://pl.wikipedia.org/wiki?curid=1760471" title="Zamek w Rożnowie">
Zamek w Rożnowie

Zamek w Rożnowie – kompleks zabytkowych obiektów obronnych nad Dunajcem we wsi Rożnów w powiecie nowosądeckim w województwie małopolskim, obejmujący ruiny średniowiecznego zamku rycerskiego, pierwotnie z XIV wieku (tzw. zamek górny), i renesansowe fortyfikacje z XVI wieku (tzw. zamek dolny).
Ruiny zamku średniowiecznego.
Ruiny znajdują się na stromym wzgórzu nad Dunajcem; pierwotnie stała tam strażnica wzniesiona w XIII wieku przez ród Gryfitów. Zamek, kamienna budowla w stylu gotyckim, został zbudowany w okresie między 1336 a 1370 roku prawdopodobnie przez ojca Piotra i Klemensa Rożena herbu Gryf na przewężeniu cypla otoczonego pierwotnie zakolem Dunajca. Miał kształt zbliżony do prostokąta o wymiarach 44 metry na 20 metrów. W 1409 roku przeszedł w ręce Piotra Kurowskiego, który w 1410 roku nabył także dobra w Gródku nad Dunajcem. W 1426 roku znalazł się w posiadaniu sławnego Zawiszy Czarnego z Garbowa; po jego śmierci w 1428 roku należał do jego potomków. Kolejnymi właścicielami byli Wydżgowie, a od drugiej połowy XV wieku Tarnowscy. W XVI i XVII wieku zamek zaczął popadać w ruinę; obecnie zachowały się jedynie fragmenty murów.
Ruiny średniowiecznego zamku w Rożnowie są tematem rysunków Macieja Bogusza Stęczyńskiego oraz Napoleona Ordy.
Fortyfikacje renesansowe.
Zamek dolny powstały w czasach renesansu usytuowano w dolinie nad brzegiem Dunajca i składa się z trzech części: kamiennego beluardu zbudowanego na planie wydłużonego pięcioboku, budynku bramnego oraz łączącego je muru kurtynowego wyposażonego w krzyżowe strzelnice. Budowę zamku dolnego w Rożnowie rozpoczął około 1560 roku hetman wielki koronny Jan Tarnowski, który w tym okresie rozbudował również zamek w Tarnowie. Beluard jest zbudowany z muru kamiennego o grubości 2,5 m i 3 m. We wnętrzu rozpiętość sklepienia w najszerszym miejscu wynosi 16 metrów. Zachowały się w środku ślady ganku i wiodącej do niego równi pochyłej. Z ganku wychodzą strzelnice krzyżowe, odrębne dla broni ręcznej i artylerii. Beluard prezentuje bardzo wczesny typ fortyfikacji przystosowanej do użycia broni palnej. Jan Tarnowski był prawnukiem Zawiszy Czarnego (synem jego wnuczki Barbary z Rożnowa) i wybitnym teoretykiem sztuki wojennej, autorem dzieła "Consilium rationis bellicae" ("Rada sprawy wojennej", 1558). Forteca w Rożnowie, wznoszona w związku ze wzrostem zagrożenia tureckiego po bitwie pod Mohaczem, miała być jedną z najnowocześniejszych fortyfikacji w ówczesnej Polsce (w zamierzeniu była to tzw. "palazzo in fortezza"), jednak po śmierci hetmana w 1561 roku jej budowa nie została ukończona. W beluardzie mieściły się później: ludwisarnia, zbór braci polskich, gorzelnia.

</doc>
<doc id="1760472" url="https://pl.wikipedia.org/wiki?curid=1760472" title="Gus Chrustalny">
Gus Chrustalny



</doc>
<doc id="1760474" url="https://pl.wikipedia.org/wiki?curid=1760474" title="Jurij Kowalow (1934–1979)">
Jurij Kowalow (1934–1979)

Jurij Fiodorowicz Kowalow (ros. Юрий Фёдорович Ковалёв; ur. 20 lutego 1934 w Oriechowo-Zujewo w obwodzie moskiewskim, Rosyjska FSRR, zm. 25 września 1979 w Moskwie, Rosyjska FSRR) – rosyjski piłkarz, grający na pozycji pomocnika, a wcześniej napastnika, reprezentant Związku Radzieckiego.
Kariera piłkarska.
Kariera klubowa.
Wychowanek szkółki piłkarskiej Krasnoje Znamia Oriechowo-Zujewo. W 1953 rozpoczął karierę piłkarską w zespole Krasnoje Znamia Guś-Chrustalny, skąd w następnym sezonie przeszedł do Lokomotiwu Moskwa. Po występach w 1960 i 1961 odpowiednio w Dynamie Kijów i CSKA Moskwa powrócił do Lokomotiwu. Karierę piłkarską kończył jako piłkarz klubów Metałłurg Lipieck oraz Moskwicz Moskwa.
Po zakończeniu kariery w 1971 nie otrzymał oferty pracy od Lokomotiwu, w którym spędził 10 sezonów. Mając wyższe wykształcenie jako zwykły robotnik poszedł do pracy do AZLK. 25 września 1979 roku tragicznie zginął.
Kariera reprezentacyjna.
24 listopada 1957 debiutował w reprezentacji Związku Radzieckiego w wygranym 2:0 meczu kwalifikacyjnym do Euro-60 z Polską. Jako gracz drużyny radzieckiej był włączony do kadry na mistrzostwa Europy w 1960, chociaż żadnego razu nie wyszedł na boisko, a "Sbornaja" zdobyła złote medale. W 1959 rozegrał trzy mecze w olimpijskiej reprezentacji ZSRR.

</doc>
<doc id="1760478" url="https://pl.wikipedia.org/wiki?curid=1760478" title="Camillo Laurenti">
Camillo Laurenti

Camillo Laurenti (ur. 20 listopada 1861 w Monte Porzio Catone, zm. 6 września 1938 w Rzymie) – włoski duchowny katolicki, wysoki urzędnik Kurii Rzymskiej, kardynał.
Życiorys.
Ukończył "Almo Collegio Capranica" w Rzymie, a także Ateneum "De Propaganda Fide" (doktorat z filozofii i teologii). Święcenia kapłańskie przyjął 7 czerwca 1884 w Rzymie. Pracował w Świętej Kongregacji Rozkrzewiania Wiary, gdzie w 1887 został pierwszym minutantem. Prywatny szambelan "supranumerarius" od 1889. W latach 1892-1908 był profesorem filozofii w Ateneum "De Propaganda Fide". Od 1908 pełnił funkcję podsekretarza w Kongregacji Rozkrzewiania Wiary. Prałat Domowy Jego Świątobliwości od czerwca 1909. W 1911 został sekretarzem kongregacji, w której pracował. Był też konsultantem w kongregacjach Świętego Oficjum i Kościołów Wschodnich.
Na konsystorzu z czerwca 1921 kreowany kardynałem diakonem Santa Maria della Scala. Brał udział w konklawe 1922. Od 5 lipca 1922 pełnił obowiązki prefekta Świętej Kongregacji ds. Zakonów. Był papieskim legatem na kongresy eucharystyczne w Sassari i Sora, a także kongres Chrystusa Króla w Mediolanie w 1926. W grudniu 1928 został pro-prefektem Świętej Kongregacji Obrzędów, a 12 marca 1929 prefektem tejże dykasterii. W 1935 jego diakonia została podniesiona "pro illa vice" do rangi kościoła prezbiterialnego, a sam Laurenti był odtąd kardynałem prezbiterem. Nigdy nie przyjął święceń biskupich. Pochowany został w rodzinnym grobowcu na cmentarzu Campo Verano.

</doc>
<doc id="1760480" url="https://pl.wikipedia.org/wiki?curid=1760480" title="Krzyż Komandorski Orderu Świętego Grzegorza Wielkiego">
Krzyż Komandorski Orderu Świętego Grzegorza Wielkiego



</doc>
<doc id="1760481" url="https://pl.wikipedia.org/wiki?curid=1760481" title="Lassi (Emmaste)">
Lassi (Emmaste)

Lassi – wieś w Estonii, w prowincji Hiuma, w gminie Emmaste.

</doc>
<doc id="1760483" url="https://pl.wikipedia.org/wiki?curid=1760483" title="Bitwa pod Castlebar">
Bitwa pod Castlebar

Bitwa pod Castlebar - jedna z ostatnich bitew wielomiesięcznej Rewolucji irlandzkiej z 1798 roku, między wojskami brytyjskimi a powstańcami irlandzkimi wspomaganymi przez regularnych żołnierzy francuskich.
Przygotowania.
W momencie, gdy rząd Irlandii wysunął wniosek o zakończenie krwawej rewolucji, bunt wybuchnął z nową siłą i to w najmniej oczekiwanym miejscu. 22 sierpnia 1798 do wybrzeży miasta Killalla w prowincji Connacht dobiło do brzegu 1100 żołnierzy armii francuskiej z 70 oficerami, oraz sporym zapasem żywności, odzieży i broni. Przybyłym wojskiem dowodził generał Humbert. Liczba francuskich żołnierzy była stosunkowo niewielka, jednak duże oddalenie wojsk brytyjskich zapewniło dyskrecję i swobodę w działaniu. Większość armii brytyjskiej była w tym czasie zlokalizowana we wschodniej części kraju, w prowincji Leinster. Francuskiemu oddziałowi bardzo szybko udało się opanować miasto Killala, bronione jedynie przez lokalnych yeoman. Wojsko francuskie po błyskawicznym zwycięstwie zaczęło przemieszczać się ku centrum hrabstwa Mayo. 
Dwa dni po udanym ataku na Killala, wojsko francuskie wraz z przyłączającymi się rebeliantami irlandzkimi zdobyło Ballinę. W tym też dniu o przybyciu posiłków francuskich dowiedział się Lord Cornwallis, dowódca wojsk brytyjskich przebywających w Irlandii. Cornwallis niezwłocznie zarządził mobilizację armii i jeszcze tego samego dnia do Castlebar przybył generał Lake, który stał się jednocześnie głównym dowodzącym oddziałów zgrupowanych w tym mieście. Dołączył do niego generał Hutchinson. Dowódcy jednak nie zdecydowali się jako pierwsi zaatakować zbliżającej się armii francusko-rebelianckiej, lecz postanowili poczekać na przybycie większej liczby wojska.
Przebieg bitwy.
Odmienną taktykę powziął Humbert, który obrał ofensywny kierunek. Miał zamiar zaatakować królewską armię w nocy, by jak najbardziej zaskoczyć wroga. Atutem oddziału francuskiego była coraz większa liczba przyłączających się rebeliantów. Motywacją do szybkiego ataku na Castlebar była też chęć nie utracenia entuzjazmu rebeliantów, w obliczu o wiele silniejszej armii brytyjskiej.
Humbert nie zdecydował się na przeprowadzenie ataku od strony miasta Foxford, gdzie stacjonował brytyjski generał Robert Taylor. Wybrał trudniejszą, jednak bezpieczniejszą z militarnego punktu widzenia drogę przez góry. Wybór tego przejścia był możliwy również ze względu na niewielką ilość niesionej ciężkiej artylerii. Oddział dysponował jedynie dwoma maszynowymi karabinami obrotowymi, z czego jeden był niesprawny wskutek przejazdu po bardzo zniszczonych drogach Irlandii. 
Około godziny 7 rano rebelianci znajdowali się około 3 mil od miasta. Dowództwo armii brytyjskiej było przekonane o szybkiej wygranej nad buntownikami. Brali bowiem pod uwagę wyższą liczbę swoich żołnierzy oraz ich lepszą dyspozycję niż zmęczonych wielogodzinnym marszem ludzi oddziałów francusko-rebelianckich. W początkowej fazie bitwa przebiegała pomyślnie dla strony brytyjskiej. Wyposażona w dużą ilość ciężkiego sprzętu artyleryjskiego, oraz wzorowo dowodzona trzykrotnie zmusiła oddział rebeliancki do odwrotu. W wyniku dużej przewagi ogniowej rebelianci stracili wielu ludzi, mimo to z bliżej nieokreślonych przyczyń wojska królewskie wpadły w panikę. Doszło do rozbicia oddziałów na każdej z pozycji oraz ucieczki wojska brytyjskiego w kierunku południowo-wschodnim do miasta Athlone. O pośpiechu, w jakim wojska królewskie ustępowały, może służyć fakt przebycia niemal 33 mil w ciągu 27 godzin.
Straty strony brytyjskiej wyniosły 53 zabitych, 34 rannych, 279 osób uznano za zaginione. Zniszczeniu uległa również znaczna część ciężkiej artylerii. Następstwem zwycięstwa rebeliantów było powołanie do życia Republiki Connaught na czele z Johnem Moore'em, która jednak szybko upadła w wyniku późniejszych porażek rebeliantów. 

</doc>
<doc id="1760484" url="https://pl.wikipedia.org/wiki?curid=1760484" title="Leisu">
Leisu

Leisu – wieś w Estonii, w prowincji Hiuma, w gminie Emmaste.

</doc>
<doc id="1760488" url="https://pl.wikipedia.org/wiki?curid=1760488" title="Lepiku (Emmaste)">
Lepiku (Emmaste)

Lepiku – wieś w Estonii, w prowincji Hiuma, w gminie Emmaste.

</doc>
<doc id="1760489" url="https://pl.wikipedia.org/wiki?curid=1760489" title="Kąpiąca się (obraz Jean-Auguste-Dominique’a Ingres’a)">
Kąpiąca się (obraz Jean-Auguste-Dominique’a Ingres’a)

Kąpiąca się (fr. "La Baigneuse") – obraz Jeana Dominique’a Auguste’a Ingres’a z 1808. Określany również jako "Kąpiąca się Valpinçona", od nazwiska kolekcjonera, w którego prywatnych zbiorach pozostawał przez ok. 30 lat.
Okoliczności powstania obrazu.
Ingres namalował "Kąpiącą się" w czasie swojego pobytu w Rzymie jako jeden z obrazów, jaki był zobowiązany corocznie prezentować Akademii Francuskiej jako dowód postępów w sztuce malarskiej osiągniętych dzięki obcowaniu ze sztuką antyczną i renesansową. Początkowo obraz nosił tytuł "Siedząca kobieta" (fr. "Femme assise").
Malując "Kąpiącą się", Ingres porzucił tematykę mitologiczną, którą do tej pory preferował. "Kąpiąca się", z powodu oszczędności zastosowanych detali, nie daje się powiązać z żadną epoką historyczną. Skupia to uwagę widza całkowicie na przedstawionej na obrazie postaci kobiecej. Mimo tego w dziele wyraźny jest wpływ włoskich manierystów i Rafaela.
Opis.
Obraz przedstawia nagą kobietę we wnętrzu łaźni. Postać siedzi odwrócona plecami do widza na łóżku, z głową delikatnie zwróconą w prawo. Głowę przykrywa białym płótnem, które otacza również jej lewe ramię i zsuwa się do nóg. Po lewej stronie obrazu widoczna jest zielona zasłona. Kobieta wydaje się być pogrążona we własnych myślach i nie zwracać uwagi na opadającą w dół tkaninę ani na odsłaniającą ją zasłonę. Jej ciało utrzymane jest w złotawej tonacji kolorystycznej, oparte na długich, krzywych, lecz harmonijnych liniach.
Malując kolejne postacie nagich kobiet, Ingres, według własnych słów, poszukiwał ideału kobiecego piękna. Motyw siedzącej plecami do widza kąpiącej się powtarzał jeszcze kilkakrotnie w późniejszych obrazach: "Małej kąpiącej się" i "Łaźni tureckiej".
Odbiór krytyki.
Bezpośrednio po ukończeniu i pierwszym wystawieniu pracy "Kąpiąca się" nie wzbudziła zainteresowania krytyki. Obraz bez rozgłosu nabył generał Rapp do swojej prywatnej kolekcji. W latach 20. XIX wieku odkupił go od niego kolekcjoner Valpinçon, który w 1855, po namowach młodego Degasa, zgodził się wypożyczyć dzieło na Wystawę Światową. Jego pojawienie się tam pozwoliło mu zyskać sławę, zaś obraz odkupił od Valpinçona Izaak Pereire. W 1879 ten sam właściciel sprzedał obraz do kolekcji Luwru.

</doc>
<doc id="1760492" url="https://pl.wikipedia.org/wiki?curid=1760492" title="Subrogacja">
Subrogacja

Subrogacja (łac. "subrogatio"; inaczej podstawienie) – instytucja prawa cywilnego polegająca na wstąpieniu w prawa zaspokojonego wierzyciela. Wierzytelność może być spłacona przez osobę trzecią w całości lub do określonej wysokości. Cechą charakterystyczną cesji ustawowej jest nabycie praw przez osobę trzecią tylko do wysokości dokonanej zapłaty. Subrogacja regulowana jest przepisami art. 518 ustawy z dnia 23 kwietnia 1964 r. – Kodeks cywilny.
Instytucja subrogacji jest powszechnie stosowana w obrocie gospodarczym. W ostatnich latach coraz skuteczniej wykorzystywana jest również w sektorze ochrony zdrowia jako instrument służący restrukturyzacji finansowej SPZOZ i jest traktowana jako alternatywa dla pożyczki czy kredytu bankowego.
Instytucja finansowa, działając za uprzednią zgodą dłużnika – SPZOZ – oraz na wcześniej ustalonych warunkach, dokonuje spłaty jego wymagalnych zobowiązań. W tej sytuacji dłużnik dokonuje na rzecz instytucji finansowej zapłaty w ramach wcześniej przyjętego przez strony harmonogramu rozciągającego w czasie w sposób znaczny zapłatę za spłacone już przez instytucję finansową wierzytelności. 
Zaletą subrogacji jest jej akcesoryjność; oznacza to, że dłużnik jest zobowiązany wobec wierzyciela (finansującego) do wysokości faktycznie zaciągniętego, to jest spłaconego, zobowiązania. Dodatkowym atutem jest zazwyczaj kilkuletni harmonogram spłaty dostosowany do faktycznych możliwości płatniczych dłużnika, a wynikający z podejmowanych i realizowanych czynności restrukturyzacyjnych.

</doc>
<doc id="1760493" url="https://pl.wikipedia.org/wiki?curid=1760493" title="Puchar Ligi Szkockiej w piłce nożnej (2009/2010)">
Puchar Ligi Szkockiej w piłce nożnej (2009/2010)

Puchar Ligi Szkockiej w sezonie 2009/2010 jest 64. edycją drugich, obok Pucharu Szkocji, piłkarskich rozgrywek pucharowych w Szkocji. Obrońcą tytułu jest Celtic F.C., który w finale poprzednich rozgrywek pokonał lokalnego rywala, Rangers, dzięki bramkom Darrena O’Dea i Aidena McGeady'ego (z rzutu karnego) w dogrywce. Po regulaminowym czasie gry był bezbramkowy remis.
Druga runda.
Uczestnicy drugiej rundy:
Trzecia runda.
Uczestnicy trzeciej rundy:
Ćwierćfinały.
Uczestnicy ćwierćfinałów:
Półfinały.
Uczestnicy półfinałów:

</doc>
<doc id="1760495" url="https://pl.wikipedia.org/wiki?curid=1760495" title="Jurij Kowalow (ur. 1954)">
Jurij Kowalow (ur. 1954)

Jurij Wołodymyrowycz Kowalow (ukr. Юрій Володимирович Ковальов, ros. Юрий Владимирович Ковалёв, "Jurij Władimirowicz Kowalow"; ur. 1 lipca 1954) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Wychowanek szkółki piłkarskiej Dynama Kijów. Najpierw występował w drużynie rezerwowej, a w 1974 debiutował w podstawowym składzie Dynama. Po sezonie 1975 spędzonym w Zorii Ługańsk powrócił do Dynama. Przez wysoką konkurencję nieczęsto trafiał do głównej jedenastki, dlatego w 1978 przeszedł do Dnipra Dniepropetrowsk. Kolejnymi klubami w jego karierze były Torpedo Moskwa i Metałurh Zaporoże. Karierę piłkarską zakończył jako piłkarz Desny Czernihów.
Kariera trenerska.
Po zakończeniu kariery piłkarskiej rozpoczął karierę trenerską. Od 1988 pracował w sztabie szkoleniowym Desny Czernihów.

</doc>
<doc id="1760496" url="https://pl.wikipedia.org/wiki?curid=1760496" title="Alfa Centrum Białystok">
Alfa Centrum Białystok

Alfa Centrum Białystok – centrum handlowe, usytuowane u zbiegu ulic A. Mickiewicza i Świętojańskiej w Białymstoku.
Historia.
Centrum handlowe zostało otwarte 15 października 2008. Zbudowane zostało z zachowaniem zabytkowej części murów dawnej fabryki Beckera z 1895. Do 2006 roku budynek był zajmowany przez Fabrykę Wyrobów Runowych Biruna. Budowę rozpoczęto w marcu 2007 roku. Inwestor, firma JWK-Invest, zburzył część budynków. Część budynków została natomiast odrestaurowana, m.in. pałacyk, stajnia obok Muzeum Alfonsa Karnego, budynek Merkurego i stara tkalnia. Stare budynki zostały włączone w nowoczesne wnętrze galerii.
Informacje ogólne.
Na budowę Alfy w stanie surowym zużyto ponad 40 tys. m³ betonu. Powierzchnia całkowita obiektu to 150 tys. m². Powierzchnia handlowa to około 35 tys. m². W Alfie, jak w wielu obiektach tego typu, zgromadzono różne sklepy krajowych i zagranicznych marek; Alfa oferuje odwiedzającym również kawiarnie, restauracje, ściankę wspinaczkową oraz kino. W podziemiach ulokowano parking.

</doc>
<doc id="1760497" url="https://pl.wikipedia.org/wiki?curid=1760497" title="Sophie Balmary">
Sophie Balmary

Sophie Balmary (ur. 28 maja 1979 r. w Cahors) – francuska wioślarka, reprezentantka Francji w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1760498" url="https://pl.wikipedia.org/wiki?curid=1760498" title="Neon z Nikomedii">
Neon z Nikomedii

Neon z Nikomedii (zm. ok. 303) – święty katolicki, męczennik.
Studia bollandystów przynoszą podejrzenie, że występująca w Martyrologium Rzymskim grupa męczenników, w której obok Neona z Nikomedii, wymienieni są: Euzebiusz, Leoncjusz, Longin (zm. w 303) i czterech innych towarzyszy, to ofiary prześladowań chrześcijan z różnych miejsc i czasów.
Ich wspomnienie liturgiczne obchodzone jest 24 kwietnia.

</doc>
<doc id="1760499" url="https://pl.wikipedia.org/wiki?curid=1760499" title="Puchar Ligi Szkockiej (2009/2010)">
Puchar Ligi Szkockiej (2009/2010)



</doc>
<doc id="1760500" url="https://pl.wikipedia.org/wiki?curid=1760500" title="Amen break">
Amen break

Amen Break lub Amen – solówka perkusyjna wykonana przez Gregory’ego Sylvestra Colemana, członka "The Winstons". Jest ona uznawana za jeden z najważniejszych sampli w historii. Wywarła ogromny wpływ na takie gatunki muzyki jak hip-hop, breakbeat, drum and bass i tym podobne. Oryginalny Amen Break jest trwającym 5,20 sekundy fragmentem utworu "The Winstons" – "Amen, Brother". Sam utwór był B-sidem singla "Color Him Father" wydanego w 1969. Na przestrzeni lat, wysamplowanego "Amen" intensywnie używano przy produkcji muzyki elektronicznej, dlatego został on okrzyknięty mianem „najważniejszego 6-sekundowego sampla w historii”. Dzięki równej, rytmicznej grze Colemana, dało się go łatwo samplować oraz przearanżować.
Prawa Autorskie.
Podobnie jak w przypadku większości sampli, posiadaczem praw autorskich, nie był sam wykonawca, G.C. Coleman, "lecz Richard L. Spencer", główny kompozytor The Winstons, autor przeboju "Color Him Father". Żaden z nich jednak nie otrzymał żadnego honorarium w zamian za samplowanie ich utworu. Mimo to krążą plotki, jakoby Coleman otrzymał anonimowy podarunek w postaci 1000 dolarów, jednak nigdy nie zostało to potwierdzone.
Spencer uważa utwory muzyczne oparte na "breaku" za „plagiatowanie” i „schlebianie”. Dwóch brytyjskich DJ-ów, Martyn Webster i Steve Theobald, założyło kampanię GoFundMe w celu zebrania pieniędzy dla Spencera. Zebrano 24 000 £.
Sława.
Utwór sam w sobie zdobył uznanie głównie w subkulturze hip-hopowej, kiedy to pracownik "Downstairs Records", znany jako "Breakbeat Lenny" zamieścił go na swojej kompilacji "Ultimate Breaks and Beats" w 1986 roku. Wynajął on również "Louisa Floresa", by obrobił bit przy znacznie wolniejszym tempie. Tworzyło to drażniącą różnice na tle szybkości całego utworu. Pozwoliło jednak DJ-om na rozwinięcie bitu, poprzez przełączanie 2 kopii płyty, bez konieczności odtwarzania reszty utworu. (Technika ta, została opracowana przez Kool Herca w 1974, a stała się trendem na gigantyczną skalę, kilka lat później, gdy zaczął stosować ją zaczął Grandmaster Flash). W 1987 firma E-mu wypuściła na rynek sampler SP1200, który zmienił metodę produkcji hip-hopu, z używania automatów perkusyjnych, do wykorzystywania wysamplowanych wycinków. Większość producentów samplowała perkusję właśnie z "Ultimate Breaks and Beats", przez co Amen zyskało sporą popularność w latach 80. wśród społeczności hip-hopowej. Następnie dotarło do Wielkiej Brytanii i Europy, gdzie stosowane było w muzyce takiej jak breakbeat czy drum and bass.
Cztery takty (6 sekund), są szeroko stosowane jako pętle perkusyjne w breakbeat, hip hopie, breakbeat hardcore, hardcore’u techno i breakcore, drum’n’basie oraz w digital hardcore. Ze względu na Amen break, „Amen, Brother” jest najczęściej samplowanym utworem w historii muzyki, przynajmniej 2239 razy.
Breakbeat Hardcore.
We wczesnych latach 90., gdy popularność kultury rave wzrastała, Amen zaczęło pojawiać się w wielu produkcjach z gatunku Breakbeat hardcore, łączących w sobie rytmiczne linie perkusyjne i bardzo ciężkie szybkie melodie. Muzyka ta ewoluowała cały czas, a w latach 1991/1992 jej twórcy czerpali inspiracje z Reggae, miksując je z ciężkim bitem. Pojawił się styl muzyczny zwany Jungle, który w miarę rozwijania się i udoskonalania melodii, wykształcił nurt Drum and Bass. W połowie lat 90. powstało IDM (Intelligent Dance Music), gatunek eksperymentalny łączący w sobie dotychczas znane elementy muzyki elektronicznej. Luke Vibert, reprezentant tego nurtu, używał Amen niemal w każdej swojej produkcji, w silnie przekształconej formie.
Hip hop.
Amen Break użyto w wielu utworach z pogranicza gatunków, przez artystów takich jak DJ Axera, czy Gomanda, a także w wielu hip-hopowych kompozycjach, m.in. Straight Outta Compton N.W.A, lecz pierwszym przykładem użycia Amen w hip hopie było "Feel Alright Y’all" grupy 2 Live Crew. Zostało także wykorzystane w muzyce rockowej, przez takie zespoły jak Radiohead czy Nine Inch Nails. Znalazło miejsce nawet w podkładach programów telewizyjnych takich jak The Amazing Race czy Futurama, oraz w grach wideo, np. .
Tabulatura i notacja.
4 takty Amen wyglądają w przybliżeniu tak:
Inne popularne Breaki.
Inne bity, używane w muzyce drum and bass, pochodzą z utworów takich jak:
"Think (About It)" Lyn Collins, "Hot Pants, I’m Coming, Coming, I’m Coming (Bonus Beats)" "Bobby’ego Byrda",
"Impeach The President" grupy "The Honey Drippers", "Funky Drummer" Jamesa Browna, a także Apache "Incredible Bongo Band".
Wszystkie wyżej wymienione to utwory z lat 70. zawarte na "Ultimate Breaks and Beats".
Inne sample to "The ‘Horizons’ Break" złożony głównie z dźwięków talerzy crash i splash, a także "Tramen" (znany też jako ‘FireFight’ Break) czy w końcu fragment piosenki Led Zeppelin "When The Levee Breaks".

</doc>
<doc id="1760501" url="https://pl.wikipedia.org/wiki?curid=1760501" title="Puchar Szkocji (2009/2010)">
Puchar Szkocji (2009/2010)



</doc>
<doc id="1760502" url="https://pl.wikipedia.org/wiki?curid=1760502" title="Gabriela Best">
Gabriela Best

Gabriela Best (ur. 1 grudnia 1984 r. w Santa Fe) – argentyńska wioślarka, reprezentantka Argentyny w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1760504" url="https://pl.wikipedia.org/wiki?curid=1760504" title="Liam Byrne">
Liam Byrne

Liam Dominic Byrne (ur. 2 października 1970 w Warrington) – brytyjski polityk, członek Partii Pracy, minister w rządzie Gordona Browna.
Wykształcenie odebrał w Burnt Mill School w Harlow oraz na Uniwersytecie w Manchesterze, gdzie studiował politologię i historię nowożytną. Uzyskał również stypendium Fulbrighta i studiował na Harvard Business School. Następnie pracował jako doradca dla wielu firm i koncernów międzynarodowych. Doradzał również w sprawach ekonomicznych Partii Pracy. W 2004 r. został kandydatem laburzystów w wyborach uzupełniających w okręgu Birmingham Hodge Hill. Byrne wygrał te wybory różnicą zaledwie 460 głosów. Swoje pierwsze przemówienie na forum Izby Gmin wygłosił 22 lipca 2004 r.
Po wyborach parlamentarnych w 2005 r. otrzymał stanowisko parlamentarnego podsekretarza stanu w Ministerstwie Zdrowia. Już po wyborach samorządowych w 2006 r. został wiceministrem w Ministerstwie Spraw Wewnętrznych, odpowiedzialnym za sprawy policji i bezpieczeństwa publicznego. Jednak jego przełożony, John Reid, szybko przeniósł go na stanowisko ministra odpowiedzialnego za politykę imigracyjną. W październiku 2008 r. został Kanclerzem Księstwa Lancaster i ministrem w Urzędzie Gabinetu. Wkrótce powołano go do Tajnej Rady. 5 czerwca 2009 r. otrzymał stanowisko naczelnego sekretarza skarbu i wszedł w skład ścisłego gabinetu. Pozostał w nim do porażki Partii Pracy w wyborach parlamentarnych w 2010 r.
Od czerwca 1998 r. jest żonaty z Sarah, z którą ma troje dzieci. Byrne’owie mieszkają na stałe w Birmingham.

</doc>
<doc id="1760507" url="https://pl.wikipedia.org/wiki?curid=1760507" title="Walter Morel">
Walter Morel

Walter Morel - piłkarz urugwajski, napastnik.
Jako piłkarz klubu River Plate Montevideo wziął udział ww turnieju Copa América 1953, gdzie Urugwaj zajął trzecie miejsce. Morel zagrał we wszystkich sześciu meczach - z Boliwią (tylko w drugiej połowie - w przerwie meczu zastąpił Omara Méndeza), Chile (zdobył bramkę), Paragwajem, Brazylią (w 74 minucie zmienił go Raúl Bentancor), Ekwadorem (w 49 minucie wszedł na boisko za Washingtona Puente i zdobył bramkę) i Peru (w 61 minucie wszedł za niego Raúl Bentancor).
Nadal jako gracz klubu River Plate wziął udział ww turnieju Copa América 1955, gdzie Urugwaj zajął czwarte miejsce. Morel zagrał tylko w dwóch meczach - ostatnie 5 minut meczu z Ekwadorem (zastąpił na boisku Oscara Mígueza) oraz z Peru (w 70 minucie wszedł na boisko za Oscara Mígueza i zdobył dla Urugwaju honorową bramkę).
Morel od 25 lutego 1953 roku do 30 marca 1955 roku rozegrał w reprezentacji Urugwaju 8 meczów i zdobył 3 bramki.

</doc>
<doc id="1760510" url="https://pl.wikipedia.org/wiki?curid=1760510" title="Trond Nymark">
Trond Nymark

Trond Nymark (ur. 28 grudnia 1976 w Bergen) – norweski lekkoatleta, chodziarz.
Osiągnięcia.
Trzykrotnie startował na igrzyskach olimpijskich – w 2004 (13. miejsce), 2008 (nie ukończył) i 2012 (20. miejsce).

</doc>
<doc id="1760513" url="https://pl.wikipedia.org/wiki?curid=1760513" title="Soraya Jadue">
Soraya Jadue

Soraya Jadue (ur. 5 lutego 1975 r. w Santiago) – chilijska wioślarka, reprezentantka Chile w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1760514" url="https://pl.wikipedia.org/wiki?curid=1760514" title="Prezydenci Korei Północnej">
Prezydenci Korei Północnej



</doc>
<doc id="1760516" url="https://pl.wikipedia.org/wiki?curid=1760516" title="Okręg wyborczy Birmingham Hodge Hill">
Okręg wyborczy Birmingham Hodge Hill

Okręg wyborczy Birmingham Hodge Hill powstał w 1983 r. i wysyła do brytyjskiej Izby Gmin jednego deputowanego. Okręg położony jest we wschodniej części miasta Birmingham.

</doc>
<doc id="1760517" url="https://pl.wikipedia.org/wiki?curid=1760517" title="Emma Twigg">
Emma Twigg

Emma Twigg (ur. 1 marca 1987 r. w Napier) – nowozelandzka wioślarka, mistrzyni świata, uczestniczka trzech igrzysk olimpijskich.
Igrzyska olimpijskie.
Na igrzyskach zadebiutowała w 2008 roku w Pekinie. W rywalizacji jedynek zdołała awansować do finału B, w którym zajęła trzecie miejsce. Ostatecznie została sklasyfikowana na dziewiątej pozycji.
Cztery lata później w Londynie ponownie wystąpiła w jedynce. Tym razem udało się awansować do finału A, zajmując w nim czwarte miejsce. Do będącej na trzeciej pozycji Australijki Kim Crow straciła 3,72 sekundy.
Na igrzyskach olimpijskich w 2016 w Rio de Janeiro powtórzyła wynik sprzed czterech lat. Zawody jedynek zakończyła na czwartej pozycji, tracąc do trzeciej na mecie Chinki Duan Jingli 0,35 sekundy.

</doc>
<doc id="1760518" url="https://pl.wikipedia.org/wiki?curid=1760518" title="Struan Stevenson">
Struan Stevenson

Struan Stevenson (ur. 4 kwietnia 1948 w Ballantrae w South Ayrshire) – szkocki polityk, rolnik, deputowany do Parlamentu Europejskiego V, VI i VII kadencji (1999–2014).
Życiorys.
Z wykształcenia dyplomowany rolnik, absolwent Szkockiej Akademii Rolniczej. Od 1968 do 2004 był dyrektorem rodzinnej spółki z o.o. zajmującej się rolnictwem i turystyką. Kierował także w międzyczasie m.in. galerią w Edynburgu, a także zespołami doradców. Przez ponad dwadzieścia lat był radnym South Ayrshire. Trzykrotnie bez powodzenia kandydował w wyborach do Izby Gmin.
W 1999 z listy Szkockiej Partii Konserwatywnej został wybrany w skład Parlamentu Europejskiego. W 2004 i 2009 skutecznie ubiegał się o reelekcję. W VII kadencji został członkiem nowej grupy pod nazwą Europejscy Konserwatyści i Reformatorzy, a także wiceprzewodniczącym Komisji Rybołówstwa. Jako europoseł prowadził kampanię informacyjną dotyczącą skutków radzieckich programów jądrowych w Kazachstanie i sytuacji ofiar cywilnych promieniowania. Za swoją został działalność nagrodzony przez Fundację Templetona.

</doc>
<doc id="1760519" url="https://pl.wikipedia.org/wiki?curid=1760519" title="Iva Obradović">
Iva Obradović

Iva Obradović (ur. 6 maja 1984 w Nowym Sadzie) – serbska wioślarka, reprezentantka Serbii w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1760522" url="https://pl.wikipedia.org/wiki?curid=1760522" title="Caroline Quentin">
Caroline Quentin

Caroline Jones, sceniczne nazwisko Caroline Quentin (ur. 11 lipca 1961 w Reigate w Surrey) – angielska aktorka komediowa. Jej pierwszym mężem był aktor i satyryk Paul Merton, drugim jest Sam Farmer, z którym ma dwoje dzieci.
Nagrody.
Dwukrotnie British Comedy Awards.

</doc>
<doc id="1760523" url="https://pl.wikipedia.org/wiki?curid=1760523" title="Lepiku">
Lepiku



</doc>
<doc id="1760524" url="https://pl.wikipedia.org/wiki?curid=1760524" title="Nuria Domínguez">
Nuria Domínguez



</doc>
<doc id="1760525" url="https://pl.wikipedia.org/wiki?curid=1760525" title="Jean Pierre Flourens">
Jean Pierre Flourens

Jean Pierre Flourens (ur. 15 kwietnia 1794 w Maureilhan, zm. 6 grudnia 1867 w Montgeron) – francuski lekarz, fizjolog, neuroanatom, pionier znieczulenia.

</doc>
<doc id="1760527" url="https://pl.wikipedia.org/wiki?curid=1760527" title="Fallacy of composition">
Fallacy of composition



</doc>
<doc id="1760528" url="https://pl.wikipedia.org/wiki?curid=1760528" title="Metsalauka">
Metsalauka

Metsalauka – wieś w Estonii, w prowincji Hiuma, w gminie Emmaste.

</doc>
<doc id="1760532" url="https://pl.wikipedia.org/wiki?curid=1760532" title="Metsapere (Emmaste)">
Metsapere (Emmaste)

Metsapere – wieś w Estonii, w prowincji Hiuma, w gminie Emmaste.

</doc>
<doc id="1760534" url="https://pl.wikipedia.org/wiki?curid=1760534" title="Fabiana Beltrame">
Fabiana Beltrame

Fabiana Beltrame (ur. 9 kwietnia 1982 we Florianópolis) – brazylijska wioślarka, mistrzyni świata, reprezentantka kraju w jedynce podczas Letnich Igrzysk Olimpijskich w Pekinie.

</doc>
<doc id="1760535" url="https://pl.wikipedia.org/wiki?curid=1760535" title="Muda (wieś)">
Muda (wieś)

Muda – wieś w Estonii, w prowincji Hiuma, w gminie Emmaste.

</doc>
<doc id="1760536" url="https://pl.wikipedia.org/wiki?curid=1760536" title="Mänspe">
Mänspe

Mänspe – wieś w Estonii, w prowincji Hiuma, w gminie Emmaste.

</doc>
<doc id="1760537" url="https://pl.wikipedia.org/wiki?curid=1760537" title="Jacqueline Foster">
Jacqueline Foster

Jacqueline Foster, baronessa Foster of Oxton z domu Renshaw (ur. 30 grudnia 1947 w Liverpoolu) – brytyjska polityk, deputowana do Parlamentu Europejskiego V, VII i VIII kadencji, par dożywotni.
Życiorys.
Absolwentka Prescot School. Przez ponad dwadzieścia lat pracowała w przemyśle lotniczym w towarzystwie British Airways jako stewardesa. Przez dziesięć lat pełniła funkcję zastępcy sekretarza generalnego branżowego związku zawodowego. W latach 90. z ramienia Partii Konserwatywnej kandydowała bez powodzenia do Izby Gmin.
W 1999 po raz pierwszy została eurodeputowaną, pięć lat później nie obroniła jednak mandatu. Otworzyła wówczas własną firmę konsultingową. Na skutek wyborów w 2009 powróciła do Parlamentu Europejskiego. W PE VII kadencji została członkinią nowej grupy o nazwie Europejscy Konserwatyści i Reformatorzy, a także Komisji Transportu i Turystyki. W 2014 utrzymała mandat eurodeputowanej na VIII kadencję, zasiadając w PE do 2019.
W 2020 ogłoszono jej nominację na barona, jako par dożywotni zasiadła w Izbie Lordów.

</doc>
<doc id="1760538" url="https://pl.wikipedia.org/wiki?curid=1760538" title="Lee Ka Man">
Lee Ka Man

Lee Ka Man (; ur. 28 listopada 1986 r. w Hongkong) – chińska wioślarka, reprezentantka Hongkongu w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1760539" url="https://pl.wikipedia.org/wiki?curid=1760539" title="Ole">
Ole

Ole – wieś w Estonii, w prowincji Hiuma, w gminie Emmaste.

</doc>
<doc id="1760540" url="https://pl.wikipedia.org/wiki?curid=1760540" title="Prassi">
Prassi

Prassi – wieś w Estonii, w prowincji Hiuma, w gminie Emmaste.

</doc>
<doc id="1760541" url="https://pl.wikipedia.org/wiki?curid=1760541" title="ARAMIS">
ARAMIS

System sejsmiczny ARAMIS (początkowa nazwa stacjonarna aparatura mikrosejsmometryczna) – kolejna po systemie SYLOK generacja urządzeń przeznaczonych do lokalizacji wstrząsów i określania ich energii. 
System został opracowany w 2. połowie lat 80. XX wieku w Zakładzie Systemów Dyspozytorskich (ZB-7) Centrum Naukowo-Produkcyjnego Elektrotechniki i Automatyki Górniczej EMAG w Katowicach. Prace rozpoczęte w 1986 roku umożliwiły w ciągu 9 lat wdrożenie 10 systemów w polskich kopalniach węgla kamiennego. Początkowo system wykorzystywał transmisję sygnałów TSS, taką samą jak system SYLOK. System jest nadal rozwijany, a jego ostatnia wersja ARAMIS M/E posiada cyfrową transmisję sygnałów DTSS z pasmem przenoszonych częstotliwości 0-150 Hz, dynamiką rejestracji i przetwarzania 100 dB oraz możliwością współpracy nie tylko z sejsmometrami, ale także z geofonami niskoczęstotliwościowymi.
Przeznaczenie.
System ARAMIS przeznaczony był i jest do detekcji, rejestrowania oraz lokalizacji zjawisk sejsmicznych występujących w obszarze nadania kopalni. Do najważniejszych funkcji realizowanych przez system ARAMIS należą:

</doc>
<doc id="1760542" url="https://pl.wikipedia.org/wiki?curid=1760542" title="Kamienica Rydzikowska w Jarosławiu">
Kamienica Rydzikowska w Jarosławiu

Kamienica Rydzikowska – ulokowana jest przy Rynku 14 w Jarosławiu. Powstała w XVI lub XVII wieku. Podcienia dobudował w 1615 roku Mikołaj Kulig z Muniny na zlecenie właściciela Wojciecha Rydzika. Reprezentuje najlepiej zachowany typ tzw. "kamienic jarosławskich" z zamkniętym, krytym dachem dziedzińcem wewnętrznym - wiatą. W tylnej części kamienicy znajdowała się wielka izba, reprezentacyjne pomieszczenie mieszczańskie domu, parter przeznaczony był na cele handlowe a piętro mieściło izby mieszkalne.
Kamienica posiada rozbudowany, 3-kondygnacyjny system piwnic, dawnych składów kupieckich. Obecnie zlokalizowana jest tutaj Podziemna Trasa Turystyczna im. prof. Feliksa Zalewskiego - autora projektu renowacji piwnic.

</doc>
<doc id="1760543" url="https://pl.wikipedia.org/wiki?curid=1760543" title="Kaciaryna Karsten">
Kaciaryna Karsten

Kaciaryna Anatoljeuna Karsten z domu Chadatowicz (biał. Кацярына Анатольеўна Карстэн (Хадатовіч); ros. Екатерина Анатольевна Карстен (Ходото́вич) "Jekatierina Anatoljewna Karsten (Chodotowicz)"), ur. 2 czerwca 1972 roku w Asieczanie) – białoruska wioślarka, siedmiokrotna olimpijka, dwukrotna mistrzyni olimpijska i mistrzyni świata.
Kariera.
Mistrzostwa.
Karierę zaczęła 1985 roku. Zdobyła złoto na Mistrzostwach Świata w jedynkach w 1997, 1999, 2005, 2006, 2007 i 2009, zajęła drugie miejsce w 2002 i 2010 roku i otrzymała brąz w 2001 i 2003. Wygrała Mistrzostwa Europy w roku 2009 i 2010, a także światowe mistrzostwa juniorów w 1990. 
Igrzyska olimpijskie.
Karsten zdobyła olimpijskie złoto w kategorii jedynek w Atlancie w 1996 i Sydney w 2000 roku . Na Letnich Igrzyskach Olimpijskich 2004 w Atenach zdobyła srebrny medal, a w 2008 w Pekinie zdobyła brąz. 
Obecnie.
Obecnie mieszka w Poczdamie, gdzie trenuje wraz z mężem. 

</doc>
<doc id="1760544" url="https://pl.wikipedia.org/wiki?curid=1760544" title="Dyskografia The Black Eyed Peas">
Dyskografia The Black Eyed Peas

Dyskografia amerykańskiej grupy hip hopowej The Black Eyed Peas zawiera: sześć albumów studyjnych, dwie kompilacje, jeden minialbum, dwa albumy wideo i 29 single.

</doc>
<doc id="1760545" url="https://pl.wikipedia.org/wiki?curid=1760545" title="Juan Manuel Molina">
Juan Manuel Molina

Juan Manuel Molina (ur. 15 marca 1979 w Cieza) – hiszpański chodziarz. W 2002 roku na mistrzostwach europy zdobył brązowy medal. W 2005 roku na letniej Uniwersjadzie w Izmirze zdobył złoty medal. W 2005 roku zdobył srebro a w 2009 roku brąz podczas Igrzysk Śródziemnomorskich. Jest także brązowym medalistą mistrzostw świata z Helsinek.

</doc>
<doc id="1760549" url="https://pl.wikipedia.org/wiki?curid=1760549" title="Prähnu">
Prähnu

Prähnu – wieś w Estonii, w prowincji Hiuma, w gminie Emmaste.

</doc>
<doc id="1760550" url="https://pl.wikipedia.org/wiki?curid=1760550" title="Pärna (Emmaste)">
Pärna (Emmaste)

Pärna – wieś w Estonii, w prowincji Hiuma, w gminie Emmaste.

</doc>
<doc id="1760551" url="https://pl.wikipedia.org/wiki?curid=1760551" title="Ewald Urban">
Ewald Urban

Ewald Kurt Urban (ur. 22 lipca 1913 w Hajdukach Wielkich, zm. 8 stycznia 1959 w Wolfhagen) – polski piłkarz występujący na pozycji napastnika. Reprezentant Polski w latach 1932–1934.

</doc>
<doc id="1760554" url="https://pl.wikipedia.org/wiki?curid=1760554" title="Swietłana Pospiełowa">
Swietłana Pospiełowa

Swietłana Michaiłowna Pospiełowa (cyr. Светлана Михайловна Поспелова; ur. 24 grudnia 1979 w Leningradzie) – rosyjska lekkoatletka, specjalizująca się w biegu na 400 m, złota medalistka mistrzostw świata w Helsinkach w sztafecie 4 × 400 metrów.
W 2000 u Pospiełowej wykryto niedozwolony środek dopingujący – Stanozolol.

</doc>
<doc id="1760555" url="https://pl.wikipedia.org/wiki?curid=1760555" title="Ikona Matki Bożej „Niewyczerpany Kielich”">
Ikona Matki Bożej „Niewyczerpany Kielich”

Ikona Matki Bożej „Niewyczerpany Kielich” – jedna z cudownych ikon Matki Bożej typu Oranta. Oryginalna ikona „Niewyczerpany Kielich” miała zostać wskazana przez Maryję w czasie objawienia, jakiego we śnie doznał chłop z Sierpuchowa. Otoczony czcią wizerunek znajdował się we Władycznym Monasterze Wprowadzenia Matki Bożej do Świątyni do lat 20. XX wieku, kiedy zaginął po zamknięciu przez władze wszystkich cerkwi w mieście. Obecnie w Sierpuchowie – w monasterach Wysockim i Władycznym – znajdują się dwie kopie ikony, obydwie uznawane za cudotwórcze. 
Opis.
Ikona przedstawia Matkę Bożą z dłońmi wzniesionymi w górę w geście modlitewnym, w ciemnej szacie. Przed nią znajduje się złoty kielich, z którego wyłania się postać Dzieciątka Jezus w podobnym geście, jak matka. Ikona mogła powstać pod wpływem wcześniejszej, uznawanej za cudowną od XII wieku Ikony Matki Bożej „Znak”, podobnie jak ona przedstawia bowiem Matkę Bożą Orantę w towarzystwie Dzieciątka, z tą różnicą, że jest ono przedstawione w kielichu, symbolizującym nieskończoną moc ofiary Chrystusa. 
Historia.
Według legendy, w 1878 były żołnierz z okolic Tuły, alkoholik i żebrak o sparaliżowanych nogach, we śnie ujrzał postać świętego starca, nakazującego mu iść do Sierpuchowa i tam, w cerkwi żeńskiego monasteru Władycznego, odmówić molebien przed ikoną zwaną „Niewyczerpany Kielich”. Alkoholik nie posłuchał wezwania od razu, dopiero gdy ten sam sen powtórzył się trzykrotnie, postanowił ruszyć w podróż czołgając się drogą. W drodze zatrzymywał się w domach przypadkowych osób, które zgodziły się udzielić mu gościny. Po spędzeniu nocy w domu nieznanej mu staruszki odkrył, że może chodzić o kulach. Po dotarciu do Sierpuchowa żołnierz opowiedział o swoich snach, jednak żadna z mniszek Monasteru Władycznego nie znała ikony, o której mówił mężczyzna. Dopiero po dokładnym obejrzeniu wszystkich wizerunków Matki Bożej okazało się, że jeden z nich, wiszący dotąd w przejściu do cerkiewnej zakrystii, był opisany na tylnej stronie jako „Niewyczerpany Kielich”. W dodatku widząc ikonę św. Warłaama przybysz rozpoznał w nim starca ze swoich snów. Po odprawieniu molebnia dawny alkoholik został całkowicie wyleczony, również z pijaństwa. 
Ikona zyskała sławę cudownej, szczególnie opiekującej się osobami uzależnionymi od alkoholu. Stała się obiektem pielgrzymek, a z dotychczasowego miejsca przechowywania została przeniesiona do głównej cerkwi monasteru. Moskiewski kupiec Stiepan Fiodorow ufundował nowy ikonostas, w którym została umieszczona. Znajdowała się w tym samym miejscu do 1919, kiedy Monaster Władyczny został zamknięty. Wówczas trafiła do soboru św. Mikołaja w Sierpuchowie. Jej los po zamknięciu również i tej cerkwi nie jest znany – wiele ikon z soboru zostało spalonych nad rzeką Narą, nie jest jednak potwierdzone, czy był wśród nich również oryginał ikony „Niewyczerpany Kielich”. 
W 1993, po ponownym otwarciu męskiego Monasteru Wysockiego w Sierpuchowie, została w nim napisana ikona będąca dokładną kopią zaginionej. Dwa lata później ihumenia Aleksieja uzyskała błogosławieństwo metropolity krutickiego i kołomieńskiego Juwenaliusza na napisanie drugiej kopii, by ikona mogła ponownie być czczona w monasterze, z którym była dotąd związana. Gotowy wizerunek znalazł się w nim w 2000. Odtąd obie ikony uważane są za cudowne, w Monasterze Władycznym przechowywane są świadectwa o cudownych uzdrowieniach z alkoholizmu, jakie miały dokonać się za sprawą modlitwy przed ikoną. Istnieją również przekazy pielgrzymów twierdzących, że postać przedstawiona na ikonie poruszała oczami. 

</doc>
<doc id="1760558" url="https://pl.wikipedia.org/wiki?curid=1760558" title="Amir Abbas Howejda">
Amir Abbas Howejda

Amir Abbas Howejda (; ur. 18 lutego 1919 w Teheranie, zm. 7 kwietnia 1979 tamże) – polityk irański, działacz partii Nowy Iran i Odrodzenie. W okresie od 27 stycznia 1965 do 7 sierpnia 1977 pełnił funkcję premiera Iranu.
Życiorys.
Pochodził z arystokratycznej rodziny, wśród przodków jego matki była siostra szacha Naser ad-Dina. Jego ojciec był bahaitą, który porzucił tę religię; Howejda również nie był w dorosłym życiu religijnym człowiekiem. Ojciec przyszłego premiera był dyplomatą, toteż rodzina wielokrotnie zmieniała miejsce zamieszkania, udając się za nim na kolejne placówki. Amir Abbas Howejda odebrał prywatne wykształcenie, głównie w języku francuskim. Przez pewien czas studiował w Anglii i w Bejrucie. Był miłośnikiem francuskiej kultury i literatury, otaczał się pisarzami i myślicielami. Przyjaźnił się m.in. z Sadeghiem Hedajatem.
W 1942, po odbyciu służby wojskowej, wstąpił do służby dyplomatycznej.
Premierem Iranu został w 1965, po tym, gdy szef rządu Hasan Ali Mansur został śmiertelnie ranny w zamachu zorganizowanym przez Fedainów Islamu. Po Mansurze, którego był protegowanym i szwagrem, został również przewodniczącym partii Nowy Iran. Rywalizował o wpływy na dworze szacha Mohammada Rezy Pahlawiego z frakcją, której przewodził Asadollah Alam. W 1975 na rozkaz szacha stanął na czele jedynej legalnej odtąd w kraju partii Odrodzenie, zaś partia Nowy Iran została rozwiązana.
W 1977 szach pozbawił go stanowiska premiera w związku z problemami gospodarczymi kraju. Nowym premierem został Dżamszid Amuzegar, zaś Howejdzie powierzono urząd ministra dworu. Zmianę tę interpretowano jako sygnał liberalizacji rządów. Według innej interpretacji odejście Howejdy ze stanowiska szefa rządu było gestem w stronę religijnej (szyickiej) opozycji, która oskarżyła go niesłusznie o tajne praktykowanie bahaizmu. W listopadzie 1978 Howejda został aresztowany na rozkaz szacha, który zamierzał w ten sposób odciąć się od swojej dawnej polityki, by ratować swoją władzę w obliczu masowych protestów. W momencie zwycięstwa rewolucji islamskiej były premier znajdował się w więzieniu SAWAK-u. Gdy jego strażnicy zbiegli, nie zdecydował się na ucieczkę i pozwolił ponownie aresztować się przez rewolucjonistów. Został skazany na śmierć przez trybunał rewolucyjny i 7 kwietnia 1979 stracony w więzieniu Kasr w Teheranie na osobiste polecenie przewodniczącego sądu, Sadegha Chalchalego. Okrzyknięto go kontrrewolucjonistą i „siewcą zepsucia na ziemi”.

</doc>
<doc id="1760560" url="https://pl.wikipedia.org/wiki?curid=1760560" title="Rannaküla (Emmaste)">
Rannaküla (Emmaste)

Rannaküla – wieś w Estonii, w prowincji Hiuma, w gminie Emmaste.

</doc>
<doc id="1760565" url="https://pl.wikipedia.org/wiki?curid=1760565" title="Svetlana Pospelova">
Svetlana Pospelova



</doc>
<doc id="1760566" url="https://pl.wikipedia.org/wiki?curid=1760566" title="Reheselja">
Reheselja

Reheselja – wieś w Estonii, w prowincji Hiuma, w gminie Emmaste.

</doc>
<doc id="1760575" url="https://pl.wikipedia.org/wiki?curid=1760575" title="Poczet cesarzy rzymskich">
Poczet cesarzy rzymskich

Poczet cesarzy rzymskich – książka autorstwa profesora Aleksandra Krawczuka, polskiego historyka starożytności. Początkowo została wydana jako dwa osobne tomy, pierwszy w 1986 i obejmujący okres pryncypatu, a druga - która została wydana w roku 1991 – obejmuje dominat. W roku 2001 pojawiło się jednotomowe wydanie tej książki, które zawiera również "Kalendarium Cesarstwa Rzymskiego"; wznowione w 2011 roku.
O książce.
Książka zawiera blisko 80 biogramów cesarzy rzymskich od Augusta do Romulusa Augustulusa. "Poczet" jednak otwiera Gajusz Juliusz Cezar (który stworzył podwaliny pod stworzenie Cesarstwa Rzymskiego), a zamyka je Romulus Augustulus, ostatni cesarz na zachodzie.
Książka przedstawia między innymi: pochodzenie władców, życie prywatne cesarzy (również jeszcze przed wyborem), okresy ich rządów, walki o władzę poszczególnych władców, rozwój terytorialny cesarstwa, opisy wojen z wrogami zewnętrznymi oraz wewnętrznymi, reformy przeprowadzone w cesarstwie, sprawy religijne pod panowaniem danych cesarzy i wiele innych aspektów.
Książka dzieli się na cztery główne rozdziały:

</doc>
<doc id="1760582" url="https://pl.wikipedia.org/wiki?curid=1760582" title="Klaus Joachim Zülch">
Klaus Joachim Zülch



</doc>
<doc id="1760591" url="https://pl.wikipedia.org/wiki?curid=1760591" title="PASAT">
PASAT

PASAT - rodzaj aparatury sejsmicznej, stosowanej do zagadnień z zakresu geofizyki górniczej oraz inżynierskiej. Jej najbardziej rozpowszechnionym modelem jest PASAT M, wyprodukowany przez Ośrodek Badawczo-Rozwojowy Elektrotechniki i Automatyki Górniczej EMAG w Katowicach.
Przenośna Aparatura Sejsmiczna PASAT 12i (12. kanałowa, iskrobezpieczna) została opracowana w 2. połowie lat 80. XX wieku, w Zakładzie Systemów Dyspozytorskich (ZB 7) Centrum Naukowo-Produkcyjnego Elektrotechniki i Automatyki Górniczej EMAG w Katowicach. Prace rozpoczęto w 1985 roku od aparatury PASAT 12N (12. kanałowej, nieiskrobezpiecznej) przeznaczonej do pracy w kopalniach, w których nie występuje zagrożenie wybuchem metanu. Pozytywne doświadczenia z próbnej eksploatacji oraz udostępnienie nowoczesnych, energooszczędnych technologii mikrokomputerowych pozwoliło na opracowanie wersji iskrobezpiecznej aparatury nazwanej PASAT 12i, którą do roku 1995 wdrożono w 9 polskich kopalniach węgla kamiennego. System jest nadal rozwijany, a jego ostatnia wersja PASAT M charakteryzuje się zwiększoną do 48 liczbą kanałów pomiarowych, pasmem przenoszonych częstotliwości 4,5 – 10.000 Hz oraz zastosowaniem magistrali CAN do transmisji danych.
Przeznaczenie.
PASAT przeznaczony był i jest do wyznaczania niejednorodności geologicznych przed frontem eksploatacji (uskoki, pustki itp.), naprężeń górotworu (związane z krawędziami zatrzymanej eksploatacji, oddziaływaniem resztek węglowych pokładów sąsiednich, czynną eksploatacją ściany, granicą starych zrobów, wyrobiskami korytarzowymi i uskokami) oraz parametrów fizycznych charakteryzujących wytrzymałość górotworu. 
PASAT jest wykorzystany przy stosowaniu następujących metod pomiarowych:
Badania prowadzi się, wzbudzając fale sejsmiczne impulsatorem mechanicznym lub detonowaniem precyzyjnie dobranych ładunków wybuchowych.

</doc>
<doc id="1760594" url="https://pl.wikipedia.org/wiki?curid=1760594" title="Ceramik Łubiana">
Ceramik Łubiana



</doc>
<doc id="1760596" url="https://pl.wikipedia.org/wiki?curid=1760596" title="Krionika">
Krionika

Krionika – technika głębokiego ochładzania ciał ludzi i zwierząt, których współczesna medycyna nie jest w stanie utrzymać przy życiu, i przechowywania w temperaturze ciekłego azotu (-196 °C), z intencją przywrócenia do życia, kiedy medycyna wystarczająco się rozwinie.
Słowo "krionika" pochodzi od greckiego "κρύος" (kryos) – zimno.
Przechowywanie ciała w temperaturze ciekłego azotu zatrzymuje wszelkie reakcje chemiczne w nim zachodzące; ten stan to biostaza (w wypadku krioniki – kriostaza). Przechowywanie zmarłego w stanie kriostazy jest dopuszczalne po stwierdzeniu zgonu. Krionicy są zdania, że osoby uważane za martwe według obecnych standardów niekoniecznie muszą być uważane za nieżywe według standardów, które będą obowiązywać w przyszłości.
Przeszkody.
Uszkodzenia wynikłe z prezerwacji.
Długoterminowa krioprezerwacja zachodzi po ochłodzeniu do temperatury ciekłego azotu (-196 °C). Panuje powszechne nieporozumienie, że komórki ulegną lizie (zostaną rozerwane) z powodu uformowania się kryształków lodu wewnątrz komórki; tak się dzieje tylko, gdy prędkość ochładzania przekracza osmotyczną utratę wody i jej przemieszczanie się do przestrzeni międzykomórkowych (a jest niemożliwością tak prędkie ochładzanie dużych tkanek).
Mimo to, uszkodzenia wynikłe z zamrożenia mogą być poważne. Lód może uformować się pomiędzy komórkami, powodując uszkodzenia mechaniczne i chemiczne. Organizacje krioniczne stosują krioprotektanty (rozprowadzane poprzez naczynia krwionośne) w celu zmniejszenia szkód mechanicznych i chemicznych wywołanych przez lód. Mają one usunąć i zastąpić wodę wewnątrz komórek substancją zapobiegającą zamrożeniu. W znacznym stopniu zapobiegają uszkodzeniom, jednak tak głębokie ochładzanie całych ciał ludzi nadal powoduje uszkodzenia, których obecna technologia nie jest w stanie odwrócić.
Krioprotektanty w dużych stężeniach mogą całkowicie uniemożliwić formowanie się lodu. Ochłodzenie i utwardzenie bez zamrożenia (tj. formowania się lodu) to witryfikacja.
Pierwsze mieszaniny krioprotektantów zdolne witryfikować przy bardzo powolnym ochładzaniu, mające na uwadze przeżywalność tkanek, wynaleźli w późnych latach 90. kriobiolodzy Gregory M. Fahy i Brian Wowk w celu przechowywania organów do przeszczepów. Substancje te zostały zaadaptowane do użytku w krionice przez Fundację Alcor. Uważa się je za pozwalające witryfikować niektóre części ciała ludzkiego, szczególnie mózg. To pozwoliło witryfikować mózgi zwierząt, ogrzewać i sprawdzać uszkodzenia spowodowane formowaniem się lodu przy użyciu światła i mikroskopu elektronowego. Nie znaleziono uszkodzeń spowodowanych kryształkami lodu. Cryonics Institute używa też mieszanki witryfikującej wynalezionej przez swojego pracownika, kriobiologa dr. Jurija Piczugina, stosując ją głównie do mózgu.
Niedokrwienie.
Niedokrwienie jest typową składową procesu krionicznego. Po zgonie pacjenta, kiedy jego serce przestało bić (a co za tym idzie, dostarczać tlen i składniki odżywcze do komórek), specjalna grupa osób (tzw. "standby team") może sztucznie przywrócić krążenie i oddychanie, stosując procedury podobne do używanych przy udzielaniu pierwszej pomocy (RKO). Celem jest utrzymanie przy życiu tkanek, podobnie jak to się robi w celu pobierania narządów do przeszczepów. Oficjalne stwierdzenie zgonu nie oznacza, że wszystkie komórki ciała są martwe.
U pacjentów krionicznych niedotlenienie mózgu w wysokiej temperaturze trwa od kilku minut do kilku godzin, zwłaszcza jeśli śmierć nastąpiła nagle. To uniemożliwia przywrócenie do życia według obecnych procedur medycznych. Krionicy chcą prezerwacji takiego pacjenta, ponieważ najnowsze osiągnięcia pozwalają na resuscytację po dłuższych okresach niedotlenienia niż standardowe 4 do 6 minut, i trwanie struktury mózgu a nawet aktywności komórek po długich okresach śmierci klinicznej. Argumentują, że definicja śmierci zmienia się w miarę postępów nauki i wczesne stadium nazywane dziś śmiercią to w rzeczywistości forma niedotlenienia, która będzie odwracalna w przyszłości. Twierdzą, że przetrwanie osobowości w czasie długich okresów śmierci klinicznej jest określane przez kryteria śmierci informacyjno-teoretycznej.
Ożywienie.
Nadziei na przywrócenie do życia krionicy upatrują w zaawansowanej bioinżynierii, nanotechnologii molekularnej, nanomedycynie i możliwości przesłania informacji z mózgu do innego medium (transfer umysłu – "mind uploading"). Przywrócenie do życia będzie wymagać naprawienia szkód wyrządzonych przez niską temperaturę, toksyczne środki chemiczne, niedotlenienie, oraz zamrożenie tkanek, które nie zostały skutecznie poddane witryfikacji, a także odwrócenia efektów, które spowodowały śmierć pacjenta. W wielu wypadkach będzie konieczna regeneracja tkanek na wielką skalę. Hipotetyczny scenariusz ożywienia pacjenta zakłada zwykle, że napraw tych dokonają liczne mikroskopijne organizmy lub urządzenia.
Dominuje przekonanie, że przywracanie do życia będzie się odbywać w kolejności „Pierwsi będą ostatnimi, a ostatni pierwszymi” – z uwagi na stosowanie coraz bardziej zaawansowanych procedur przy ochładzaniu pacjentów, pozwalających wyeliminować coraz więcej szkód, aż do całkowitej odwracalności procesu krioniki. Następnie medycyna będzie sięgać po coraz dawniej zamrożonych pacjentów, którzy zostali poddani działaniu bardziej prymitywnych środków. Ożywienie ludzi poddanych krioprezerwacji przy użyciu obecnej kombinacji neurowitryfikacji i głębokiego ochłodzenia (technicznie nie "zamrożenia", ponieważ krioprotektanty nie pozwalają na formowanie się lodu) może zająć stulecia, o ile w ogóle będzie możliwe.
Uważa się, że jeśli technologia ogólnej analizy molekularnej i naprawy w ogóle zostanie rozwinięta, teoretycznie każde uszkodzone ciało będzie mogło być „ożywione”. Przetrwanie będzie wówczas zależeć od tego, czy informacja zakodowana w mózgu wystarczy do przywrócenia całości lub części osobowości pierwotnej osoby, jako że amnezja jest ostateczną granicą pomiędzy życiem i śmiercią.
Neuroprezerwacja.
Neuroprezerwacja to przechowanie samego mózgu, często wewnątrz głowy, przy chirurgicznym usunięciu (i zwykle kremacji) reszty ciała. Neuroprezerwacja, skrótowo zwana „neuro”, to jedna z dwóch opcji – drugą jest prezerwacja całego ciała. Pacjent może zdecydować się na prezerwację samego mózgu z różnych przyczyn, lub po sekcji zwłok jest pobierany do prezerwacji jedynie mózg.
Mózg jest uznawany za siedzibę pamięci i osobowości. (Np. pacjenci po przerwaniu rdzenia kręgowego, amputacjach i przeszczepach nadal zachowują pamięć i osobowość.) Uważa się też, że odwrócenie każdego rodzaju prezerwacji jest tak złożone, że będzie wówczas również możliwe wyhodowanie nowego ciała ze wszystkimi organami. Niektóre sugerowane scenariusze ożywienia pacjentów, których całe ciało jest poddane prezerwacji, biorą nawet pod uwagę usunięcie tego ciała uszkodzonego przez proces prezerwacji i wytworzenie nowego. W razie niebezpieczeństwa łatwiejszy jest też transport samego mózgu niż całego ciała.
Zalety i wady neuroprezerwacji są dyskusyjne. Krytycy są zdania, że ciało pamięta wyuczone umiejętności motoryczne. Część pacjentów sądzi, że pacjenci neuro nie będą już tą samą osobą. Między innymi dlatego Cryonics Institute prowadzi wyłącznie prezerwacje całego ciała. Około 3/4 pacjentów Alcor to pacjenci neuro.

</doc>
<doc id="1760601" url="https://pl.wikipedia.org/wiki?curid=1760601" title="Polpager">
Polpager



</doc>
<doc id="1760605" url="https://pl.wikipedia.org/wiki?curid=1760605" title="Charles Journet">
Charles Journet

Charles Journet (ur. 26 stycznia 1891 w Genewie, zm. 15 kwietnia 1975 we Fryburgu) – szwajcarski duchowny katolicki, kardynał.
Życiorys.
Po ukończeniu seminarium duchownego we Fryburgu otrzymał święcenia kapłańskie 15 lipca 1917 roku we Fryburgu. W latach 1917–1924 pracował w diecezji Fryburg jako kapłan. W latach 1924–1965 pracował w seminarium duchownym we Fryburgu jako profesor. Światowej sławy teolog. Założyciel czasopisma teologicznego "„Nova et Vetera”".
15 lutego 1965 roku otrzymał nominację na arcybiskupa tytularnego Fornos Minore, przyjął święcenia biskupie 20 lutego w katedrze św. Mikołaja we Fryburgu z rąk biskupa Lozanny, François Charrière’a. Na konsystorzu 22 lutego 1965 roku papież Paweł VI wyniósł go do godności kardynalskiej, przydzielając mu tytuł diakona S. Maria in Portico. Brał udział w obradach ostatniej sesji Soboru Watykańskiego II w 1965 roku. 5 marca 1973 roku został podniesiony go do rangi prezbitera S. Maria in Portico. Zmarł 15 kwietnia 1975 roku we Fryburgu.

</doc>
<doc id="1760607" url="https://pl.wikipedia.org/wiki?curid=1760607" title="Gibeon (meteoryt)">
Gibeon (meteoryt)

Gibeon – meteoryt żelazny należący do oktaedrytów grupy IV A. Fragmenty tego meteorytu znajdowane są na terenie dzisiejszej Namibii. W 1836 roku po raz pierwszy, angielski astronom John Herschel, zidentyfikował znajdowane na terenie zrzutu bryły żelaza jako meteoryty żelazne. W meteorycie Gibeon zawartość niklu wynosi 7,68%.
W Polsce fragmenty meteorytu Gibeon można oglądać w Planetarium im. Władysława Dziewulskiego w Toruniu, w Obserwatorium Astronomicznym w Olsztynie oraz w Muzeum Mineralogicznym w Szklarskiej Porębie i Muzeum Kamieni w Kamieniu Pomorskim.

</doc>
<doc id="1760608" url="https://pl.wikipedia.org/wiki?curid=1760608" title="Siatkówka (sport)">
Siatkówka (sport)



</doc>
<doc id="1760611" url="https://pl.wikipedia.org/wiki?curid=1760611" title="MZ ETZ 251">
MZ ETZ 251

MZ ETZ 251 – motocykl produkowany w latach 1988 – 1991 w Zschopau. Jego poprzednikiem był motocykl MZ ETZ 250.
Historia modelu.
Rok 1989 to wycofanie ze sprzedaży modelu ETZ 250 i zastąpienie go modelem ETZ 251. Stylizacja nowej maszyny była identyczna, jak w przypadku mniejszego modelu ETZ 150. Głównym powodem działań producenta jest unifikacja podzespołów motocykla z mniejszym modelem motocykla tej firmy, który charakteryzował się większą zwrotnością. W mniejsze gabarytowo podwozie ETZ 150 zabudowano silnik od ETZ 250. Mała masa pojazdu i spora moc dały w rezultacie dobre osiągi. Nowe nadwozie pozytywnie wpłynęło na pozycję i wygodę kierowcy, umożliwiając pokonywanie bez zmęczenia długich dystansów. Za najważniejszą zmianę należy uznać wprowadzenie niezawodnego elektronicznego (bezstykowego) układu zapłonowego, który zapewniał bezproblemowy rozruch i lepszą jakość pracy silnika. 
W 1990 roku model ETZ 251 przechodzi modernizację. Do tego kilka kosmetycznych zmian, z których najbardziej w oczy rzucały się nowe siodło oraz nowy błotnik z tworzywa sztucznego. W tej formie motocykl produkowany był do 1991 roku, kiedy to jego produkcja została zakończona.
Ciekawym epizodem jest produkcja motocykli MZ na licencji w Turcji. Od 1993 roku wytwarzany był zmodernizowany model ETZ 301 pod nazwą Kanuni.
Do wad eksploatacyjnych tego modelu można zaliczyć brak regulacji wysokości dźwigni tylnego hamulca, prostokątne lampy kierunkowskazów (wprowadzone równocześnie w motorowerach Simson) które łatwo ulegają przekręceniu, zbyt twarde sprężyny tylnych amortyzatorów, kłopotliwa w użyciu blokada kierownicy, dość trudne stawianie motocykla na podstawkę centralną, brak mocy silnika poniżej 3000 obr./min co jest spowodowane uproszczoną konstrukcją dwusuwowego silnika.
Zbudowano kilka sztuk prototypu MZ ETZ 252W, z silnikiem o większej mocy, cylindrem chłodzonym cieczą i zasilaniem poprzez zawór membranowy, nie wprowadzono go do seryjnej produkcji.
Silnik.
Silnik EM251 w stosunku do silnika EM250 stosowanym w MZ ETZ 250 poddany został modernizacjom, z których najważniejsze to:
W modelu 251 wydech został skrócony o 9 cm z uwagi na krótszą długość ramy. W efekcie, aby uzyskać tę samą moc, co w modelu 250 przekonstruowano cylinder. Kolanko wydechu zostało wprowadzone głębiej w cylinder. Okna kanałów w 251 zostały obniżone o 2 mm, czyli ich odległość od osi wału korbowego jest mniejsza. Z tego względu należy zachować szczególną uwagę przy zakupie części zamiennych, ponieważ niewłaściwe dopasowanie skutkuje pogorszeniem osiągów i zwiększeniem zużycia paliwa.
Przy poprawnym użytkowaniu, silnik uzyskuje przebieg 30–40 tysięcy kilometrów. Po takim przebiegu konieczna jest wymiana tłoka, łożysk na wale oraz regeneracja (a najlepiej wymiana na nowy) wału korbowego i szlifowanie cylindra. Trwałości sprzyja stosowanie dobrej jakości oleju w mieszance paliwa z olejem oraz unikanie wysokich obrotów przy zimnym silniku. Jak większość dwusuwów także silnik ETZ 250 jest wrażliwy na jazdę na zbyt niskich obrotach - co powoduje wybijanie łożysk wału korbowego, oraz na przegrzanie ("piłowanie" w miejscu, "palenia gumy" itd). Takie postępowanie w skrajnych przypadkach prowadzić może do zatarcia tłoka i uszkodzenia gładzi cylindra.
Prędkości.
Przy obrotach od 3000 do 5800.
Przyspieszenie (przy 6000 obr./min): od 0 do 80 km/h w 6,6 s, do 100 km/h w 10,9 s.
Generalnie prędkością max. w ETZ 250 powinna być prędkość osiągnięta przy 6000 obr./min.
Motocykl zużywa od 3 do 5,5 l paliwa na 100 km.
Dane są podane przez producenta, jednak spalanie paliwa zależy również od stylu jazdy, warunków panujących na drodze, naszej pozycji na motocyklu (w tym przypadku chodzi o opór powietrza).
Podwozie i różnice między ETZ 250 a 251.
Głównymi różnicami między 250 a 251 jest:
Zmiany te sprawiły, że ETZ 251 jest bardziej zwarta i zwrotna, natomiast inne kąty znoszenia opon sprawiają, że jest mniej stateczna w nieustalonych zakrętach, mniejsza długość pogarsza też stateczność jazdy na wprost, szczególnie w przypadku pofałdowanej lub skoleinowanej nawierzchni drogi. Środek ciężkości w 251 jest nieco niżej. 
Dane podwozia:

</doc>
<doc id="1760620" url="https://pl.wikipedia.org/wiki?curid=1760620" title="Pałac chanów krymskich">
Pałac chanów krymskich

Kompleks pałacowy chanów krymskich w Bakczysaraju – pałac, miejsce zamieszkania większości chanów krymskich oraz centrum władzy Chanatu Krymskiego.
Kompleks otoczony murami znajduje się na lewym brzegu rzeki Churuk-Su i składa się z dwóch bram, Wielkiego Meczetu Chan-Dżami, pałacu głównego, wieży Sokoła, cmentarza chanów, haremu, ogrodów perskich oraz innych zabudowań. Obecnie terytorium pałacu z ogrodami zajmuje około 4,3 hektara, co stanowi mniej niż 25% pierwotnej powierzchni. Jest jednym z trzech muzułmańskich kompleksów pałacowych zachowanych w Europie. Dwa pozostałe to Topkapı w Stambule oraz Alhambra w Granadzie. Od XVIII wieku pałac był miejscem m.in. wypoczynku rosyjskiej rodziny carskiej.
W 2003 roku pałac został wpisany na ukraińską listę informacyjną UNESCO – listę obiektów, które Ukraina zamierza rozpatrzyć do zgłoszenia do wpisu na listę światowego dziedzictwa UNESCO.
Historia powstania.
Pałac został zbudowany w pierwszej połowie XVI wieku przez jeńców pojmanych w czasie wypraw Tatarów na ziemie Rusi oraz obecnej Ukrainy na rozkaz ówczesnego chana Sahiba I Gireja. Prace prowadzone były pod nadzorem osmańskich, perskich oraz włoskich architektów. Wraz z tworzeniem pałacu chan rozpoczął budowę całego miasta Bakczysaraj jako nowej stolicy. Budowę kompleksu zapoczątkowano najprawdopodobniej w 1532 roku. Pierwszym stawianym obiektem był Wielki Meczet Chan-Dżami, który do XVII wieku nazywany był Meczetem Chana Sahib Gireja. Kompleks był wielokrotnie przebudowywany, prawie każdy z chanów zmieniał jego część, dobudowywał nowe lub burzył i budował od nowa inne budynki. W 1736 roku duża część kompleksu została zniszczona przez pożar. Współczesny kształt zachował się właśnie z tego okresu, odbudowy pałacu i większości budynków przez chana Selameta II Gireja.
Po upadku Chanatu.
W 1774 roku, w wyniku podpisanych porozumień pomiędzy Rosją a Turcją (Traktat w Küczük Kajnardży), Chanat krymski stał się w zasadzie rosyjskim protektoratem. W 1783 roku Rosja zaanektowała Krym. Ostatni chan Şahin Girej opuścił pałac i udał się na emigrację. Kompleks przeszedł na własność rosyjskiego Ministerstwa Spraw Wewnętrznych, w której pozostawał do 1917 roku. Pałac był wtedy w zasadzie niedostępny, ponieważ był odwiedzany przez członków rodziny carskiej. 20 maja 1787 roku odwiedziła go Katarzyna II Wielka. Przebywała w nim trzy dni. W związku z jej przyjazdem przebudowano część pałacu i sprowadzono meble oraz dzieła sztuki z Rosji. W późniejszych latach w pałacu bywali też inni członkowie rodziny carskiej. Między innymi w 1818 roku Aleksander I Romanow, w 1837 roku Aleksander II Romanow, a także Mikołaj II Romanow. W okresie wojny krymskiej (1854–1855) w pałacu znajdował się szpital polowy, w którym częste wizyty składał Nikołaj Pirogow.
Wielcy poeci a kompleks pałacowy chanów krymskich.
7 września 1820 roku kompleks pałacowy odwiedził Aleksander Puszkin. Z jego wizytą związana jest legenda, wedle której Puszkin ułożył dwie róże, białą i czerwoną, w Fontannie łez. Rezultatem jego pobytu w Bachczysaraj było wydanie w 1824 roku "Fontanny Bakczysaraju" ("Бахчисарайского фонтана"). Adam Mickiewicz odwiedził miasto i pałac na jesieni 1825 roku. Kilka z sonetów krymskich wydanych w 1826 roku – "Bakczysaraj", "Bakczysaraj w nocy", "Grób Potockiej", "Mogiły haremu" – opisuje pałac i miasto.
Kompleks pałacowy jako muzeum.
Pierwsze muzeum w kompleksie pałacowym zostało otwarte w 1908 roku. W czasie rewolucji w 1917 roku lokalne władze miały kilka pomysłów na wykorzystanie kompleksu pałacowego "dla ludu". Jednak dzięki staraniom tatarskiego artysty Huseina Bodanińskiego, który przekonał władze prowincji, w pałacu zorganizowano Muzeum Historii i Kultury Tatarów krymskich. W 1955 roku nazwa muzeum zostało zmienione na muzeum historyczno-archeologiczne, a w 1979 roku na muzeum historyczno-architektoniczne. Od lat 30. XX wieku w kompleksie pałacowym prowadzone są prace konserwatorskie. W 1991 roku w nowo powstałej Ukrainie został utworzony bachczysarajski państwowy, historyczno-kulturalny zespół muzealny. W jego skład wchodzą m.in. Muzeum Historii i Kultury Tatarów Krymskich (właściwy pałac), Muzeum Malarstwa, Muzeum Etnograficzne. W 2003 roku rozpoczęto nowy etap przywracania pałacu do jego pierwotnego stanu. Prowadzone są prace pod ścisłym nadzorem konserwatorskim.
Lista UNESCO.
W 2003 roku pałac został wpisany na ukraińską listę informacyjną UNESCO – listę obiektów, które Ukraina zamierza rozpatrzyć do zgłoszenia do wpisu na listę światowego dziedzictwa UNESCO.
Na początku października 2018 rada wykonawcza UNESCO zdecydowało o powołaniu misji, która ma skontrolować stan dziedzictwa kulturowego na okupowanym przez Rosjan Krymie. Według władz Ukrainy Rosjanie niszczą zabytki na półwyspie, zwłaszcza związane z historią Tatarów krymskich, w tym pałac chanów, niszczony pod pretekstem restauracji. Ukraina prowadzi śledztwo w sprawie tych prac restauracyjnych. Efekty monitoringu mają być przedstawione w październiku 2019.
W październiku 2019 komisja UNESCO poinformowała o przedłużeniu o rok badań nad stanem dziedzictwa kulturowego na Krymie.

</doc>
<doc id="1760625" url="https://pl.wikipedia.org/wiki?curid=1760625" title="Meczet Umajjadów">
Meczet Umajjadów

Meczet Umajjadów w Damaszku (arab: جامع بني أمية الكبير, "Ğāmi' Banī 'Umayya al-Kabīr") – jedno z największych, najstarszych i najbardziej szanowanych sanktuariów muzułmańskich, tak przez sunnitów, jak i przez szyitów. Wzniesiony w latach 706–715 na miejscu dawnych świątyń Hadada i Jowisza oraz katedry pod wezwaniem św. Jana Chrzciciela. Miejsce przechowywania relikwii św. Jana Chrzciciela, czczonego w islamie pod imieniem Jahja. Meczet, do którego wszedł Jan Paweł II, pierwszy papież, który odwiedził sanktuarium muzułmańskie.
Dzieje meczetu.
Pierwotnie na miejscu dzisiejszego meczetu stała świątynia boga syryjskiego Hadada. Świadczy o tym m.in. bazaltowy ortostat z wizerunkiem sfinksa, odkryty w północno-wschodnim narożniku meczetu. Rzymianie wznieśli w tym miejscu świątynie Jowisza, cesarz Teodozjusz I Wielki (379–395), po zakazaniu kultów pogańskich, kazał tu zbudować bazylikę pod wezwaniem św. Jana Chrzciciela. Bezpośrednio po podboju Damaszku przez Arabów w 636, modlili się tu podobno wspólnie chrześcijanie i muzułmanie, o różnych porach dnia. Początkowo muzułmanie na potrzeby swojego kultu wznieśli mur z cegły mułowej, po południowej stronie. Chodziło o zasłonienie ściany, w kierunku której się modlili – ściany wyznaczającej "kiblę". Kalif Al-Walid I odkupił bazylikę od chrześcijan i w latach 706–715 wybudował na jej miejscu meczet. Istnieje spór wśród naukowców: czy meczet został zbudowany od podstaw (zgodnie z większością źródeł arabskich), czy został zaadaptowany z bazyliki bizantyjskiej do potrzeb muzułmanów. Kalif w zamian za oddanie katedry św. Jana Chrzciciela wspólnocie muzułmańskiej obiecał przywódcom chrześcijańskim zachować wszystkie pozostałe kościoły w mieście oraz w ramach rekompensaty wybudować nową świątynię, pod wezwaniem Najświętszej Marii Panny. Kalif Walid I miał kiedyś powiedzieć: “Mieszkańcy Damaszku: z powodu czterech rzeczy wasze miasto ma przewagę nad resztą świata: klimatu, wody, owoców i kąpielisk; do tego chcę dodać piątą: jego meczet.” Podobno kalif sprowadził z Bizancjum aż 200 rzemieślników do udekorowania świątyni mozaikami. Wewnętrzne ściany Meczetu Umajjadów przedstawiają muzułmańską wizję raju. Najprawdopodobniej za wzór posłużyła im malownicza okolica Damaszku, zwana po arabsku Ghuta Dimaszk. Według tradycji prorok Mahomet był nią tak zachwycony, iż odmówił wejścia do niej twierdząc, że woli zakosztować raju po śmierci. Wiele wspomnianych mozaik strawił pożar, do którego doszło w 1893. Niektóre udało się zrekonstruować.
Dziedziniec.
Duży prostokątny dziedziniec (arab. ‘sahn’) meczetu o wymiarach 120 × 40 m otaczają z trzech stron arkady, a z czwartej pomieszczenie do modlitw. Sala modlitewna składa się z trzech naw poprzedzielanych rzędami kolumn i arkad – te ostatnie to spolia, elementy pozyskane po rozebraniu katedry bizantyjskiej. Podłoże dziedzińca meczetu jest wyższe w stosunku do pierwotnego poziomu i było wielokrotnie naprawiane. Na dziedzińcu znajdują się trzy obiekty: na środku studnia do ablucji rytualnej, po zachodniej stronie oktagonalna Kopuła Skarbu, w której za kalifów umajjadzkich przechowywano skarb państwa (arab. bajt al-mal), po wschodniej zaś – tzw. Kopuła Godzin, zwana również Kopułą Zajn al-Abidina (czwartego imama szyickiego); obie wsparte na ośmiu kolumnach. Północny portyk (arab. ‘riwak’) został doszczętnie zniszczony w trzęsieniu ziemi w 1759, a po odbudowie dawne kolumny zastąpiono mocniejszymi filarami, pokrytymi stiukiem.
Sala modlitewna.
Trzy nawy (arab. ‘riwak’) równoległe do ściany „kibli” (kierunku modlitwy muzułmanów) wspierały się na rzędach kolumn z kapitelami korynckimi. Każdy rząd kolumn, oddzielających nawy wewnątrz meczetu oraz tworzących portyki, składał się z dwóch poziomów: na dole szerokie arkady, a nad nimi mniejsze łuki – po dwa na arkadę. Główna kopuła, spoczywająca na ośmiokątnym bębnie, zwana Kopułą Orła (arab. kubbat an-nisr), ma 36 m wysokości. Powstała ona po pożarze w 1893, który strawił oryginalną, pierwotnie drewnianą kopułę. We wschodniej części „haramu” (miejsca zastrzeżonego do odbywania praktyk religijnych) spoczywają w grobowcu relikwie św. Jana Chrzciciela, do których jako pielgrzym udał się Jan Paweł II.
Mury rzymskie i minarety.
Zewnętrzne mury meczetu o wymiarach 100 × 157,5 m pochodzą jeszcze z okresu rzymskiego, kiedy wznosiła się tu świątynia Jowisza. Z zewnątrz, za prostokątem okalających go murów, meczet przypomina twierdzę. Na każdym narożniku Rzymianie wybudowali wieżę; do dziś zachowały się tylko dwie z nich (po stronie południowej), które Walid I zamienił na minarety zachodni i wschodni. Obok północnej bramy wzniesiono trzeci minaret, nazwany „minaretem panny młodej” (arab. Mizana al-arus) lub "minaretem oblubienicy"; zachowała się wyłącznie jego najniższa partia, wyższa została wzniesiona przez Ajjubidów w 1174. Minaret wschodni, zwany Minaretem Isy, reprezentuje wiele stylów architektonicznych: jego niższa część pochodzi z okresu mameluckiego, wyższa – z osmańskiego, wzniesiona po trzęsieniu ziemi w 1759. Według tradycji muzułmańskiej Isa pojawi się na tym minarecie w dniu Sądu Ostatecznego. Wschodni minaret nosi ślady odbudowy w 1488, po zniszczeniach dokonanych przez Timura w 1401.
Pamiątki po Alidach – szyitach.
Meczet Umajjadów w Damaszku ma duże znaczenie dla szyitów, gdyż tu doprowadzono kobiety i dzieci z rodu Alidów, ocalałe z masakry w bitwie pod Karbalą (680) w Iraku południowym, i tu je przetrzymywano przez 60 dni. Po stronie zachodniej mieści się brama o nazwie “Brama pokoju” (arab. ‘bab as-salam’), gdzie trzymano jeńców wziętych pod Karbalą przez pierwsze trzy doby, zanim wpuszczono ich do środka. W skrzydle południowym znajduje się przybytek z relikwiami św. Jana Chrzciciela; według jednego z hadisów uznawanego również przez sunnitów, niebo płacze tylko po dwóch ludziach: Janie Chrzcicielu i imamie Husajnie Ibn Ali.
Kazalnica stoi w miejscu, w którym Ali ibn Husajn miał wygłosić przemówienie do dworu kalifa Jazida I (680–683) po wzięciu go do niewoli po bitwie pod Karbalą; na miejscu przed kazalnicą stać miały wówczas kobiety i dzieci Alidów, a w miejscu drewnianego balkonu, naprzeciw kazalnicy, miał stać kalif z dworem. We wschodnim skrzydle mihrab wyznacza miejsce, w którym imam Ali Ibn Husajn miał się modlić więziony po bitwie pod Karbalą. Tu miano przechowywać głowy wszystkich Alidów, którzy padli pod Karbalą, łącznie z głową imama Al-Husajna Ibn Ali. W 2014 roku meczet przeszedł gruntowną renowację. 

</doc>
<doc id="1760626" url="https://pl.wikipedia.org/wiki?curid=1760626" title="Przepuszczalność">
Przepuszczalność

Przepuszczalność – zdolność danej substancji do przewodzenia substancji (np. płynów) lub promieniowania (np. światła).

</doc>
<doc id="1760628" url="https://pl.wikipedia.org/wiki?curid=1760628" title="Iwerska Ikona Matki Bożej">
Iwerska Ikona Matki Bożej

Iwerska Ikona Matki Bożej – cudowna ikona Matki Bożej, reprezentująca typ Hodegetria. Jedna z najbardziej znanych i czczonych ikon Kościoła prawosławnego, posiadająca szereg również uznanych za cudowne kopii. Jej oryginał znajduje się w monasterze Iwiron na górze Athos, od którego wzięła swoją nazwę. Znana również pod grecką nazwą Πορταΐτισσα ("Portaitissa", pol. "Strzegąca Wrót") od miejsca przebywania w świątyni przy bramie klasztornej.
Opis.
Podłużna ikona dużych rozmiarów (137 na 87 cm). Reprezentuje typ Hodegetria. Figury zapełniają prawie całą powierzchnię kowczegu. Przedstawia Maryję trzymającą Dzieciątko na lewym ramieniu i wskazującą na nie prawą dłonią, w ten sposób wskazując wiarę w Chrystusa jako drogę do zbawienia. Maryja ukazana w półpostaci, z głową lekko skłonioną ku Chrystusowi i prawą dłonią uniesioną w modlitewnym geście na wysokości piersi. Dzieciątko Jezus siedzi wyprostowane, delikatnie zwrócone w kierunku Bogurodzicy i z głową nieco odchyloną do tyłu. Prawa dłoń Jezusa wyciągnięta w kierunku Matki Bożej, złożona w charakterystycznym dla wschodniego chrześcijaństwa geście błogosławieństwa (cs. "dwojepierstije"). W lewej dłoni Jezus dzierży zwój, który trzymany pionowo opiera się o kolano Zbawiciela. Twarze postaci cechują się wyraźnymi, masywnymi rysami z migdałowymi, szeroko otwartymi oczyma. Oblicza wyrażają skupienie, wzrok skierowany w przestrzeń. 
Wyjątkową cechą oryginalnej Iwerskiej Ikony Matki Bożej jest rysa na prawym policzku Maryi. Jej powstanie nie zostało jednoznacznie wyjaśnione. Według legendy ikona została nadcięta przez żołnierza w czasach ikonoklazmu, a z rany na twarzy Matki Bożej popłynęła prawdziwa krew. Zjawisko to miało przerazić żołnierza i sprawić, że porzucił on ikonę nie niszcząc jej.
Współcześni badacze datują powstanie ikony na I połowę XI wieku bądź na początek XII wieku. Na początku XVI wieku ikona została pokryta srebrnym pozłacanym okładem autorstwa mistrzów gruzińskich, spod którego widoczne są jedynie oblicza Matki Bożej i Chrystusa. Na brzegach okładu umieszczono dwanaście cyzelowanych półpostaci apostołów. Na dolnym polu okładu inskrypcja dziękczynno-błagalna w języku gruzińskim.
Tradycja literacka.
Pierwotne podania dotyczące historii ikony spisane zostały w języku gruzińskim. Ani one, ani ich greckie tłumaczenia, nie zachowały się do naszych czasów. Mówiące o ikonie najwcześniejsze zachowane utwory greckojęzyczne pochodzą z XVI wieku. 
Najbardziej rozpowszechniona wersja legendy mówi, iż w czasach panowania cesarza Teofila (829-842) pewna pobożna wdowa ukrywała ikonę w swym domu w pobliżu Nicei. Ukrycie ikony związane było z prześladowaniami prowadzonymi przez ikonoklastów. Po wykryciu ikony przez prześladowców wdowa postanowiła wrzucić święty obraz do Morza Śródziemnego, wierząc, że zapobiegnie to jej zniszczeniu. Syn wdowy został później mnichem na górze Athos i zapisał w kronikach opowieść o cudzie wraz z opisem zaginionej ikony. Znacznie później, w 1004, mnich narodowości gruzińskiej imieniem Gabriel, z klasztoru Iwiron, miał wyłowić z morza wizerunek, którego wygląd pokrywał się z przekazanym opisem. Ikonę przeniesiono natychmiast do głównej cerkwi monasteru. Następnego dnia mnisi stwierdzili jednak, że ikona samoistnie przeniosła się z wyznaczonego jej miejsca na bramę wjazdową klasztoru. Próbowali umieścić ją ponownie w cerkwi, jednak sytuacja powtarzała się. Wreszcie mnich Gabriel miał widzenie, w którym Matka Boża oznajmiła, że nie chce być chroniona przez zakonników, lecz sama ich ochraniać. Po tym wydarzeniu ikonę pozostawiono na bramie klasztornej. Również w innych monasterach jej kopie były umieszczane w podobnym miejscu lub w ikonostasach nad królewskimi wrotami od strony wewnętrznej.
Mnisi z Athos przypisują ikonie szczególne znaczenie i posłannictwo, gdyż zgodnie ze znanym podaniem ikona ta ma w nieokreślonej przyszłości w tajemniczy sposób zniknąć ze Świętej Góry, co zwiastować ma bliski koniec świata doczesnego.
Cudowne warianty ikony.
Obok oryginalnej, atoskiej Iwerskiej Ikony Matki Bożej, sławę cudownej zyskała Moskiewska Iwerska Ikona Matki Bożej, dokładna kopia napisana na prośbę archimandryty Nikona, późniejszego patriarchy Moskwy i całej Rusi. Ikona dotarła do Moskwy 13 października 1648 i niemal natychmiast stała się celem pielgrzymek. W 1669 dla ikony wzniesiono Kaplicę Iwerską, w bezpośrednim sąsiedztwie moskiewskiego Kremla. W ten sposób każdy wchodzący na Plac Czerwony musiał najpierw pokłonić się ikonie. Kaplica Iwerska została zniszczona w czasie rewolucji październikowej i całkowicie zburzona w 1929, zaś dalsze losy ikony są nieznane. W 1994 zastąpiono ją nadesłaną z Atosu kopią.
Inna otoczona kultem na terenie Rosji kopia ikony znajduje się w Świętojezierskim Wałdajskim Monasterze Iwerskiej Ikony Matki Bożej.
W 1982 sławę cudownej zyskała Montrealska Iwerska Ikona Matki Bożej, zaś w 2007 napisana na jej podstawie Hawajska Iwerska Ikona Matki Bożej. Pierwsza z ikon, według opiekującego się nią zakonnika Jose Muñoz-Cortesa, samoistnie wydzielała mirrę od 1982 do 1997, kiedy zaginęła. Druga z nich, według relacji kapłanów z parafii Iwerskiej Ikony Matki Bożej w Honolulu, zaczęła zachowywać się w podobny sposób w 2007.
Ikona w Polsce.
Kopia Iwerskiej Ikony Matki Bożej jest obecnie jedną z najważniejszych świętości sanktuarium prawosławnego na Świętej Górze Grabarce. Wariant ikony ze Świętej Góry Grabarki wykonany został w skicie Burazeri na Górze Athos. Ikona od 2000 roku umieszczona jest na stałe w głównej monasterskiej świątyni Przemienienia Pańskiego w specjalnym kiocie.

</doc>
<doc id="1760629" url="https://pl.wikipedia.org/wiki?curid=1760629" title="Leonid Blumenau">
Leonid Blumenau

Leonid Wasiljewicz Blumenau (ros. Леонид Васильевич Блуменау (Блюменау), ur. 21 września 1862 w Szumie w guberni petersburskiej, zm. 10 listopada 1931 w Leningradzie) – rosyjski lekarz neurolog i neuroanatom.
W 1880 roku ukończył naukę w I Gimnazjum w Sankt Petersburgu. Studiował na Wojskowej Akademii Medycznej w Petersburgu, gdzie był uczniem Mierzejewskiego. Po przedstawieniu dysertacji doktorskiej otrzymał w 1889 roku tytuł doktora medycyny. Następnie wyjechał w dwuletnią podróż naukową do Europy, uczył się m.in. u Golgiego, Flechsiga, Charcota i Magnana. Od 1892 Privatdozent Wojskowej Akademii Medycznej w Petersburgu. Od 1897 ordynator oddziału neurologicznego szpitala w Warszawie. Od 1903 profesor Instytutu Klinicznego im. wielkiej księżny Eleny Pawłowny w Sankt Petersburgu.
Był autorem 69 publikacji naukowych. Jego uczniami byli Szarapow i Stiebłow. Jądro klinowate dodatkowe nazywane jest niekiedy jądrem Blumenaua.
Był także poetą, pozostawił około 250 wierszy i dłuższy poemat "Hypatia" (Ипатия). Przetłumaczył też na rosyjski wiele dzieł z łaciny, greki i niemieckiego. Jego ulubionym twórcą był Nikolaus Lenau.

</doc>
<doc id="1760630" url="https://pl.wikipedia.org/wiki?curid=1760630" title="Późne ciężkie bombardowanie">
Późne ciężkie bombardowanie



</doc>
<doc id="1760632" url="https://pl.wikipedia.org/wiki?curid=1760632" title="LHB">
LHB



</doc>
<doc id="1760633" url="https://pl.wikipedia.org/wiki?curid=1760633" title="Puchar Świata w chodzie">
Puchar Świata w chodzie



</doc>
<doc id="1760634" url="https://pl.wikipedia.org/wiki?curid=1760634" title="Sony XDCAM">
Sony XDCAM



</doc>
<doc id="1760636" url="https://pl.wikipedia.org/wiki?curid=1760636" title="Georgina von Wilczek">
Georgina von Wilczek

Georgina von Liechtenstein, właśc. Georgina Norberta Johanna Franziska Antonie Marie Raphaela von und zu Liechtenstein, urodzona jako Georgina von Wilczek (ur. 24 października 1921 w Grazu, zm. 18 października 1989 w Grabs) – księżna Liechtensteinu w latach 1943–1989, żona księcia Franciszka Józefa II.
Życiorys.
Georgina przyszła na świat w austriackim Graz jako córka hrabiego Ferdynanda von Wilczka i jego żony Norbertine z rodu Kinsky. Uczyła się w prywatnym gimnazjum "Sacré Cœur" w Wiedniu, a następnie w szkole dla dziewcząt z internatem w Rzymie. Po ukończeniu szkoły średniej odbyła studia językowe na Uniwersytecie Wiedeńskim, zdając egzaminy z języków angielskiego, francuskiego i włoskiego.
7 marca 1943 roku wyszła za mąż za księcia Liechtensteinu Franciszka Józefa II, który już od pięciu lat rządził w kraju. Miała z nim pięcioro dzieci:
Po ślubie wprowadziła się wraz z mężem do zamku w Vaduz i jako pierwsza księżna w historii zamieszkała w Księstwie. Była znana ze swojego bardzo dużego zaangażowania w życie mieszkańców, którzy nazywali ją księżną Giną. W 1945 roku osobiście pomagała uchodźcom na granicy z Austrią w Schaanwaldzie. 30 kwietnia 1945 roku z jej inicjatywy powstał Liechtensteiński Czerwony Krzyż, któremu przewodniczyła w latach 1945–1985. Organizacja angażowała się w pomoc humanitarną w krajach rozdartych wojną, a później także w pomoc na terenie Liechtensteinu. W 1956 roku księżna Gina otworzyła pierwszy dom dziecka pod protektoratem LCK w Triesen, a w 1972 roku pierwsze pogotowie ratunkowe. Udzielała się również w lokalnym "Stowarzyszeniu Pomocy Rodzinie". Angażowała się także w pomoc osobom starszym i przewlekle chorym, a także osobom niepełnosprawnym. Wspierała harcerstwo i często uczestniczyła w harcerskich imprezach. Prowadziła kampanie na rzecz wprowadzenia praw wyborczych kobiet. Pasjonowała się turystyką górską i odbyła wiele górskich wędrówek po Alpach. Jej imieniem został nazwany jeden z najważniejszych szlaków górskich w kraju "Fürstin Gina Weg" ("Sareis" w Malbun – Augstenberg – Pfälzerhütte). Całe zaangażowanie sprawiło, że była bardzo lubiana przez Liechtensteińczyków.

</doc>
<doc id="1760640" url="https://pl.wikipedia.org/wiki?curid=1760640" title="Asaro">
Asaro

Asaro – rzeka w prowincji Eastern Highlands Papui-Nowej Gwinei.

</doc>
<doc id="1760644" url="https://pl.wikipedia.org/wiki?curid=1760644" title="Skala Jadad">
Skala Jadad



</doc>
<doc id="1760645" url="https://pl.wikipedia.org/wiki?curid=1760645" title="Montrealska Iwerska Ikona Matki Bożej">
Montrealska Iwerska Ikona Matki Bożej

Montrealska Iwerska Ikona Matki Bożej – jeden z wariantów Iwerskiej Ikony Matki Bożej. Napisana przez mnicha Chryzostoma ze skitu Narodzenia Pańskiego w obrębie Góry Athos, została przywieziona do Montrealu przez prawosławnego zakonnika narodowości chilijskiej Jose Muñoz-Cortesa w 1982. W tym samym roku zaczęła w niewyjaśniony sposób wydzielać mirrę, co trwało do 1997, kiedy opiekujący się ikoną Muñoz-Cortes został zamordowany w hotelu w Atenach, a sam wizerunek zaginął.
Historia.
W 1982 Jose Muñoz-Cortes, konwertyta z katolicyzmu i zakonnik prawosławny, udał się na pielgrzymkę na Górę Athos. Tam trafił do skitu Narodzenia Pańskiego, gdzie w warsztacie ikonopisarskim zobaczył wiszącą na ścianie kopię Iwerskiej Ikony Matki Bożej. Pragnął ją kupić, jednak początkowo przełożony skitu odmawiał, twierdząc, że jest to jedna z pierwszych ikon powstałych w skicie. Jednak następnego dnia, gdy Muñoz-Cortes zamierzał wyjechać, przełożony nieoczekiwanie podarował mu ikonę, twierdząc, że Maryja nakazała mu przekazać ikonę przybyszowi z poleceniem wyjazdu z nią do Ameryki Północnej. Następnie Muñoz-Cortes udał się do klasztoru Iwiron, by tam pokłonić się oryginalnej Iwerskiej Ikonie Matki Bożej i prosić o błogosławieństwo na powrót do Montrealu.
Początkowo Muñoz-Cortes umieścił ikonę w swoim mieszkaniu, obok innych wizerunków. Około trzech tygodni później, według jego relacji, na ikonie zaczęła pojawiać się silnie pachnąca mirra, bez żadnej interwencji osób trzecich. Za radą miejscowych kapłanów prawosławnych Muñoz-Cortes umieścił wizerunek w soborze w Montrealu, pozostając jego głównym opiekunem. Według jego relacji, potwierdzanej przez coraz liczniej przybywających pielgrzymów, ikona wydzielała mirrę przez cały czas, oprócz niektórych dni Wielkiego Tygodnia. Muñoz-Cortes zaczął wówczas podróżować po Ameryce Północnej i Środkowej, a następnie także po Europie, razem z ikoną. Była ona również badana przez naukowców z Miami, którzy nie byli w stanie wytłumaczyć jej zachowania. Pozwolił również na wykonanie jej kopii nazwanej Hawajską Iwerską Ikoną Matki Bożej.
W nocy z 30 na 31 października 1997 Jose Muñoz-Cortes został zamordowany w pokoju hotelowym w Atenach, dokąd udał się razem z cudownym wizerunkiem. Ikona została skradziona i do dnia dzisiejszego jej dalszy los jest nieznany.

</doc>
<doc id="1760648" url="https://pl.wikipedia.org/wiki?curid=1760648" title="Petru Luhan">
Petru Luhan

Petru Constantin Luhan (ur. 19 marca 1977 w Frătăuţii Vechi) – rumuński menedżer i polityk, poseł do Parlamentu Europejskiego VII kadencji.
Życiorys.
Ukończył w 2001 studia ekonomiczne na niemieckim Uniwersytecie w Osnabrück. Na tej samej uczelni uzyskał dyplom MBA. Pracował w przedsiębiorstwie samochodowym w Sybinie. W latach 2007–2008 kierował działem finansowym rumuńskiej kompanii paliwowej "Petrom", następnie przeszedł na kierownicze stanowisko w administracji publicznej okręgu Suczawa.
W wyborach w 2009 jako bezpartyjny kandydat z listy Partii Demokratyczno-Liberalnej uzyskał mandat deputowanego do Parlamentu Europejskiego. Przystąpił do grupy Europejskiej Partii Ludowej, został też członkiem Komisji Rozwoju Regionalnego.

</doc>
<doc id="1760651" url="https://pl.wikipedia.org/wiki?curid=1760651" title="Jezioro Czostków">
Jezioro Czostków



</doc>
<doc id="1760655" url="https://pl.wikipedia.org/wiki?curid=1760655" title="Jezioro Dauby">
Jezioro Dauby



</doc>
<doc id="1760657" url="https://pl.wikipedia.org/wiki?curid=1760657" title="Zhang Ning">
Zhang Ning

Zhang Ning (chin. upr. 张宁, chin. trad. 張寧, pinyin "Zhāng Níng"; ur. 19 maja 1975 r. w Jinzhou) – chińska badmintonistka, dwukrotna mistrzyni olimpijska, pięciokrotna medalistka mistrzostw świata. Występowała w grze pojedynczej.
Największym sukcesem jest dwukrotne olimpijskie złoto w grze pojedynczej. Tytuły najlepszej zawodniczki zdobywała podczas igrzysk olimpijskich w Atenach i Pekinie. W 2003 roku zdobyła złoty medal mistrzostw świata w Birmingham, a w następnych dwóch mistrzostwach była druga. Brązowe medale zdobyła w 2001 i 2007 roku.
Po igrzyskach olimpijskich w Pekinie postanowiła zakończyć karierę. Po tej decyzji zaczęła współpracę z narodową drużyną w celu rozwijania kobiecego badmintona. W 2008 roku poślubiła trenera drużyny Yu Yang.

</doc>
<doc id="1760659" url="https://pl.wikipedia.org/wiki?curid=1760659" title="Traian Ungureanu">
Traian Ungureanu

Traian Ungureanu (ur. 1 marca 1958 w Bukareszcie) – rumuński dziennikarz, poseł do Parlamentu Europejskiego VII i VIII kadencji.
Życiorys.
Ukończył studia filologiczne na Uniwersytecie w Bukareszcie. Pracował jako dziennikarz, zaczynał w pismach studenckich. Od 1990 do 2003 był zatrudniony w Radiu BBC. Publikował w licznych gazetach krajowych, m.in. "Evenimentul Zilei", "Cotidianul", "Opinia studențească", "Contrafort" i innych.
W wyborach w 2009 jako niezależny kandydat z listy Partii Demokratyczno-Liberalnej uzyskał mandat deputowanego do Parlamentu Europejskiego. Przystąpił do grupy Europejskiej Partii Ludowej, został też członkiem Komisji Zatrudnienia i Spraw Socjalnych. W 2014 został wybrany na kolejną kadencję Europarlamentu. Wraz ze swoim ugrupowaniem dołączył następnie do Partii Narodowo-Liberalnej.

</doc>
<doc id="1760660" url="https://pl.wikipedia.org/wiki?curid=1760660" title="Ulf Ekman">
Ulf Ekman

Ulf Ekman (ur. 8 grudnia 1950 w Göteborgu) – szwedzki teolog, misjonarz i etnograf. Były pastor, założyciel neozielonoświątkowego Kościoła Livets Ord (Słowo Życia), wywodzącego się z nurtu tzw. Ruchu Wiary, konwertyta na katolicyzm.
Życiorys.
W młodości należał do szwedzkiej partii komunistycznej KPML(r). W 1970 ukończył szkołę średnią. Następnie studiował etnografię, historię i teologię na Uniwersytecie w Uppsali. W styczniu 1979 był ordynowany w luterańskim Kościele Szwecji. Następnie przez kilka lat pracował jako kapelan na uniwersytecie w Uppsali. Przez rok przebywał w założonej przez Kennetha Erwina Hagina Rhema Bible Training Center w Tulsie w stanie Oklahoma. Po powrocie do Uppsali w 1983 założył niezależny kościół o charakterze neozielonoświątkowym Livets Ord. Przewodził swojej wspólnocie do 2002, kiedy to przekazał przywództwo pastorowi Robertowi Ekhowi, angażując się w działalność misyjną poza Szwecją. Założył także uczelnie pn. Livets Ord University oraz Word of Life Bible School.
Jako misjonarz swojego kościoła działał w Bangladeszu, Rosji, Armenii, Azerbejdżanie, Tadżykistanie, Albanii, w Izraelu, w Indiach i na Ukrainie. Wraz z Livets Ord organizował coroczne spotkania „Europe Conference”. Jeszcze w czasach ZSRR głosił kazania dla neopentekostalnych wspólnot w ich domach modlitwy i na stadionach. Na Łotwie współpracował z pastorem Aleksiejem Lediajewem z ruchu „New Generation Church”. Współpracując z „New Generation Church”, Livets Ord zakładało zbory w dużych miastach ZSRR. W marcu 2004 oba kościoły zerwały współpracę z powodu różnic doktrynalnych.
Współpracował też z założycielem City Harvest Church w Singapurze Kongiem Hee.
Ostatecznie zrezygnował z przywództwa w Livets Ord 3 marca 2013. Na czele wspólnoty stanął Joakim Lundqvist.
9 marca 2014 ogłosił, że wraz ze swoją żoną Birgittą ma zamiar przejść na katolicyzm, i zrobili to 21 maja tego samego roku. O swojej konwersji napisał wraz z żoną "Den stora upptäckten vår väg till Katolska kyrkan" (wydanie polskie: "Wielkie odkrycie. Nasza droga do Kościoła katolickiego", tłum. Agnieszka Stróżyk, Wydawnictwo WAM, Kraków 2017).

</doc>
<doc id="1760665" url="https://pl.wikipedia.org/wiki?curid=1760665" title="Richard Cheese">
Richard Cheese

Richard Cheese wraz ze swoim zespołem Lounge Against the Machine zajmuje się tworzeniem coverów znanych zespołów z przeróżnych gatunków muzycznych i tworzeniem nowych wersji w stylu lounge, będącego połączeniem kilku odmian jazzu.
Historia.
Zespół tworzy materiał od 2000 roku i od tego czasu zagrał wiele koncertów w Stanach Zjednoczonych i Europie, występując przy tym wielokrotnie w najbardziej znanych programach telewizyjnych w USA. Aktualnie zespół jest w ostatniej trasie koncertowej, po której najprawdopodobniej zakończy działalność. Spowodowane to jest problemami zdrowotnymi wokalisty, Richarda Cheese’a.
Skład.
W skład zespołu, oprócz Cheese’a, wchodzą Bobby Ricotta (pianino, klawisze), Frank Feta (perkusja) i basista, który zmienia się przy każdej trasie koncertowej. Wszystkie nazwiska artystów są pseudonimami.
Albumy.
Zespół do tej pory wydał 7 albumów, na których wykonywał piosenki takich zespołów jak Rage Against the Machine, Slipknot, Limp Bizkit, Korn, Nine Inch Nails, System of a Down czy inne znane grupy. Ostatnie dzieło zespołu, „Dick at Nite” – album wydany w 2007 roku, zawiera przeróbki piosenek z seriali telewizyjnych.
Dyskografia zespołu:

</doc>
<doc id="1760668" url="https://pl.wikipedia.org/wiki?curid=1760668" title="Centralny Pododdział Kontrterrorystyczny Policji „BOA”">
Centralny Pododdział Kontrterrorystyczny Policji „BOA”

Centralny Pododdział Kontrterrorystyczny Policji „BOA” – jednostka organizacyjna Policji służby kontrterrorystycznej zajmująca się zwalczaniem przestępczości zorganizowanej, dokonywaniem zatrzymań oraz konwojowaniem najgroźniejszych przestępców, w tym ekstradowanych.
BOA jest członkiem ATLAS, organizacji policyjnych grup AT państw Unii Europejskiej.
Historia.
Pod wpływem narastającego zapotrzebowania na jednostkę antyterrorystyczną, 22 lutego 1976 Minister Spraw Wewnętrznych utworzył w Komendzie Stołecznej Milicji Obywatelskiej (jako jedyny w Polsce) Wydział Zabezpieczenia. Do jego zadań należało:
Wydział ten składał się z 5 sekcji bojowych stanowiących łącznie 47 funkcjonariuszy. W 1982 r. zwiększono liczebność jednostki do 273 funkcjonariuszy. Wydzielono również skrzydło bojowe i skrzydło ochrony lotów, a także sekcję techniczną jako część logistyczną. Funkcjonariusze skrzydła ochrony lotów (odpowiednik Federal Air Marshal Service) pilnowali bezpieczeństwa na pokładach samolotów Polskich Linii Lotniczych LOT. W 1990 r. w związku z ustaniem porwań samolotów skrzydło ochrony lotów zostało rozwiązane. Z "WZ KS MO" odeszła cała kadra zarządzająca, a nazwę zmieniono na Wydział Antyterrorystyczny Komendy Stołecznej Policji. W ramach wolnych etatów powiększono pion bojowy o sekcję pirotechniczną, utworzony został sztab i pluton ochrony, do sekcji technicznej dodano sekcję transportu, rozbudowano zespół medyczny.
W 1992 r. utworzono Sekcję Szkoleniową oraz Sekcję ds. Negocjacji, w której zatrudniony został psycholog. Sekcja pirotechniczna powiększono do 10 osób. Wydział zatrudniał wtedy 207 policjantów i 2 cywilnych pracowników Policji. W lutym 2003 r. WA KSP został wydzielony z KSP, zrestrukturyzowany i wcielony do struktury Komendy Głównej Policji. Powstała struktura ds. działań antyterrorystycznych w ramach CBŚ KGP. Stworzono dwa zarządy: zarząd bojowy oraz Zarząd Wsparcia Bojowego w ramach Centralnego Biura Śledczego KGP. Oba zarządy podlegały pod polecenia służbowe dyrektora CBŚ KGP.
W lipcu 2003 r. połączono Zarząd Bojowy CBŚ KGP oraz Zarząd Wsparcia Bojowego CBŚ KGP. Nowo stworzoną komórkę wydzielono ze struktury Centralnego Biura Śledczego, tworząc oddzielne wyższe hierarchicznie niż Zarządy CBŚ Biuro Operacji Antyterrorystycznych Komendy Głównej Policji, którym kierował dyrektor. BOA KGP było podległe Zastępcy Komendanta Głównego Policji. W kwietniu 2004 r. rozwiązano Biuro Operacji Antyterrorystycznych, degradując centralną jednostkę antyterrorystycznej policji. Przebudowano strukturę, tworząc Zarząd Operacji Antyterrorystycznych Głównego Sztabu Komendy Głównej Policji. Zadania jednostki nie uległy zmianie. W maju 2008 r. ponowne utworzono Biuro Operacji Antyterrorystycznych Komendy Głównej Policji, jako centralną jednostkę antyterrorystycznej policji, będącą samodzielną częścią struktury Komendy Głównej Policji, kierowaną przez dyrektora, a podległą bezpośrednio pod Zastępcę Komendanta Głównego Policji.
Ustawą z dnia 9 listopada 2018 r. o zmianie ustawy o Policji oraz niektórych innych ustaw (Dz. U. z 2019 r., poz. 15) utworzono Centralny Pododdział Kontrterrorystyczny Policji „BOA”, jako jednostkę organizacyjną Policji podległą bezpośrednio Komendantowi Głównemu Policji. "BOA" ma siedzibę w Warszawie-Szczęśliwicach przy ul. Włochowskiej 25/33.
Zadania.
Zadaniem CPKP „BOA” jest między innymi przeciwdziałanie terroryzmowi i jego fizyczne zwalczanie oraz organizowanie, koordynowanie i nadzorowanie działań Policji w tym zakresie, w szczególności:
Pododdział wykonuje zadania specjalnej jednostki interwencyjnej, o której mowa w decyzji Rady 2008/617/WSiSW z dnia 23 czerwca 2008 r. w sprawie usprawnienia współpracy pomiędzy specjalnymi jednostkami interwencyjnymi państw członkowskich Unii Europejskiej w sytuacjach kryzysowych (Dz. Urz. UE L 210 z 06.08.2008 r., s. 73).
Kontrowersje.
Udział w pacyfikacji manifestacji Ogólnopolskiego Strajku Kobiet w 2020 r..
Według informacji podanych przez niektóre media - 18 listopada 2020 r. członkowie grupy około 60 nieumundurowanych operatorów pododdziałów kontrterrorystycznych, w tym Wydziału Bojowego II BOA, znajdując się wśród uczestników protestu Ogólnopolskiego Strajku Kobiet na Placu Powstańców w Warszawie, stosowali środki przymusu bezpośredniego, takie jak uderzenia pałką teleskopową i rozpylenie gazu łzawiącego. Z punktu widzenia uczestników protestu działania te prowadzone były przez niezidentyfikowanych i zamaskowanych mężczyzn, którzy dopiero po upływie pewnego czasu od momentu rozpoczęcia stosowania środków przymusu bezpośredniego stopniowo nakładali nieprzewidywane prawem opaski, mające ich identyfikować jako policjantów.
Tymczasem zgodnie z art. 5c ust. 1 ustawy z dnia 6 kwietnia 1990 r. o Policji Centralny Pododdział Kontrterrorystyczny Policji "BOA" oraz samodzielne pododdziały kontrterrorystyczne Policji stanowią służbę kontrterrorystyczną, odpowiedzialną za prowadzenie działań kontrterrorystycznych oraz wspieranie działań jednostek organizacyjnych Policji w warunkach szczególnego zagrożenia lub wymagających użycia specjalistycznych sił i środków oraz specjalistycznej taktyki działania.
Zgodnie z informacją zamieszczoną na stronie Policja.pl – w listopadzie 2020 r. dowódcą BOA był Dariusz Zięba. Media podają, że w okresie sprawowania rządów przez Prawo i Sprawiedliwość funkcjonariusz ten awansował w Policji o cztery stopnie, do stopnia inspektora. 

</doc>
<doc id="1760669" url="https://pl.wikipedia.org/wiki?curid=1760669" title="George Sabin Cutaș">
George Sabin Cutaș

George Sabin Cutaș (ur. 23 lutego 1968 w Bacău) – rumuński polityk, były senator, poseł do Parlamentu Europejskiego VII kadencji.
Życiorys.
Absolwent Instytutu Politechnicznego w Bukareszcie. Uzyskał następnie dyplom MBA, podjął też studia doktoranckie na Wydziale Zarządzania Akademii Ekonomicznej w Bukareszcie. Pracował w administracji celnej, w 2002 zaczął prowadzić własną działalność gospodarczą w zakresie doradztwa.
Zaangażował się w działalność Rumuńskiej Partii Humanistycznej, przekształconej w 2005 w Partię Konserwatywną. W latach 2004–2008 sprawował mandat senatora, od 2005 do 2006 pełniąc funkcje wiceprzewodniczącego wyższej izby rumuńskiego parlamentu. Od 2007 kierował klubem parlamentarnym PC.
W wyborach w 2009 z listy koalicji konserwatystów z Partią Socjaldemokratyczną jako jedyny przedstawiciel swojego ugrupowania uzyskał mandat deputowanego do Parlamentu Europejskiego. Przystąpił do grupy socjalistycznej, został też członkiem Komisji Gospodarczej i Monetarnej.

</doc>
<doc id="1760671" url="https://pl.wikipedia.org/wiki?curid=1760671" title="Autogiełda">
Autogiełda



</doc>
<doc id="1760672" url="https://pl.wikipedia.org/wiki?curid=1760672" title="Ikona Matki Bożej „Godne Jest”">
Ikona Matki Bożej „Godne Jest”

Ikona Matki Bożej „Godne Jest” (gr. "Ἄξιόν ἐστιν" – Aksion estin) – ikona przechowywana w ołtarzu Soboru Zaśnięcia Matki Bożej w Karies, reprezentująca typ Eleusa, uważana za najświętszą z ikon Góry Athos.
Opis.
Oryginalna Ikona Matki Bożej „Godne Jest” przedstawia Maryję trzymającą na lewym ramieniu Dzieciątko, zaś w prawej dłoni – tekst modlitwy „Godne Jest”, podtrzymywany równocześnie przez Dzieciątko: "Zaprawdę godne to jest, błogosławić Ciebie, Bogarodzico, zawsze błogosławioną i nieskalaną, i matkę Boga naszego. Czcigodniejszą od Cherubinów i bez porównania chwalebniejszą od Serafinów, któraś bez zmiany zrodziła Boga Słowo, Ciebie, prawdziwą Bogurodzicę, wysławiamy". W niektórych wariantach ikony Matka Boża i Dzieciątko mają na głowach korony, zaś z obu stron głowy Bogurodzicy pojawiają się anioły: archanioł Michał (Michaił) i Gabriel (Gawrił). 
Historia.
Według legendy, w 980 w jednym z klasztorów Athosu we wspólnej celi mieszkali starszy wiekiem zakonnik i nowicjusz. 11 czerwca 980 starzec udał się sam na całonocne czuwanie, polecając nowicjuszowi samotne odmówienie modlitw wieczornych. W czasie jego nieobecności do celi zapukał nieznany im mnich, który przedstawił się jako Gabriel. Nowicjusz zaczął modlić się razem z nim. Gdy doszli do napisanego przez Kosmę Pieśniarza hymnu "Czcigodniejsza od cherubinów", przybysz dodał do niego słowa "Zaprawdę godne to jest, błogosławić Ciebie, Bogarodzico, zawsze błogosławioną i nieskalaną i Matkę Boga naszego", tłumacząc, że w ten sposób śpiewa się tę pieśń w jego rodzinnych stronach. Na dźwięk jego słów ikona, przed którą się modlili, zajaśniała nieoczekiwanym światłem. Nowicjusz poprosił przybysza o zapisanie śpiewanych przez niego słów. Ten spełnił jego prośbę, po czym zniknął. Mnich domyślił się, że rozmawiał z archaniołem Gabrielem. Po powrocie starca opowiedział mu o tym, co się stało. Ten przedstawił całą historię na radzie starszych mnichów Athosu, a ci zdecydowali o włączeniu nowych słów do znanej wcześniej pieśni. Następnie znalazły się one w tekście Liturgii św. Jana Chryzostoma. W innym wariancie legendy świadkami pojawienia się archanioła miało być kilku zakonników. 
Ikona, przed którą miał pojawić się archanioł, została przeniesiona do soboru Zaśnięcia Matki Bożej w Karies – centrum Góry Athos.

</doc>
<doc id="1760673" url="https://pl.wikipedia.org/wiki?curid=1760673" title="Władimir Cziż">
Władimir Cziż

Władimir Fiodorowicz Cziż (ros. Владимир Федорович Чиж, niem. "Wladimir Tschisch", ur. 9 czerwca 1855 w guberni smoleńskiej, zm. 4 grudnia 1922 w Kijowie) – rosyjski lekarz psychiatra.
Ukończył Akademię Medyko-Chirurgiczną w Sankt Petersburgu w 1878 roku. Specjalizował się w psychiatrii pod kierunkiem Jana Mierzejewskiego. W latach 1884-1885 uzupełniał studia w dziedzinie neurologii u Flechsiga w Lipsku i u Charcota w Paryżu. Od 1891 do 1915 profesor na katedrze psychiatrii Uniwersytetu w Dorpacie. Był autorem około 200 prac naukowych. W szeregu prac analizował z psychiatrycznego punktu widzenia biografie i dorobek literacki Nietzschego, Dostojewskiego, Puszkina, Gogola, Turgieniewa.

</doc>
<doc id="1760674" url="https://pl.wikipedia.org/wiki?curid=1760674" title="Wielki Meczet Chanów">
Wielki Meczet Chanów

Wielki Meczet Chanów (ukr. "Велика ханська мечеть", ros. "Большая ханская мечеть") – integralna i pierwsza z budowli należąca do kompleksu pałacowego chanów krymskich w Bachczysaraju. Meczet jest najważniejszą świątynią Tatarów krymskich. Od początku lat 90. ponownie stał się miejscem kultu religijnego. Odbywają się w nim modlitwy oraz inne obrzędy, np. śluby.
Historia powstania.
Meczet został zbudowany w pierwszej połowie XVI w. jako pierwsza budowla w nowej stolicy chanatu krymskiego na polecenie chana Sahiba I Gireja.
W 1736 roku duża część kompleksu pałacowego została zniszczona przez pożar. Meczet także uległ poważnym uszkodzeniom. Obecny kształt zachował się z okresu, odbudowy pałacu i większości budynków przez chana Selameta II Gireja oraz jego następców.
Budowa meczetu.
Masywna bryła meczetu przykryta czterospadowym dachem, wyłożonym dachówką, kontrastuje z dwoma smukłymi minaretami wyłożonymi kamiennymi płytami o wysokości 28 metrów. Meczet jest zbudowany na planie prostokąta, na lewej ścianie meczetu drewniana loża przeznaczona wyłącznie dla chanów. Wnętrze meczetu jest prawie puste. Mihrab (wnęka) wskazujący kiblę – kierunek Mekki. Z prawej strony mihrabu znajduje się drewniany minbar (kazalnica).

</doc>
<doc id="1760675" url="https://pl.wikipedia.org/wiki?curid=1760675" title="Guillermo Martínez">
Guillermo Martínez



</doc>
<doc id="1760678" url="https://pl.wikipedia.org/wiki?curid=1760678" title="Ning Zhang">
Ning Zhang



</doc>
<doc id="1760681" url="https://pl.wikipedia.org/wiki?curid=1760681" title="Donald Peláez">
Donald Peláez

Donald Peláez - piłkarz urugwajski, napastnik.
Peláez grał w klubie Rampla Juniors w 1949 roku. Jako piłkarz klubu Rampla Juniors wziął udział w turnieju Copa América 1953, gdzie Urugwaj zajął trzecie miejsce. Peláez zagrał we wszystkich sześciu meczach - z Boliwią, Chile (tylko w pierwszej połowie - w przerwie zmienił go Osvaldo Balseiro), Paragwajem, Brazylią (w 83 minucie zmienił go Ruben Morán), Ekwadorem (zdobył bramkę) i Peru (zdobył 2 bramki).
Od 25 lutego 1952 roku do 28 marca 1953 roku Peláez rozegrał w reprezentacji Urugwaju 6 meczów i zdobył 3 bramki.

</doc>
<doc id="1760682" url="https://pl.wikipedia.org/wiki?curid=1760682" title="Katastrofa w Sajańsko-Szuszeńskiej Elektrowni Wodnej">
Katastrofa w Sajańsko-Szuszeńskiej Elektrowni Wodnej

Katastrofa w elektrowni wodnej na Syberii – katastrofa, która wydarzyła się 17 sierpnia 2009 na rzece Jenisej, w pobliżu miejscowości Sajanogorsk na Syberii. W jej wyniku zginęło 75 osób.
W Sajańsko-Szuszeńskiej Elektrowni Wodnej około 8:13 czasu lokalnego nastąpił wybuch, który wyniknął prawdopodobnie z nagłego wzrostu ciśnienia wody. Trzy turbiny z dziesięciu zostały doszczętnie zniszczone, a trzy inne uszkodzone.
21 sierpnia 2009 do zamachu przyznali się rebelianci czeczeńscy, jednak władze rosyjskie uznały to oświadczenie za „idiotyczne”. Tego samego dnia na miejsce katastrofy przyjechał rosyjski premier Władimir Putin.
Koncern RusGidro, do którego należy elektrownia, postanowił wypłacić po 1 mln rubli (ok. 92 tys. złotych) rodzinom zabitych.

</doc>
<doc id="1760685" url="https://pl.wikipedia.org/wiki?curid=1760685" title="Püsterich">
Püsterich



</doc>
<doc id="1760688" url="https://pl.wikipedia.org/wiki?curid=1760688" title="Donald Pelaez">
Donald Pelaez



</doc>
<doc id="1760689" url="https://pl.wikipedia.org/wiki?curid=1760689" title="Turniej kwalifikacyjny do Mistrzostw Europy Mikstów w Curlingu 2009">
Turniej kwalifikacyjny do Mistrzostw Europy Mikstów w Curlingu 2009

Turniej kwalifikacyjny do Mistrzostw Europy Mikstów w Curlingu 2009 odbył się w dniach 24–25 sierpnia 2009 w Warszawie, na lodowisku Torwar II.
Rywalizacja odbyła się na zasadach zmodyfikowanego podwójnego systemu pucharowego.
Do turnieju zgłosiło się 13 drużyn, na podstawie rankingu wyłoniono 4 najlepsze drużyny i w drodze losowania wyłoniono 3, które rozpoczęły turniej od drugiej rundy.
W związku z trudnościami finansowymi Polski Związek Curlingu zapisał występ reprezentacji i opłacił wpisowe. Zwycięska drużyna musiała samodzielnie pokryć dojazd i pobyt w Pradze. Polskę na Mistrzostwach Europy Mikstów 2009 reprezentowała drużyna "Zrymowana Wiśnia".

</doc>
<doc id="1760690" url="https://pl.wikipedia.org/wiki?curid=1760690" title="Serhij Kuzniecow">
Serhij Kuzniecow

Serhij Wasylowycz Kuzniecow (ukr. Сергій Васильович Кузнецов, ros. Сергей Васильевич Кузнецов, "Siergiej Wasiljewicz Kuzniecow"; ur. 30 listopada 1950 we wsi Kamenołomnia w obwodzie krymskim, Rosyjska FSRR) - ukraiński piłkarz, grający na pozycji obrońcy, a wcześniej pomocnika, reprezentant Związku Radzieckiego.
Kariera piłkarska.
Kariera klubowa.
Wychowanek szkółki piłkarskiej Tawrija Symferopol. W 1969 rozpoczął karierę piłkarską w zespole Zoria Ługańsk, skąd w 1975 przeszedł do Dynama Kijów. Po występach w 1978 w Zenitu Leningrad przeniósł się do SKA Rostów nad Donem, w którym ukończył karierę piłkarską.
Kariera reprezentacyjna.
29 czerwca 1972 debiutował w reprezentacji Związku Radzieckiego w wygranym 1:0 meczu towarzyskim z Urugwajem.

</doc>
<doc id="1760691" url="https://pl.wikipedia.org/wiki?curid=1760691" title="Maurycy O’Brien de Lacy">
Maurycy O’Brien de Lacy

Maurycy O’Brien de Lacy (ur. 1891 w Augustówku pod Grodnem, zm. 23 lipca 1978) – polski ziemianin irlandzkiego pochodzenia, działacz społeczny i samorządowiec, prezydent Grodna (1930–1933), członek Rady Związku Powiatów Rzeczypospolitej Polskiej w 1936 roku.
Życiorys.
Urodził się na Grodzieńszczyźnie w rodzinie ziemiańskiej o korzeniach normańsko-irlandzkich Aleksandra, który był Irlandczykiem, i Gabrieli z Radowickich - Polki, która wychowała dzieci w tradycji patriotycznej. Miał siostry: Marię po mężu Jahołkowską (zm. 1957), Genowefę po mężu Zembrzuską (1883–1971), Aleksandrę po mężu hr. Miączyńską (1895–1987) oraz braci Terencjusza „Terry'ego” i Patryka – oficerów Wojska Polskiego. 
Ukończył studia z dziedziny rolnictwa na Politechnice Ryskiej, gdzie w 1911 przyjęto go do Korporacji „Arkonia”. 
W czasie I wojny światowej pracował dla Czerwonego Krzyża, był m.in. komendantem 156 Szlacheckiego Pociągu Sanitarnego Jego Cesarskiej Mości Księcia Jerzego Michała na terenach tzw. Nowej Rosji (Odessa) i Ukrainy. Podczas pracy poznał rosyjską arystokratkę Nadzieję Drucką, z którą w listopadzie 1917 wziął w Moskwie ślub (w obrządkach prawosławnym i katolickim), zrywając uprzednio zaręczyny z inną. W okresie rewolucji rosyjskiej lat 1917–1918 przebywał w Moskwie, gdzie był zatrudniony w aprowizacji. W 1918 powrócił do dworu Augustówek na południowych przedmieściach Grodna. W latach 1919–1920 walczył w wojnie polsko-bolszewickiej.
Po powrocie na rodzinne gospodarstwo, które odziedziczył po ojcu (wraz z braćmi), rozpoczął jego odbudowę. Udzielał się społecznie na terenie powiatu grodzieńskiego, pełnił m.in. obowiązki wiceprezesa Związku Ziemian, był członkiem Towarzystwa Rolniczego. W latach 1930–1933 sprawował funkcję prezydenta Grodna.
We wrześniu 1939 został mianowany społecznym inspektorem rolnym powiatu grodzieńskiego. Po agresji ZSRR Na Polskę znalazł się na terenie Mazowsza, gdzie zarządzał podwarszawskim majątkiem. Został aresztowany przez Gestapo, a na skutek interwencji żony w 1940 zwolniony. Podczas wojny pracował również w majątku na warszawskim Rakowcu. Pochowany na cmentarzu Powązkowskim (kwatera 258-3-20).

</doc>
<doc id="1760693" url="https://pl.wikipedia.org/wiki?curid=1760693" title="Guillermo Martínez (oszczepnik)">
Guillermo Martínez (oszczepnik)

Guillermo Martínez (ur. 28 czerwca 1981 w Camagüey) – kubański lekkoatleta specjalizujący się w rzucie oszczepem.
W dużych międzynarodowych zawodach zadebiutował w 2005 roku zajmując dziesiąte miejsce w mistrzostwach świata. W kolejnym sezonie podczas Meeting Gaz de France w Paryżu wynikiem 87,17 ustanowił rekord Ameryki Północnej i uplasował się na drugim miejscu przegrywając tylko z Tero Pitkämäkim. Po tym sukcesie wygrał w końcu lipca w Cartagena de Indias igrzyska Ameryki Środkowej i Karaibów. Na początku sezonu 2007 startował na Kubie i w Brazylii, a po czterech występach w Europie wygrał w lipcu igrzyska panamerykańskie. Podczas mistrzostw świata w Osace (2007) zajął dziewiąte miejsce. W 2009 po wygraniu mistrzostw Ameryki Środkowej i Karaibów zdobył w Berlinie wicemistrzostwo świata. Największym międzynarodowym sukcesem oszczepnika w 2010 było zwycięstwo w czempionacie ibero-amerykańskim. W 2011 obronił wywalczony dwa lata wcześniej tytuł mistrza Ameryki Środkowej i Karaibów. Na rozegranych w Daegu mistrzostwach świata (2011) zdobył brązowy medal. Na koniec sezonu 2011 zdobył złoty medal igrzysk panamerykańskich. Nie udało mu się awansować do finału na igrzyskach olimpijskich w Londynie (2012). 
Wiele razy stawał na podium mistrzostw Kuby.
Rekord życiowy: 87,20 (28 października 2011, Guadalajara) – rezultat ten jest aktualnym rekordem Kuby.

</doc>
<doc id="1760695" url="https://pl.wikipedia.org/wiki?curid=1760695" title="Royal Rumble (1995)">
Royal Rumble (1995)

Royal Rumble (1995) – 8. edycja gali wrestlingu Royal Rumble, która odbyła się 22 stycznia 1995 w USF Sun Dome w Tampie na Florydzie. Gala oferowała sześć walk - w tym jedną będącą dark match’em oraz sztandarową walkę tej gali, czyli Battle Royal Royal Rumble match, którego zwycięzcą został Shawn Michaels po wyeliminowaniu z ringu jako ostatniego The British Bulldoga. Shawn Michaels po raz pierwszy w historii Royal Rumble matchu był pierwszym wchodzącym do ringu zawodnikiem, który pozostał w ringu niewyeliminowanym wrestlerem i tym samym zwyciężył w turnieju, wygrywając walkę o WWF Championship na gali WrestleMania XI.
W pozostałych ważnych starciach podczas gali: 1) Jeff Jarrett pokonał Razor Ramona o tytuł WWF Intercontinental Championship; 2) Diesel obronił WWF Championship w starciu z Bretem Hartem - walka ta została ostatecznie przerwana i ogłoszono remis, po tym jak kilku innych wrestlerów interweniowało w pojedynku, a sędzia stracił kontrolę nad przebiegiem starcia. Podczas gali odbył się również finał turnieju tag teamowego o zawakowane mistrzostwo WWF Tag Team Championship, w którym zwyciężyli The 1–2–3 Kid i Bob Holly.
Rezultaty.
Turniej o zwakowany tytuł WWF Tag Team Championship.
Walki w turnieju miały miejsce od grudnia 1994 do 22 stycznia 1995. 
Royal Rumble match.
Nowy zawodnik wchodził do ringu co ok. 1 minutę. 

</doc>
<doc id="1760696" url="https://pl.wikipedia.org/wiki?curid=1760696" title="Emily Freeman">
Emily Freeman

Emily Freeman (ur. 24 listopada 1980 w Huddersfield) - brytyjska lekkoatletka, sprinterka.

</doc>
<doc id="1760697" url="https://pl.wikipedia.org/wiki?curid=1760697" title="Kamenołomnia">
Kamenołomnia

Kamenołomnia (ukr. "Каменоломня", ros. "Каменоломня") — wieś w rejonie sakskim w Republice Autonomicznej Krymu na Ukrainie.

</doc>
<doc id="1760699" url="https://pl.wikipedia.org/wiki?curid=1760699" title="Jezioro Giłwa">
Jezioro Giłwa



</doc>
<doc id="1760701" url="https://pl.wikipedia.org/wiki?curid=1760701" title="The Flash">
The Flash



</doc>
<doc id="1760702" url="https://pl.wikipedia.org/wiki?curid=1760702" title="Wiesław Olszewski">
Wiesław Olszewski



</doc>
<doc id="1760703" url="https://pl.wikipedia.org/wiki?curid=1760703" title="Taufik Hidayat">
Taufik Hidayat

Taufik Hidayat (ur. 10 sierpnia 1981 w Bandungu) – indonezyjski badmintonista, mistrz olimpijski z Aten, mistrz świata, trzykrotny mistrz Azji, trzykrotny mistrz igrzysk azjatyckich, uczestnik czterech letnich igrzysk olimpijskich. W 2014 roku zakończył karierę.
Największym sukcesem badmintonisty jest olimpijskie złoto w grze pojedynczej. Tytuł najlepszego zawodnika zdobył podczas igrzysk olimpijskich w Atenach. W 2005 roku zdobył złoty medal mistrzostw świata w Anaheim, w 2010 roku zdobył srebrny medal, a w 2001 i 2009 roku był trzeci.

</doc>
<doc id="1760706" url="https://pl.wikipedia.org/wiki?curid=1760706" title="Kijanka (strumień)">
Kijanka (strumień)

Kijanka (do 1945 niem. "Kuhbach") – struga w północno-zachodniej Polsce, w województwie zachodniopomorskim, w granicach administracyjnych Szczecina. Jego długość wynosi około 1,2 km.
Strumień bierze swój początek w niewielkim stawie zwanym "Ilną Wodą" w okolicach ulicy Nektarowej na osiedlu Osów we Wzgórzach Warszewskich. Kijanka płynie w kierunku zachodnim, po przepłynięciu pod ul. Pod Urwiskiem wpływa do Parku Leśnego Arkońskiego. Za mostem pod ul. Miodową uchodzi do Żabińca.

</doc>
<doc id="1760707" url="https://pl.wikipedia.org/wiki?curid=1760707" title="Étienne Mattler">
Étienne Mattler

Étienne Mattler (ur. 25 grudnia 1905 w Belfort, zm. 23 marca 1986 w Sochaux) – francuski piłkarz grający na pozycji obrońcy i trener.
Kariera klubowa.
Étienne Mattler karierę sportową rozpoczynał jako obiecujący kolarz, jednak za namową starszego brata przeszedł na futbol i jako 16-latek związał się z rodzimym klubem o nazwie US Belfort. Już w roku 1927 przeniósł się do znacznie silniejszego Troyes AC, a po kolejnych dwóch sezonach był już graczem FC Sochaux. Wraz z ekipą "Les Lionceaux" wywalczył dwukrotnie mistrzostwo Francji (w latach 1935 i 1938), zaś w roku 1937 do wicemistrzostwa Sochaux dołożyło jeszcze Puchar Francji. Obok Mattlera, prym w drużynie wiedli tacy zawodnicy, jak Roger Courtois, Szwajcar André Abegglen czy Anglik Bernard Williams. W roku 1930 Étienne otrzymał pierwsze powołanie do reprezentacji.
Mattler był graczem bardzo atletycznym i silnym fizycznie, lecz nie przeszkadzało mu to być lepiej wyszkolonym technicznie od wielu rywali. Często grał ostro. Nie oszczędzał się zwłaszcza w meczach kadry narodowej: w meczu z Hiszpanią w roku 1933 grał ze złamaną szczęką, zaś przeciwko Włochom cztery lata później dograł do końca meczu mimo dość poważnej kontuzji nogi.
Jego odwaga była widoczna nie tylko na boisku. Ciekawa rzecz miała miejsce w roku 1938 w Neapolu przed meczem reprezentacji Francji z faszystowskimi Włochami. Otóż kibice z Italii zaczęli wygwizdywać wszystkich przeciwników, a pod adresem pochodzącego z Maroka Larbiego Ben Bareka głosić rasistowskie hasła. Mattler był jednym z tych, którzy protestowali najgłośniej przeciw temu na oczach samego Benita Mussoliniego, a gdy Ben Barek zaczął śpiewać "Marsyliankę" dla podkreślenia swojej francuskości, przyłączył się do niego. Później, podczas II wojny światowej, choć był członkiem francuskiego ruchu oporu, nie przerwał kariery piłkarskiej. W roku 1944 został nawet aresztowany, ale uciekł z niemieckiego obozu i dołączył się do walk w rodzinnym Belfort.
Po zakończeniu wojny, jeszcze przez rok był grającym trenerem FC Sochaux, by w roku 1946 zakończyć karierę w wieku 40 lat.
Kariera reprezentacyjna.
Od maja 1930 do stycznia 1940 Étienne Mattler rozegrał 46 meczów w barwach reprezentacji Francji, przez długi czas tworząc solidny duet obrońców z Jules'em Vandoorenem. W niektórych meczach pełnił funkcję kapitana drużyny, a od roku 1938, gdy wyprzedził Edmonda Delfoura, był rekordzistą kraju pod względem gier w drużynie narodowej. Przegonił go dopiero w roku 1955 Roger Marche.
Mattler grał z reprezentacją Francji na wszystkich przedwojennych mundialach: w latach 1930, 1934 i 1938.
Po zakończeniu kariery.
W latach 1946–1948 trenował jedną z amatorskich drużyn w rodzimym Belfort oraz zasiadał w zarządzie miejscowego US. Potem prowadził własną restaurację oraz pracował w firmie produkującej żywność i napoje.
Zmarł w roku 1986 w wieku 80 lat. Obecnie jego imieniem nazwany jest stadion w Belfort.

</doc>
<doc id="1760710" url="https://pl.wikipedia.org/wiki?curid=1760710" title="FIRST">
FIRST



</doc>
<doc id="1760711" url="https://pl.wikipedia.org/wiki?curid=1760711" title="Clayton (Delaware)">
Clayton (Delaware)

Clayton - miasto w Stanach Zjednoczonych, w stanie Delaware, hrabstwa Kent oraz New Castle. W roku 2000 liczba ludności wynosiła 1330.
Geografia.
Według danych amerykańskiego Biura Spisów Ludności (U.S. Census Bureau), miasto zajmuje powierzchnię 2,6 km2, w całości lądową.
Demografia.
W spisie z 2000 r. miasto zamieszkiwało 1273 osób, 499 gospodarstw domowych i 346 rodzin. Gęstość zaludnienia to 481,9/km ². Podział rasowy miasta: Rasa biała- 90,26%, Afroamerykanie 8,09%, rdzenni Amerykanie- 0,31%, Azjaci- 0,08%, mieszkańcy wysp Pacyfiku- 0,08%, Inne rasy- 0,47%, rasy mieszane 0,71%. Hiszpanie i Latyno-Amerykanie to pozostałe 1,34% populacji.
Z Calyton pochodzi Betnijah Laney, amerykańska koszykarka.

</doc>
<doc id="1760712" url="https://pl.wikipedia.org/wiki?curid=1760712" title="Zielonka (strumień)">
Zielonka (strumień)

Zielonka (do 1945 niem. "Hopfengartenbäk") – strumień w północno-zachodniej Polsce, w województwie zachodniopomorskim w granicach administracyjnych Szczecina. Posiada długość ok. 1,4 km.
Strumień ma źródła w okolicach ulic Wiśniowej i Uroczej w osiedlu Osów, na Wzgórzach Warszewskich. Zielonka płynie na południowy zachód, po przepłynięciu pod ul. Moczarową wpływa do Parku Leśnego Arkońskiego. Płynie w lekkim obniżeniu terenu, uchodzi do Żabińca w pobliżu jeziora Głuszec.

</doc>
<doc id="1760713" url="https://pl.wikipedia.org/wiki?curid=1760713" title="Maria Kristin Yulianti">
Maria Kristin Yulianti

Maria Kristin Yulianti (ur. 2 czerwca 1985 w Tuban) – indonezyjska badmintonistka, brązowa medalistka olimpijska. 
Największym sukcesem badmintonistki jest brązowy medal podczas igrzysk olimpijskich w Pekinie w grze pojedynczej.

</doc>
<doc id="1760721" url="https://pl.wikipedia.org/wiki?curid=1760721" title="Mike Biaggio">
Mike Biaggio

Mike Biaggio, a właściwie Miguel Ángel Olivares Biagi (ur. 3 września 1977 w San Luis Potosi) - meksykański aktor pochodzenia włoskiego, znany w Polsce głównie z telenowel: "Zbuntowani", "Rywalka od serca" i "Włoska narzeczona".
Życiorys.
Urodził się w San Luis Potosi, w Meksyku, jako syn Aracely Biagi i Miguela Ángela Olivaresa. Wychowywał się z młodszą o dwa lata siostrą Aracely. 
Był związany z zespołem Mercurio, z którym nagrał dwie płyty - "El fenómeno" i "Evolución". Opuścił miasto San Luis Potosí w 1997, aby przez dwa lata studiować śpiew i aktorstwo w Centro de Educación Artística de Televisa.
W 1994 po raz pierwszy pojawił się w telenoweli Las Estrellas/Televisa "El vuelo del águila" u boku Manuela Ojedy i Humberto Zurity. Przełom w jego karierze nastąpił w 1998, gdy zagrał Francisco "Pancho" w telenoweli Televisa "Cristina" ("El Privilegio de amar") z Adelą Noriegą, Reném Stricklerem, Andrésem Garcíą i Heleną Rojo.
16 sierpnia 2008 ożenił się z Glorią Sierrą (ur. 27 lipca 1981). Mają trzy córki: Eugenię (ur. 28 stycznia 2009), Julietę i Victorię.

</doc>
<doc id="1760726" url="https://pl.wikipedia.org/wiki?curid=1760726" title="Parafia Matki Bożej Różańcowej w Mikołajkach">
Parafia Matki Bożej Różańcowej w Mikołajkach

Parafia Matki Bożej Różańcowej w Mikołajkach – rzymskokatolicka parafia należąca do diecezji ełckiej.
Historia.
W czasie gdy biskupem Warmińskim był bp Maksymilian Koller z funduszu św. Bonifacego, prawdopodobnie w roku 1933, na potrzeby mikołajskich katolików, zakupiono budynek przy ul. Michała Kajki 27. W jednej części tego budynku (obecnej plebanii) urządzono kaplicę, a w drugiej zamieszkała rodzina państwa Dankowskich, która opiekowała się kaplicą. Obok kaplicy zakupiono plac i zaczęto gromadzić materiał na budowę świątyni. Zrobiono plany architektoniczne, opracowano projekt, który został zatwierdzony, lecz do budowy świątyni nie doszło z powodu wybuchu wojny. Parafia została kanonicznie erygowana w 1948 jako Mazurska Placówka Duszpasterska.
Duszpasterstwo.
Obecnie proboszczem jest ks. kan. Tadeusz Machaj.
Grupy parafialne.
Przy parafii swoją działalność prowadzą: Odnowa w Duchu Świętym, Wspólnota Żywego Różańca, Szkolne Koło Caritas, Parafialny Zespół Caritas.

</doc>
<doc id="1760727" url="https://pl.wikipedia.org/wiki?curid=1760727" title="Irena Misztal">
Irena Misztal

Irena Tamara Misztal, właśc. "Tamara Piotuch" (ur. 11 grudnia 1908 w Dyneburgu, zm. 21 października 2003 w Ełku) – polska nauczycielka i pisarka rosyjskiego pochodzenia. 
Życiorys.
Twórczość literacką rozpoczęła jako uczennica szkoły średniej w Rosji. Po rewolucji październikowej 1917 znalazła się w Polsce, gdzie w dwudziestoleciu międzywojennym pracowała jako nauczycielka. Podczas okupacji sowieckiej zatrudniona poza zawodem, w latach 1941–1944 prowadziła tajne nauczanie w Długopolu na Grodzieńszczyźnie, pozostając jednocześnie członkiem AK. 
W 1946 osiedliła się w Ełku, gdzie pracowała w szkole podstawowej i liceum pedagogicznym. Była autorką wierszy i adaptacji sztuk teatralnych dla lokalnego Domu Kultury Dzieci i Młodzieży, organizowała liczne konkursy poetyckie i literackie w Domu. Działała w Towarzystwie Miłośników Ełku. Była odznaczana Złotym Krzyżem Zasługi, Medalem Komisji Edukacji Narodowej oraz Krzyżem Kawalerskim Orderu Odrodzenia Polski.
Jest patronką konkursu literackiego na małą formę prozatorską "Prosto z serca".

</doc>
<doc id="1760728" url="https://pl.wikipedia.org/wiki?curid=1760728" title="Lee Chong Wei">
Lee Chong Wei

Lee Chong Wei (; ur. 21 października 1982 w George Town) – malezyjski badmintonista pochodzenia chińskiego, trzykrotny wicemistrz olimpijski, jak również trzykrotny srebrny i brązowy medalista mistrzostw świata w grze pojedynczej.
Swoją przygodę z badmintonem zaczął w wieku 10 lat. Największymi jego sukcesami są srebrne medale na igrzyskach olimpijskich w Pekinie 2008, Londynie 2012 i w Rio de Janeiro 2016. Lee Chong Wei jest także najdłużej panującym nr 1 światowego rankingu badmintona – 199 tygodni bez przerwy, łącznie ponad 350 tygodni.
9 listopada 2012 poślubił Wong Mew Choo, z którą ma dwóch synów: Kingstona Lee i Terrance'a.

</doc>
<doc id="1760729" url="https://pl.wikipedia.org/wiki?curid=1760729" title="Sexy Chick">
Sexy Chick



</doc>
<doc id="1760730" url="https://pl.wikipedia.org/wiki?curid=1760730" title="Chong Wei Lee">
Chong Wei Lee



</doc>
<doc id="1760733" url="https://pl.wikipedia.org/wiki?curid=1760733" title="Zbigniew Sawan">
Zbigniew Sawan

Zbigniew Sawan, właśc. Zbigniew Edmund Nowakowski (ur. 14 kwietnia 1904 w Woskresenowce, w guberni kurskiej, zm. 4 czerwca 1984 w Warszawie) – polski aktor teatralny i filmowy, reżyser teatralny, dyrektor artystyczny teatrów.
Życiorys.
Urodził się 14 kwietnia 1904 w guberni kurskiej (Rosja), w rodzinie Feliksa (zm. 1944) i Janiny z Molskich (zm. 1940). Brat Jadwigi Nowakowskiej-Boryty. Uczęszczał w Kijowie do II gimnazjum rosyjskiego, a następnie do gimnazjum polskiego. W latach 1916–1918 należał do harcerstwa polskiego w Kijowie. Statystował w kijowskim teatrze „Ogniwo” Stanisławy Wysockiej. Od 14. roku życia mieszkał w Warszawie. W latach 1919–1920 jako ochotnik 1 Pułku Szwoleżerów Józefa Piłsudskiego wziął udział w obronie Warszawy i kontrofensywie 1920 roku. W latach 1923–1926 był słuchaczem Oddziału Dramatycznego Warszawskiego Konserwatorium, po czym – w sezonie 1926/1927 – pracował w Teatrze im. Słowackiego w Krakowie, gdzie otrzymał role:
W latach:
W pierwszych latach okupacji niemieckiej (1940–1941) pracował jako kelner w warszawskiej Kawiarni Artystów Filmowych oraz jako kelner, aktor i reżyser w kawiarni artystów filmowych "Na Antresoli". W ramach represji po udanym zamachu na Igo Syma w marcu 1941 został aresztowany i uwięziony na Pawiaku, a następnie w Auschwitz-Birkenau. Po uwolnieniu pracował w jawnych teatrach warszawskich ("Bohema", "Miniatury", "Melodia") wystawiając m.in. sztuki "Kaprysy Marianny" Alfreda de Musseta i "Mąż i żona" Aleksandra Fredry.
Po zakończeniu wojny, w roku 1947 w różnych miastach Polski wystawiał – wraz z Lidią Wysocką – "Po co daleko szukać" George’a Bernarda Shawa i "Freuda teoria snów" Antoniego Cwojdzińskiego. W latach 1948–1950 zorganizował Teatr Polski w Szczecinie i kierował tym teatrem; był też inicjatorem budowy sceny Teatru Współczesnego w Muzeum Morskim na Wałach Chrobrego.
W kolejnych latach m.in. organizował Operetkę Gliwicką (1952), był reżyserem Operetki Warszawskiej (1954–1957), kierował Teatrem Dramatycznym w Białymstoku (1959–1961), był reżyserem w Teatrze Rozmaitości w Krakowie (1962/1963) i warszawskim Teatrze Klasycznym (1963–1970); zagrał wiele ról filmowych i telewizyjnych.
Po wojnie występował m.in. w sztukach:
Był trzykrotnie żonaty z aktorkami: od 13 września 1929 do 1939 z Marią Malicką, od 1943 do 1958 z Lidią Wysocką, od 1958 z Krystyną z Wróblewskich (zm. 1998). Z trzech związków miał córkę Małgorzatę (ur. 1939) oraz dwóch synów: Piotra (1943–2009) i Macieja (ur. 1959).
Zmarł 4 czerwca 1984 w Krakowie. Został pochowany na cmentarzu Powązkowskim w Warszawie (kwatera C-6-20).

</doc>
<doc id="1760734" url="https://pl.wikipedia.org/wiki?curid=1760734" title="Henryk Cichowski">
Henryk Cichowski

Henryk Czesław Cichowski, o. Andrzej OFM (ur. 20 lipca 1892 w majątku Skórnice, zm. 4 maja 1936 w Krakowie) − polski duchowny katolicki, teolog.
Życiorys.
Syn Teresy z Łubieńskich i Henryka Cichowskich, wnuk Romana Cichowskiego, brat Kazimierza, siostrzeniec Bernarda Łubieńskiego, praprapraprawnuk Marii Amalii z Brühlów Mniszchowej. Był uczniem gimnazjów w Petersburgu i w Warszawie, Maturę państwową (rosyjską) złożył w lipcu 1912 roku w gimnazjum im. cara Mikołaja w Lipawie. Od 1913 wolnym słuchaczem w Instytucie Filozoficznym Towarzystwa Jezusowego w Innsbrucku. W latach 1914–1917 studiował w Seminarium Metropolitalnym św. Jana w Warszawie (kapłaństwo 16 grudnia 1917 w warszawskim kościele św. Krzyża). Pierwszą placówką duszpasterską była parafia Szymanów. Jesienią 1918 odbył nowicjat w zakonie jezuitów w Starej Wsi, Kaliszu i Nowym Sączu. Pierwsze śluby zakonne złożył 28 października 1920 w Krakowie, równolegle, w roku akademickim 1920/1921, studiował teologię.
Od 15 lipca 1921 skierowany do rezydencji św. Barbary (Kraków) jako ekonom domu, bibliotekarz, kronikarz, kaznodzieja, spowiednik, moderator oraz opiekun licznych stowarzyszeń i bractw. Z dniem 24 sierpnia 1922 w opuścił zakon i został inkardynowany do diecezji mohylewskiej, lecz pracował w Warszawie. W latach 1923–1925 studiował w Papieskim Instytucie Wschodnim w Rzymie, uzyskując kolejno tytuły bakalaureat, licencjat, doktorat (4 lipca 1925) – praca z zakresu teologii wschodniej „De Stanislai Socolovii theologi Cracoviensis s. XVI relationibus cum Oriente Christiano” pod kierunkiem rektora Michel d'Herbigny'ego (T.J.). Następnie przebywał w Krakowie, m.in. jako słuchacz ks. prof. Jana Fijałka na seminarium historii Kościoła w Polsce, rozpoczął również kolejną pracę doktorską. Od października 1926 był wykładowcą Instytutu Misyjnego w Lublinie z zakresu teologii wschodniej, historii Kościoła i etyki, a także w Katolickim Uniwersytecie Lubelskim w Katedrze Teologii Dogmatycznej Porównawczej. Tamże obronił kolejny doktorat (12 stycznia 1928) „Księdza Stanisława Sokołowskiego, teologia króla Stefana Batorego, dzieło o znamionach Kościoła” i rozpoczął pracę habilitacyjną.
W 1928 został powołany przez Radę Wydziału Teologicznego Uniwersytetu Jana Kazimierza we Lwowie na zastępcę kierownika Katedry Historii Kościoła, gdzie wykładał w roku akademickim 1928/29 oraz 1929/30. W roku akademickim 1930/1931 w Seminarium Duchownym w Pelplinie prowadził wykłady z historii Kościoła, patrologii i historii sztuki kościelnej, a następnie wykładał w Katedrze Historii Kościoła w Polsce Uniwersytetu Jagiellońskiego. Od stycznia 1932 był kapelanem klasztoru bonifratrów w Katowicach, następnie w Cieszynie (także jako zastępca prefekta) w katolickim gimnazjum matematyczno–przyrodniczym. W lipcu 1932 wziął udział w VI Zjeździe Welehradzkim. Od jesieni 1932 przebywał w Lublinie. Od 23 listopada 1934 rozpoczął nowicjat w Wieliczce w klasztorze reformatów, przyjmując habit franciszkański. Składając tego dnia śluby zakonne czasowe przyjął imię zakonne Andrzej. Tamże był wykładowcą historii Kościoła, historii sztuki kościelnej, homiletyki.
Był czynnym członkiem Polskiego Towarzystwa Teologicznego. Publikował m.in. w: „Sodalis Marianus” (1921), „Jutrzence” (wyd. Diecezji Mohylewskiej 1923), „Przeglądzie powszechnym” (1927–1930), „Schönere Zukunft” (Wiedeń, 1927), „Przeglądzie teologicznym” (1928–1930), „Przewodniku Historyczno-Prawnym” (1931), „Miesięczniku Diecezji Chełmińskiej” (1931), „Gazecie Kościelnej” (1935).
Zainteresowania badawcze Henryka Cichowskiego były podejmowane w dwóch kierunkach: problematyki teologicznej Wschodu prawosławnego w ujęciu historycznym i praktycznym oraz zagadnień z zakresu teologii polskiej. Po krótkiej i niespodziewanej chorobie zmarł w Krakowie, pochowany został w grobowcu zakonnym na cmentarzu Rakowickim.

</doc>
<doc id="1760735" url="https://pl.wikipedia.org/wiki?curid=1760735" title="Tae Kwon Ha">
Tae Kwon Ha



</doc>
<doc id="1760736" url="https://pl.wikipedia.org/wiki?curid=1760736" title="Hypnotic Brass Ensemble">
Hypnotic Brass Ensemble

Hypnotic Brass Ensemble – zespół muzyczny z Chicago grający muzykę jazz.
Składa się z dziewięciu muzyków. Ośmiu z nich to synowie Phila Cohrana, którzy specjalizują się w grze na blaszanych instrumentach dętych. Początki ich działalności to występy na ulicach Chicago. Pierwszą płytę wydali w 2004 roku, a od tamtej pory wystąpili m.in. z Mos Defem, Aquillą Sadallą czy Philem Cohranem. Nagrywali również z Erykah Badu i Maxwellem.

</doc>
<doc id="1760737" url="https://pl.wikipedia.org/wiki?curid=1760737" title="Terminolog">
Terminolog

Terminolog – specjalista w dziedzinie zarządzania terminologią, czyli tworzenia uporządkowanego zasobu terminów (słów oraz zwrotów) używanych w danej dziedzinie działalności lub organizacji. Praca terminologiczna obejmuje najczęściej, choć nie zawsze, dopasowanie zasobu terminologicznego w jednym języku do analogicznego zasobu w innym lub innych językach.
Terminolog a leksykograf.
Terminolog wykonujący praktyczną pracę nad uporządkowaniem danego obszaru terminologii w formie słownika terminologicznego lub glosariusza bywa nazywany terminografem. Podstawowa różnica między terminografem i leksykografem polega na tym, że terminograf opisuje ściśle określony zasób terminów fachowych (w przeważającej części rzeczowników, czasowników i przymiotników), a nie cały zasób leksykalny danego języka, co jest celem leksykografa. Druga różnica to fakt, że terminologia ma zwykle wymiar preskryptywny (normatywny), natomiast leksykografia reprezentuje podejście deskryptywne (opisowe) do języka. Trzecia ważna różnica wynika z kierunku pracy obu specjalistów. Terminograf wychodzi od abstrakcyjnego pojęcia, do którego stara się dopasować najwłaściwszy i jednoznaczny termin o precyzyjnie zdefiniowanym znaczeniu (podejście onomazjologiczne). Leksykograf z kolei kieruje swoje zainteresowanie na realnie istniejące w języku słowa, których różnych znaczeń stara się następnie dociec (podejście semazjologiczne) i jak najlepiej je opisać.
Terminolog jako zawód.
Terminolog pracuje zwykle jako osoba wspierająca większy zespół tłumaczy pisemnych lub ustnych, by odciążyć ich od żmudnych poszukiwań terminologicznych oraz zapewnić im łatwy dostęp do wypracowanych już ekwiwalentów zebranych np. w formie tematycznych glosariuszy i baz terminologicznych. Najczęściej stanowisko terminologa tworzone jest w dużych agencjach tłumaczeń oraz organizacjach międzynarodowych prowadzących działalność w dwóch lub większej liczbie języków, gdzie konsekwentna polityka językowa organizacji staje się koniecznością. Coraz częściej jednak nawet prywatne firmy zaczynają doceniać spójną politykę językową jako ważną wartość korporacyjną.
W dobie globalizacji i unifikacji rośnie popyt na profesjonalne zarządzanie terminologią poszczególnych dziedzin z wykorzystaniem metod taksonomicznych, czego dowodzą na przykład liczne inicjatywy normalizacyjne czy tworzenie międzynarodowych i wielojęzycznych klasyfikacji np. gospodarczych lub medycznych.
Obecnie terminolog korzysta w znacznym stopniu z elektronicznych baz danych zwykle współpracujących lub zintegrowanych z oprogramowaniem typu CAT oraz innym oprogramowaniem wykorzystywanym w danej organizacji (np. do tworzenia specyfikacji technicznej, instrukcji obsługi czy materiałów marketingowych), co pozwala na uzyskanie spójności terminologicznej na wszystkich etapach tworzenia produktu finalnego.
Oprócz zawodowych terminologów ich zadania, w zakresie swoich specjalności i głównie na własny użytek, wykonują często również naukowcy i przedstawiciele poszczególnych grup zawodowych. Przykładem może być działająca w latach 50. i 60. Centralna Komisja Słownictwa Elektrycznego Stowarzyszenia Elektryków Polskich. Efektem jej pracy było uporządkowanie słownictwa elektrycznego w Polsce oraz opublikowanie wielu słowników i artykułów naukowych z tego zakresu. Ubocznym efektem pracy tej komisji było sformułowanie przez M. Mazura czternaście zasad terminologii technicznej, których znaczenie wykracza poza tę dziedzinę.

</doc>
<doc id="1760738" url="https://pl.wikipedia.org/wiki?curid=1760738" title="Parafia Ikony Matki Bożej Wszystkich Strapionych Radość i św. Genowefy w Paryżu">
Parafia Ikony Matki Bożej Wszystkich Strapionych Radość i św. Genowefy w Paryżu



</doc>
<doc id="1760740" url="https://pl.wikipedia.org/wiki?curid=1760740" title="Cerkiew Ikony Matki Bożej Wszystkich Strapionych Radość i św. Mikołaja w Mentonie">
Cerkiew Ikony Matki Bożej Wszystkich Strapionych Radość i św. Mikołaja w Mentonie



</doc>
<doc id="1760745" url="https://pl.wikipedia.org/wiki?curid=1760745" title="Bernard Singer">
Bernard Singer

Bernard Singer, ps. „Regnis”, „Meszorer” (ur. 16 czerwca 1893, zm. 30 czerwca 1966 w Londynie) – dziennikarz i publicysta.
Życiorys.
Dzieciństwo spędził w dzielnicy żydowskiej w Warszawie – wspomnienia z tego okresu zawarł w książce "Moje Nalewki". Studiował polonistykę i historię w Wolnej Wszechnicy Polskiej. Jako dziennikarz debiutował w 1915 roku na łamach „Lodzier Folksblat”. Był jednym z inicjatorów ruchu fołkistów w Polsce, kandydował do Sejmu Ustawodawczego z ramienia Żydowskiego Stronnictwa Ludowego w Łodzi, jednak mandatu nie uzyskał. Od tego momentu zarzucił karierę działacza politycznego i zajął się wyłącznie pracą dziennikarską.
Publikował w prasie żydowskiej w języku polskim, jidysz i hebrajskim. Współpracował z „Hajnt”, krakowskim „Nowym Dziennikiem”, „Unzer Ekspres”, „Wilner Tog”, „Literarisze Bleter”. W roku 1925 rozpoczął wieloletnią współpracę z polskojęzycznym „Naszym Przeglądem” i odtąd znany był przede wszystkim jako stały felietonista i korespondent tej gazety. Wybór jego felietonów parlamentarnych ukazał się już po wojnie w zbiorze "Od Witosa do Sławka". Jako reporter podróżował między innymi do ZSRR. Swoje teksty prasowe podpisywał najczęściej pseudonimem „Regnis”, który pochodził od jego nazwiska czytanego wspak.
Na początku II wojny światowej opuścił Warszawę i spędził kilka miesięcy na terenach okupowanych przez ZSRR. Aresztowany w Rydze w sierpniu 1940 roku, został osadzony w obozie w Workucie. Objęty amnestią w wyniku układu Sikorski-Majski znalazł się w Kujbyszewie, gdzie dzięki pomocy Stanisława Kota pracował przy ambasadzie rządu RP na uchodźstwie. Opuścił ZSRR wraz z ambasadorem Kotem w lipcu 1942 roku.
W 1943 roku znalazł się w Londynie, gdzie podjął pracę w Ministerstwie Informacji i Dokumentacji. Przez kilka lat pisywał do wydawanego przez ambasadę PRL „Tygodnika Polskiego”, jego teksty ukazywały się również w prasie krajowej (w „Słowie Polskim”, „Dzienniku Zachodnim”, „Życiu Warszawy”, „Kurierze Codziennym”). W drugiej połowie lat 40. był tajnym współpracownikiem Departamentu VII Ministerstwa Bezpieczeństwa Publicznego o pseudonimie „Rex”.
W latach 1950–1966 stale współpracował z „The Economist”, publikował również w „Observerze”.

</doc>
<doc id="1760747" url="https://pl.wikipedia.org/wiki?curid=1760747" title="Parafia św. Mikołaja w Mikołajkach">
Parafia św. Mikołaja w Mikołajkach

Parafia św. Mikołaja w Mikołajkach – parafia rzymskokatolicka w dekanacie Mikołajki, diecezja ełcka. Parafia została kanonicznie erygowana 1 lipca 1990 przez biskupa warmińskiego Edmunda Piszcza. Nową świątynię z domem parafialnym wybudował wraz z parafianami były proboszcz ks. kan. Andrzej Bryg.
Historia.
Parafia została utworzona 1 lipca 1990 przez biskupa warmińskiego Edmunda Piszcza. 13 maja 1998 rozpoczęto budowę nowej świątyni. W okresie letnim (od 1 maja do 30 września) udostępniony jest taras widokowy znajdujący się na szczycie wieży.
Grupy parafialne.
Szkolne Koło Caritas, Parafialny Zespół Caritas, Kółko Misyjne, Rodzina Radio Maryja, Wspólnota Różańcowa, Parafialny Klub Rekreacyjno-Sportowy, Katolickie Stowarzyszenie Młodzieży.
Duszpasterstwo.
Od 1 sierpnia 2016 roku proboszczem parafii jest ks. kan. Marek Święch, dziekan dekanatu Mikołajki.

</doc>
<doc id="1760748" url="https://pl.wikipedia.org/wiki?curid=1760748" title="Cerkiew Ikony Matki Bożej Wszystkich Strapionych Radość w Druskienikach">
Cerkiew Ikony Matki Bożej Wszystkich Strapionych Radość w Druskienikach



</doc>
<doc id="1760750" url="https://pl.wikipedia.org/wiki?curid=1760750" title="Max Müller">
Max Müller

Friedrich Max Müller (ur. 6 grudnia 1823 w Dessau, zm. 28 października 1900 w Oksfordzie) – niemiecki filolog, orientalista, jeden z twórców zachodnioeuropejskiej indologii oraz religioznawstwa porównawczego jako dyscyplin naukowych. Pisał zarówno dzieła naukowe, jak i prace popularyzatorskie z indologii, którą sam wprowadził do brytyjskiego obiegu czytelniczego. Jego "Sacred Books of the East" ("Święte księgi Wschodu"), potężny, 50-tomowy zbiór angielskich przekładów przygotowanych pod jego kierunkiem, uznawane są nadal za pomnik nauki okresu wiktoriańskiego.
Życie i twórczość.
Urodził się w Dessau jako syn poety romantycznego Wilhelma Müllera, do którego wierszy Franz Schubert skomponował muzykę w cyklach "Die schöne Müllerin" i "Winterreise". Matka Maksa Müllera, Adelheide Müller, była najstarszą córką premiera Anhalt-Dessau. Müller znał Feliksa Mendelssohna, a jego ojcem chrzestnym był Carl Maria von Weber.
W 1841 roku wstąpił na Uniwersytet w Lipsku, gdzie porzucił swe wcześniejsze zainteresowania muzyką i poezją na rzecz filozofii. W 1843 roku otrzymał doktorat na podstawie pracy nt. „Etyki” Spinozy. Wykazywał duże zdolności do języków, opanowując, oprócz języków klasycznych, łaciny i greki, również arabski, perski i sanskryt. Rozpoczął tłumaczenie Upaniszad dla Schellinga, a następnie kontynuował badania nad sanskrytem pod kierunkiem Franza Boppa, pierwszego uczonego badającego języki indoeuropejskie w sposób systematyczny. To pod wpływem Schellinga Müller zaczął wiązać historię języka z historią religii. W tym okresie Müller opublikował swoją pierwszą książkę, niemieckie tłumaczenie Hitopadesi ("Hitopadeśa"), zbioru indyjskich bajek.
W roku 1845 Müller pojechał do Paryża studiować sanskryt u Eugène Burnoufa. To właśnie Burnouf zachęcił go, aby korzystając z rękopisów dostępnych w Anglii, przetłumaczył całą Rygwedę.
W 1846 roku Müller przeniósł się do Anglii, aby studiować teksty sanskryckie w zbiorach Kompanii Wschodnioindyjskiej. Z początku utrzymywał się z działalności pisarskiej, a jego pierwsza powieść, "German Love", zyskała sobie w owym czasie sporą popularność. Powiązania Müllera z Kompanią Wschodnioindyjską i z sanskrytologami z Oksfordu przyczyniły się do jego kariery w Wielkiej Brytanii, gdzie ostatecznie stał się najważniejszym autorytetem w sprawach kultury Indii, kontrolowanych przez Wielką Brytanię jako część imperium brytyjskiego. Ułatwiło to wielostronne kontakty między intelektualistami indyjskimi i brytyjskimi, szczególnie dzięki powiązaniom Müllera z Brahmo Samadź. W 1851 r. Müller został przyjęty do kolegium Christ Church w Oksfordzie, gdy wygłosił pierwszy cykl wykładów na temat filologii porównawczej. W 1854 r. został mianowany Taylorian Professor of Modern European Languages (profesorem języków nowożytnych) oraz profesorem filologii porównawczej w Oksfordzie. W 1860 r. nie udało mu się wygrać konkursu na profesora sanskrytologii, lecz później został pierwszym w historii Oksfordu profesorem teologii porównawczej All Souls College (1868-1875).
Współpracownikiem Müllera w dziedzinie religioznawstwa porównawczego był James Legge, autor pierwszego kompleksowego tłumaczenia chińskich ksiąg klasycznych na angielski.
Müller podjął próbę sformułowania filozofii religii, która odnosiłaby się do kryzysu wiary zrodzonego, z jednej strony, przez historyczne i krytyczne badania religii prowadzone przez niemieckich uczonych, a z drugiej przez darwinizm. Müller był nieufny wobec badań Darwina nad ewolucją człowieka i atakował jego pogląd na rozwój umiejętności człowieka. Jego dzieło podjęli komentatorzy zjawisk kultury, jak jego przyjaciel John Ruskin, który widział w nim właściwą odpowiedź na ówczesny kryzys (patrz "Dover Beach" Matthew Arnolda). Analizował różne mitologie jako racjonalizacje zjawisk natury, prapoczątki, które można by nazwać „protonauką” w ramach ewolucji kultury. „Anty-Darwinowskie” idee Müllera na temat ewolucji różnych kultur uznaje się za przykład tej część jego dorobku, która w najmniejszym stopniu wytrzymała próbę czasu.
Müller miał wiele poglądów wspólnych z romantykami, co wpływało na jego sposób opisu starożytnych religii, zwłaszcza na podkreślanie wpływu emocjonalnego związku z siłami natury na tworzenie się wczesnych religii.
Badania sanskrytologiczne Müllera przypadły na czas, gdy uczeni zaczęli postrzegać rozwój języka w związku z rozwojem kultury. Niedawne odkrycie rodziny języków indoeuropejskich wywołało wiele spekulacji na temat związków między kulturą klasyczną, grecko-rzymską, a kulturami bardziej starożytnych ludów. Przodka klasycznej kultury europejskiej szczególnie często upatrywano w kulturze wedyjskiej Indii, a uczeni próbowali porównywać pokrewne języki kultur europejskich i azjatyckich w celu zrekonstruowania najstarszych form prajęzyka. Język wedyjski, sanskryt, uważano za najstarszy język indoeuropejski. Dlatego Müller poświęcił się jego badaniu, stając się jednym z najważniejszych sanskrytologów swoich czasów. Müller uważał, że należy badać najstarsze dokumenty kultury wedyjskiej, aby znaleźć klucz do zrozumienia rozwoju europejskich religii pogańskich oraz do wierzeń religijnych w ogóle. To chciał osiągnąć, starając się zrozumieć najstarsze pisma wedyjskie, Rygwedę.
Wielkie wrażenie na Müllerze wywarł żyjący w tych samych czasach Śri Ramakryszna Paramahansa, rzecznik filozofii Wedanty. Müller poświęcił mu kilka esejów i książek.
W 1907 r. jedna ze współczesnych Müllerowi, D. Menant, opublikowała pracę omawiającą wykład Müllera z 1878 roku inaugurujący tzw. „Hibbert Lectures” („wykłady Hibbertowskie”). Stwierdziła w niej, że to właśnie Müller i reformator społeczny Behramji Malabari (1853–1912) odegrali kluczową rolę w zainicjowaniu debaty na temat małżeństw między dziećmi i kwestii możliwości ponownego wychodzenia za mąż przez wdowy w Indiach.
W 1881 r. Müller opublikował tłumaczenie pierwszego wydania "Krytyki czystego rozumu" Kanta. Zgadzał się z Schopenhauerem, że to właśnie wydanie najrzetelniej i najbardziej bezpośrednio oddaje myśl Kanta. Jego tłumaczenie prostowało kilka omyłek popełnionych przez innych tłumaczy.
Do 1888 r. był przewodniczącym English Goethe Society, kiedy to zastąpił go Edward Dowden.
Jego żona, Georgina Adelaide (zm. 1916), zebrała i oprawiła pozostawione przez niego notatki i korespondencję. Są teraz przechowywane w Bodleian Library, w Oksfordzie.
Wybrane publikacje.
Prace naukowe Müllera, wydane oddzielnie, jak i w 18-tomowym zbiorze "Collected Works" "Dzieła zebrane", obejmują:

</doc>
<doc id="1760751" url="https://pl.wikipedia.org/wiki?curid=1760751" title="Maxwell (piosenkarz)">
Maxwell (piosenkarz)

Gerald Maxwell Rivera, bardziej znany pod pseudonimem scenicznym Maxwell (ur. 23 maja 1973 w Nowym Jorku) – amerykański piosenkarz, autor tekstów i producent muzyczny, wykonawca muzyki z pogranicza stylów soul i R&amp;B. 
Życiorys.
Maxwell stracił ojca w katastrofie lotniczej, kiedy miał trzy lata. To spowodowało jego dużą religijność, zaczął śpiewać w kościele. W wieku siedemnastu lat zaczął pisać swoje własne piosenki na zwykłym keyboardzie, którego dostał od swojego przyjaciela. Inspirował się muzyką R&amp;B z wczesnych lat 80., bardzo szybko się rozwijał i już w 1991 roku występował na klubowej scenie Nowego Jorku. W 1994 roku podpisał kontrakt z wytwórnią Columbia Records.
Działalność artystyczna.
Na początku lat 90. Maxwell nawiązał współpracę z autorem piosenek Leonem Ware oraz gitarzystą Wah Wah Watsonem, wraz z którymi pracował nad debiutanckim albumem zatytułowanym "Maxwell's Urban Hang Suite". Ze względu na wątpliwości wytwórni Columbia co do szans materiału na rynku album został wydany w marcu 1996 roku, w dwa lata po zakończeniu nagrań.
Mocno inspirowany klasycznym soulem "Maxwell's Urban Hang Suite" nie znalazł wielu zwolenników wśród słuchaczy do momentu wydania drugiego singla zatytułowanego „Ascension (Don't Ever Wonder)”, który spowodował wzrost sprzedaży albumu do blisko 2 milionów egzemplarzy. Za wyniki sprzedaży na rynku amerykańskim album uzyskał we wrześniu 1996 status złotej płyty, następnie w marcu 1997 platynowej płyty, a w 2002 przyznano status podwójnej platynowej płyty. Artysta uzyskał nominację do nagrody amerykańskiego przemysłu muzycznego Grammy w roku 1999 w kategorii „Najlepszy Album R&amp;B”. 
W październiku 1996 Maxwell nagrał piosenkę „Segurança (Security)” na charytatywny album "Red Hot + Rio" wyprodukowany przez Red Hot Organization). Dochód z albumu zostaje przeznaczony na pomoc osobom chorym na AIDS. 15 czerwca 1997 w Nowym Jorku Maxwell zarejestrował dla stacji MTV koncert z cyklu "MTV Unplugged". Na płycie oprócz autorskich kompozycji znalazły się interpretacje utworów: „This Woman's Work” Kate Bush i „Closer” zespołu Nine Inch Nails. Konflikt pomiędzy artystą a wytwórnią płytową co do formy wydania zapisanego podczas koncertu materiału spowodował w rezultacie wydanie minialbumu.
Drugi album studyjny Maxwella zatytułowany "Embrya", ukazał się w 1998 roku. Rok później ukazał się single napisany przez R. Kelly'ego zatytułowany „Fortunate”. Utwór zostaje także wydany na ścieżce dźwiękowej do filmu "Życie". Singel uplasował się na 1. miejscu listy przebojów Hot R&amp;B/Hip-Hop Singles and Tracks magazynu Billboard. Piosenka przysporzyła Maxwellowi największy sukces komercyjny zdobywając 1. miejsce w podsumowaniu rocznym listy przebojów R&amp;B magazynu Billboard w 1999.
Trzeci studyjny album Maxwella zatytułowany "Now" został wydany w 2001 roku stając się numerem 1. na listach Billboard 200 oraz Billboard R&amp;B Album Chart. Album promowały single "Lifetime" oraz studyjna wersja utworu Kate Bush „This Woman's Work” pierwotnie nagrana podczas koncertu Maxwella "MTV Unplugged" w 1997 roku i wydana na płycie pod tym samym tytułem. 
W 2008 Maxwell wystąpił podczas ceremonii rozdania nagród BET Awards, gdzie wykonał piosenkę w hołdzie Al Green zatytułowaną „Simply Beautiful”.
Po wieloletniej przerwie Maxwell powrócił z wydanym 7 czerwca 2009 roku albumem "BLACKsummers'night". Album zadebiutował na 1. miejscu listy Billboard 200 stając się jego drugim numerem jeden na tejże liście. W jednym z wywiadów Maxwell powiedział: "„powodem mojej wieloletniej przerwy w karierze muzycznej był fakt że na ryku muzycznym dzieje się zbyt wiele, wielu artystów wydaje nowe albumy, a konkurencja jest zbyt wielka aby spieszyć się z wydaniem nowego materiału”". Pierwszy singel z płyty zatytułowany „Pretty Wings” został wykonany po raz pierwszy na żywo podczas gali rozdania nagród BET Awards, a następnie wiosną roku 2008 utwór ten został udostępniony do odsłuchu na oficjalnym profilu Maxwella Myspace. Oficjalna premiera utworu w Ameryce odbyła się 28 kwietnia 2009 roku podczas programu "Tom Joyner Morning Show". Oryginalnej wersji utworu towarzyszył „The New School/Old School Remix” wykonany przez Steve „Silk” Hurley. 
Po wydaniu albumu została ogłoszona europejska trasa koncertowa Maxwella, która obejmowała takie miasta jak Amsterdam, Londyn, czy Manchester a pochodzący z płyty utwór „Bad Habits” został wydany jako pierwszy singel w krajach europejskich. 
W roku 2010 Maxwell otrzymał sześć nominacji do nagrody Grammy wygrywając w kategoriach: „Najlepszy album R&amp;B” („Best R&amp;B Album) za album "BLACKsummers'night" i „Najlepszy męski głos/wykonanie R&amp;B” („Best Male R&amp;B Vocal Performance”) za utwór „Pretty Wings”. 
Dyskografia.
Albumy
Single
Inne albumy

</doc>
<doc id="1760754" url="https://pl.wikipedia.org/wiki?curid=1760754" title="Cerkiew Przeczystej Bogurodzicy w Wilnie">
Cerkiew Przeczystej Bogurodzicy w Wilnie



</doc>
<doc id="1760755" url="https://pl.wikipedia.org/wiki?curid=1760755" title="Mudoki">
Mudoki

 - okres w historii Japonii trwający do ok. XII tysiąclecia p.n.e. Znany również jako lub . Najstarszy okres archeologiczny na Wyspach Japońskich.
Jedynymi znaleziskami związanymi z tym okresem są kamienne narzędzia. Grubo ociosane kamienie przypominają pięściaki znajdowane na kontynencie na obszarze Chin oraz Indii. Oprócz narzędzi nie zachowały się żadne dowody w postaci ludzkich szkieletów, bądź jakichkolwiek szczątków organicznych.
Pierwszy i zarazem najważniejszy teren wykopalisk znajduje się w , w prefekturze Gunma. Badania rozpoczęto tam w 1949 roku. Wciąż rozpoczynane są prace wykopaliskowe w różnych miejscach Japonii, jak chociażby w , w prefekturze Iwate. Prace rozpoczęto tam w 1984 roku, a najnowsze odkrycie pochodzi z 2003 r.
Nieodłącznym elementem towarzyszącym wykopaliskom z tego okresu jest dynamiczna dyskusja dotycząca dokładnej daty pojawienia się ludzi na archipelagu. Znane są nawet próby manipulacji oraz fałszerstw na tym tle. Obecnie uważa się, że pierwsi ludzie przybyli na wyspy około 40 tys. lat temu, choć jeszcze w latach 70. XX w. podejrzewano, iż mogło to być nawet 200 tys. lat.

</doc>
<doc id="1760756" url="https://pl.wikipedia.org/wiki?curid=1760756" title="Neue Deutsche Biographie">
Neue Deutsche Biographie

Neue Deutsche Biographie (NDB) – wielotomowe kompendium biograficzne w języku niemieckim, wydawane przez komisję historyczną Bawarskiej Akademii Nauk. Stanowi kontynuację Allgemeine Deutsche Biographie (ADB). Pierwszy tom, zawierający hasła od „Aachen” do „Behaim”, został wydany w 1953 roku. 25. część ukazała się w 2013 roku i zawiera hasła od „Stadion” do „Tecklenborg”. 25 opublikowanych tomów zawiera ponad 21800 biogramów. Planowanych jest jeszcze wydanie trzech tomów; tom 26 (Tecklenburg – Vogelsang) jest przygotowywany do druku, zaś ostatni tom 28 ma zostać ukończony w roku 2020 roku.
Biogramy w NDB dotyczą wyłącznie osób nieżyjących, związanych z Niemcami lub językiem niemieckim. Hasła zwykle zawierają informacje genealogiczne, curriculum vitae danej osoby, zwięzłą ocenę jej dokonań oraz bibliografię. Przeciętna objętość biogramu wynosi 3/4 strony. Indeks i kompletne biogramy z pierwszych 24 tomów wydawnictwa są dostępne online.

</doc>
<doc id="1760758" url="https://pl.wikipedia.org/wiki?curid=1760758" title="Aktywatory układu fibrynolizy">
Aktywatory układu fibrynolizy



</doc>
<doc id="1760759" url="https://pl.wikipedia.org/wiki?curid=1760759" title="Johnny Rutherford">
Johnny Rutherford

John Sherman „Johnny” Rutherford III (ur. 12 marca 1938 roku w Coffeyville w stanie Kansas) – amerykański kierowca wyścigowy.
Trzykrotny zwycięzca Indianapolis 500 (1974, 1976, 1980); mistrz CART (1980).
USAC / CART.
Karierę rozpoczął w 1959 roku; w serii USAC debiutował cztery lata później. Równolegle startował w wyścigach sprint carów, gdzie zdobył tytuł mistrzowski w 1965 roku.
W 1964 roku uległ poparzeniom podczas Indianapolis 500, biorąc udział w karambolu, w wyniku którego zginęli Eddie Sachs oraz Dave MacDonald. Dwa lata później doznał złamania obu rąk w wypadku podczas wyścigu sprint carów na torze Eldora Speedway.
Szczyt jego kariery przypadł na lata 70. i początek 80. XX wieku. W latach 1974-1976 trzykrotnie zajmował drugie miejsce w mistrzostwach USAC. W 1974 roku odniósł swoje pierwsze zwycięstwo w Indianapolis 500; sukces ten powtórzył dwa lata później. Była to jednocześnie najkrótsza edycja tego wyścigu w historii (przerwana po 102 z 200 okrążeń z powodu opadów deszczu).
W 1980 roku po raz trzeci wygrał w Indianapolis, również po raz pierwszy i jedyny w karierze zdobył tytuł mistrzowski (już pod egidą powstałej rok wcześniej CART). Reprezentował wówczas barwy Chaparral Racing.
Łącznie w latach 1963-1992 wziął udział w 314 wyścigach; odniósł 27 zwycięstw, 23 razy startował z pole position.
NASCAR.
W latach 1963-1988 wziął udział w 35 wyścigach serii NASCAR. W debiucie odniósł swoje jedyne zwycięstwo (podczas stumilowego wyścigu kwalifikacyjnego do Daytona 500).
Życie prywatne.
Mimo iż urodził się w stanie Kansas, od dzieciństwa mieszka w Fort Worth w stanie Teksas.
Żonaty z Betty, dwoje dzieci (syn, córka). Para poznała się przy okazji Indianapolis 500 w 1963 roku, gdy Rutherford przechodził rutynowe badania po wypadku w trakcie kwalifikacji. Ślub wzięli niespełna dwa miesiące później (7 lipca 1963).
Nosi przydomek "Lone Star JR", nawiązujący do pojedynczej, białej gwiazdy na jego kasku.
Obecnie jest kierowcą samochodu bezpieczeństwa (tzw. "Pace Car") IndyCar Series.

</doc>
<doc id="1760760" url="https://pl.wikipedia.org/wiki?curid=1760760" title="NDB">
NDB



</doc>
<doc id="1760763" url="https://pl.wikipedia.org/wiki?curid=1760763" title="Herb Janikowa">
Herb Janikowa

Herb Janikowa – jeden z symboli miasta Janikowo i gminy Janikowo w postaci herbu.
Wygląd i symbolika.
Herb przedstawia na czerwonej tarczy herbowej Orła Białego bez korony, umieszczonego pomiędzy dwoma brązowymi kominami z lewej i prawej strony oraz białym ostrosłupem wykonanym z soli, znajdującym się pod orłem. Poniżej znajdują się dwa złote kłosy w pas, stykające się łodygami. Pod nimi, wzdłuż półokrągłej bordiury herbu, widnieje czarny napis „JANIKOWO”.
Kominy i solny ostrosłup nawiązują do Janikowskich Zakładów Sodowych uruchomionych w 1957, oraz do Cukrowni Janikowo. Kłosy zboża nawiązują do bogactw ziemi bardzo wysokiej klasy wokół miasta.
Historia.
Herb został zatwierdzony w 1975 roku. Władze propagandowo nadały herbowi taki wygląd, aby uhonorować symboliczny sojusz robotniczo-chłopski łącząc w herbie kominy fabryczne i kłosy.

</doc>
<doc id="1760764" url="https://pl.wikipedia.org/wiki?curid=1760764" title="Shergotty (meteoryt)">
Shergotty (meteoryt)

Shergotty – meteoryt pochodzący z Marsa, pierwszy znaleziony meteoryt marsjański.
Upadek planetoidy na Marsa spowodował wyrzucenie w przestrzeń kosmiczną fragmentów bazaltowej lawy marsjańskiej. Po podróży trwającej około 360 milionów lat jeden z odłamków spadł na Ziemię 25 sierpnia 1865 roku w Shergahti w dystrykcie Gaja i jest znany jako meteoryt Shergotty. Jest to więc stosunkowo młody meteoryt, powstały ze zestalonej magmy, świadczący o występowaniu na Marsie zjawisk wulkanicznych. Jego wiek został określony na podstawie datowania radiometrycznego. Sam obiekt został znaleziony przez świadków upadku niemal natychmiast. Jego masa wynosi około 5 kg. Składa się głównie z piroksenów. Meteoryt Shergotty jest w dalszym ciągu poddawany badaniom.

</doc>
<doc id="1760765" url="https://pl.wikipedia.org/wiki?curid=1760765" title="Wspólna deklaracja o usprawiedliwieniu">
Wspólna deklaracja o usprawiedliwieniu

Wspólna deklaracja w sprawie nauki o usprawiedliwieniu – dokument ekumeniczny podpisany w 1999, uznawany za znaczący krok w procesie pokonywania rozbieżności w zakresie nauki o usprawiedliwieniu, istniejących między Kościołami zrzeszonymi w Światowej Federacji Luterańskiej i Kościołem katolickim.
Okoliczności powstania.
Dokument został wypracowany w drodze dialogu pomiędzy Światową Federacją Luterańską a Papieską Radą do spraw Popierania Jedności Chrześcijan. Dialog miał na celu przedstawienie elementów wspólnych oraz głównych rozbieżności pomiędzy katolickim a luterańskim rozumieniem nauki o usprawiedliwieniu. Ostateczny kształt "Deklaracji" wypracowano w 1997, a 31 października 1999 w Augsburgu "Deklaracja" została podpisana przez przedstawicieli Kościoła katolickiego i Światowej Federacji Luterańskiej. Zgodnie z postanowieniami deklaracji, potępienia doktrynalne Kościoła katolickiego wyrażone na Soborze Trydenckim nie dotyczą nauki luterańskiej przedstawionej w "Deklaracji", natomiast potępienia luterańskich ksiąg symbolicznych nie dotyczą przedstawionej w "Deklaracji" nauki katolickiej.
Treść.
Zgodnie z deklaracją, człowiek w odniesieniu do swego zbawienia jest zdany zupełnie na zbawczą łaskę Boga i nie ma w tym zakresie wolności. Gdy katolicy mówią, że człowiek "współdziała" podczas przygotowania usprawiedliwienia i jego przyjęcia przez wyrażenie zgody na usprawiedliwiające działanie Boga, na Bożą propozycję, to i tak widzą w takiej personalnej akceptacji działanie łaski a nie czyn człowieka wynikający z jego własnych sił.
W człowieku pozostaje pewna skłonność, zwana konkupiscencją, "która wywodzi się z grzechu i ku niemu zmierza". W konkretnym wyborze dobra a nie zła, w dobrym uczynku, nie ma zasługi człowieka. Wynika to zawsze z usprawiedliwienia i jest jego owocem.
Recepcja deklaracji.
Przyjęcie.
Po Światowej Federacji Luterańskiej i Kościele katolickim, 23 lipca 2006 "Deklaracja" została oficjalnie podpisana przez Światową Radę Metodystyczną.
5 lipca 2017 do "Deklaracji" przystąpiła Światowa Wspólnota Kościołów Reformowanych.
Odrzucenie.
"Deklaracji" nie uznają kościoły luterańskie zrzeszone w Międzynarodowej Radzie Luterańskiej i Wyznającej Konferencji Ewangelicko-Luterańskiej. Pod petycją przeciwko przyjęciu "Wspólnego oświadczenia oficjalnego Światowej Federacji Luterańskiej i Kościoła katolickiego" oraz związanej z nim "Deklaracji" podpisało się 251 europejskich (głównie niemieckich) teologów ewangelickich, m.in. Oswald Bayer, Gerhard Ebeling, Wilfried Härle i Martin Honecker.

</doc>
<doc id="1760767" url="https://pl.wikipedia.org/wiki?curid=1760767" title="Wspólna deklaracja w sprawie nauki o usprawiedliwieniu">
Wspólna deklaracja w sprawie nauki o usprawiedliwieniu



</doc>
<doc id="1760773" url="https://pl.wikipedia.org/wiki?curid=1760773" title="Inés Ayala Sender">
Inés Ayala Sender

Inés Ayala Sender (ur. 28 marca 1957 w Saragossie) – hiszpańska polityk i filolog, deputowana do Parlamentu Europejskiego VI, VII i VIII kadencji.
Życiorys.
Ukończyła filologię hiszpańską i angielską na Uniwersytecie w Saragossie. Odbyła też studia podyplomowe z zakresu zrównoważonego rozwoju. Od 1980 do 1990 wykładała na swojej macierzystej uczelni.
W 1984 została sekretarzem regionalnym sekcji kobiet w aragońskim regionie Hiszpańskiej Socjalistycznej Partii Robotniczej, funkcję tę pełniła przez rok. Od 1989 do 1994 zajmowała kierownicze stanowiska w Powszechnym Związku Robotników. W latach 90. była ekspertem ds. przeciwdziałania wykluczeniu w Europejskim Komitecie Ekonomiczno-Społecznym, w 1997 została doradcą politycznym grupy socjalistycznej w Europarlamencie.
W 2004 z listy PSOE uzyskała mandat posłanki do Parlamentu Europejskiego. W wyborach w 2009 skutecznie ubiegała się o reelekcję. W VII kadencji przystąpiła do grupy Postępowego Sojuszu Socjalistów i Demokratów oraz do Komisji Kontroli Budżetowej i Komisji Transportu i Turystyki. W 2014 została wybrana do Europarlamentu na kolejną kadencję.

</doc>
<doc id="1760774" url="https://pl.wikipedia.org/wiki?curid=1760774" title="Herb Lipna">
Herb Lipna

Herb Lipna – jeden z symboli miasta Lipno w postaci herbu ustanowiony przez radę miejską 17 września 2014 r.
Wygląd i symbolika.
Herb przedstawia na srebrnej tarczy herbowej czerwoną bramę o dwóch wieżach z krenelażem i spiczastymi czarnymi dachami, zakończonymi czarnymi kulami. Każda wieża posiada wysokie okno łukowe. Brama o otwartych złotych wrotach z częściowo opuszczoną kratą (broną). Na murze z krenelażem łączącym wieże, zielona korona drzewa lipowego o siedmiu konarach zakończonych jednym liściem każda.

</doc>
<doc id="1760776" url="https://pl.wikipedia.org/wiki?curid=1760776" title="Cryonics Institute">
Cryonics Institute

Cryonics Institute (CI) – korporacja non-profit świadcząca usługi w dziedzinie krioniki, działająca na zasadach członkostwa. CI znajduje się w Clinton Township w stanie Michigan w Stanach Zjednoczonych.
Zgodnie ze stanem na dzień 1 września 2012 roku, w kriostazie w CI znajduje się 112 ciał ludzkich, 91 zwierząt domowych oraz 187 próbek ludzkiego DNA i 57 próbek DNA zwierząt domowych przechowywanych w ciekłym azocie.
Historia.
Cryonics Institute (CI) został założony 4 kwietnia 1976 roku przez czterech mieszkańców stanu Michigan: R.C. Davisa, Roberta C.W. Ettingera, Mae A. Junod i Waltera E. Runkela. Za „ojca krioniki” uważany jest Robert Ettinger, autor książki "The Prospect of Immortality" (Perspektywa nieśmiertelności). Robert Ettinger był przewodniczącym CI przez ponad 25 lat, aż do września 2003 roku, kiedy to CEO został Ben Best, zaś Robert Ettinger został wiceprzewodniczącym. Robert Ettinger przeszedł na emeryturę w dniu swoich 87. urodzin w grudniu 2005 roku, ale pozostał na stanowisku członka rady nadzorczej do czasu wyborów we wrześniu 2006 roku. W lipcu 2011 roku zmarł i został poddany krioprezerwacji w CI. Przez większość lat 90. XX w. Ben Best był przewodniczącym "Cryonics Society of Canada" (CSC) i wydawcą czasopisma „Canadian Cryonics News” aż do ostatniego wydania wiosną 2000 roku. Jest w dalszym ciągu członkiem rady nadzorczej w CSC.
W 1976 roku w CI odbyła się pierwsza krioprezerwacja człowieka. W 2003 roku w artykule czasopisma „Sports Illustrated” stwierdzono, że organizacja krioniczna Alcor niewłaściwie przeprowadziła krioprezerwację gwiazdy bejsbolu Teda Williamsa. Pomimo że Cryonics Institute nie miał z tym nic wspólnego, zamieszanie w mediach skłoniło władze stanu Michigan do postawienia ultimatum względem CI, dając 6 miesięcy na wyjaśnienie. Ostatecznie władze stanu Michigan postanowiły licencjonować i uznać Cryonics Institute za cmentarz.
Immortalist Society (Stowarzyszenie Nieśmiertelnych) to blisko związana organizacja edukacyjna, założona także przez Roberta Ettingera. Posiada fundusz badawczy oraz wydaje dwumiesięcznik „Long Life: Longevity through Technology” (Długie życie: Długowieczność poprzez technologię) (dawniej „The Immortalist”). Jego treść to wydarzenia w Cryonics Institute oraz informacje związane z krioniką i przedłużaniem życia.
Organizacja.
Cryonics Institute ma 12 członków w radzie nadzorczej, z których czterech jest wybieranych przez członków co roku na dorocznym zjeździe ("Annual General Meeting"), zwykle odbywającym się w ostatnią niedzielę września. Rada wybiera następnie funkcjonariuszy ("Officers"): przewodniczącego, wiceprzewodniczącego, sekretarza oraz skarbnika. Wszyscy członkowie zarządu są wolontariuszami.
Wszyscy funkcjonariusze Cryonics Institute są również członkami rady nadzorczej ("Directors").
Procedury techniczne.
Przez większość swojej historii Cryonics Institute dokonywał perfuzji pacjentów krioprotektantem na bazie glicerolu. W 2000 roku zatrudniono kriobiologa, Jurija Piczugina, Ph.D., który przeprowadził badania na fragmentach hipokampu ("Hippocampal Slice Cryopreservation Project" – HSCP). Projekt HSCP miał na celu witryfikację fragmentów hipokampu w mózgu szczurów poprzez ochłodzenie do –130 °C, ponowne ogrzanie i sprawdzenie ich żywotności. Rezultaty opublikowano w kwietniowym numerze czasopisma "Cryobiology" ("Kriobiologia") z 2006.
Dr Piczugin wynalazł w Cryonics Institute substancję do witryfikacji doskonalszą niż glicerol pod względem zapobiegania tworzeniu się lodu. Środka tego po raz pierwszy użyto w 2004 i na początku 2005 roku przy krioprezerwacji dwóch psów należących do członków Instytutu. Pierwszemu człowiekowi zaaplikowano substancję witryfikującą w lecie 2005 roku. Zastosowano wówczas nową procedurę polegającą na witryfikowaniu głowy połączonej z ciałem, które zostało zamrożone bez żadnych krioprotektantów. W lutym 2007 roku Cryonics Institute zaprzestał starań o opatentowanie swej mieszanki witryfikującej i ujawnił jej skład, aby zapobiec sytuacji, że ktoś inny zabroniłby jej używania w CI. Dr Pichugin zakończył pracę w Cryonics Institute w grudniu 2007 roku.
W lecie 2005 roku Cryonics Institute otrzymał kilka wykonanych na zamówienie, sterowanych komputerowo pojemników do ochładzania ciał ("cooling boxes"). Oprogramowanie LabVIEW umożliwiło kontrolowane ochładzanie aż do temperatury –192 °C (–313 °F). Wyposażenie to było konieczne do właściwej witryfikacji, ponieważ ochładzanie powinno być jak najszybsze przed osiągnięciem temperatury twardnienia substancji witryfikującej (ok. –125 °C), ale bardzo powolne poniżej tej temperatury, aby zredukować pęknięcia związane ze stresem termicznym.
Zamiast w klasycznych naczyniach Dewara ([djụ:əra]), Cryonics Institute przechowuje pacjentów w dużych termosach próżniowych z włókna szklanego i żywicy wypełnionych ciekłym azotem, zwanych w CI „kriostatami” ("cryostats"). Pierwsze tego typu dewary zbudował własnoręcznie "Facilities Manager" Andy Zawacki, ale obecnie są robione na zamówienie przez zewnętrznego producenta. Koszty ciekłego azotu w najnowszych i najbardziej wydajnych kriostatach plasują się poniżej 100 dolarów na pacjenta rocznie (maj 2006). Redukcję kosztów znacząco wspomaga stosowanie cysterny z ciekłym azotem o pojemności 3000 galonów (ok. 11 356 litrów).
Statystyki.
Na dzień 1 września 2012, CI ma 1033 członków, z których 501 ma ufundowane kontrakty na krioprezerwację po stwierdzeniu zgonu. 130 spośród tych ostatnich ma podpisane kontrakty z Suspended Animation, Inc. na "standby" (czuwanie przy umierającym), stabilizację i transport ciała.
Koszty.
Usługi dostępne są głównie dla członków Cryonics Institute. Członkiem Cryonics Institute trzeba zostać za życia.
W przeciwieństwie do innych organizacji krionicznych, Cryonics Institute oferuje swoim członkom wyłącznie przechowywanie całego ciała, nie samych głów.
Każdy może zostać dożywotnim członkiem CI po wypełnieniu kwestionariusza członkowskiego i uiszczeniu składki 1250 dolarów – albo, po wpłaceniu 75 dolarów wpisowego, opłacać roczną składkę członkowską (120 dolarów) lub składkę kwartalną (35 dolarów).
Korzyść dożywotniego członkostwa polega na możliwości przechowania ciała w ciekłym azocie za 28 000 dolarów, podczas gdy cena dla członków opłacających składkę co roku lub kwartalnie wynosi 35 000 dolarów. CI nie podniósł ceny 28 000 dolarów ani składki 1250 dolarów od swojego powstania w 1976 roku.
Podstawowe opłaty 28 000/35 000 dolarów za krioprezerwację nie zawierają opłat za pogotowie ("standby") i transport ciała. Członkowie CI mieszkający poza stanem Michigan muszą zapewnić dodatkowe fundusze na przygotowanie ciała do wysyłki i wysyłkę, czym zwykle zajmuje się zakład pogrzebowy. Profesjonalne usługi pogotowia i transportu dla krioników w USA oferuje firma "Suspended Animation, Inc." z Florydy. Transportem pacjentów z terenu Europy zajmuje się zakład pogrzebowy z Anglii, również za osobną opłatą.
Powyższe koszty najczęściej opłaca się z polisy ubezpieczeniowej na życie. Suma ubezpieczenia powinna obejmować koszt krioprezerwacji wymagany przez Cryonics Institute oraz koszt transportu zwłok i ewentualnego pogotowia, plus dodatkowe fundusze na wszelki wypadek (poza USA choćby np. na wypadek zmiany kursu dolara). Uposażonym polisy czyni się Cryonics Institute. Po śmierci suma ubezpieczenia wypłacana jest Cryonics Institute, który rozlicza się z firmami, jakie współpracowały przy danym pacjencie.
Koszty członkostwa należy pokryć we własnym zakresie (nie jest to możliwe poprzez polisę ubezpieczeniową).

</doc>
<doc id="1760777" url="https://pl.wikipedia.org/wiki?curid=1760777" title="Krzewina (strumień)">
Krzewina (strumień)

Krzewina – strumień w północno-zachodniej Polsce, w województwie zachodniopomorskim w granicach administracyjnych Szczecina o długości ok. 0,7 km.
Niewielki strumień bierze swój początek na północny wschód od stawu Dzicze Oko w Parku Leśnym Arkońskim. Krzewina płynie w kierunku zachodnim, po przepłynięciu ok. 0,5 km zmienia bieg pod kątem prostym na południe i uchodzi do Jasmundzkiej Strugi.

</doc>
<doc id="1760780" url="https://pl.wikipedia.org/wiki?curid=1760780" title="Stara Synagoga">
Stara Synagoga



</doc>
<doc id="1760781" url="https://pl.wikipedia.org/wiki?curid=1760781" title="Cmentarz żydowski w Janowcu Wielkopolskim">
Cmentarz żydowski w Janowcu Wielkopolskim

Cmentarz żydowski w Janowcu Wielkopolskim – kirkut został założony w końcu XIX wieku. Mieści się przy ulicy Nowej. W czasie okupacji hitlerowskiej nekropolia uległa dewastacji i zniszczeniu. Nie zachowały się na niej żadne nagrobki. O istnieniu kirkutu przypomina pomnik. Cmentarz ma powierzchnię 0,28 ha.

</doc>
<doc id="1760782" url="https://pl.wikipedia.org/wiki?curid=1760782" title="Antolín Sánchez Presedo">
Antolín Sánchez Presedo

Antolín Sánchez Presed (ur. 5 kwietnia 1955 w Betanzos) – hiszpański polityk, prawnik i urzędnik państwowy, deputowany do Parlamentu Europejskiego VI i VII kadencji.
Życiorys.
Ukończył w 1977 prawo na Uniwersytecie w Santiago de Compostela. Odbył studia podyplomowe m.in. z zakresu integracji europejskiej. W 1978 uzyskał uprawnienia adwokackie.
Od 1982 do 1994 zasiadał w komitecie federalnym Hiszpańskiej Socjalistycznej Partii Robotniczej. Od 1985 był jednocześnie sekretarzem generalnym wchodzącej w skład PSOE Partii Socjalistycznej Galicji. Od 1983 do 1985 sprawował mandat posła do parlamentu Galicji. W latach 1983–1985 był burmistrzem Betanzos, a w okresie 1987–1990 regionalnym ministrem ds. planowania przestrzennego i robót publicznych.
W 2004 z listy PSOE uzyskał mandat posła do Parlamentu Europejskiego. W wyborach w 2009 skutecznie ubiegał się o reelekcję. W VII kadencji przystąpił do grupy Postępowego Sojuszu Socjalistów i Demokratów oraz do Komisji Gospodarczej i Monetarnej.

</doc>
<doc id="1760785" url="https://pl.wikipedia.org/wiki?curid=1760785" title="Aktywatory układu fibrynolicznego">
Aktywatory układu fibrynolicznego



</doc>
<doc id="1760793" url="https://pl.wikipedia.org/wiki?curid=1760793" title="Parafia Zaśnięcia Matki Bożej w Wilnie">
Parafia Zaśnięcia Matki Bożej w Wilnie

Parafia Zaśnięcia Matki Bożej – prawosławna parafia katedralna w Wilnie, w eparchii wileńskiej i litewskiej.
Powołana po ponownym przejęciu przez prawosławnych soboru Zaśnięcia Matki Bożej w Wilnie w 1865. Działała do wejścia Armii Czerwonej na Litwę w 1940. Ponownie zarejestrowana po II wojnie światowej w 1948, wówczas należały do niej 424 osoby. 
W 2012 r. z parafii Zaśnięcia Matki Bożej wydzielono parafię św. Paraskiewy.

</doc>
<doc id="1760795" url="https://pl.wikipedia.org/wiki?curid=1760795" title="Stowarzyszenie „Dom Warmiński”">
Stowarzyszenie „Dom Warmiński”

Stowarzyszenie „Dom Warmiński” – ogólnopolska organizacja powołana do życia w 2006, mająca na głównym celu odnowę i popularyzację regionalnej tożsamości Warmii i promocję turystyki jako źródła rozwoju ekonomicznego regionu. Stowarzyszenie ma swoją siedzibę w historycznej stolicy Warmii – Lidzbarku Warmińskim. 
Stowarzyszenie jest inicjatywą warmińskich powiatów zajmujących terytorium historycznej Warmii: olsztyńskiego, lidzbarskiego i braniewskiego. Aktualnie zrzesza osoby fizyczne i liczne osoby prawne (w tym samorządy i instytucje), których działalność jest związana z turystyką na terenie Warmii. Prowadzi projekty autorskie oraz organizuje szereg imprez promujących region.
Idea i cele.
Według statutu stowarzyszenia głównym celem "Domu Warmińskiego" jest promowanie Warmii jako regionu atrakcyjnego turystycznie oraz docelowo poprawa sytuacji ekonomicznej gmin, powiatów i mieszkańców historycznej Warmii. Stowarzyszenie popularyzuje także odmienną tożsamość, krajobraz i dziedzictwo kulturowe regionu. Podnosi i wspiera integrację jednostek samorządu terytorialnego w celu ich lepszej współpracy. Ponadto inicjuje rozwój oferty turystycznej Warmii, podnosi umiejętności osób związanych z branżą turystyczną, wspomaga rozwój drobnej przedsiębiorczości, wspiera działalność wspólnot i społeczności lokalnych, wpływa na rozwój edukacji, kultury, sztuki oraz ochrony dóbr kultur i tradycji.
Działalność ogólna.
Stowarzyszenie swoje cele realizuje poprzez liczne inicjatywy, jak: inicjowanie i koordynowanie działań inwestycyjnych samorządów mających na celu rozbudowę infrastruktury turystycznej, wnioskowanie o projekty dofinansowywane przez Unię Europejską w zakresie turystyki i ochrony środowiska Warmii, działania na rzecz rozwoju i promocji regionalnych produktów turystycznych, prowadzenie badań i analiz marketingowych dla potrzeb gospodarki turystycznej, organizacja szkoleń osób związanych z sektorem turystycznym jak i inicjowanie dziennikarskich wizyt studyjnych oraz organizacja imprez i targów turystycznych. Stowarzyszenie prowadzi również działania mające na celu popularyzacje regionu i jego dziedzictwa poprzez liczne publikacje w wydawnictwach i informatorach turystycznych. 
Stowarzyszenie ustanowiło również honorowy tytuł „Przyjaciela Warmii”, który jest przyznawany osobom, bądź instytucjom, które swoimi działaniami przyczyniają się do rozwoju regionu Warmii. Osoby uhonorowane tym tytułem otrzymują odlaną w brązie statuetkę Copernicus, przedstawiającą Mikołaja Kopernika.
Członkowie stowarzyszenia są często komentatorami eksperckimi życia kulturalnego regionu. Udzielali się w takich sprawach jak: powtórny pochówek Mikołaja Kopernika, ustanowienie herbu dla powiatu olsztyńskiego czy nadanie tytułu tytuł doktora Honoris Causa przez Uniwersytet warmińsko-mazurski. Niektórzy także publikują książki czy piastują inne znaczące publicznie stanowiska.
Projekty i inicjatywy zrealizowane bądź będące w trakcie realizacji.
Stowarzyszenie „Dom Warmiński” prowadzi, działający od 2004, regionalny portal internetowy "Dom Warmiński", który zawiera licznie informacje o regionie. na jego bazie wydano multimedialny „Przewodnik Warmiński”, który służy także jako materiał promocyjny dla lokalnych samorządów. Jest to kolekcja 8 płyt CD z których każda reprezentuje inny temat: Kaplice i kościoły południowej Warmii, Kapliczki i krzyże południowej Warmii, Kapliczki i krzyże na Warmii, Wieś warmińska, Witraże na Warmii, Warmia nieznana oraz dwa szlaki- Kajakiem po Warmii i Rowerem wzdłuż Szlaku Kopernika. Stowarzyszenie wydało również przewodnik opisujący historię i dziedzictwo 12 miast Warmii- "Warmiński Zodiak".
"Dom Warmiński” był jednym z organizatorów przywrócenia tradycji Traktu biskupiego w Bałdach i uczynienia z niego atrakcji turystycznej. Jest to otwarta w 2006, 1200 metrowa ścieżka edukacyjna- odcinek zachowanego historycznego szlaku. Rozpoczyna się bramą-symbolicznymi „Wrotami Warmii”, obok której stoją tablice informacyjne z historią Warmii oraz traktu, a przy każdym drzewie tablica poświęcona jednemu z 51 biskupów warmińskich. Tradycja ta sięga pierwszych biskupów warmińskich, którzy w tym miejscu wjeżdżali uroczyście do swojej nowej diecezji. Ponadto stowarzyszenie utworzyło i profesjonalnie oznakowało ponad 200 km pieszych i rowerowych szlaków turystycznych, m.in. szlak Napoleona (39 km szlak pieszy śladami kampanii Napoleona z 1807) i szlak architektury warmińskiej. 
Również w 2006 odbyła się prezentacja działalności stowarzyszenia w obwodzie kaliningradzkim. Na terenie konsulatu RP w Kaliningradzie stowarzyszenie zaprezentowało stronie rosyjskiej region i jego dziedzictwo. 
„Dom Warmiński” współpracuje także z uczelniami wyższymi z regionu. Efektem jest współpraca z Wyższą Szkołą Zawodową „Wszechnica Warmińska” oraz Uniwersytetem warmińsko-mazurskim. Wszechnica Warmińska wspiera naukowo stowarzyszenie oraz przeprowadza tematyczne seminaria podczas imprez organizowanych przez stowarzyszenie. W 2007 roku współpraca zaowocowała wydaniem, nakładem uczelni, książki z cyklu Tożsamość Współczesnej Warmii- "„Dom Warmiński” jako markowy produkt rynkowy". Natomiast wraz z Uniwersytetem Warmińsko-Mazurskim „Dom Warmiński” przeprowadził dwa znaczące projekty. Pierwszym jest opracowanie, przy współudziale starostwa powiatowego w Olsztynie, projektu „Warmińska droga krajobrazowa”. W jego ramach przeprowadzono badania oraz przedstawiono koncepcję dróg powiatowych na Warmii z zachowaniem dziedzictwa tzw. „alei krajobrazowych” wzdłuż jezdni. Drugim z kolei jest wspólne z Uniwersytetem warmińsko-mazurskim opisanie architektonicznie ponad 40 wsi warmińskich, dla których często projekt ten jest podstawą do sporządzania zagospodarowania przestrzeni wiejskich. 
Dzięki stowarzyszeniu i zebranym przez nie środków finansowych przeprowadzono także remont zamku krzyżackiego w Olsztynku oraz wybudowano przystań dla żeglarzy w Barczewie. 
Aktualnie stowarzyszenie jest także zaangażowane w projekt utworzenie szlaku kajakowego na rzece Łynie. We współpracy z powiatami przez które przebiega rzeka (Olsztyn, powiat olsztyński, lidzbarski, bartoszycki) buduje się niezbędną infrastrukturę: oznaczenia szlaku, sanitariaty czy stanice kajakowe. Projekt będzie realizowany przez porozumienie samorządów oraz partnerstwie licznych organizacji, jak PTTK, przy finansowym wsparciu środków unijnych z Regionalnego Programu Operacyjnego.
W czerwcu 2009 „Dom Warmiński”, w ramach działania Promocja województwa i jego oferty turystycznej Regionalnego Programu Operacyjnego Warmia i Mazury na lata 2007-2013, pozyskał dofinansowanie środkami publicznymi na nowe projekty. Są to: „Dom Warmiński- Integracja różnych narodowości na terenie Warmii”, „Dom Warmiński- Zdrowotne aspekty rekreacji poprzez propagowanie aktywnych form wypoczynku na terenie Warmii” oraz „Dom Warmiński – Śladami historycznej Warmii”, które łącznie otrzymają dofinansowanie o kwocie ponad 1,6 mln zł.
„Ratujemy Warmińskie Kapliczki”.
Projekt „Ratujemy Warmińskie Kapliczki”, realizowany jest od 2003 wspólnie z władzami powiatu olsztyńskiego. Jego celem jest odnowienie i konserwacja zabytkowych kapliczek, znajdujących się na terenie powiatu olsztyńskiego. Naczelną zasadą projektu jest przywrócenie wartości historycznych oraz pierwotnego stanu kapliczki i jej otoczenia. Projekt finansowany jest m.in. ze środków powiatowych oraz z budżetu Wspólnoty Byłych Mieszkańców Powiatu Olsztyńskiego w Niemczech. W projekcie uczestniczyły lub uczestniczą gminy: Barczewo, Biskupiec, Dobre Miasto, Dywity, Gietrzwałd, Jeziorany, Jonkowo, Purda, Stawiguda. Na swojej stronie internetowej stowarzyszenie prowadzi także interaktywną mapę inwentaryzującą warmińskie kapliczki.
„Dom Warmiński - Turystyczne odkrywanie Warmii”.
Projekt „Dom Warmiński - Turystyczne odkrywanie Warmii” jest inicjatywą samorządów założycielskich stowarzyszenia, którego celem jest promowanie turystyki i kultury Warmii. Projekt w 75% finansowany jest ze środków Zintegrowanego Programu Operacyjnego Rozwoju Regionalnego (w 2008 starosta powiatu olsztyńskiego zawarł umowę z wojewodą warmińsko-mazurskim o finansowaniu projektu także ze środków Europejskiego Funduszu Rozwoju Regionalnego), a w 25% ze środków własnych beneficjentów. W ramach projektu finansowano wiele imprez, targów, sympozjów czy konferencji, a do największych należą: 
Ponadto stowarzyszenie w ramach projektu zorganizowało również: Konferencję Turystyczne Perspektywy Warmii, Muzyczne Łosiery (koncerty muzyki chóralnej), Warmiński Rodzinny Rajd Rowerowy, Międzynarodowe Warmińskie Spotkania Twórcze, Konkurs fotograficzny Turystyczne odkrywanie Warmii czy Kolędy 4 kultur (impreza poświęcona kulturom zamieszkującym region). 
Także w ramach projektu, w 2007 wyprodukowano pierwszy filmowy spot reklamujący Warmię. Była to reklama emitowana w TVP Mazowsze ukazująca charakterystykę regionu i mająca na celu przybliżenie oferty turystycznej regionu.

</doc>
<doc id="1760796" url="https://pl.wikipedia.org/wiki?curid=1760796" title="Cmentarz żydowski w Kowalewie Pomorskim">
Cmentarz żydowski w Kowalewie Pomorskim

Cmentarz żydowski w Kowalewie Pomorskim – mieści się przy ulicy 23 Stycznia. Powstał prawdopodobnie w 1830 roku. W czasie II wojny światowej nekropolia uległa dewastacji. Obecnie nie ma na nim żadnych macew. Częściowo obszar nekropolii został zabudowany. Cmentarz ma powierzchnię 0,09 ha.

</doc>
<doc id="1760798" url="https://pl.wikipedia.org/wiki?curid=1760798" title="Jan Pryziński">
Jan Pryziński

Jan Janusz Pryziński (ur. 21 czerwca 1879 w Tarnowie, zm. 6 lutego 1959 w Komorowie) – oficer Legionów Polskich, pułkownik dyplomowany kawalerii Wojska Polskiego.
Życiorys.
Jan Janusz Pryziński urodził się 21 czerwca 1879 w rodzinie Leona i Elżbiety z d. Heller. Był absolwentem I Gimnazjum w Tarnowie (1899) i studiów na Wydziale Filozoficznym Uniwersytetu Jagiellońskiego (1905). od 1902 do 1914 był nauczycielem w c. k. Gimnazjum Realnego (IV.) w Krakowie, od 1912 organizatorem i instruktorem Polskich Drużyn Strzeleckich w Krakowie. 
Po wybuchu I wojny światowej walczył od 16 sierpnia 1914 w Legionach Polskich. Był dowódcą plutonu w 3 szwadronie kawalerii II Brygady Legionów, a w czerwcu 1915 dowódcą 6 szwadronu 2 pułku ułanów. w 1917 dowódca polowego szpitala koni a następnie szef 1 szwadronu w 2 pułku ułanów. 21 lutego 1918 wraz z pułkiem został internowany i przewieziony do Włoch, skąd następnie uciekł 10 lipca. 
Od listopada 1918 w szeregach odrodzonego Wojska Polskiego. Podczas walk w obronie Śląska Cieszyńskiego pełnił funkcję szefa 4 szwadronu 2 pułku szwoleżerów.
W 1920, w czasie wojny z bolszewikami był szefem sztabu 6 Dywizji Piechoty.
„22 V 1920 w nocy przeprowadził baon szturmowy dywizji na wyznaczone pozycje w rejonie wsi Kalita na wsch. od Duniłowicz, ratując I baon 12 pp odcięty od reszty 6 DP. Za czyn ten został odznaczony Orderem Virtuti Militari”.
Brał udział w III powstaniu śląskim. W latach 1922–1923 był słuchaczem Kursu Doszkolenia Wyższej Szkoły Wojennej w Warszawie. Z dniem 15 października 1923, po ukończeniu kursu i uzyskaniu dyplomu naukowego oficera Sztabu Generalnego, przydzielony został do Dowództwa Okręgu Korpusu Nr VI we Lwowie, na stanowisko zastępcy szefa sztabu. W listopadzie 1924 przeniesiony został do Inspektoratu Armii Nr V na stanowisko I referenta, pozostając oficerem nadetatowym 2 pułku szwoleżerów. 21 czerwca 1926 przeniesiony w stan spoczynku. 23 maja 1927 został przeniesiony z byłego Inspektoratu Armii Nr V do 9 pułku ułanów w Trembowli na stanowisko dowódcy. 28 stycznia 1928 roku został przeniesiony do kadry oficerów kawalerii z równoczesnym oddaniem do dyspozycji Ministra Spraw Wewnętrznych. Z dniem 30 czerwca 1928 przeniesiony został w stan nieczynny na okres 12 miesięcy i mianowany starostą powiatu zamojskiego. Stanowisko pełnił do połowy 1932, gdy został powołany na funkcję inspektora wojewódzkiego w Urzędzie Wojewódzkim w Lublinie (jego stanowisko w Zamościu zajął mjr Leon Zamecznik). Z jego inicjatywy zbudowane zostało lotnisko Zamość-Mokre. We wrześniu 1932 został przeniesiony w stan nieczynny, w 1933 w stan spoczynku. Następnie pracował jako notariusz w Łomży (1933) i Sochaczewie (1933–1935) oraz jako pisarz hipoteczny przy Wydziale Hipotecznym Sądu Okręgowego w Łomży (1935–1939). W 1934 pozostawał na ewidencji Powiatowej Komendy Uzupełnień Warszawa Miasto III z przydziałem mobilizacyjnym do Oficerskiej Kadry Okręgowej Nr I, w grupie reklamowanych na 12 miesięcy, w stopniu pułkownika dyplomowanego ze starszeństwem z 1 stycznia 1928 i 4. lokatą na liście starszeństwa oficerów stanu spoczynku kawalerii. 
W kampanii wrześniowej w Dowództwie Frontu Południowego. 11 września kontrolował stan załóg w Stryju i Drohobyczu. W meldunku sporządzonym tego dnia do generała Rudolfa Pricha informował: "w drodze powrotnej szofer zaspany przestraszył się serii strzałów oddanych z lasu w kierunku mego wozu i począł z wozem uciekać, co spowodowało rozbicie maszyny. Jestem dość poważnie ranny i leżę w szpitalu wojennym Kurkowa 31, wobec czego w najbliższych dniach nie jestem w możliwości zameldować się do służby". Brał udział w obronie Lwowa, uniknął aresztowania przez NKWD a następnie przedostał się do Warszawy.
Po II wojnie światowej zamieszkał u syna w Komorowie. Zmarł tamże 6 lutego 1959. Pochowany został w Pęcicach.
Życie prywatne.
Był żonaty z Heleną z d. Baum. Mieli troje dzieci: Jan Bohdan (ur. 1907) był żołnierzem Polskich Sił Zbrojnych na Zachodzie, a po wojnie radcą prawnym, Krystyna Ewa vel Ewa Stojowska (1908–1996), aktorka, żołnierz Armii Krajowej, pierwsza żona Wiktora Budzyńskiego, i druga córka Aleksandra, Maria (ur. 1925).

</doc>
<doc id="1760800" url="https://pl.wikipedia.org/wiki?curid=1760800" title="Harcerski Znak Balonowy">
Harcerski Znak Balonowy

Harcerski Znak Balonowy nawiązuje do odznaki obserwatora balonowego wojsk II RP. Jest odznaką wyszkolenia balonowego członków ZHP.
Celem nadawania odznaki jest uhonorowanie wiedzy i umiejętności z zakresu baloniarstwa członków ZHP odbywających szkolenie balonowe, inspirowanie ich do pogłębiania znajomości teraźniejszości, historii i tradycji polskiego baloniarstwa.
Odznaka wykonana z metalu, przedstawia wieniec z liści lauru i dębu (barwa, wzór i symbolika jak w Krzyżu Harcerskim) oplatających kotwicę z umieszczoną na jej górnej części lilijką harcerską. Na kotwicy wsparty jest orzeł trzymający w dziobie liną łączącą wieniec i kotwicę. Lina związana jest, w dolnej części wieńca, płaskim węzłem (symbolizującym braterstwo skautowe).
Prawo nadawania odznaki i obowiązek rejestru wydanych odznak ma Kapituła Harcerskiego Znaku Balonowego przy Wydziale Specjalności Głównej Kwatery ZHP powoływana przez Naczelnika ZHP.

</doc>
<doc id="1760801" url="https://pl.wikipedia.org/wiki?curid=1760801" title="Charles Edward Beevor">
Charles Edward Beevor

Charles Edward Beevor (ur. 12 czerwca 1854 w Londynie, zm. 5 grudnia 1908 tamże) – angielski neurolog i anatom. Opisał tzw. objaw Beevora, odruch żuchwowy, a także obszar mózgu zaopatrywany przez tętnicę naczyniówkową przednią. Dyplom lekarski otrzymał w 1881.

</doc>
<doc id="1760807" url="https://pl.wikipedia.org/wiki?curid=1760807" title="Ala Makota">
Ala Makota

Ala Makota – seria książek dla młodzieży autorstwa Małgorzaty Budzyńskiej. Pisana w formie pamiętnika, zawiera codzienne zapiski z życia Ali Makoty. Dwa tomy serii sprzedały się w nakładzie ponad 40 tysięcy egzemplarzy. 
Seria.
Do roku 2011 powstało dziesięć książek. Siedem z nich wydało wydawnictwo „Świat Książki”, natomiast dwie kolejne – „Znak”. W pierwszej części narratorka jest trzynastolatką, w kolejnych dorasta, później osiąga pełnoletniość. Zaś w najnowszych książkach ("Maksymalnie ja") zapiski wracają do okresu fabularnie wcześniejszego niż "Notatnik sfrustrowanej nastolatki".
Główni bohaterowie.
Akcja serii rozgrywa się w Warszawie, gdzie mieszka również jej autorka.

</doc>
<doc id="1760808" url="https://pl.wikipedia.org/wiki?curid=1760808" title="Meczet Ahmada Ibn Tuluna">
Meczet Ahmada Ibn Tuluna

Meczet Ahmada Ibn Tuluna (arab. مسجد أحمد بن طولون) – świątynia muzułmańska w Kairze, stolicy Egiptu, w dzielnicy Al-Kata'i. Uważana za najstarszy meczet kairski zachowany w oryginalnym kształcie. Zajmuje 26 318 m², jest największym meczetem Kairu i trzecim na świecie pod względem zajmowanej powierzchni.
Historia.
Prace budowlane.
Budowę meczetu zarządził namiestnik Egiptu z ramienia Abbasydów, Ahmad Ibn Tulun, który od 868 stał się de facto władcą niezależnym od stolicy w Bagdadzie. Według relacji historyka Al-Makriziego budowę meczetu rozpoczęto w 876. Natomiast na podstawie inskrypcji pozostawionej na jednej z płyt wiadomo, że meczet ukończono w 265 roku hidżry, czyli w roku 879 ery chrześcijańskiej.
Wzgórze Dziękczynienia.
Według miejscowej tradycji to właśnie to niewielkie wzgórze, na którym wybudowano meczet, o nazwie „Wzgórze Dziękczynienia”, było miejscem lądowania biblijnej arki Noego po potopie, a nie góra Ararat.
Kairska Al-Kata'i.
Meczet był pomyślany początkowo jako centralny punkt założonej przez Tulunidów stolicy, o nazwie Al-Kata'i (ob. dzielnica Kairu), do której przenieśli się z założonego przez Amra Ibn al-Asa Al-Fustat. Pierwotnie meczet przylegał do pałacu Ibn Tuluna, z którego można się było dostać bezpośrednio do sali modlitewnej przez drzwi umieszczone w pobliżu minbaru. Po zniszczeniu osiedla Al-Kata'i na początku X w. meczet był jedynym ocalałym obiektem.
Gruntowne remonty meczetu.
Meczet kilkakrotnie poddawano generalnemu remontowi. Po raz pierwszy w 1177, na rozkaz wezyra fatymidzkiego Badra al-Dżamali, co zostało upamiętnione inskrypcją na jednej z płyt meczetu, zawierającą szyicką wersję szahady, z dodanymi pod koniec słowami: „(Wierzę, że) [...] a Ali jest namiestnikiem Boga”. Po raz ostatni meczet został odremontowany w 2004 z inicjatywy Najwyższej Rady Egiptu ds. Starożytności.
Architektura.
Na wzór Samarry.
Meczet wyraźnie wzorowano na analogicznych budowlach w Samarze, stolicy Abbasydów w latach 836–892. Centralną częścią meczetu jest dziedziniec (arab. 'sahn'), wokół którego z czterech stron biegną sklepione portyki (arab. 'riwak'), z których najrozleglejszy przylega do muru od strony „kibli”, kierunku modlitwy w stronę Mekki. Jako budulec posłużyły cegły pokryte stiukiem. Studnia z fontanną do ablucji (arab. 'sabil') mieściła się pierwotnie na obszarze między murami zewnętrznym a wewnętrznym. Pod koniec XIII w. sułtan mamelucki Ladżin (1296 – 1299) postawił nową studnię, z wysoko sklepionym dachem, pośrodku dziedzińca.
Minaret spiralny.
Nie ma zgody wśród specjalistów w sprawie daty ukończenia minaretu, który obiega z zewnątrz, spiralnie, ciąg schodów, podobnie jak w słynnym minarecie w Samarze. Według legendy Ibn Tulun wpadł na pomysł budowy tego minaretu przypadkowo: siedząc w towarzystwie swoich dygnitarzy dworskich, zaczął nie zdając sobie sprawy, że jest obserwowany, nawijać kawałek pergaminu na palec. Zapytany przez jednego z obecnych, co robi, miał odpowiedzieć zmieszany, że właśnie zaprojektował minaret.
Wiele cech architektonicznych minaretu wskazuje, że mamy do czynienia z elementem późniejszym. Przede wszystkim minaret sprawia wrażenie oderwanego od głównej bryły meczetu, co byłoby niemożliwe, gdyby wybudowano go w tym samym czasie, co meczet. Według historyka architektury, Dorisa Behrens-Abouseifa, sułtan Ladżin, który odbudował meczet w 1296, odpowiada za obecny kształt jego minaretu.
Obiekty przyległe do meczetu.
Jeszcze w średniowieczu do zewnętrznego muru meczetu dobudowano kilka domów prywatnych. Większość z nich została w 1928 zniszczona z inicjatywy Komitetu ds. Konserwacji Zabytków Arabskich, z wyjątkiem dwóch najstarszych i najlepiej zachowanych. „Dom kobiety z Krety” (arab. 'bajt al-kritlijja') oraz „Dom Amny Bint Salim” (arab. 'bajt Amna Bint Salim), stały pierwotnie oddzielnie, następnie zostały połączone przy pomocy kładki na wysokości trzeciego piętra.
Dom, do którego dostęp prowadzi przez zewnętrzne mury meczetu, jest dostępny dla turystów, jako Muzeum Gayera-Andersona, nazwane od brytyjskiego generała R.G. 'Johna' Gayera-Andersona, który mieszkał tu do 1942.
James Bond w meczecie Ibn Tuluna.
Niektóre sekwencje z filmu z serii o przygodach Jamesa Bonda „The Spy Who Loved Me” (Szpieg, który mnie kochał) (z 1977) z Rogerem Moore'em i Barbarą Bach kręcono na terenie meczetu Ahmada Ibn Tuluna oraz na terenie Muzeum Gayera-Andersona.

</doc>
<doc id="1760810" url="https://pl.wikipedia.org/wiki?curid=1760810" title="Luis Yáñez-Barnuevo García">
Luis Yáñez-Barnuevo García

Luis Yáñez-Barnuevo García (ur. 12 kwietnia 1943 w Coria del Río) – hiszpański i andaluzyjski polityk oraz lekarz, wieloletni poseł do Kortezów Generalnych, deputowany do Parlamentu Europejskiego V, VI i VII kadencji.
Życiorys.
Ukończył w 1967 studia medyczne, specjalizował się w chirurgii. W 1970 uzyskał doktorat z ginekologii, od 1974 pełnił funkcję ordynatora oddziału w Máladze.
Od połowy lat 70. zasiadał we władzach krajowych Hiszpańskiej Socjalistycznej Partii Robotniczej. M.in. w okresie 1980–1985 przewodniczył tej partii w Andaluzji. W 1991 został radnym Sewilli. Od 1977 do 2004 pełnił obowiązku posła do Kongresu Deputowanych. Przez pięć lat reprezentował krajowy parlament w Zgromadzeniu Parlamentarnym Rady Europy. W latach 1985–1991 był sekretarzem stanu ds. współpracy z Ameryką Łacińską w rządzie Felipe Gonzáleza.
W 1999 z listy PSOE uzyskał mandat posła do Parlamentu Europejskiego. W wyborach w 2004 i 2009 skutecznie ubiegał się o reelekcję. W VII kadencji przystąpił do grupy Postępowego Sojuszu Socjalistów i Demokratów, a także do Komisji Spraw Konstytucyjnych oraz Podkomisji Bezpieczeństwa i Obrony.

</doc>
<doc id="1760811" url="https://pl.wikipedia.org/wiki?curid=1760811" title="Hot (album Inny)">
Hot (album Inny)

Hot – debiutancki album rumuńskiej piosenkarki popowej Inny wydany 4 sierpnia 2009 roku w Polsce i 7 października 2009 w Rosji, dzięki wytwórniom Roton Records, Universal Music Group i Ultra Records. Album znalazł się w Polish Airplay Chart w sierpniu 2009 i Czech Album Charts w lutym 2010, debiutując kolejno na 27 i 28 pozycji. Standardowa edycja zawiera 11 piosenek, podczas gdy w Rumunii składa się ona z 14. Po dużym sukcesie „Hot”, „Love”, „Déjà Vu” i „Amazing”, „10 Minutes” został wydany jako piąty oficjalny singiel. W listopadzie 2009 z reedycji albumu „Hot” Inna wydała świąteczny singiel „I Need You for Christmas”. We Francji i Wielkiej Brytanii „Sun Is Up” został wydany jako szósty singiel z albumu, podczas gdy w innych krajach był pierwszym singlem z drugiej płyty Inny „I Am the Club Rocker”.

</doc>
<doc id="1760813" url="https://pl.wikipedia.org/wiki?curid=1760813" title="Richard Arwed Pfeifer">
Richard Arwed Pfeifer

Richard Arwed Pfeifer (ur. 21 listopada 1877 w Brand, zm. 15 marca 1957) – niemiecki lekarz neurolog, psychiatra i neuroanatom.
Życiorys.
Studiował w Lipsku i Monachium, był uczniem Paula Flechsiga.
Doktorem medycyny został w 1916 roku na podstawie dysertacji "Über den feinen Bau des ZNS eines Anencephalus". Habilitował się w 1920 po przedstawieniu pracy "Myelogenetisch-anatomische Untersuchungen über das kortikale Ende der Hörleitung". Od 1945 do 1952 kierował kliniką neurologiczną w Lipsku. Prowadził badania neuroanatomiczne przy użyciu metody mielogenetycznej, przedstawił podział angioarchitektoniczny kory mózgu.

</doc>
<doc id="1760818" url="https://pl.wikipedia.org/wiki?curid=1760818" title="Parafia św. Jana Apostoła i Ewangelisty w Oleśnicy">
Parafia św. Jana Apostoła i Ewangelisty w Oleśnicy

Parafia św. Jana Apostoła i Ewangelisty w Oleśnicy – parafia znajduje się w dekanacie Oleśnica zachód w archidiecezji wrocławskiej.
Erygowana w XIII wieku.
Grupy parafialne.
Rada Duszpasterska, Akcja Katolicka, Komitet Charytatywny, Żywy Różaniec, Straż Honorowa, Trzeci Zakon Św. Franciszka, Wspólnota Krwi Chrystusa, Krucjata Wyzwolenia Człowieka, Odnowa w Duchu Św. Ruch Światło-Życie, Grupa Modlitewna Taize, Grupa AA, Koło Przyjaciół Radia Maryja, Dzieci Maryi, Schola, Koło Misyjne Dzieci, Eucharystyczny Ruch Młodych, Rycerstwo Niepokalanej, Liturgiczna Służba Ołtarza, Lektorzy, Ministranci, Krąg Biblijny, Kościół Domowy, Papieskie Dzieło Misyjne Dzieci, Poradnia Rodzinna, Parafialny Oddział Caritas Archidiecezji Wrocławskiej, Parafialny Klub Sportowy, Ruch Duchowej Adopcji

</doc>
<doc id="1760827" url="https://pl.wikipedia.org/wiki?curid=1760827" title="Parafia Najświętszej Maryi Panny Matki Miłosierdzia w Oleśnicy">
Parafia Najświętszej Maryi Panny Matki Miłosierdzia w Oleśnicy

 
Parafia Najświętszej Maryi Panny Matki Miłosierdzia w Oleśnicy – znajduje się w dekanacie Oleśnica wschód w archidiecezji wrocławskiej. Jej proboszczem jest ks. Mariusz Bąkowski. Obsługiwana przez kapłanów archidiecezjalnych. Erygowana w 1990. Mieści się przy ulicy Wileńskiej.

</doc>
<doc id="1760832" url="https://pl.wikipedia.org/wiki?curid=1760832" title="IMM">
IMM



</doc>
<doc id="1760833" url="https://pl.wikipedia.org/wiki?curid=1760833" title="James Lewin">
James Lewin

James Lewin (ur. 28 października 1887 w Berlinie, zm. 31 grudnia 1937 w Czelabińsku) – niemiecki lekarz neurolog.
Jego rodzicami byli Nathan Lewin (1852–1909) i Agathe z domu Wedel (1853–1904). Uczył się najpierw w Sophien-Gymnasium w Berlinie, od 1907 studiował filozofię na Uniwersytecie Fryderyka Wilhelma w Berlinie. Tytuł doktora filozofii otrzymał w 1912 na podstawie dysertacji "Die Lehre von den Ideen bei Malebranche". W tym samym roku rozpoczął studia medyczne na Uniwersytecie w Lipsku, gdzie jego nauczycielem był Paul Flechsig. Po otrzymaniu tytułu doktora medycyny w 1917 został asystentem Siemerlinga w klinice psychiatrycznej w Kilonii. Od 1920 praktykował w Berlinie. W 1933 emigrował do Paryża, gdzie otworzył sklep akwarystyczny. W 1936 emigrował do Rosji. Podjął pracę w Instytucie Psychiatrii i Neuropatologii Kramera. W następnym roku został aresztowany przez NKWD, oskarżony o szpiegostwo i rozstrzelany. W 2005 roku rehabilitowany.

</doc>
<doc id="1760835" url="https://pl.wikipedia.org/wiki?curid=1760835" title="Parafia św. Mikołaja w Janowcu Wielkopolskim">
Parafia św. Mikołaja w Janowcu Wielkopolskim

Parafia św. Mikołaja w Janowcu Wielkopolskim jest jedną z 7 parafii leżącą w granicach dekanatu rogowskiego. Kościół parafialny zbudowany w 1840 roku w stylu późnoklasycystycznym, rozbudowany w latach 1922-1924 o transept, wieżę i apsydę. Mieści się przy Placu Wolności. 
Rys historyczny.
Parafia powstała w 1292. Pierwszy, drewniany kościół parafialny został utworzony i rozbudowany przez rodzinę Zarembów w 1295. Obecna forma późnoklasycystyczna pochodzi z 1840 roku. 
Dokumenty.
Księgi metrykalne: 

</doc>
<doc id="1760837" url="https://pl.wikipedia.org/wiki?curid=1760837" title="Chada">
Chada

Chada, właśc. Tomasz Chada (ur. 24 sierpnia 1978 w Warszawie, zm. 18 marca 2018 w Rybniku) – polski raper i autor tekstów. Przedstawiciel wrocławskiej sceny hip-hopowej. Reprezentował nurt ulicznego rapu, początkowo będąc związanym z grupą muzyczną Molesta Ewenement.
Życiorys.
W 2009 ukazała się debiutancka płyta rapera zatytułowana "Proceder". Wydawnictwo przyniosło wzrost zainteresowania twórczością rapera oraz pozytywne recenzje krytyków muzycznych.
Kariera muzyczna.
W marcu 2011 ukazała się reedycja albumu "Proceder" pod nazwą "Proceder Plus" z dodatkowym utworem „Nie jestem tu od wczoraj”, do którego powstał teledysk oraz remiks do utworu „Obrachunek moralny”. 27 maja 2011 ukazał się drugi studyjny album pt. "WGW". Na płycie znalazło się 19 premierowych utworów oraz dwa remiksy. Nagrania były promowane teledyskiem do utworu „Rap najlepszej marki” z gościnnym udziałem rapera Małolata. Kolejny teledysk został zrealizowany do utworu „Na tych osiedlach 2”. Z kolei jako trzeci teledysk ukazała się piosenka „Czemu?” z gościnnym udziałem Eldo.
Jesienią 2011, Tomasz Chada ogłosił, że rozpoczął pracę nad kolejnym, trzecim solowym albumem pt. "Jeden z Was". W tym samym roku, w warszawskim studiu eReM Studio nagrany został utwór pt. „Sześciogwiazdkowy skurwiel”, który był kontynuacją nagrania z albumu "WGW". Podobnie jak w pierwowzorze, tak i w tej części gościnnie pojawili się Diox i Hades z HiFi Bandy. 29 października opublikowano teledysk do tej piosenki. 10 kwietnia 2012 r. wydano promocyjny utwór pt. „Kartki i myśli”, promujący nadchodzący album. Powstał do niego klip. Dziesięć dni później został opublikowany utwór tytułowy promujący trzeci album solowy rapera. W utworze oprócz Chady wystąpili Sokół i piosenkarz Kay.
W 2009 kilka dni przed premierą solowego albumu Chady, zatytułowanego "Proceder", sąd odwiesił ciążący na Chadzie wyrok 22 miesięcy pozbawienia wolności w zawieszeniu. Wkrótce potem raper został osadzony w zakładzie karnym w Bydgoszczy. Wytwórnia Step Records wystosowała w tej sprawie oficjalne oświadczenie, informujące słuchaczy o zaistniałej sytuacji. Z powodu aresztowania Chady nie odbyły się planowane zdjęcia do dwóch teledysków. Solowy album rapera był promowany piosenkami „Na tych osiedlach”, „Nie byłoby tematu”, „Czas rozliczeń” oraz „Chada puszcza w miasto solo”. Debiut spotkał się z dużym entuzjazmem fanów oraz recenzentów. Latem 2010 raper został zwolniony z zakładu karnego.
Kara więzienia.
Od czerwca 2012 w Grodkowie odbywał wyrok trzech lat pozbawienia wolności. Raper został skazany za napaść i pobicie. W międzyczasie zapadł wyrok w sprawie "za kradzież oraz posłużenie się dokumentem innej osoby, "za co skazany został na kolejne dwa lata. Korzystając z przepustek w odbywaniu kary w zakładzie karnym, rozpoczął pracę nad kolejną płytą. 24 grudnia 2013 został udostępniony singel pt. „Syn Bogdana” z albumu pod tym samym tytułem, którego premiera odbyła się 25 kwietnia 2014. W grudniu 2013 nie wrócił z przepustki do zakładu karnego. W lipcu 2014 sąd wydał list gończy w celu doprowadzenia 36-latka do miejsca odbywania kary. W lutym 2015 raper został zatrzymany w okolicach Żywca i doprowadzony do zakładu karnego. Zatrzymano go pod zarzutem kierowania pojazdem pod wpływem alkoholu i zniszczenia mienia. 9 sierpnia 2017 skończył odbywanie kary.
Śmierć.
14 marca 2018 raper wyskoczył z okna na trzecim piętrze budynku i z urazem kręgosłupa został przewieziony na oddział ortopedyczny szpitala w Mysłowicach. Dzień później władze wytwórni Step Records podały, że trasa koncertowa „Recydywista Tour” została odwołana, ponieważ Chada znalazł się w szpitalu. 18 marca, z powodu agresywnego zachowania, został przewieziony do szpitala psychiatrycznego w Rybniku, w którym zmarł na izbie przyjęć w trakcie badań. Prokuratura Okręgowa w Gliwicach tego samego dnia wszczęła w sprawie śmierci rapera śledztwo.
Został pochowany we wtorek 27 marca 2018 na cmentarzu w podwarszawskim Józefowie. Mszę pogrzebową odprawił ksiądz Jakub Bartczak, także raper.
Upamiętnienie.
15 listopada 2019 miała miejsce premiera filmu "Proceder" o życiu Chady. W tym samym czasie wytwórnia Step Records wydała dwupłytową składankę z muzyką do tego filmu "Proceder: Żyj aż do bólu", która uzyskała status złotej płyty

</doc>
<doc id="1760840" url="https://pl.wikipedia.org/wiki?curid=1760840" title="Richard Arwed Pfeiffer">
Richard Arwed Pfeiffer



</doc>
<doc id="1760842" url="https://pl.wikipedia.org/wiki?curid=1760842" title="Marie Ljalková">
Marie Ljalková

Marie Ljalková-Lastovecká (ur. 3 grudnia 1920 w Horodence, zm. 7 listopada 2011 w Brnie) – czeska snajperka, strzelec wyborowy Armii Czerwonej.
Ljalková (de domo Petrušáková) urodziła się w Horodence, w rodzinie wołyńskich Czechów. Straciła rodziców w wieku 12 lat, po czym zamieszkała razem z ciotką w Stanisławowie. Poznała tam swojego pierwszego męża, Michała Ljalko.
Po niemieckiej agresji na ZSRR, Ljalková w marcu 1942, w wieku 21 lat, dołączyła do 1 Czechosłowackiego Samodzielnego Batalionu Polowego jako ochotniczka. W Buzułuku ukończyła trzymiesięczny kurs na snajpera.
Chrzest bojowy przeszła podczas trzydniowej bitwy o Sokołowo (8–11 marca 1943), gdzie zastrzeliła siedmiu niemieckich żołnierzy. Została potem instruktorem snajperskim w piechocie radzieckiej i czechosłowackiej, a także częściowo służyła jako kierowca ambulansu.
Ljalková podczas wojny zabiła 30 wrogów. Została odznaczona Orderem Czerwonej Gwiazdy i Krzyżem Wojennym Czechosłowackim 1939.
Po wojnie Ljalková studiowała medycynę. Jako lekarz wojskowy pracowała w Ołomuńcu i Głównym Szpitalu Wojskowym w Pradze. Po przeprowadzce do Brna poznała Václava Lastovecký'ego, który został jej drugim mężem. Została awansowana do rangi pułkownika, lecz ze względu na stan zdrowotny opuściła armię i zaczęła pracować jako przewodnik turystyczny dla turystów rosyjskojęzycznych.
Mieszkała w Brnie.

</doc>
<doc id="1760844" url="https://pl.wikipedia.org/wiki?curid=1760844" title="Ludwik Mlokosiewicz">
Ludwik Mlokosiewicz



</doc>
<doc id="1760854" url="https://pl.wikipedia.org/wiki?curid=1760854" title="Artur Wyczałkowski">
Artur Wyczałkowski

Artur Wyczałkowski (ur. 21 sierpnia 1976 w Płocku) – polski piłkarz, grający na pozycji obrońcy. Zdobył Mistrzostwo Europy U-16 w 1993 roku. Rozegrał 49 spotkań w Ekstraklasie i strzelił w nich 4 gole.

</doc>
<doc id="1760855" url="https://pl.wikipedia.org/wiki?curid=1760855" title="Parafia Świętych Piotra i Pawła w Wilnie">
Parafia Świętych Piotra i Pawła w Wilnie

Parafia Świętych Piotra i Pawła – parafia prawosławna w Wilnie, w eparchii wileńskiej i litewskiej Rosyjskiego Kościoła Prawosławnego. Zarejestrowana w 1947. Liczyła wówczas 350 osób.

</doc>
<doc id="1760857" url="https://pl.wikipedia.org/wiki?curid=1760857" title="Fryga">
Fryga

Fryga – zabawka dziecięca, rodzaj bąka na sznurku, dawniej nazywana cygą. Od tradycyjnego bąka różni się sposobem wprawiania w ruch obrotowy. Fryga ma rączkę do trzymania do której przymocowany jest element wirujący (bąk). Jest wprawiana w ruch obrotowy za pomocą sznurka nawiniętego na wystający element w kształcie cienkiego i wydłużonego walca.
Zobacz też.
Bąk (fizyka)

</doc>
<doc id="1760858" url="https://pl.wikipedia.org/wiki?curid=1760858" title="Zbrodnia w Piaśnicy">
Zbrodnia w Piaśnicy

Zbrodnia w Piaśnicy – szereg zbiorowych egzekucji przeprowadzonych przez okupantów niemieckich w lasach piaśnickich w pobliżu Wejherowa.
Masowe egzekucje w Piaśnicy rozpoczęły się pod koniec października 1939 i były kontynuowane do początków kwietnia 1940. Stanowiły element tzw. akcji „Inteligencja”, a ich wykonawcami byli funkcjonariusze SS oraz członkowie paramilitarnego Selbstschutzu. Historycy oceniają, że ofiarą ludobójstwa dokonanego w lasach piaśnickich padło od 12 tys. do 14 tys. ludzi. W gronie ofiar znaleźli się liczni przedstawiciele polskiej inteligencji z Pomorza Gdańskiego, a także osoby narodowości polskiej, czeskiej i niemieckiej przywiezione z głębi Rzeszy. Piaśnica stanowi największe, po KL Stutthof, miejsce kaźni ludności polskiej na Pomorzu w okresie II wojny światowej. Nazywana jest czasem „pomorskim Katyniem” lub „Kaszubską Golgotą”.
Początek niemieckiej okupacji.
Pierwsze represje.
Oddziały Wehrmachtu wkroczyły do Wejherowa i Pucka już 9 września 1939 roku. Gdynia została zajęta przez Niemców w dniu 14 września, lecz jeszcze przez pięć dni toczyły się walki o Kępę Oksywską. Działania zbrojne na polskim Wybrzeżu zakończyły się wraz z kapitulacją obrońców Półwyspu Helskiego w dniu 2 października 1939. Tymczasem od pierwszych dni wojny Kaszuby i Pomorze Gdańskie były poddawane terrorowi hitlerowskiemu. Już w trakcie kampanii wrześniowej zamordowano setki mieszkańców Wybrzeża – zazwyczaj w odwecie za rzekome prześladowania volksdeutschów. Zbiorowe i indywidualne egzekucje miały miejsce m.in. w Wielkiej Wsi, gdzie rozstrzelano 25 osób (11 września), a także w Rumi i Rumi-Zagórzu (12 września). Miały również miejsce przypadki mordowania jeńców wojennych (m.in. na podwórzu więzienia w Wejherowie). Niemcy nagminnie rozstrzeliwali zwłaszcza wziętych do niewoli członków organizacji paramilitarnych i ochotniczych – mimo iż prowadzili oni walkę zgodnie z konwencją haską.
Na świeżo zajętych terenach jednostki Wehrmachtu, SS i policji niemieckiej przeprowadzały obławy i masowe aresztowania. Wytyczne niemieckiego Naczelnego Dowództwa Wojsk Lądowych (niem. "Oberkommando des Heeres", OKH) przewidywały przejściowe internowanie wszystkich zdolnych do służby wojskowej Polaków i Żydów w wieku od 17 do 45 lat. Ponadto na podstawie przygotowanych przed wojną list proskrypcyjnych zatrzymywano przedstawicieli polskiej inteligencji i duchowieństwa oraz Polaków uznanych za „wrogo nastawionych do Niemców”. 
Już 1 września 1939 roku rozpoczęły się masowe aresztowania działaczy polonijnych oraz pracowników polskich instytucji państwowych w Wolnym Mieście Gdańsku. W ciągu dwóch tygodni zatrzymano blisko 3 tys. osób, które uwięziono w prowizorycznym areszcie na terenie tzw. Victoria-Schule i poddano wyjątkowo brutalnemu traktowaniu. Z kolei po zajęciu Gdyni przeprowadzono wielką akcję „przesiewania” ludności miasta, która trwała od 14 do 30 września 1939. O tym jak szeroko zakrojona była ta operacja może świadczyć fakt, iż już drugiego dnia w rękach niemieckiej policji bezpieczeństwa znajdowało się ok. 4 tys. osób, a kolejnych kilka tysięcy zostało zatrzymanych przez żołnierzy Wehrmachtu. 16 września liczba aresztowanych wynosiła już 6–7 tys. osób. Z tego grona 3 tys. osób zwolniono zaraz po przesłuchaniu, lecz już 17 września liczba aresztowanych ponownie wzrosła do 5 tys.. Ostatecznie w wyniku „akcji oczyszczającej” aresztowano „prewencyjnie” 2250 mieszkańców Gdyni, jak również 130 osób, których nazwiska widniały na listach proskrypcyjnych. Ponadto 120 gdynian zostało zatrzymanych w charakterze zakładników.
Masowe aresztowania dotknęły również miejscowości powiatu morskiego – zwłaszcza Puck i Wejherowo. Wielu mieszkańców Wejherowa zatrzymano na terenie Gdyni, w tym burmistrza Teodora Bolduana, starostę Antoniego Potockiego i wójta Edwarda Łakomego. W sąsiednim powiecie kartuskim przejściowo internowano 4 tys. osób. Wielu aresztowanych Polaków deportowano czasowo w głąb III Rzeszy. Między innymi 450 mieszkańców Wejherowa wywieziono w połowie września na roboty przymusowe do Niemiec, skąd wrócili trzy miesiące później.
Intelligenzaktion.
Niemiecki terror gwałtownie nasilił się po zakończeniu kampanii wrześniowej. Wymierzony był on przede wszystkim w przedstawicieli polskiej inteligencji, czy też – w szerszym ujęciu – w Polaków o rozbudowanej świadomości narodowej, których Hitler i naziści obarczali winą za politykę polonizacyjną prowadzoną na ziemiach zachodnich w okresie międzywojennym oraz traktowali jako najpoważniejszą przeszkodę na drodze do szybkiego i całkowitego zniemczenia tych terenów. Zgodnie z rasistowskim stereotypem Polaka panującym w III Rzeszy, nazistowscy przywódcy wierzyli, że świadomość narodową posiada wyłącznie polska inteligencja, natomiast lud zajmuje się głównie troską o codzienny byt i jest mu obojętny los państwa. Z tego powodu zakładano, że eksterminacja elit pozwoli zniszczyć polską tożsamość narodową i przekształcić polskie społeczeństwo w bierną amorficzną masę, służącą w najlepszym razie jako niewykwalifikowana siła robocza dla III Rzeszy.
Do skazanej na zagładę inteligencji Niemcy nie zaliczali jednak wyłącznie ludzi należących z powodu wykształcenia do określonej warstwy społecznej, lecz wszystkich tych, wokół których z racji ich aktywności lub postawy mógł się rozwijać ruch oporu – a więc ludzi, których cechowała aktywność i umiejętności kierownicze. Planowano także aresztowanie osób cieszących się autorytetem w polskim społeczeństwie. Nazistowscy decydenci używali w stosunku do tej grupy osób określenia „polska warstwa przywódcza” ("Führungsschicht"). Zaliczano do niej przede wszystkim: księży katolickich, nauczycieli, lekarzy, dentystów, weterynarzy, oficerów w stanie spoczynku, urzędników, kupców, posiadaczy ziemskich, prawników, pisarzy, dziennikarzy, pracowników służb mundurowych, absolwentów szkół wyższych i średnich, jak również członków organizacji i stowarzyszeń krzewiących polskość – przede wszystkim Polskiego Związku Zachodniego, Ligi Morskiej i Kolonialnej, Kurkowego Bractwa Strzeleckiego, Towarzystwa Powstańców i Wojaków, Związku Strzeleckiego „Strzelec” oraz Polskiego Towarzystwa Gimnastycznego „Sokół”. Jeszcze przed rozpoczęciem agresji na Polskę niemiecka policja bezpieczeństwa opracowała tzw. "Sonderfahndungsbuch Polen" („Specjalna księga Polaków ściganych listem gończym”), w której znalazły się nazwiska i adresy przedstawicieli „polskiej warstwy przywódczej” uznawanych za najbardziej „niebezpiecznych” z punktu widzenia interesów III Rzeszy. Na owej liście proskrypcyjnej znalazły się m.in. nazwiska 290 mieszkańców Wolnego Miasta Gdańska, 53 mieszkańców Gdyni oraz 56 mieszkańców Tczewa.
20 października 1939 roku Gdynię oraz pozostałe miejscowości powiatu morskiego dotknęła kolejna fala aresztowań. Były one kontynuowane do końca listopada. 30 października zatrzymano w Pucku 95 przedstawicieli miejscowej inteligencji. Z kolei w Wejherowie zatrzymano niemal wszystkich księży katolickich, nauczycieli, urzędników, kupców i działaczy społecznych – łącznie około 300 osób. W całkowicie przepełnionym wejherowskim więzieniu znalazło się wówczas kilka tysięcy osób przywiezionych z różnych miejscowości Pomorza. Więźniów – w szczególności duchownych katolickich – poddawano brutalnemu traktowaniu i ciężkim przesłuchaniom. Na przełomie września i października do Wejherowa przywieziono z Gdyni burmistrza Teodora Bolduana, którego następnie bestialsko zamordowano w pobliżu Góry Zamkowej (przy szosie wiodącej do Kartuz). Wielu mieszkańców powiatu morskiego zostało także osadzonych i zamordowanych w więzieniu w Lęborku (leżącym podówczas w granicach III Rzeszy). Jedną z ofiar był ks. Edmund Roszczynialski – dziekan dekanatu wejherowskiego, proboszcz parafii pw. św. Trójcy w Wejherowie, działacz społeczny i charytatywny. Życia księdza nie ocaliła nawet próba interwencji ze strony spokrewnionego z nim generała Erwina Rommla, słynnego później dowódcy Afrika Korps.
Działania władz okupacyjnych aktywnie wspierali członkowie niemieckiej mniejszości narodowej zamieszkującej przedwojenne terytorium Rzeczypospolitej. Wielu z nich wstąpiło w szeregi tzw. Selbstschutzu – paramilitarnej formacji o charakterze policyjnym utworzonej przez Niemców na okupowanych ziemiach polskich. Członkowie Selbstschutzu byli dla Polaków szczególnie niebezpieczni ze względu na doskonałą znajomość lokalnych stosunków i uwarunkowań społecznych. Działając w szeregach tej formacji miejscowi volksdeutsche często korzystali też z okazji do uregulowania zadawnionych sąsiedzkich sporów i porachunków, jak również zagarniali mienie należące do aresztowanych i mordowanych Polaków (stąd w gronie ofiar Selbstschutzu znalazło się wielu kupców, rzemieślników i rolników). Do rozprawy z Polakami podjudzał miejscowych Niemców gdański gauleiter NSDAP, Albert Forster, który podczas przemówienia w hotelu Prusińskiego w Wejherowie wzywał do mordów słowami: „musimy tych zawszonych Polaków wytępić począwszy od kołyski [...] w ręce wasze oddaję los Polaków, możecie z nimi robić, co chcecie!” Zgromadzony na ulicy tłum odpowiedział okrzykami: „Niech zginą psy polskie!” „Śmierć Polakom!”
Historycy oceniają, że w ramach tzw. akcji „Inteligencja” ("Intelligenzaktion"), prowadzonej na okupowanych terenach Pomorza między wrześniem 1939 a kwietniem 1940, Niemcy zamordowali od 30 tys. do 40 tys. osób. W gronie ofiar znajdowali się przedstawiciele polskiej elity społecznej i politycznej, pacjenci szpitali psychiatrycznych, Żydzi oraz osoby przywiezione z głębi Rzeszy. Zdaniem Dietera Schenka liczba zamordowanych mogła sięgnąć nawet 52 794 – 60 750 osób. Największym i najbardziej znanym miejscem kaźni ludności Pomorza stały się lasy piaśnickie w pobliżu Wejherowa.
Egzekucje w lasach piaśnickich.
Na zachód od szosy wiodącej z Wejherowa do Krokowej rozciąga się zachodnia część Puszczy Darżlubskiej. Od położonych w pobliżu kaszubskich wsi Wielka Piaśnica i Mała Piaśnica obszar ten otrzymał nazwę lasów piaśnickich. Ich granice wyznaczają: wspomniana szosa od wschodu, rzeka Piaśnica od zachodu. Prawdopodobnie pod koniec września 1939 okupanci niemieccy podjęli decyzję, aby leśny obszar o powierzchni ok. 250 ha, położony w odległości ok. 10 kilometrów od Wejherowa, wykorzystać jako miejsce masowych egzekucji. Mieszkańcy okolicznych wsi twierdzili, że w tym okresie lasy były lustrowane przez umundurowanych Niemców. Prawdopodobnie miejsce to zostało wybrane ze względu na dogodny dojazd samochodami i linią kolejową oraz odludne położenie. Z ustaleń Moniki Tomkiewicz wynika, że decydującą rolę przy wyborze lasów piaśnickich na miejsce masowych egzekucji odegrali: syn niemieckiego właściciela ziemskiego z Krokowej hrabia Albrecht von Krockow, SS-Sturmbannführer Kurt Eimann, SS-Untersturmführer Krüger oraz leśniczy Stöckel z Warszkowa.
Najprawdopodobniej akcję ludobójstwa w lasach piaśnickich rozpoczęto pod koniec października 1939 roku. Wśród historyków nie ma jednak zgodności, co do daty pierwszej egzekucji. Zygmunt Milczewski wskazywał w tym kontekście na 21 października. Profesor Andrzej Gąsiorowski przypuszczał, iż akcja eksterminacyjna rozpoczęła się w dniu 24 października (tego dnia rozstrzelano tam jego zdaniem ks. Ignacego Błażejewskiego SDB). Z kolei dr Barbara Bojarska sądziła, że pierwsza egzekucja w Piaśnicy odbyła się 29 października. Różne daty podawali także świadkowie zbrodni, niekiedy wskazując nawet na pierwsze dni listopada. Niemniej rozpoczęcie akcji eksterminacyjnej w lasach piaśnickich zbiegło się z momentem likwidacji administracji wojskowej na okupowanych obszarach Pomorza i utworzeniem Okręgu Rzeszy Gdańsk-Prusy Zachodnie. Masowe egzekucje poprzedziła narada oficerów SD i Sipo w pierwszych dniach października 1939, podczas której SS-Obersturmbannführer dr Rudolf Tröger (dowódca tzw. Einsatzkommando 16, a zarazem szef Gestapo w Gdańsku) przekazał zgromadzonym polecenie Reichsführera-SS Himmlera, aby „sprzątnąć polską inteligencję”.
Dla więźniów politycznych z Pomorza Gdańskiego i Kaszub ostatnim etapem przed rozstrzelaniem w Piaśnicy było zazwyczaj więzienie w Wejherowie, do którego dowożono ich z lokalnych więzień i obozów, a następnie przetrzymywano na krótki czas przed egzekucją. Nieco rzadziej zdarzały się przypadki, gdy skazańców przywożono na miejsce kaźni wprost z więzienia w Pucku lub z obozów dla internowanych w Gdyni i Gdańsku. Z kolei transporty z Rzeszy docierały do Wejherowa koleją. Zazwyczaj wykorzystywano w tym celu pociąg nr 591 relacji Lębork-Gdańsk, do którego przyczepiano na końcu 2-3 „wagony specjalne”, pełne mężczyzn, kobiet i dzieci przeznaczonych na stracenie w Piaśnicy. Feliks Kreft – telegrafista na stacji kolejowej w Wejherowie – zeznał po wojnie, że między końcem października 1939 a kwietniem 1940 do Wejherowa przybywało tygodniowo osiem takich wagonów. Na stacji w Wejherowie „wagony specjalne” były odczepiane, a następnie przetaczane na bocznicę tzw. ładowni towarowej, mieszczącą się obok przejazdu kolejowego przecinającego szosę Wejherowo-Krokowa. Tam ładowano ofiary do autobusów i samochodów ciężarowych, dokonując przy tym brutalnej selekcji, podczas której rozdzielano rodziny i odbierano dzieci matkom (mogły zatrzymać przy sobie tylko niemowlęta). 
Skazańców, nierzadko ze związanymi rękoma, dowożono do lasu autobusami lub krytymi samochodami ciężarowymi, którym towarzyszyły motocykle i samochody osobowe przewożące eskortę oraz członków plutonu egzekucyjnego. Teofil Mudlaff, dróżnik szosy Wejherowo-Krokowa, twierdził, że jesienią 1939 roku każdego dnia obserwował konwoje wjeżdżające do lasu od strony Wejherowa lub od strony Pucka (liczące nawet do 12 samochodów). Zazwyczaj masowe mogiły przygotowywano w lesie jeszcze przed egzekucją. Początkowo pracę tę wykonywali specjalnie zatrudnieni w tym celu niemieccy rolnicy z pobliskich wsi. Z kolei w okresie od 1 do 13 listopada 1939 przy kopaniu grobów codziennie pracowała 40-osobowa grupa Polaków – więźniów obozu dla internowanych w gdańskim Nowym Porcie. Grupę tę ochrzczono w obozie mianem „Komanda Wniebowstąpienia” (niem. "Himmelfahrtskommando") i całkowicie odizolowano od pozostałych więźniów. 14 listopada 1939 komando nie powróciło do obozu, a samochód ciężarowy, który zwykle odwoził jego członków do pracy, przywiózł jedynie ich ubrania. Najprawdopodobniej członków „Komanda Wniebowstąpienia” rozstrzelano tego dnia w Piaśnicy.
Początkowo w skład plutonu egzekucyjnego wchodzili esesmani z Gdańska, których specjalnie w tym celu odkomenderowano do Wejherowa. Po pewnym czasie mieli oni jednak odmówić udziału egzekucjach ze względu na zbyt duże obciążenie psychiczne. Zastąpili ich wtedy esesmani ze specjalnego oddziału Wachsturmbann „Eimann” oraz członkowie lokalnego Selbstschutzu, których nadzorowali funkcjonariusze SS i policji z Gdyni. Pluton egzekucyjny składał się zazwyczaj z 40–60 osób i był bezpośrednio odpowiedzialny za transport i likwidację ofiar. Zabezpieczeniem miejsca egzekucji zajmowali się natomiast funkcjonariusze żandarmerii z posterunku w Wejherowie.
Prawdopodobnie ofiary zmuszano, aby przed śmiercią rozebrały się do bielizny. Następnie w grupach po 5–6 osób prowadzono je nad krawędzie zbiorowych mogił, gdzie były mordowane strzałem w tył głowy, w pozycji stojącej lub klęczącej. Rannych dobijał dowódca plutonu egzekucyjnego. Pozostałe ofiary zazwyczaj oczekiwały na swoją kolej w odległości ok. 200 metrów od miejsca egzekucji. Według relacji jednego ze świadków miały także miejsce przypadki, gdy prowadzonych przez las skazańców rozstrzeliwano ogniem ukrytych w krzakach karabinów maszynowych. Egzekucje odbywały się zarówno w dzień, jak i w nocy (w świetle reflektorów samochodowych). Elżbieta Grot oceniała, że w ciągu jednego tylko dnia członkowie Wachsturmbann „Eimann” byli w stanie rozstrzelać ok. 150 ludzi. Owe wyliczenia potwierdzają zeznania Josefa Lemke, Niemca z Wejherowa, który zaobserwował, iż transporty do Piaśnicy składały się zwykle z ok. pięciu samochodów ciężarowych, z których każdy przewoził ok. 30 skazańców. Członkowie plutonów egzekucyjnych znajdowali się zazwyczaj pod wpływem alkoholu (w masowych grobach znajdowano później butelki po wódce). Niektórych rannych dobijano ciosami kolb karabinowych, o czym mogą świadczyć roztrzaskane czaszki odnalezione w mogiłach. Prawdopodobnie zdarzały się także przypadki grzebania rannych żywcem. Przed egzekucjami – co potwierdzają zeznania świadków oraz wyniki oględzin odnalezionych zwłok – Niemcy torturowali skazańców. Niektóre relacje mówią o bestialskim zabijaniu małych dzieci poprzez rozbijanie ich główek o pnie drzew. W pniach drzew rosnących w pobliżu masowych grobów miano odnajdywać później dziecięce zęby i włosy. Po zakończeniu egzekucji opróżnione samochody odwoziły do Wejherowa ubrania zamordowanych. Były one następnie przekazywane nazistowskiej opiece społecznej ("Nationalsozialistische Volkswohlfahrt"). Przebieg akcji eksterminacyjnej był dokumentowany przez Niemców za pomocą fotografii. Ich autorami byli zazwyczaj Georg i Waldemar Engler (ojciec i syn) – członkowie Selbstschutzu prowadzący zakład fotograficzny w Wejherowie.
W blisko 50 wypadkach udało się sprecyzować datę egzekucji (dzień lub miesiąc). Ustalono na przykład, iż 3 listopada 1939 rozstrzelano w Piaśnicy co najmniej 82 osoby. Zamordowano wówczas m.in. szesnastu pracowników sądu i magistratu w Gdyni (w tym czterech sędziów oraz dyrektora i pracowników Miejskich Zakładów Energetycznych), kierownika elektrowni z Helu, pilota portu Gdańsk-Gdynia, dyrektora oddziału Banku Polskiego w Gdyni oraz wielu jego podwładnych, księdza z Wejherowa, czterech nauczycieli, licznych kupców, a także wielu mieszkańców miejscowości powiatu morskiego. W drugiej połowie listopada 1939 rozstrzelano w Piaśnicy grupę ok. 20 funkcjonariuszy Policji Państwowej z Gdyni – uczestników obrony Wybrzeża (nosili oni nadal niebieskie mundury stąd świadkowie uznali ich za marynarzy). W listopadzie lub na początku grudnia 1939 stracono grupę 20 członków Polskiego Związku Zachodniego oraz aresztowanych prewencyjnie notariuszy, adwokatów, oficerów rezerwy, lekarzy i inżynierów. Najwięcej informacji zachowało się jednak na temat mordu dokonanego 11 listopada 1939 – w dniu polskiego Święta Niepodległości. Strzałem w tył głowy zamordowano wówczas nad dołami Piaśnicy 314 osób. W gronie ofiar znalazło się m.in. 120 mieszkańców Gdyni (zatrzymanych we wrześniu 1939 w charakterze zakładników), 34 duchownych z terenów powiatu morskiego (w tym siostra Alicja Jadwiga Kotowska, przełożona Zgromadzenia Sióstr Zmartwychwstanek w Wejherowie, oraz dziewięciu jezuitów z Gdyni), grupa cywilnych obrońców Gdyni, a także grupka dzieci żydowskich. Ponadto rozstrzelano tego dnia licznych kupców, rzemieślników, nauczycieli, lekarzy, sędziów i urzędników z terenów powiatu morskiego. Na miejscu straceń obecny był wówczas Jan Kaszubowski (vel Hans Kassner) – szofer pracujący dla niemieckiego prezydium policji w Gdyni, po wojnie agent Smiersz. Zeznał on podczas powojennego procesu Forstera, że egzekucja trwała od wczesnych godzin porannych do godziny 11:00. Piątkami prowadzono mężczyzn i kobiety nad doły śmierci. Niektórzy z grzebanych w rowach jeszcze żyli.
Niemcy dokładali wysiłków, aby zachować w tajemnicy dokonywane w Piaśnicy zbrodnie. Rodziny zamordowanych informowano fałszywie, że ich bliscy wyjechali do Generalnego Gubernatorstwa bądź ich los nie jest znany władzom niemieckim. Teren lasów wokół Piaśnicy otoczony był zawsze licznymi posterunkami policji, które miały za zadanie zapobiec ewentualnym ucieczkom skazańców i strzec miejsca zbrodni przed niepowołanymi świadkami. Przy wejściach do lasu ustawiono tablice z ostrzeżeniem: „kto pójdzie dalej zostanie bez ostrzeżenia rozstrzelany”. Na czas egzekucji leśniczy Stöckel zwalniał do domów wszystkich polskich robotników leśnych. Mimo to ludność polska, która obserwowała liczne transporty więźniów i słyszała dochodzące z lasu odgłosy strzałów, doskonale zdawała sobie sprawę z tego, co dzieje się w Piaśnicy. Polscy robotnicy leśni znajdowali w lesie ślady grobów i przedmioty należące do ofiar. Kilku Polakom szczegóły mordu opisali sami oprawcy. Mimo grożącego niebezpieczeństwa kilka osób zdołało także przyjrzeć się egzekucjom przeprowadzanym lesie. Jedynym naocznym świadkiem narodowości polskiej, któremu udało się po wojnie złożyć zeznanie nt. ludobójstwa w Piaśnicy, była Elżbieta Ellwart. Jesienią 1939 trafiła ona przypadkiem na miejsce kaźni, gdzie była świadkiem bestialskiego mordowania dzieci przez esesmanów oraz widziała zwłoki ks. Bolesława Witkowskiego (proboszcza parafii w Mechowie, dziekana dekanatu puckiego), ubrane w szaty liturgiczne i powieszone na jednym z drzew. Ponadto polscy pracownicy zakładu Englerów zdołali wykraść kilka odbitek zdjęć wykonanych w Piaśnicy.
Prawdopodobnie egzekucje polskich więźniów politycznych zakończyły się w pierwszej dekadzie grudnia 1939. Akcja eksterminacyjna prowadzona była jednak w lasach piaśnickich aż do wiosny 1940 roku. W tym okresie mordowano tam osoby przywiezione z terenów III Rzeszy. 
Piaśnica była największym – po obozie koncentracyjnym Stutthof – miejscem kaźni ludności polskiej na Pomorzu w okresie II wojny światowej. Miejsce to nazwane jest niekiedy „pomorskim Katyniem” lub „Kaszubską Golgotą”. Dla niemieckich nazistów Piaśnica była jednym z największych poligonów doświadczalnych w przeprowadzaniu masowych zbrodni.
Ofiary.
Ze względu na akcję zacierania śladów zbrodni przeprowadzoną przez Niemców w 1944 roku, jak również z powodu zniszczenia lub wywiezienia dokumentacji zbrodni piaśnickiej, wciąż nieznana pozostaje dokładna liczba pomordowanych, ich dane osobowe, a także liczba zbiorowych mogił. Polscy historycy szacują zazwyczaj, że w lasach piaśnickich zostało zamordowanych od 12 tys. do 14 tys. osób: mężczyzn, kobiet i dzieci. W źródłach niemieckich liczbę ofiar szacuje się natomiast na 6 tys.
W trakcie śledztw prowadzonych po zakończeniu wojny udało się ustalić, że ofiary zbrodni w Piaśnicy można zasadniczo podzielić na trzy grupy:
Śledztwa oraz badania naukowe prowadzone w Polsce po zakończeniu wojny pozwoliły zidentyfikować jedynie kilkaset ofiar Piaśnicy. Stosunkowo najwięcej informacji udało się uzyskać na temat zamordowanych tam polskich więźniów politycznych. Do 2009 roku ustalono nazwiska 852 ofiar; pochodzących z Gdyni, Wolnego Miasta Gdańska oraz z miejscowości leżących w granicach ówczesnych powiatów: morskiego, kartuskiego i kościerskiego. Polscy historycy przyjmują zazwyczaj, że w lasach piaśnickich zamordowano ok. 2 tys. mieszkańców Wybrzeża. Pewne światło na kwestię liczby ofiar rzucają zachowane raporty okupacyjnego starosty wejherowskiego, Heinza Lorenza. W styczniu 1940 poinformował on gauleitera Forstera, że „z powiatu zlikwidowano 634 osoby”. Owa liczba obejmuje jednak wyłącznie osoby zamieszkujące tereny obecnych powiatów puckiego i wejherowskiego. Mogłoby to oznaczać, że pozostałe ok. 1400 ofiar pochodziło z Gdyni, Gdańska oraz z miejscowości powiatów kartuskiego i kościerskiego.
W gronie zamordowanych mieszkańców Wybrzeża znaleźli się przedstawiciele wszystkich warstw polskiego społeczeństwa, zaangażowani w latach międzywojennych w działalność polityczną, społeczną, oświatową, kulturalną, religijną oraz sportową. Szczególnie ciężkie straty poniosło zwłaszcza duchowieństwo katolickie, nauczycielstwo oraz członkowie administracji państwowej i samorządowej. W Piaśnicy ginęli również działacze polonijni oraz pracownicy PKP z Wolnego Miasta Gdańska. Miały także miejsce przypadki mordowania polskich jeńców wojennych (celem zachowania pozorów przestrzegania Konwencji Genewskiej zwalniano ich z niewoli, a następnie już jako „cywilów” zatrzymywano i likwidowano). Znane jest nazwisko jednej z takich ofiar – podoficera Pawlaczyka (obrońcy Helu). Ponadto w gronie ofiar Piaśnicy znalazła się niewielka grupa dorosłych i dzieci narodowości żydowskiej. Represje dotknęły nawet miejscowych Niemców. W Piaśnicy został zamordowany Franz Lidzbarski, bogaty niemiecki przedsiębiorca budowlany z Wejherowa, który był działaczem mniejszości niemieckiej w Polsce, lecz dał się poznać jako przeciwnik nazizmu. Zginął tam także Arthur Knack, rolnik narodowości niemieckiej zamieszkały w Połczynie, zadenuncjowany przez miejscowych volksdeutschów.
O wiele więcej trudności nastręcza historykom identyfikacja ofiar przywiezionych z głębi Rzeszy. Do dziś nie udało się odszukać w archiwach niemieckich imiennych list zamordowanych. O skali akcji eksterminacyjnej świadczy jedynie liczba i wielkość odkrytych w Piaśnicy mogił. Z kolei pochodzenie ofiar udało się naświetlić dzięki zeznaniom polskich kolejarzy obsługujących w latach 1939–1940 stację kolejową w Wejherowie. Mimo surowych zakazów władz niemieckich zdołali oni nawiązać kontakt z pasażerami „wagonów specjalnych” i ustalić, że wśród ofiar przywożonych z głębi Rzeszy przeważały polskie rodziny robotnicze, które w latach międzywojennych wyjechały z Polski do Niemiec w celach zarobkowych. Po wojnie odkryto, że we wrześniu i październiku 1939 niemieckie władze policyjne przeprowadziły zakrojoną na szeroką skalę akcję internowania przebywających na terenie Rzeszy obywateli polskich, jak również obywateli niemieckich narodowości polskiej (uznanych za niebezpiecznych dla państwa). Placówki Gestapo otrzymały następnie polecenie usunięcia tych ludzi z terytorium Rzeszy w terminie do końca marca 1940 roku. Jeden z obozów dla „wrogich cudzoziemców”, znajdujący się w Norymberdze, został rozwiązany w dniu 31 października 1939, czyli w momencie, gdy do Piaśnicy zaczęły nadchodzić pierwsze transporty z głębi Rzeszy. Pociągi z internowanymi polskimi migrantami przyjeżdżały do Wejherowa z Saksonii, Westfalii, Meklemburgii, Rostocku i innych regionów Niemiec. Ludzie ci byli przywożeni na miejsce straceń pod pozorem zakwaterowania w „domu wypoczynkowym w Piaśnicy” (niem. "Erholungsheim Piasnitz") lub w obozie przesiedleńczym w Krokowej. W celu zatuszowania zbrodni mordowano całe rodziny. Ofiary pochodzenia niemieckiego były natomiast związane z opozycją antyhitlerowską (np. komuniści, socjaldemokraci). Niektórzy z zamordowanych Niemców zostali uprzednio zwolnieni z obozów koncentracyjnych. Informacja o tym, że ludzie ci byli mordowani w Piaśnicy pojawiła się podczas procesu Kurta Eimanna (Hanower, rok 1968). Niemieccy sędziowie nie rozwinęli jednak wówczas tego wątku. Nieznane są motywy kierowania do Piaśnicy rodzin czeskich.
W 1939 roku w sześciu zakładach leczniczych na Pomorzu Zachodnim i w Meklemburgii, tj. w Lęborku, Obrawalde, Stralsundzie, Treptow, Ueckermünde i Kückenmühle koło Szczecina, leczono około 7,6 tys. pacjentów. Do września 1941 roku prawie 70% zostało zamordowanych w ramach akcji T4. Badania archiwalne pozwoliły ustalić, że 1214 chorych zostało wywiezionych do nieistniejącego „zakładu leczniczego w Prusach Zachodnich”, co nie oznacza jednak automatycznie, że wszystkich zgładzono w Piaśnicy. Kurt Eimann podczas swego powojennego procesu przyznał się do zamordowania w Piaśnicy około 1,2 tys. chorych psychicznie; podczas procesu przedstawiono także listę z nazwiskami 900 osób pacjentów, które przywieziono na stracenie do Piaśnicy. Informacja o zamordowaniu 1220 „umysłowo chorych z Rzeszy” znalazła się także w raporcie starosty Lorenza ze stycznia 1940. Nie jest jednak wykluczone, że liczba ta była zaniżona. W sporządzonym w grudniu 1939 roku raporcie nt. „dokonań” jednostki Eimanna mowa była bowiem o 1400 zamordowanych pacjentach. Elżbieta Grot i Barbara Bojarska szacowały, że liczba ofiar akcji T4 zamordowanych w Piaśnicy mogła sięgnąć ok. 2 tys. osób.
Nowych informacji na temat personaliów ofiar zbrodni w Piaśnicy dostarczy śledztwo, które od 2011 roku jest prowadzone przez Oddziałową Komisję Ścigania Zbrodni przeciwko Narodowi Polskiemu w Gdańsku. Do 2019 roku badacze Instytutu Pamięci Narodowej zdołali ustalić nazwiska 2,5 tys. ofiar, w tym około 1,3 tys. Polaków oraz około 1,2 tys. pacjentów niemieckich zakładów psychiatrycznych. Dane personalne zamordowanych zostaną opublikowane w monografii, której wydanie IPN planuje po zakończeniu śledztwa.
Niektóre spośród zidentyfikowanych ofiar Piaśnicy.
W Piaśnicy zostało zamordowanych wielu przedstawicieli polskiej elity politycznej, społecznej, intelektualnej i kulturalnej z terenów Kaszub i Pomorza. Wśród ofiar znaleźli się m.in. liczni:
Sprawcy.
Zbrodni w Piaśnicy dokonano zasadniczo rękami:
Zabezpieczeniem miejsca egzekucji zajmowali się funkcjonariusze żandarmerii z posterunku w Wejherowie, którymi dowodził kapitan policji Carl Lassen.
Aktywny udział w akcji eksterminacyjnej, w charakterze tzw. doradców politycznych, brali również: Heinz Lorentz – okupacyjny starosta powiatu morskiego ("landrat"), a zarazem kierownik powiatowych struktur NSDAP ("kreisleiter"); Gustaw Bamberger – okupacyjny wiceburmistrz Wejherowa, sekretarz miejscowego Landbundu; Friedrich Freimann – okupacyjny burmistrz Pucka. 
Sztab kierujący akcją ludobójstwa działał w zarekwirowanej wilii dra Franciszka Panka przy ul. Krokowskiej 6 w Wejherowie (obecnie ul. Ofiar Piaśnicy), gdzie miały swoją siedzibę lokalna placówka Gestapo oraz sztab powiatowego Selbstchutzu. Gromadzono tam także ubrania i bagaże należące do zamordowanych.
Próby zatarcia śladów zbrodni.
Wiosną 1940 roku – wkrótce po zakończeniu akcji eksterminacyjnej w Piaśnicy – Niemcy przystąpili do maskowania miejsca zbrodni poprzez sadzenie krzewów i drzew na miejscu masowych grobów. Ponadto lasy piaśnickie poddawano w następnych latach szczególnej kontroli lokalnych organów władzy i policji. Miejscowa ludność, która jesienią 1940 roku odzyskała prawo wstępu na teren lasu, znajdowała tam jednak szczątki ciał ludzkich – prawdopodobnie wyciągnięte z mogił przez lisy i wałęsające się psy. W efekcie Niemcy wystrzelali w okolicy wszystkie biegające swobodnie psy. 
Mimo niemieckiego terroru mieszkańcy okolicznych wsi podejmowali próby uczczenia pamięci zamordowanych. Niemiecka policja donosiła, że w Boże Ciało lub Dzień Zaduszny 1941 roku nieznane osoby pozostawiły w lesie piaśnickim wieńce i palące się świece.
W drugiej połowie 1944 roku, w związku ze zbliżaniem się Armii Czerwonej, Niemcy podjęli próbę zniszczenia wszelkich śladów zbrodni w Piaśnicy. Do realizacji tego zadania wyznaczono grupę 36 więźniów KL Stutthof, których pod koniec sierpnia 1944 sprowadzono pod silną strażą do Piaśnicy. Więźniowie przebywali początkowo we wsi Tyłowo, a później kwaterowali już stale w prowizorycznym leśnym legowisku. Celem zapobieżenia ewentualnym ucieczkom strażnicy zakuli więźniów w kajdany. Członkowie komanda byli zmuszani do rozkopywania grobów oraz wydobywania ciał ofiar, które następnie palono na leśnych paleniskach. Przez kilka tygodni swąd palonych ciał stale dochodził do pobliskich wsi. Niemcy ponownie zakazali wówczas okolicznej ludności wstępu do lasu. Pewien Polak z Tyłowa, który złamał ten zakaz, został zastrzelony na miejscu.
Po siedmiu tygodniach, kiedy praca była już zakończona, esesmani zamordowali wszystkich członków komanda i spalili ich ciała. Następnie oprawcy zatrudnili do pracy przy maskowaniu śladów po mogiłach niemieckich rolników z okolicznych wiosek.
Po wojnie.
Ekshumacja i śledztwa.
Wkrótce po zakończeniu działań wojennych z inicjatywy Polskiego Związku Zachodniego utworzono specjalną komisję ekshumacyjną, która razem z Okręgową Komisją Badania Zbrodni Niemieckich w Gdańsku przystąpiła do badania śladów zbrodni w lasach piaśnickich. Pracami kierował sędzia śledczy Sądu Okręgowego w Gdańsku, Antoni Zachariasiewicz. Na miejsce kaźni doprowadzono m.in. dwóch pozostałych jeszcze w Polsce rolników niemieckich, którzy jesienią 1939 roku byli zatrudnieni przy wykopywaniu grobów i grzebaniu zwłok. Byli to Walter Mahlke z Leśniewa i Ferdynand Globke z Domatowa. Wskazali oni miejsca, gdzie znajdowały się masowe mogiły, a Mahlke złożył dodatkowo zeznanie nt. przebiegu egzekucji. Globke nazajutrz po doprowadzeniu do Piaśnicy popełnił samobójstwo przez powieszenie.
Prace ekshumacyjne w Piaśnicy były prowadzone w dniach 7–22 października 1946. Spośród 35 zbiorowych mogił, o których istnieniu wspominali świadkowie, udało się odnaleźć pozostałości trzydziestu. Dokładnie przebadano tylko 26 grobów. Przebadane mogiły miały rozmiary od 5,4 do 12,8 metra długości, od 2,6 do 5 metrów szerokości i od 2,5 do 3,9 metra głębokości. Odnaleziono także ślady po dwóch paleniskach. Jedynie w dwóch mogiłach udało się jednak odnaleźć zachowane w całości zwłoki 305 ofiar, w tym pięciu kobiet. W pozostałych odnaleziono wyłącznie szczątki ludzkie, resztki ubrań oraz różne drobne przedmioty.
W trakcie ekshumacji rodziny rozpoznały 55 ofiar, w tym trzydziestu trzech mieszkańców Gdyni oraz dziesięciu mieszkańców Wejherowa (m.in. Karola Bilińskiego i Edwarda Łakomego). Niektóre zidentyfikowane zwłoki zostały zabrane przez rodziny i pochowane na parafialnych cmentarzach. Między innymi 26 października 1946 roku na cmentarzu wojskowym w Gdyni-Redłowie pochowano szczątki trzydziestu ofiar pochodzących z Gdyni, w tym jednej osoby nierozpoznanej. Pozostałe ofiary uroczyście pochowano w tych samych dwóch zbiorowych grobach w Piaśnicy, gdzie zostały odnalezione (groby nr 1 i 2).
W listopadzie 1962 roku dzięki badaniom prowadzonym przez Barbarę Bojarską, pracownika Instytutu Zachodniego w Poznaniu, udało się odnaleźć w Piaśnicy ślady kolejnych dwóch palenisk oraz mogiłę więźniów obozu koncentracyjnego Stutthof. Biorąc pod uwagę fakt, iż zeznania świadków wskazywały na istnienie co najmniej 35 zbiorowych grobów, nie jest wykluczone, że w lasach piaśnickich wciąż znajdują się nieodkryte mogiły kryjące szczątki ofiar ludobójstwa.
W 1967 roku władze polskie wznowiły śledztwo w sprawie zbrodni w Piaśnicy. Śledczy przesłuchali kilkuset świadków, przeprowadzili kilka kwerend archiwalnych oraz wytypowali podejrzanych. Z powodu niemożności przesłuchania świadków i podejrzanych zamieszkujących poza granicami Polski śledztwo zostało po ośmiu latach umorzone.
W grudniu 2010 roku marszałek województwa pomorskiego Mieczysław Struk zwrócił się do Instytutu Pamięci Narodowej z wnioskiem o wznowienie śledztwa w sprawie zbrodni w lasach piaśnickich, zawieszonego przez władze PRL w 1975 roku. W 2011 roku Oddziałowa Komisja Ścigania Zbrodni przeciwko Narodowi Polskiemu w Gdańsku podjęła decyzję o wznowieniu śledztwa „w sprawie masowych zabójstw obywateli polskich dokonanych jesienią 1939 r. w Piaśnicy koło Wejherowa”. Do chwili obecnej (maj 2020 roku) śledztwo nadal trwa. Po jego zakończeniu IPN planuje wydać monografię na temat zbrodni w Piaśnicy, w której znajdzie się m.in. imienna lista wszystkich zidentyfikowanych ofiar.
Pamięć.
4 sierpnia 1945 roku Polski Związek Zachodni i zarząd miejski w Wejherowie zorganizowały pierwszą pielgrzymkę do Piaśnicy. Wzięło w niej udział około 30 tys. osób. Kolejne wielotysięczne manifestacje w lesie piaśnickim odbyły się 22 września 1946 roku oraz 31 sierpnia 1947 roku, kiedy to nastąpiło poświęcenie miejsc egzekucji.
W okresie Polski Ludowej prace badawcze oraz starania o upamiętnienie zbrodni w Piaśnicy napotykały na liczne przeszkody ze strony władz. Wynikało to przede wszystkim z faktu, iż ofiary Piaśnicy (inteligencja, duchowieństwo, pacjenci niemieckich szpitali psychiatrycznych) nie mieściły się w oficjalnym kanonie ówczesnej polityki historycznej, który głosił, iż główny ciężar represji oraz walki z okupantem ponosiła klasa robotnicza oraz środowiska lewicowe. To jeden z powodów, dla których Piaśnica oraz fakt dokonanej tam zbrodni nadal pozostają mało znane ogółowi Polaków. 
We wrześniu 1955 roku, z inicjatywy lokalnej społeczności oraz Polskiego Związku Zachodniego, na miejscu zbrodni postawiono Pomnik Ofiar Piaśnicy projektu Aleksandra Wieckiego. Na jego frontowej ścianie widnieje napis:
W niszy w tylnej ścianie pomnika wmurowano trzy urny, zawierające ziemię zebraną w byłym obozie koncentracyjnym Stutthof, na Westerplatte, a także na jednym z palenisk w Piaśnicy. Po 1989 roku umieszczono tam dodatkowo urny z ziemią zebraną w Dachau i Katyniu. W pobliżu pomnika zainstalowano tablice z dokładną lokalizacją 26 zbiorowych mogił. Te ostatnie oznaczono i otoczono opieką. Z czasem w obrębie miejsca pamięci zaczęto także wznosić niewielkie rzeźby lub pomniki, które upamiętniały indywidualne ofiary lub grupy ofiar (np. zamordowane dzieci, leśników).
Miejscem pamięci opiekował się początkowo Miejsko-Gminny Obywatelski Komitet Ochrony Pomników Walki i Męczeństwa. Po upadku systemu komunistycznego obowiązek upamiętnienia Piaśnicy i jej ofiar częściowo wzięły na siebie organizacje społeczne: utworzony w 1989 roku Społeczny Komitet Opieki nad Mogiłami Piaśnicy oraz Stowarzyszenie Rodzina Piaśnicka, powstałe w 1996 roku przy parafii Chrystusa Króla w Wejherowie. W opiekę nad grobami Piaśnicy zaangażowany pozostaje również urząd gminy Wejherowo oraz inne pomorskie instytucje i placówki edukacyjne, m.in. szkoła podstawowa nr 8 w Wejherowie im. Martyrologii Piaśnicy.
Lasy piaśnickie stały się symbolem martyrologii mieszkańców Pomorza i Kaszub w czasie II wojny światowej. Nazywane są „Kaszubską Golgotą”. Uroczystości upamiętniające ofiary zbrodni odbywają się corocznie: w kwietniu – miesiącu pamięci narodowej, oraz w ostatnią niedzielę października, kiedy to w Piaśnicy odprawiane jest uroczyste nabożeństwo połączone z patriotyczną manifestacją. 30 października 1994 roku bp. Zygmunt Pawłowicz poświęcił kaplicę boczną w kościele Chrystusa Króla w Wejherowie. Nosi ona tytuł Kaplicy Królowej Męczenników i jest poświęcona ofiarom zbrodni w Piaśnicy. Na ścianach kaplicy znajdują się kamienne płytki z wyrytymi nazwiskami zamordowanych. Rok później miejsce martyrologii w Piaśnicy zostało wyłączone z parafii w Leśniewie i przekazane parafii Chrystusa Króla w Wejherowie, która odpowiada odtąd za organizowanie październikowych uroczystości.
13 czerwca 1999 roku papież Jan Paweł II dokonał w Warszawie beatyfikacji 108 polskich męczenników – ofiar II wojny światowej. W gronie beatyfikowanych znalazła się zamordowana w Piaśnicy siostra Alicja Kotowska. W tym samym roku w lesie piaśnickim wzniesiono dwa pomniki: rzeźbę upamiętniającą s. Alicję Kotowską oraz kamienny głaz ku czci zamordowanych jezuitów z Gdyni. Z kolei 24 października 2004 roku przy Pomniku Ofiar Piaśnicy odsłonięto kolejną tablicę pamiątkową, na której wyryto słowa:
17 września 2003 roku biskup pelpliński Jan Bernard Szlaga otworzył proces beatyfikacyjny kolejnych 122 polskich ofiar hitleryzmu, wśród których znalazł się jeden z duchownych zamordowanych w Piaśnicy – ksiądz Anastazy Kręcki.
3 października 2010 roku w lesie piaśnickim uroczyście odsłonięto nową kaplicę–mauzoleum, pełniącą jednocześnie funkcję pomnika. Na słupach podobnych do pni ułożonych w stos zostały wytłoczone nazwiska zidentyfikowanych ofiar zbrodni piaśnickiej. W środku stosu została umieszczona grupa rzeźb, składająca się z dwunastu postaci symbolizujących ofiary Piaśnicy.
18 kwietnia 2012 roku na pl. Grunwaldzkim w Wejherowie odsłonięto pomnik ofiar wojen i totalitaryzmów „Ecce Patria”, zwany także „Bramą Piaśnicką”. Pomnik-mauzoleum ma w założeniu upamiętniać ofiary i bohaterów wszystkich wojen i totalitaryzmów XX wieku, ze szczególnym uwzględnieniem ofiar Piaśnicy. Wybudowano go przy trasie, którą Niemcy wywozili skazańców na stracenie do lasów piaśnickich.
7 listopada 2014 roku przed budynkiem Nadleśnictwa Wejherowo odsłonięto pomnik Romana Kuniewskiego – nadleśniczego, zamordowanego 11 listopada 1939 w lesie piaśnickim.
W grudniu 2015 roku zarządzeniem Ministra Kultury i Dziedzictwa Narodowego powołano do życia Muzeum Piaśnickie w Wejherowie. Stanowi ono oddział Muzeum Stutthof w Sztutowie. Jego siedziba docelowo będzie się mieścić w dawnej wilii dra Franciszka Panka, w której w czasie okupacji miały swoją siedzibę lokalna placówka Gestapo oraz sztab powiatowego Selbstchutzu.
6 marca 2016 roku na wniosek Stowarzyszenia Rodzina Piaśnicka abp. Sławoj Leszek Głódź ustanowił Sanktuarium Błogosławionej Alicji Kotowskiej i Towarzyszy. W jego skład wchodzą kościół Chrystusa Króla i bł. Alicji Kotowskiej w Wejherowie oraz cmentarz – miejsce pamięci w lesie piaśnickim.
Od 2018 roku, we wrześniu, z inicjatywy Marcina Drewy organizowany jest w Wejherowie „Motocyklowy Rajd Piaśnicki”. Jego celem jest rozwijanie wiedzy i świadomości o zbrodni piaśnickiej wśród mieszkańców Pomorza.
Piaśnica w kulturze.
Odniesienia do zbrodni w Piaśnicy znajdują się w licznych dziełach kultury. Wśród nich można wymienić:
Odpowiedzialność sprawców.
Niektórzy sprawcy zbrodni w Piaśnicy zginęli w trakcie wojny lub zmarli wkrótce po jej zakończeniu. SS-Obersturmbannführer dr Rudolf Tröger poległ w kampanii francuskiej w czerwcu 1940. SS-Hauptsturmführer Friedrich Class zmarł śmiercią naturalną w grudniu 1945. Leśniczy Stöckel z Warszkowa – członek Selbstschutzu, nadzorujący m.in. kopanie i maskowanie masowych grobów – został zastrzelony przez żołnierzy sowieckich w styczniu 1945.
Odpowiedzialność karną za zbrodnie popełnione m.in. w Piaśnicy poniósł Albert Forster, gauleiter NSDAP i namiestnik Rzeszy w Okręgu Gdańsk-Prusy Zachodnie, którego Najwyższy Trybunał Narodowy skazał w 1948 roku na karę śmierci. Wyrok wykonano 28 lutego 1952 w więzieniu mokotowskim w Warszawie. SS-Gruppenführer Richard Hildebrandt, w latach 1939–1943 Wyższy Dowódca SS i Policji w Okręgu Gdańsk-Prusy Zachodnie, został przez sąd polski w Bydgoszczy skazany na karę śmierci. Wyrok wykonano 10 marca 1951.
Przed polskimi sądami toczyły się także postępowania, w których oskarżonymi byli niżsi rangą sprawcy zbrodni piaśnickiej. Waldemar Engel został w sierpniu 1946 roku skazany przez specjalny sąd karny w Gdańsku na karę dożywotniego pozbawienia wolności. Już w 1954 roku został jednak zwolniony z więzienia, po czym wyemigrował do Niemiec Zachodnich. SS-Untersturmführer Herbert Teuffel – esesman z Gdańska, uczestnik brutalnych przesłuchań i „selekcji” na egzekucje do Piaśnicy, przeprowadzanych jesienią 1939 w wejherowskim więzieniu – został przez sąd okręgowy w Gdyni skazany na karę śmierci. Wyrok wykonano (1948). Friedrich Freimann, okupacyjny burmistrz Pucka, został w maju 1950 roku skazany przez sąd okręgowy w Gdyni na karę śmierci, przepadek mienia i pozbawienie obywatelskich praw honorowych na zawsze. Wyrok został jednak wydany zaocznie, a skazany nigdy nie został odnaleziony i ukarany.
W latach 1962–1968 w Hanowerze toczył się proces Kurta Eimanna, oskarżonego o udział w eksterminacji psychicznie chorych w ramach akcji T4. Były dowódca Wachsturmbann „Eimann” przyznał się do zamordowania w Piaśnicy 1200 pacjentów niemieckich szpitali psychiatrycznych. Ostatecznie został uznany za winnego udziału w zbiorowym morderstwie na 1200 osobach oraz za winnego pojedynczych mordów na 10 osobach. Otrzymał wyrok czterech lat pozbawienia wolności, z czego odsiedział jednak zaledwie dwa. Sądzony w tym samym procesie zastępca Wyższego Dowódcy SS i Policji w Okręgu Gdańsk-Prusy Zachodnie SS-Oberführer Georg Ebrecht został skazany na karę trzech lat pozbawienia wolności, lecz zaliczono mu w poczet kary internowanie po 1945 i uznano karę za odbytą.
W grudniu 1947 roku sąd w Wuppertalu skazał na karę trzech lat i siedmiu miesięcy pozbawienia wolności Hansa Söhna, byłego dowódcę Selbstschutzu i szefa placówki Gestapo w Wejherowie. Wyrok nie dotyczył jednak zbrodni, które oskarżony popełnił w czasie służby w Wejherowie. W 1959 roku Centrala Badania Zbrodni Narodowosocjalistycznych w Ludwigsburgu wszczęła śledztwo w sprawie zbrodni popełnionych na terenie Okręgu Gdańsk-Prusy Zachodnie, w którym Söhn był jednym z podejrzanych. Ostatecznie zostało ono jednak umorzone przez zachodnioniemiecką prokuraturę, która uznała zgromadzony materiał dowodowy za niewystarczający.
Gustaw Bamberger – okupacyjny wiceburmistrz Wejherowa, uczestnik „selekcji” w tamtejszym więzieniu – piastował po wojnie funkcję wiceburmistrza Hanoweru.

</doc>
<doc id="1760860" url="https://pl.wikipedia.org/wiki?curid=1760860" title="John Inman">
John Inman

Frederick John Inman, znany jako John Inman (ur. 28 czerwca 1935 w Preston, zm. 8 marca 2007 w Londynie) – brytyjski aktor i mim, najbardziej znany z postaci Pana Humphriesa, w którą wcielał się w popularnym serialu komediowym "Are You Being Served?" (1972-85) i jego kontynuacji "Grace &amp; Favour" (1992-93).
Kariera.
Zaczął występować na scenie jako trzynastolatek, początkowo amatorsko. W młodości przez dwa lata zarabiał na życie jako sprzedawca (co okazało się później bardzo przydatnym doświadczeniem w pracy nad jego najsłynniejszą rolą). Następnie pracował jako aktor grupy teatralnej z siedzibą w Crewe, a później zaczął występować na West Endzie. W 1969 – pracując nad jednym z musicali ze swoim udziałem – spotkał David Crofta.
Trzy lata później Croft zaprosił go do obsady swojego nowego serialu "Are You Being Served?", rozgrywającego się wśród pracowników ekskluzywnego domu towarowego w Londynie. Wcielał się tam w postać Pana Humphriesa, średniego wiekiem z trzech sprzedawców w dziale odzieży męskiej. Choć oficjalnie twórcy serialu i sam aktor temu zaprzeczali, Humphries niemal otwarcie manifestował swój homoseksualizm, przedstawiony zresztą – jak wszystko w serialu – z dużym przymrużeniem oka. Początkowo władze BBC nie chciały zgodzić się na taką postać, jednak Croft zagroził, iż nie weźmie udziału w produkcji serialu, jeśli ten bohater zniknie ze scenariusza. Szybko Humphries stał się ulubieńcem publiczności. Jego śmieszny chód, specyficzny sposób bycia i pełne słabo skrywanych seksualnych podtekstów wypowiedzi uczyniły z niego jedną z dwóch najbardziej rozpoznawalnych postaci serialu (obok Pani Slocombe granej przez Mollie Sugden), a Inman z miejsca zyskał dużą popularność. Wystąpił we wszystkich dziesięciu seriach, w zrealizowanym na bazie serialu filmie kinowym, a także w liczącym dwie serie "Grace and Favour", stanowiącym kontynuację po latach "Are You Being Served?". Jako jedyny członek oryginalnej obsady zgodził się także na udział w australijskiej wersji serialu – zgodnie z jej fabułą, Pan Humphries przeniósł się z Londynu do podobnego domu towarowego w Melbourne.
Dwukrotnie Inman próbował wykorzystać zdobytą sławę w serialach, gdzie od początku to on miał być główną gwiazdą i atrakcją. W 1977 zrealizowano "Odd Man Out", z kolei w 1981 emitowano "Take a Letter, Mr Jones". Obie produkcje zostały zamknięte już po jednej serii, choć bywają (zwłaszcza ta druga) przypominane w postaci powtórek. Po zakończeniu realizacji "Are You Being Served?" Inman stał się bardzo wziętym artystą teatralnym, występującym z powodzeniem w wielu spektaklach w Wielkiej Brytanii i Australii. . W telewizji po raz ostatni wystąpił w 2004 roku.
Życie prywatne.
Podobnie jak swój słynny bohater, Inman był gejem (być może dlatego w wywiadach zawsze podkreślał, iż jego postaci nie należy interpretować jako próby szczególnego ośmieszenia homoseksualistów). Od 1972 roku aż do śmierci aktora jego partnerem był Ron Lynch. Po wprowadzeniu w Wielkiej Brytanii tzw. partnerstw obywatelskich ("quasi"-małżeństw przeznaczonych przede wszystkim dla par tej samej płci), w grudniu 2005 obaj panowie po 33 latach związku wreszcie mogli go sformalizować.
Już od 1993 systematycznie pogarszał się stan zdrowia aktora – w 1995 upadł na scenie w trakcie spektaklu. W ciągu ostatnich 15 lat życia był kilkakrotnie hospitalizowany z powodu różnych dolegliwości. W 2004 drogą pokarmową zaraził się wirusowym zapaleniem wątroby typu A. Choroba zmusiła go do przerwania aktywności zawodowej, a związane z nią powikłania były też przyczyną jego śmierci. Zmarł w londyńskim szpitalu 8 marca 2007 roku w wieku 71 lat. Niemal cały swój majątek (szacowany na ok. 2,8 mln funtów) zapisał swemu partnerowi. Według gazety „Daily Mail”, był to najwyższy spadek pozostawiony „partnerowi obywatelskiemu” od czasu wprowadzenia tej instytucji do brytyjskiego prawa

</doc>
<doc id="1760861" url="https://pl.wikipedia.org/wiki?curid=1760861" title="Piotr Baron (żużlowiec)">
Piotr Baron (żużlowiec)

Piotr Baron (ur. 5 lutego 1974 w Toruniu) – polski żużlowiec i trener sportu żużlowego.
Kariera sportowa.
Wychowanek Jana Ząbika, licencję żużlową zdobył w 1990 roku, choć pierwotnie miał zostać hokeistą.
W rozgrywkach z cyklu Drużynowych Mistrzostw Polski startował w latach 1990–2002, reprezentując kluby Apatora Toruń (1990), GKM Grudziądz (1991, 2000), Sparty (WTS) Wrocław (1992–1999, 2002) oraz TŻ Opole (2001). Jest sześciokrotnym medalistą DMP, czterokrotnie złotym (1990, 1993, 1994, 1995), srebrnym (1999) oraz brązowym (2002). Oprócz tego, czterokrotnie zdobywał medale w Młodzieżowych Drużynowych Mistrzostwach Polski (złotym – 1990, srebrnym – 1991, dwukrotnie brązowym – 1992, 1993), jak również trzykrotnie w Drużynowym Pucharze Polski (złotym – 1995, dwukrotnie brązowym – 1996, 1998). W 1995 r. zdobył w Częstochowie tytuł Wicemistrza Polski Par Klubowych.
Dwukrotnie startował w finałach Indywidualnych Mistrzostw Świata Juniorów (Pardubice 1993 – IV m., Elgane 1994 – IX m.), był również reprezentantem Polski w rozegranym w 1993 r. w Vojens finale Mistrzostw Świata Par (V m.). Trzykrotnie startował w finałach Indywidualnych Mistrzostw Polski (najlepsze wyniki: 1992 i 1993 – VI m.), jak również pięciokrotnie – w finałach Młodzieżowych Indywidualnych Mistrzostw Polski (najlepszy wynik: 1994 – IV m.). W swoim dorobku posiada również Brązowy (1993) oraz Srebrny Kask (1994). W 1998 r. zajął III m. w Memoriale Ryszarda Nieścieruka we Wrocławiu.
Po zakończeniu kariery był m.in. komentatorem żużlowych rozgrywek w sportowych kanałach Polsat Sport oraz TVP Sport. W latach 2011-2016 był menedżerem Betardu Sparty Wrocław. 7 września 2016 roku złożył rezygnację ze stanowiska.
30 września 2016 podpisał 2-letni kontrakt z Fogo Unią Leszno, gdzie na stanowisku menedżera zastąpił Adama Skórnickiego.

</doc>
<doc id="1760862" url="https://pl.wikipedia.org/wiki?curid=1760862" title="Janowiec Wielkopolski (stacja kolejowa)">
Janowiec Wielkopolski (stacja kolejowa)

Janowiec Wielkopolski – stacja kolejowa w Janowcu Wielkopolskim, w powiecie żnińskim, w województwie kujawsko-pomorskim, w Polsce.
Historia.
Obsługuje ruch towarowy. Została otwarta w 1887 roku razem z linią z Gniezna do Nakła nad Notecią. W 1905 roku została wybudowana linia do Skoków.
W czasach największego ruchu pociągi pasażerskie odchodziły z trzech peronów, funkcjonowała wieża ciśnień oraz nastawnia. Obsługiwano bocznice, m.in. do zakładów mięsnych oraz zbożowych. Podczas wzmożonego ruchu stacja działała całodobowo.

</doc>
<doc id="1760864" url="https://pl.wikipedia.org/wiki?curid=1760864" title="José María Martín de Herrera y de la Iglesia">
José María Martín de Herrera y de la Iglesia

José María Martín de Herrera y de la Iglesia (ur. 26 sierpnia 1835 w Aldeadávila de la Rivera, zm. 8 grudnia 1922 w Santiago de Compostela) – hiszpański duchowny katolicki, arcybiskup Santiago de Compostela, kardynał.
Życiorys.
Ukończył seminarium w Salamance, gdzie w 1859 uzyskał doktorat z teologii, a w 1861 z prawa kanonicznego. Święcenia kapłańskie otrzymał we wrześniu 1859. Pracował duszpastersko jako wikariusz w parafii św. Benedykta w Salamance, a od 1865 był proboszczem w parafii św. Marcina. W 1871 został dziekanem katedry w León, a od 1875 miał być audytorem Świętej Roty, lecz otrzymał nominację biskupią 5 lipca tegoż roku. Skierowany został na Kubę, gdzie objął metropolię Santiago de Cuba. Sakry udzielił mu kardynał prymas Hiszpanii Juan de la Cruz Ignacio Moreno Maisonave. Na tej samej uroczystości konsekrowany został też biskup León Saturnino Fernández de Castro y de la Cotera. Pełnił funkcję senatora królestwa Hiszpanii, był też członkiem Rady Królewskiej. 14 lutego 1889 przeniesiony na stolicę metropolitalną w Santiago de Compostela, którą zarządzał do śmierci.
Kreowany kardynałem prezbiterem na konsystorzu 19 kwietnia 1897. 24 marca 1898 otrzymał kościół tytularny Santa Maria in Traspontina. Brał udział w konklawe 1903 i 1914 roku. Z powodu choroby i podeszłego wieku nie brał udziału w wyborze Piusa XI. Zmarł w tym samym roku i pochowany został w katedrze metropolitalnej w Santiago de Compostela.

</doc>
<doc id="1760868" url="https://pl.wikipedia.org/wiki?curid=1760868" title="Droga rdzeniowo-móżdżkowa tylna">
Droga rdzeniowo-móżdżkowa tylna

Droga rdzeniowo-móżdżkowa tylna (szlak Flechsiga, łac. "tractus spinocerebellaris posterior") – droga nerwowa rdzenia kręgowego, odpowiedzialna za przewodzenie informacji proprioceptywnej z receptorów do móżdżku. Receptorami są mięśnie i stawy – poddają aparat ruchowy pod kontrolę móżdżku.
Droga rdzeniowo-móżdżkowa tylna rozpoczyna się w komórkach zwojów międzykręgowych korzeni tylnych nerwów rdzeniowych (1. neuron). Włókna biegną do komórek jądra grzbietowego Clarke’a (piersiowego) tej samej strony i mają tam synapsę (2. neuron). Biegnie przez istotę szarą i białą rdzenia kręgowego w kierunku poziomym do obwodu sznura bocznego, jednocześnie zataczając łuk ku przodowi. Przy obwodzie sznura bocznego zagina się pod kątem prostym i uzyskuje przebieg pionowy. W obrębie mózgowia włókna drogi rdzeniowo-móżdżkowej tylnej biegną w bocznym odcinku rdzenia przedłużonego wchodząc do móżdżku przez jego konar dolny. Dopiero w istocie białej robaka prawdopodobnie część włókien przechodzi na stronę przeciwną. Droga rdzeniowo-móżdżkowa tylna kończy się w korze płata przedniego i tylnego móżdżku oraz w jądrze kulkowatym i czopowatym.

</doc>
<doc id="1760869" url="https://pl.wikipedia.org/wiki?curid=1760869" title="Trzebiatów Wąskotorowy">
Trzebiatów Wąskotorowy

Trzebiatów Wąskotorowy – stacja kolejowa Gryfickiej Kolei Wąskotorowej w Trzebiatowie. W 1999 została zamknięta.
Przez stacje przechodzi linia z Popiela do Gryfic Wąskotorowych.

</doc>
<doc id="1760870" url="https://pl.wikipedia.org/wiki?curid=1760870" title="Pęczek Flechsiga">
Pęczek Flechsiga



</doc>
<doc id="1760871" url="https://pl.wikipedia.org/wiki?curid=1760871" title="Comedy Central Włochy">
Comedy Central Włochy

Comedy Central Włochy – włoski komediowy kanał telewizyjny. Stacja wystartowała 1 maja 2007 roku. Kanał można oglądać na platformie cyfrowej SKY Italia na kanale 117. Jest telewizją nadającą komedie z USA, Wielkiej Brytanii i Włoch.

</doc>
<doc id="1760876" url="https://pl.wikipedia.org/wiki?curid=1760876" title="Lista najwyższych ratuszy">
Lista najwyższych ratuszy

Lista najwyższych ratuszy – przez wieki budowle ratuszowe były świeckim odpowiednikiem kościołów zaliczając się do najbardziej prestiżowych budowli miejskich; ich zewnętrzna architektura, jeśli chodzi o wieże, często nawiązywała do sakralnej. Najwyższe wieże ratuszowe na świecie:

</doc>
<doc id="1760877" url="https://pl.wikipedia.org/wiki?curid=1760877" title="Łącze dzierżawione">
Łącze dzierżawione



</doc>
<doc id="1760879" url="https://pl.wikipedia.org/wiki?curid=1760879" title="Otothyrinae">
Otothyrinae

Otothyrinae – podrodzina sumokształtnych ryb z rodziny zbrojnikowatych (Loricariidae), klasyfikowana też w randze plemienia Otothyrini w podrodzinie Hypoptopomatinae.
Zasięg występowania.
Wody słodkie niemal całej Ameryki Południowej, od dorzecza Amazonki po północną Argentynę.
Klasyfikacja.
Kladogram prezentujący relacje pokrewieństwa pomiędzy podrodzinami zbrojnikowatych:
Rodzaje zaliczane do Otothyrinae:
Rodzajem typowym jest "Otothyris".
Otothyrinae jest uznawana za takson monofiletyczny.

</doc>
<doc id="1760882" url="https://pl.wikipedia.org/wiki?curid=1760882" title="Immortalist Society">
Immortalist Society

Immortalist Society (Stowarzyszenie Nieśmiertelnych) – organizacja dobroczynna 501(c)(3) w Stanach Zjednoczonych mająca za zadanie prowadzenie badań naukowych i edukacji w dziedzinie krioniki i przedłużania życia.
Historia.
Immortalist Society została założona przez Roberta Ettingera i pięciu innych mieszkańców stanu Michigan 27 czerwca 1967 pod nazwą "Cryonics Society of Michigan, Inc." (Stowarzyszenie Krioniczne w Michigan). We wrześniu 1976 nazwa korporacji została zmieniona na "Cryonics Association" (Towarzystwo Krioniczne) ze względu na nie ograniczanie pola działań do jednego stanu. 20 października 1985 statut ("Articles of Incorporation") został zmodyfikowany w celu zmiany nazwy na "Immortalist Society" (Stowarzyszenie Nieśmiertelnych). Dotacje są zwolnione od podatku w Stanach Zjednoczonych.
Organizacja.
Wszyscy funkcjonariusze ("Officers") Immortalist Society są również Dyrektorami ("Directors"). Od maja 2008 funkcjonariuszami Immortalist Society są:
John Bull jest także wydawcą magazynu LONG LIFE (Długie życie).
Działalność.
Co dwa miesiące Immortalist Society wydaje magazyn Long Life: Longevity through Technology (Długie życie: Długowieczność poprzez technologię) (dawniej "The Immortalist" – Nieśmiertelny), który jest rozsyłany gratis do członków Cryonics Institute, zaś płatna subskrypcja dotyczy członków Immortalist Society, którzy nie są członkami Cryonics Institute. "Long Life" opisuje nie tylko działalność Cryonics Institute, ale także American Cryonics Society (Amerykańskiego Stowarzyszenia Krionicznego) i prezentuje wieści z dziedziny przedłużania życia. Wydawane sześć razy w roku czasopismo zawiera najnowsze wiadomości, recenzje książek, artykuły techniczne, biografie, relacje z konferencji i inne.
Immortalist Society wspiera szczególnie prace Cryonics Institute. Darowizny na rzecz Funduszu Badawczego Immortalist Society są przeznaczone na finansowanie badań. Do 2007 badania prowadził dr Jurij Piczugin, pełnoetatowy rosyjski kriobiolog zatrudniony przez Cryonics Institute w celu wynalezienia mieszanki witryfikującej, udoskonalenia perfuzji i odkrycia metody zmniejszenia zimnego niedokrwienia ("cold ischemia") (problem w przeszczepach narządów). Dr Piczugin odszedł z Cryonics Institute w grudniu 2007. Po jego odejściu Cryonics Institute zauważył, że dr Piczugin starał się w Rosji kontynuować prace badawcze dla Cryonics Institute i innych zainteresowanych organizacji na zasadach kontraktu.
Od 2009 prace badawcze dla Immortalist Society prowadzą Aschwin i Chana de Wolf z Advanced Neural Biosciences, Inc., którzy koncentrują się na zmniejszeniu uszkodzeń mózgu spowodowanych niedokrwieniem.
Członkostwo.
Mimo że Immortalist Society ma ten sam adres, co Cryonics Institute, są to dwie oddzielne organizacje. Członkowie Cryonics Institute nie są automatycznie członkami Immortalist Society.
Członkiem wspierającym ("associate membership") można zostać po opłaceniu rocznej składki $25 w USA, a $52 w Europie. Pełne członkostwo kosztuje 75 dolarów rocznie, niezależnie od miejsca zamieszkania; opłata ta zawiera koszty poczty lotniczej.
Korzyści z zapisania się:

</doc>
<doc id="1760883" url="https://pl.wikipedia.org/wiki?curid=1760883" title="Ostroróg Hrabia">
Ostroróg Hrabia

Ostroróg Hrabia – polski herb hrabiowski, odmiana herbu Nałęcz, nadany w Galicji.
Opis herbu.
Istniały dwie wersje herbu hrabiowskiego Ostrorogów. Nazewnictwo według Juliusza Karola Ostrowskiego. Odmiana opisywana jako Ostroróg III była Nałęczem z oznakami godności hrabiego:
Ostroróg III: "W polu czerwonym chusta srebrna, ułożona w koło, związana u dołu, z opuszczonymi końcami. Nad tarczą korona hrabiowska, nad którą hełm z klejnotem: Panna w szacie czerwonej, z nałęczką na rozpuszczonych włosach, między dwoma rogami jelenimi, trzymająca się tych rogów."
Odmiana opisywana jako Ostroróg była herbem złożonym o tarczy dzielonej w osiem pól:
Ostroróg Hrabia: "W polu I, czerwonym, nałęczka srebrna (godło herbu Nałęcz); w polu II, czerwonym, topór srebrny (godło herbu Topór); w polu III, złotym, orzeł czarny (nawiązanie do herbu Świętego Cesarstwa Rzymskiego); w polu IV, czerwonym, trzy trąby czarne o nawiązaniach złotych w rosochę, złączone ustnikami (godło herbu Trąby); w polu V, czerwonym, rogacina podwójnie przekrzyżowana, srebrna (godło herbu Lis); w polu VI, czerwonym korab złoty z takąż wieżą o trzech blankach (godło herbu Korab); w polu VII, czerwonym, rogacina roztłuczona w wąs (godło herbu Odrowąż); w polu VIII, złotym, głowa lwia srebrna, ziejąca płomieniem czerwonym (godło herbu Zadora). Nad tarczą korona hrabiowska, nad którą trzy hełmy z klejnotami: Klejnot I: Orzeł jak w godle; klejnot II: Panna w szacie czerwonej, z nałęczką na rozpuszczonych włosach, między dwoma rogami jelenimi, trzymająca się tych rogów; klejnot III: Pół lwa wspiętego, złotego, trzymającego topór srebrny. Labry na hełmie I czerwone, podbite złotem, na II i III czerwone podbite srebrem. Pod tarczą dewiza: "Contentus sua vere sorte"."
Najwcześniejsze wzmianki.
Tytuł hrabiowski Świętego Cesarstwa Rzymskiego otrzymał Stanisław Ostroróg (kasztelan kaliski) rzekomo już w 1518 roku, który to tytuł potwierdzono w Rzeczypospolitej w 1611 i 1612. Tytuł hrabiowski ("hoch- und wohlgeboren, graf") z herbem Ostroróg III potwierdzono dla Adama, Marcina i Aleksandra z 17 marca 1783 w Galicji. Podstawą potwierdzenia był patent z 1775 oraz pochodzenie wywiedzione od Stanisława Ostroroga. Tytuł potwierdzono także w Rosji dla Andrzeja, Mikołaja i Józefa 28 czerwca 1846 roku.
Herbowni.
Jedna rodzina herbownych (herb własny):

</doc>
<doc id="1760884" url="https://pl.wikipedia.org/wiki?curid=1760884" title="Rogowo (stacja kolejowa)">
Rogowo (stacja kolejowa)

Rogowo – nieczynna wąskotorowa stacja kolejowa w Rogowie, w województwie kujawsko-pomorskim.

</doc>
<doc id="1760886" url="https://pl.wikipedia.org/wiki?curid=1760886" title="Comedy Central Szwecja">
Comedy Central Szwecja

Comedy Central Szwecja – stacja wystartowała 1 stycznia 2009 roku w Szwecji. Kanał można oglądać na platformie cyfrowej jak i w telewizji kablowej.
Pierwszym programem jakim był pokazany na szwedzkim kanale były South Park i z Comedy Central Roast, Pamela Anderson.
Podczas pierwszego miesiąca, uruchomiono kanał na Boxer, Canal Digital, Com Hem, Tele2Vision, Telia Digital TV, SPA, Borderlight, IP Szwecja.

</doc>
<doc id="1760888" url="https://pl.wikipedia.org/wiki?curid=1760888" title="Trikal (Past, Present, Future)">
Trikal (Past, Present, Future)



</doc>
<doc id="1760889" url="https://pl.wikipedia.org/wiki?curid=1760889" title="Bund Deutscher Architekten">
Bund Deutscher Architekten

Bund Deutscher Architekten BDA jest związkiem zawodowym architektów w Niemczech.
Stowarzyszenie zostało założone 21 czerwca 1903 we Frankfurcie nad Menem, jako za zadanie mając odpowiedzialnie utrzymać wysoką jakość usług planistów i budowlańców. Organizacja funkcjonuje jako przedstawiciel interesów samodzielnych architektów, którzy zostaną przyjęci do Izby Architektów, w której architekci sprawują funkcje urzędnicze.
Do dzisiaj przyjmowanie nowych członków jest uzależnione od ich kwalifikacji projektowych oraz niezależności przedsiębiorstwa, takie kryteria są dość obiektywne w celu rozwiązania problemu definicji, gdzie w przeszłości a szczególnie w czasach zmian ten temat zawsze prowokował kontrowersyjne dyskusje.
BDA od trzech lat rozdaje nagrody: Wielką Nagrodę BDA (Großen BDA-Preis), Nagrodę BDA dla krytyków architektury oraz nagrodę architektoniczną "Nike"
Stowarzyszenie jest zlokalizowane w Berlinie w Bezirk Mitte w "Deutschen Architektur Zentrum" (DAZ) czyli Centrum Niemieckich Architektów przy Köpenicker Straße 48/49.

</doc>
<doc id="1760891" url="https://pl.wikipedia.org/wiki?curid=1760891" title="Instytut Filozofii i Socjologii Uniwersytetu Pedagogicznego im. KEN w Krakowie">
Instytut Filozofii i Socjologii Uniwersytetu Pedagogicznego im. KEN w Krakowie

Instytut Filozofii i Socjologii Uniwersytetu Pedagogicznego im. KEN w Krakowie – jednostka dydaktyczno-naukowa należąca do struktur Wydziału Humanistycznego UP.
Historia Instytutu.
Instytut powstał w styczniu 2002 roku w ramach przekształceń Instytutu Nauk Społecznych. Do tego czasu zespoły badawcze, wchodzące obecnie w skład IFiS UP, podejmowały badania w zakresie filozofii na różnych kierunkach Uczelni. Od 1980 r. zespoły te działały w ramach Instytutu Nauk Społecznych ówczesnej Wyższej Szkoły Pedagogicznej.
Instytut kształci studentów na kierunkach:
Prowadzone są równocześnie studia podyplomowe z „Wiedzy o kulturze”, „Wiedzy o społeczeństwie i wychowania do życia w rodzinie”, „Filozofii i wiedzy o kulturze”, „Etyki i wiedzy o kulturze”, „Mediacji i negocjacji”, „Prakseologii i etyki biznesu”.
Obecnie w IFiS studiuje ok. 600 osób.
Działalność naukowa.
Instytut Filozofii i Socjologii UP jest organizatorem
Pracownicy naukowi IFIS UP prowadzą również aktywną działalność w ramach założonych przy Instytucie towarzystw naukowych:
Prowadzona jest również ożywiona działalność wydawnicza. Wydawane są następujące czasopisma:
Przy IFiS UP działa również studenckie Filozoficzne Koło Naukowe „ARCHE” oraz Socjologiczne Koło Naukowe UP.

</doc>
<doc id="1760895" url="https://pl.wikipedia.org/wiki?curid=1760895" title="François Marius Granet">
François Marius Granet

François Marius Granet (ur. 17 grudnia 1777 w Aix-en-Provence, zm. 21 listopada 1849 tamże) – malarz francuski.
Biografia.
Był synem mistrza murarskiego. Jako dziecko wykazywał zdolności rysunkowe, dlatego został uczniem początkowo niezidentyfikowanego włoskiego malarza pejzażysty, potem Jean-Antoine’a Constantina. Wraz z nim uczył się m.in. Auguste de Forbin (malarz, późniejszy dyrektor muzeum w Luwrze).
Granet w 1793 roku wyjechał z Aix-en-Provence, by jako ochotnik wziąć udział w oblężeniu Tulonu. Pracował tam jako kreślarz w baterii artyleryjskiej. W 1797 roku pojechał, na zaproszenie Forbina do Paryża, gdzie został uczniem Jacquesa-Louisa Davida.
Lata 1802–1819 spędził w Rzymie, otwarł studio na Via delle Quattro Fontane. W 1821 przebywał w Asyżu. W latach 1825–1830 ponownie w Rzymie. Jego obrazy z tego okresu przedstawiały rzymskie zabytki oraz sceny ilustrujące życiorysy sławnych osób. Tworzone w indywidualnym stylu, ze specyficznym wykorzystaniem światła odbiegały od ówczesnej neoklasycystycznej tradycji. W 1819 roku jego "Chór w kościele kapucynów w Rzymie" () zdobył duże uznanie w Salonie Paryskim. Kopię obrazu zamówił król Jerzy IV Hanowerski. Inną artysta ofiarował carowi Aleksandrowi I. W sumie sam namalował kilkanaście kopii w różnych wariantach. Granet został odznaczony przez Ludwika Filipa Krzyżem Oficerskim Legii Honorowej oraz Orderem Świętego Michała. W Europie bardzo ceniono jego niewielkie akwarele, dzięki którym uważany za jednego z prekursorów impresjonizmu. Wiele z nich znajduje się w kolekcjach Luwru i Musée Granet w Aix-en-Provence.
od 1826 roku Granet był zatrudniony w muzeum w Luwrze jako konserwator zabytków. W 1830 roku mianowano go członkiem Académie des Beaux-Arts i dyrektorem muzeów w Wersalu. Artysta tworzył też portrety.
Po rewolucji w 1848 roku powrócił do Aix-en-Provence, ufundował w nim muzeum, które później zostało nazwane jego imieniem. Zmarł 21 listopada 1849 roku w rodzinnym Aix-en-Provence.

</doc>
<doc id="1760896" url="https://pl.wikipedia.org/wiki?curid=1760896" title="John Daley">
John Daley

John Lawrence Daley (ur. 26 sierpnia 1909 w Newton, zm. 7 lutego 1963 w El Paso) – amerykański bokser wagi koguciej. W 1928 roku na letnich igrzyskach olimpijskich w Amsterdamie zdobył srebrny medal.

</doc>
<doc id="1760897" url="https://pl.wikipedia.org/wiki?curid=1760897" title="Comedy Central Nowa Zelandia">
Comedy Central Nowa Zelandia

Comedy Central Nowa Zelandia – całodobowa telewizja komediowa, która rozpoczęła nadawanie 1 kwietnia 2009 roku. Stacja należy do grupy ViacomCBS.

</doc>
<doc id="1760898" url="https://pl.wikipedia.org/wiki?curid=1760898" title="Stanisław Krajewski (geolog)">
Stanisław Krajewski (geolog)

Stanisław Maria Adam Krajewski (ur. 18 listopada 1890 w Obermais pod Meranem, w południowym Tyrolu, zm. 21 grudnia 1968 w Warszawie) – polski geolog.
Życiorys.
Matka, z domu Rodakowska, krewna malarza, zmarła, gdy miał 4 miesiące, ojciec z lwowskiej rodziny urzędniczej, zmarł, gdy miał 4 lata. Początkowo wychowywany był przez ciotki ojca, następnie przebywał na stancjach.
Naukę w zakresie szkoły powszechnej i początkowych klas gimnazjum pobierał w domu. Uczył go m.in. Jan Nowak, student filozofii na Uniwersytecie Lwowskim, który geologię studiował u Rudolfa Zubera. Następnie uczęszczał do IV Gimnazjum we Lwowie (od III klasy), gdzie jednym z jego nauczycieli był Wilhelm Friedberg, późniejszy profesor paleontologii na uniwersytetach w Poznaniu i Krakowie. 
W 1909 ukończył gimnazjum i wstąpił na uniwersytet we Lwowie, gdzie studiował m.in. geologię u Rudolfa Zubera i geografię u Eugeniusza Romera. Wiosną 1913 udał się na dalsze studia do Lozanny, gdzie geologię wykładał Marice Lugeon. 
Wybuch I wojny światowej przerwał mu zbieranie materiałów do pracy doktorskiej na temat geologii Jury Szwajcarskiej, między jeziorem Lac de Joux i miasteczkiem Vallorbe. Wstąpił do "plutonu szwajcarskiego", zbierającego studentów i robotników, których wojna zastała w Szwajcarii, i udał się do kraju. W maju 1915 dostał się do niewoli rosyjskiej jako legionista Brygady Karpackiej. Powrócił z niewoli do Lwowa w sierpniu 1919.
Ponownie spotkany Jan Nowak, wówczas komendant naftowy w Krośnie, skierował go do Borysławia, do reaktywowanej Stacji Geologicznej. Pracę rozpoczął pod kierunkiem Konstantego Tołwińskiego jako asystent, a następnie jako geolog, zbierając informacje na temat objawów ropy naftowej, gazu ziemnego, solanek i wód słodkich, napotykanych w wierceniach poszukiwawczych. Poza tym wykonał szereg map geologicznych w skali 1: 25 000, głównie we wschodniej części Karpat fliszowych. Na tej podstawie przygotował pracę "Szkic geologiczny okolicy Opaki", na podstawie której uzyskał w 1924 doktorat u Wojciecha Rogali, na Uniwersytecie Jana Kazimierza we Lwowie.
W tym samym czasie prowadził praktyki terenowe w Karpatach fliszowych dla studentów uniwersytetów Jagiellońskiego i Warszawskiego oraz Akademii Górniczej w Krakowie. W latach 1920-1931 wykładał też mineralogię i geologię w średniej Państwowej Szkole Wiertniczej w Borysławiu. Od 1921 należał do pierwszych członków Polskiego Towarzystwa Geologicznego, a od 1925 uczestniczył w organizacji zjazdów Asocjacji Karpackiej.
W 1928, będąc nadal pracownikiem Karpackiej Stacji Geologicznej, został zaangażowany do Państwowego Instytutu Geologicznego w Warszawie. Do Instytutu przeniósł się na stałe w 1931. Od 1933 rozpoczął pod kierunkiem Jana Samsonowicza redakcję publikacji Instytutu.
Po wybuchu wojny został ewakuowany z pracownikami Instytutu do Lwowa. W listopadzie 1939 powrócił do Warszawy. W grudniu tego roku wrócił do Instytutu kierowanego przez Niemców. W latach okupacji przygotowywał arkusz Sanok mapy geologicznej 1: 100 000. Zestawiał też kartotekę makrofauny z północnych Karpat fliszowych. W sierpniu 1944 przejście frontu radzieckiego zastało go w terenie pod Brzozowem. W listopadzie 1944 został przyjęty do Instytutu Naftowego w Krośnie, którym kierował Julian Obtułowicz. Pracował tam do października 1945 kontynuując prace nad arkuszem Sanok. 
W listopadzie 1945 powrócił do Państwowego Instytutu Geologicznego z siedzibą w Krakowie, a od listopada 1946 w Warszawie. Kontynuował tam pracę redakcyjną. Na przełomie lat 1952–1953 pracował w Centralnym Urzędzie Geologii, na stanowisku naczelnika wydziału w Biurze Dokumentacji Geologicznej. W maju 1953 przeszedł na stanowisko redaktora naczelnego nowo utworzonych Wydawnictw Geologicznych. W przedsiębiorstwie tym pracował do końca życia, od chwili przejścia na emeryturę na stanowisku doradcy naukowego.
Równolegle z pracą w Wydawnictwach Geologicznych był zatrudniony w latach 1952-1961 w nowo utworzonym Wydziale Geologii Uniwersytetu Warszawskiego, w Katedrze Geologii Ogólnej, najpierw jako samodzielny pracownik naukowy, a następnie jako zastępca profesora. 
Był autorem ponad 80 publikacji.
W latach 1946–1967 był w ciągu dwóch kadencji przewodniczącym zarządu Oddziału Warszawskiego Polskiego Towarzystwa Geologicznego, a w ciągu dziewięciu – zastępcą przewodniczącego. W 1963 został członkiem honorowym P.T.Geol.
Został odznaczony Srebrnym i Złotym Krzyżem Zasługi, Krzyżem Kawalerskim Orderu Odrodzenia Polski i Medalem 10-lecia Polski Ludowej.

</doc>
<doc id="1760899" url="https://pl.wikipedia.org/wiki?curid=1760899" title="Harry Isaacs">
Harry Isaacs

Harry Isaacs (ur. 26 stycznia 1908, zm. 13 września 1961) – południowoafrykański bokser, brązowy medalista na letnich igrzyskach olimpijskich w Amsterdamie w kategorii koguciej.

</doc>
<doc id="1760901" url="https://pl.wikipedia.org/wiki?curid=1760901" title="Jan Badura (piłkarz)">
Jan Badura (piłkarz)

Jan Badura (ur. 20 grudnia 1907 w Bismarckhütte jako Jan Waschek, zm. 14 sierpnia 1975 w Mannheim) – piłkarz, środkowy pomocnik, reprezentant Polski. Nazwisko zmieniono mu 20 czerwca 1908.
W reprezentacji Polski zadebiutował 23 sierpnia 1931 w meczu z Rumunią. Po raz drugi w barwach narodowych wystąpił 16 lutego 1936 w spotkaniu z Belgią.

</doc>
<doc id="1760902" url="https://pl.wikipedia.org/wiki?curid=1760902" title="Parafia św. Doroty w Rogowie">
Parafia św. Doroty w Rogowie

Parafia św. Doroty w Rogowie – rzymskokatolicka parafia dekanatu rogowskiego, erygowana w XIII wieku. 
Kościół parafialny zbudowany w połowie XIX wieku, dwuwieżowy, klasycystyczno-neogotycki. Świątynia uległa pożarowi 30 marca 2014 roku. Spaleniu uległ dach, który się zawalił oraz dwie wieże, a wnętrze kościoła zostało zalane wodą podczas akcji gaśniczej. Zniszczony pożarem kościół został szybko odbudowany. 
Dokumenty.
Księgi metrykalne: 

</doc>
<doc id="1760905" url="https://pl.wikipedia.org/wiki?curid=1760905" title="Vin Packer">
Vin Packer



</doc>
<doc id="1760907" url="https://pl.wikipedia.org/wiki?curid=1760907" title="Ann Aldrich">
Ann Aldrich



</doc>
<doc id="1760908" url="https://pl.wikipedia.org/wiki?curid=1760908" title="Mia (singel)">
Mia (singel)

"Mia" -- drugi singel amerykańskiej alternatywnometalowej (grającej ówcześnie hard rock) grupy Chevelle z ich debiutanckiej płyty Point #1.
Teledysk.
Klip do tej piosenki został całkowicie wykonany w technice animacji poklatkowej, niczym teledyski zespołu Tool.

</doc>
<doc id="1760909" url="https://pl.wikipedia.org/wiki?curid=1760909" title="M. E. Kerr">
M. E. Kerr



</doc>
<doc id="1760912" url="https://pl.wikipedia.org/wiki?curid=1760912" title="Harold Devine">
Harold Devine

Harold George Devine (ur. 18 maja 1909 w New Haven w stanie Connecticut, zm. 29 kwietnia 1998 w North Oxford w stanie Massachusetts) – amerykański bokser wagi piórkowej, złoty medalista letnich igrzysk olimpijskich w Amsterdamie.

</doc>
<doc id="1760913" url="https://pl.wikipedia.org/wiki?curid=1760913" title="Mary James">
Mary James



</doc>
<doc id="1760915" url="https://pl.wikipedia.org/wiki?curid=1760915" title="Rylczak">
Rylczak

Rylczak w terminologii dotyczącej obróbki krzemienia, to specyficzny odłupek powstający przy formowaniu narzędzia zwanego rylcem poprzez wyprowadzenie tzw. odbicia rylcowego.
Zasadniczo wszystkie rylczaki to narzędzia niedużych rozmiarów, smukłe, o bokach w miarę równych i równoległych do siebie. W zależności od typu rylca, z którego pochodzą ich piętki, mogą być naturalne, uformowane bądź przygotowane za pomocą kilku uderzeń. Na powierzchni górnej widoczna jest przeważnie krawędź wióra lub odłupka, z którego formowano rylec. W przypadku rylców uformowanych za pomocą więcej niż jednego odbicia rylcowego, powierzchnia górna rylczaka może nosić negatywy wcześniej oddzielonych rylczaków.

</doc>
<doc id="1760918" url="https://pl.wikipedia.org/wiki?curid=1760918" title="Future Perfect">
Future Perfect

Future Perfect – debiutancki album grupy Autolux wydany w 2004 roku. Wydawnictwo dotarło na 16. miejsce listy Dance/Electronic Albums Billboardu.
Wydania winylowe.
Album miał dwupłytowe wydanie winylowe w roku premiery. Po rozwiązaniu wytwórni DMZ album został w 2009 roku wydany przez zespół na jednej płycie winylowej dostępnej przez stronę internetową zespołu i po raz kolejny w 2015 jako limitowane (500 sztuk) wydanie deluxe – na dwóch 180-gramowych płytach winylowych, z rozkładaną okładką, w dodatkowej antystatycznej kopercie i z podpisanym przez członków zespołu polaroidem.

</doc>
<doc id="1760920" url="https://pl.wikipedia.org/wiki?curid=1760920" title="Gunnar Berggren">
Gunnar Berggren

Gunnar Berggren (ur. 26 stycznia 1908 w Söderbykarl, zm. 2 września 1983 w Sztokholmie) – szwedzki bokser kategorii lekkiej, brązowy medalista IO i mistrzostw Europy. 
W Mistrzostwach Europy 1927 w Berlinie zdobył brązowy medal w wadze lekkiej. 
W roku 1928 wziął udział w Igrzyskach Olimpijskich w Amsterdamie gdzie w wadze lekkiej kolejno pokonał: Pierre Godarta z Belgii(na punkty), Roberta Charlesa Smitha z Południowej Afryki (na punkty) oraz walkowerem Jorge Díaza Hernandeza z Chile. W półfinale przegrał z Amerykaninem Stephanem Halaiko na punkty. W meczu o brązowy medal pokonał na punkty Duńczyka Hansa Jacoba Nielsena mistrza olimpijskiego z Paryża 1924 r.
W roku 1928 przeszedł na zawodowstwo. Rozegrał 32 walki. Wygrał 13 (4 przez KO), 9 przegrał (2 przez KO) a 10 było nierozstrzygniętych).

</doc>
<doc id="1760924" url="https://pl.wikipedia.org/wiki?curid=1760924" title="Kołobrzeg Wąskotorowy">
Kołobrzeg Wąskotorowy

Kołobrzeg Wąskotorowy– stacja kolejowa Kołobrzeskiej Kolei Wąskotorowej w Kołobrzegu. W 1962 została zamknięta.
Stacja była końcową dla linii wąskotorowej z Gościna.

</doc>
<doc id="1760925" url="https://pl.wikipedia.org/wiki?curid=1760925" title="Pratt Institute">
Pratt Institute

Instytut Pratt jest specjalistycznym, prywatnym college'em w Nowym Jorku z wydziałami na Manhattanie, Brooklynie i w Utice. Jako uczelnia artystyczna kształci w zakresie sztuki, architektury, projektowania odzieży, ilustracji, projektowania wnętrz, sztuk komputerowych, kreatywnego pisania, wiedzy bibliotecznej i w innych. Uczelnia jest członkiem Stowarzyszenia Niezależnych Uczelni Sztuki i Designu (Association of Independent Colleges of Art and Design AICAD), konsorcjum 36 czołowych szkół artystycznych w Stanach Zjednoczonych.

</doc>
<doc id="1760926" url="https://pl.wikipedia.org/wiki?curid=1760926" title="Jarand z Grabia i Brudzewa">
Jarand z Grabia i Brudzewa



</doc>
<doc id="1760931" url="https://pl.wikipedia.org/wiki?curid=1760931" title="Tony Byrne">
Tony Byrne



</doc>
<doc id="1760935" url="https://pl.wikipedia.org/wiki?curid=1760935" title="Jarand z Brudzewa">
Jarand z Brudzewa



</doc>
<doc id="1760936" url="https://pl.wikipedia.org/wiki?curid=1760936" title="Raul Spank">
Raul Spank



</doc>
<doc id="1760940" url="https://pl.wikipedia.org/wiki?curid=1760940" title="Jarand Brudzewski">
Jarand Brudzewski



</doc>
<doc id="1760941" url="https://pl.wikipedia.org/wiki?curid=1760941" title="Siedem sławnych zamków Kantō">
Siedem sławnych zamków Kantō



</doc>
<doc id="1760944" url="https://pl.wikipedia.org/wiki?curid=1760944" title="Pajeta">
Pajeta



</doc>
<doc id="1760945" url="https://pl.wikipedia.org/wiki?curid=1760945" title="Referendum na Górnym Śląsku">
Referendum na Górnym Śląsku

Referendum na Górnym Śląsku (właśc. "Referendum na temat oddzielenia prowincji górnośląskiej od Prus i utworzenia samodzielnego kraju górnośląskiego w składzie Rzeszy"; niem. Volksabstimmung über die Abtrennung der Provinz Oberschlesien von Preußen und Bildung eines selbstständigen, dem Reich eingegliederten Landes Oberschlesien) – głosowanie ludowe, które odbyło się 3 września 1922 i dotyczyło utworzenia odrębnego kraju w ramach Republiki Weimarskiej z terenów rejencji opolskiej. 
Historia.
Referendum było wynikiem obietnic, jakie władze niemieckie złożyły Górnoślązakom na początku lat 20. w zamian za głosowanie za pozostawieniem Górnego Śląska w składzie Rzeszy miał on utworzyć samodzielny land w ramach państwa niemieckiego. 
Głosowanie odbyło się 3 września 1922. Spośród 721 tys. uprawnionych wzięło w nim udział 572 tys. (79,41%). Oddano 99,3% głosów ważnych, z czego 51 tys. za utworzeniem odrębnego landu (8,89%) i 518 tys. przeciwko (91,11%). 
W związku z wynikiem sondażu prowincja górnośląska pozostała częścią Prus aż do jej rozwiązania w 1938. 

</doc>
<doc id="1760949" url="https://pl.wikipedia.org/wiki?curid=1760949" title="Jarand z Dąbrówki">
Jarand z Dąbrówki



</doc>
<doc id="1760950" url="https://pl.wikipedia.org/wiki?curid=1760950" title="Julio Quiroga">
Julio Quiroga

Julio Quiroga - piłkarz urugwajski, napastnik.
Jako piłkarz klubu Liverpool Montevideo wziął udział w turnieju Copa América 1953, gdzie Urugwaj zajął trzecie miejsce. Quiroga zagrał tylko w drugiej połowie meczu z Chile, zmieniając w przerwie Carlosa Romero.

</doc>
<doc id="1760951" url="https://pl.wikipedia.org/wiki?curid=1760951" title="Karl-Theodor Freiherr von und zu Guttenberg">
Karl-Theodor Freiherr von und zu Guttenberg



</doc>
<doc id="1760953" url="https://pl.wikipedia.org/wiki?curid=1760953" title="Wasyl Kyryczenko">
Wasyl Kyryczenko

Wasyl Mykołajowycz Kyryczenko (ukr. Василь Миколайович Кириченко, ros. Василий Николаевич Кириченко, "Wasilij Nikołajewicz Kiriczienko"; ur. 20 marca 1948) – ukraiński piłkarz, grający na pozycji bramkarza.
Kariera piłkarska.
Kariera klubowa.
W 1967 debiutował w podstawowym składzie Dynama Kijów, gdzie przez kilka sezonów był zmiennikiem Jewhena Rudakowa. W 1971 przeszedł do Metałurha Zaporoże, skąd w następnym sezonie trafił do Dynamy Mińsk. W sezonie 1973 występował we Frunzencu Sumy. Karierę piłkarską kończył jako piłkarz Spartaka Iwano-Frankowsk.

</doc>
<doc id="1760955" url="https://pl.wikipedia.org/wiki?curid=1760955" title="Jarand z Grabia, Stawu, Brudzewa i Dąbrówki">
Jarand z Grabia, Stawu, Brudzewa i Dąbrówki



</doc>
<doc id="1760956" url="https://pl.wikipedia.org/wiki?curid=1760956" title="Harvard Graduate School of Design">
Harvard Graduate School of Design

The Harvard Graduate School of Design (GSD) jest szkołą podyplomową na Uniwersytecie Harvarda prowadzącą stopnie z architektury, architektury krajobrazu, planowania przestrzennego i designu. Jeden z budynków uczelni stworzył w 1961 Le Corbusier i jest to jedyne jego dzieło w Stanach Zjednoczonych.

</doc>
<doc id="1760958" url="https://pl.wikipedia.org/wiki?curid=1760958" title="Thùy Trang">
Thùy Trang

Thùy Trang (ur. 14 grudnia 1973 w Sajgonie, zm. 3 września 2001 w San Francisco) – amerykańska aktorka pochodzenia wietnamskiego, najlepiej znana z roli Trini Kwan, pierwszej żółtej wojowniczki w serialu "Mighty Morphin Power Rangers". 3 września 2001 roku, jadąc autostradą I-5, poniosła śmierć w wypadku samochodowym.
Wczesne lata.
Ojciec Trang był południowowietnamskim oficerem armii, który uciekł z kraju w 1975 roku po upadku Sajgonu, pozostawiając swoją rodzinę. W 1979 roku, kiedy Trang miała sześć lat ona i jej rodzina potajemnie weszli na pokład statku towarowego zmierzającego do Hongkongu. To była bardzo trudna podróż, z ludźmi ciasno spakowanymi z powodu ograniczonej przestrzeni, braku jedzenia i wody. Podróż trwała około ośmiu lub dziewięciu miesięcy, a co najmniej cztery osoby zginęły. Trang przez długi czas nic nie jadła i była bardzo chora, dlatego jej matka zmuszona była wciskać jej jedzenie do gardła, gdy była nieprzytomna, aby utrzymać ją przy życiu. Był moment, kiedy inni pasażerowie uważali, że nie żyje i że należy wyrzucić ją za burtę. Rodzina Trang i jej ojciec ponownie spotkali się w Stanach Zjednoczonych w 1980 r. i osiedlili się w mieście Fountain Valley w Kalifornii.
Thùy Trang nigdy nie mówiła po angielsku do czasu, gdy po raz pierwszy przyjechała do Stanów Zjednoczonych. Tam nauczyła się mówić po angielsku i zaczęła studiować kung fu Shaolin i ostatecznie ukończyła go, osiągając czarny pas. O sztukach walki wypowiadała się w następujący sposób:
„To naprawdę dobre, ponieważ to buduje mój charakter i sprawia, że jestem silniejszą osobą, zwłaszcza kiedy cały czas doświadczam wielu trudności w swoim życiu i trudności, jakie przeżyłam przyjeżdżając tutaj do Ameryki. Po prostu to mnie uczy, pozwala odkryć czym jestem i kim jestem , a także uczy szacunku, dyscypliny, cierpliwości, wytrwałości psychicznej i fizycznej”..
Ojciec Trang zmarł w 1992 roku. Ukończyła Banning High School w dzielnicy Wilmington w Los Angeles, a następnie zdała na Uniwersytet Kalifornijski w Irvine, aby studiować inżynierię lądową.
Kariera.
Główną popularność Thùy Trang zyskała dzięki jej pierwszej roli żółtej wojowniczki w 1993 roku, jako żółty Ranger (Yellow Power Ranger), w której wcielała się w postać Trini Kwan w serialu "Mighty Morphin Power Rangers". Jej agent zorganizował dla niej udział w przesłuchaniu, w którym wzięło udział około 500 aktorek różniących się między sobą rasami. Pula finalistek zmniejszała się najpierw do 10, potem do 5 a następnie do 3. Zwycięzcą została Trang. Podczas castingu każda uczestniczka musiała wykazać się dużymi zdolnościami fizycznymi. Początkowo w rolę żółtej wojowniczki miała wcielić się aktorka Audri Dubois, ale Trang przejęła po niej rolę. Trang bardzo cieszyła się ze swojej roli. Swoją żółtą wojowniczkę opisywała następującymi słowami:
„postać posiada zwinne ręce i jest opanowana”.
Thùy Trang była aktorką, która przyciągała tłumy. Czuła, że Azjaci potrzebują właśnie takiej superbohaterki. W jednym z wywiadów powiedziała:
„Azjaci nie są dobrze przedstawiani w mediach i nie ma dla nich zbyt wielu ról poza tradycyjnymi takimi jak – gangsterka, prostytucja i tego typu rzeczy. Wielu Azjatów, a zwłaszcza starsi ludzie podchodzą do mnie i mówią, że dzięki swojej osobie przysłużam się azjatyckiej społeczności.”
Trang wystąpiła w 80 odcinkach serialu, które obejmowały cały pierwszy sezon i część drugiego sezonu. Podczas kręcenia scen, wiele z akrobacji Trang wykonywała sama. O aktorstwie mówiła w następujący sposób:
„Uważam, że aktorstwo polega na byciu uczciwym i prawdomównym w każdym momencie. Kamera jest blisko i łapie wszystko, więc jeśli jesteś prawdomówny i uczciwy publiczność to zauważy.”
W połowie drugiego sezonu Trang opuściła swoją rolę w serialu Power Rangers, głównie z powodów finansowych i problemów dotyczących płatności za rolę. Wraz z nią serial opuścili również: Austin St. John i Walter Emanuel Jones. 4 stycznia 1995 roku Trang i jej współpracownicy z Power Rangers, St. John i Jones, udzielili wywiadu dla Encyklopedii Sztuk Walki w filmie dokumentalnym pt: „Austin St John's Martial Art's Video” oraz „Encyclopedia of Martial Arts: Hollywood Stars”. Kolejną rolą filmową Trang była rola manikiurzystki w filmie "Szklanką po łapkach" z 1996 roku. Jej ostatnią rolą była rola głównego przestępcy w filmie '. Pod koniec 1996 roku została nakręcona z nią scena do filmu: ' z 1997 roku, ale jej rola została usunięta i zastąpiona inną aktorką. Thùy Trang w swoich wywiadach dość często udzielała ciekawych informacji, m.in. jej ulubionym przedmiotem szkolnym była historia, kolekcjonowała także maskotki, jej ulubionymi słodyczami były lody, a ulubioną potrawą był Chili dog (Chili dog to ogólna nazwa hot doga podawanego w bułce i zwieńczonego jakimś sosem mięsnym, takim jak chili con carne. Często dodaje się również inne dodatki, takie jak ser, cebula i musztarda).
Śmierć.
3 września 2001 r. Trang podróżowała ze swoją przyjaciółką, aktorką i modelką Angelą Rockwood, dla której Trang miała być druhną na ślubie z Dustinem Nguyenem. Obie podróżowały autostradą I-5 między San Jose a Los Angeles, jadąc już późną nocą. Wyjechały w trasę tuż po odwiedzinach innej druhny Angeli Rockwood w San Jose. Steffiana De La Cruz, która była czwartą druhną i prowadziła wtedy samochód, uderzyła w jakiś sypki żwir i straciła panowanie nad kierownicą. Samochód gwałtownie zaczął się ślizgać wzdłuż ulicy po rozsypanym żwirze, a następnie uderzył w skalny filar drogowy, od którego to samochód się odbił, a w rezultacie obrócił się kilka razy w powietrzu, łamiąc barierkę na przeciwnym pasie i spadł na brzeg pobocza. Angela Rockwood z potężną siłą została wyrzucona z pojazdu przez boczną szybę pojazdu na odległość 35 stóp (ok. 11 m), ale na szczęście zarówno ona jak i kierowca przeżyli ten wypadek. Rockwood w wyniku doznanych urazów złamała rdzeń kręgowy i została sparaliżowana. Thùy Trang doznała wiele wewnętrznych obrażeń. Krótko po zdarzeniu na miejscu pojawił się miejscowy sanitariusz medyczny. Podczas czynności resuscytacyjnych i podawania tlenu, Trang zaczęła krwawić poprzez gardło i wypluwać krew przez rurkę do podawania tlenu. Funkcje życiowe Trang udało się przywrócić tylko na chwilę. Kiedy na miejscu pojawił się helikopter, zabrał Thùy Trang do najbliższego szpitala, ale Trang zmarła tuż przed dotarciem na miejsce w wyniku wcześniej doznanych obrażeń.
Ciało Trang zostało skremowane tydzień później, 10 września 2001 roku, a jej prochy zostały rozrzucone lub pochowane w Rose Hills Memorial Park w Whittier w Kalifornii. 36 Odcinek „Circuit Unsure” z serii "Power Rangers Time Force" został poświęcony jej pamięci. Angela Rockwood w swoich wspomnieniach opisuje Thùy jako wrażliwą osobę. Podczas rozmów, Thùy wyjawiła Angeli, że bardzo tęskni za ojcem. Thùy Trang i Angela Rockwood były bliskimi sobie przyjaciółkami.
Filmografia.
Filmy, w których wystąpiła Thùy Trang.

</doc>
<doc id="1760959" url="https://pl.wikipedia.org/wiki?curid=1760959" title="Celia Weston">
Celia Weston

Celia Weston (ur. 14 grudnia 1951 w Spartanburg, Karolina Południowa) – amerykańska aktorka teatralna, filmowa i telewizyjna, aktorka charakterystyczna. Najlepiej znana z serialu "Alice", gdzie wcieliła się w postać Jolene Hunnicutt. Posiada niezwykłe umiejętności, które pozwalają jej zagrać wiarygodne kobiety z południa – praktyczne, nobliwe, arystokratyczne.
Ukończyła Salem College w Winston-Salem, Karolina Północna.

</doc>
<doc id="1760961" url="https://pl.wikipedia.org/wiki?curid=1760961" title="Jan Ursyn Niemcewicz">
Jan Ursyn Niemcewicz

Jan Ursyn Niemcewicz herbu Rawicz (ur. 22 października 1869 w Skokach, zm. 1933) – polski właściciel ziemski i działacz społeczny na Polesiu, pierwszy w II Rzeczypospolitej prezydent Brześcia Litewskiego.
Życiorys.
Był synem Jana Tytusa Niemcewicza, który założył w rodzinnym majątku w Skokach stadninę koni angielskich. Stał na czele Towarzystwa Rolniczego Brzeskiego. Po śmierci ojca w 1900 odziedziczył majątek Skoki, był również właścicielem pobliskiego Poniemunia.
W lutym 1919 objął obowiązki pierwszego polskiego prezydenta Brześcia, które pełnił do grudnia 1919.
W 1895 wziął ślub w Krakowie z Zofią Marią Mazaraki. Miał dwie córki: Janinę Niemcewicz z Niemcewiczów (która odziedziczyła Skoki) i Zofię. Ze strony Janiny doczekał się trzech wnuków.

</doc>
<doc id="1760962" url="https://pl.wikipedia.org/wiki?curid=1760962" title="Analiza szeregów czasowych">
Analiza szeregów czasowych



</doc>
<doc id="1760963" url="https://pl.wikipedia.org/wiki?curid=1760963" title="Wiślana Trasa Rowerowa">
Wiślana Trasa Rowerowa

Wiślana Trasa Rowerowa – częściowo istniejący szlak rowerowy, biegnący wzdłuż Wisły, łączący Beskidy (początek na stacji kolejowej Wisła Uzdrowisko) z Bałtykiem (koniec szlaku na Wyspie Sobieszewskiej w Gdańsku). Ma liczyć ok. 1200 km. Gotowe są odcinki: śląski i kujawsko-pomorski oraz większość małopolskiego. Od 2017 w budowie jest odcinek pomorski.
Trasa ma przebiegać głównie drogami wyłączonymi z ruchu pojazdów silnikowych, m.in. koroną wałów przeciwpowodziowych po obu stronach Wisły.
Historia.
Pomysł wyznaczenia Wiślanej Trasy Rowerowej pojawił się w okolicach 1995 roku, pomysłodawcą była posłanka Grażyna Staniszewska.
W 2005 roku na zlecenie województwa śląskiego przygotowany został audyt turystyczny, strategia rozwoju produktu turystycznego oraz katalog identyfikacji wizualnej WTR. W kwietniu 2006 r. podpisano porozumienie między samorządem województwa śląskiego i władzami śląskich gmin, przez które miała przebiegać trasa, odnośnie do wspólnej budowy WTR. Na wiosnę 2007 gotowy był śląski odcinek trasy.
20 maja 2009 podczas spotkania u marszałka sejmu RP został podpisany list intencyjny w sprawie realizacji narodowego produktu turystycznego pod nazwą "Wiślana Trasa Rowerowa Beskidy – Morze Bałtyckie". Sygnatariuszami listu byli m.in. Bronisław Komorowski (patron honorowy) – marszałek sejmu, Danuta Hübner – komisarz UE, Grażyna Staniszewska (inicjatorka WTR) – poseł do Parlamentu Europejskiego, Elżbieta Bieńkowska – minister rozwoju regionalnego, Maciej Nowicki – minister środowiska, Katarzyna Sobierajska – wiceminister sportu i turystyki, Rafał Szmytke – prezes Polskiej Organizacji Turystycznej, Tomasz Sowiński – prezes Związku Miast Nadwiślańskich.
10 maja 2014 odbyło się oficjalne otwarcie kujawsko-pomorskiego odcinka trasy (238 km po lewej i 212 km po prawej stronie rzeki), z tej okazji odbył się szereg rajdów, w których wzięło udział około 5 tys. rowerzystów. Trasa została wytyczona przez Towarzystwo Przyjaciół Dolnej Wisły na zlecenie Urzędu Marszałkowskiego w Toruniu. Część kosztów została pokryta z Europejskiego Funduszu Rozwoju Regionalnego.
21 czerwca 2014 weszła w życie nowelizacja prawa wodnego, kodeksu wykroczeń oraz ustaw o drogach publicznych i gospodarce nieruchomościami dopuszczająca wyznaczanie szlaków rowerowych po wałach przeciwpowodziowych oraz znosząca możliwość otrzymania mandatu za jazdę na rowerze po wałach przeciwpowodziowych.
14 września 2015 Zarząd Dróg Wojewódzkich w Krakowie zawarł z Przedsiębiorstwem Drogowo–Mostowym z Dębicy i spółką Poldim z Dębicy umowę na budowę WTR na odcinku Drwinia – Szczucin (91 km), a 27 października ze Skanską na budowę odcinka gmina Brzeszcze – gmina Skawina (84 km). Wszystkie prace poza planowaną kładką na Skawince (która została ostatecznie oddana do użytku rok później) oraz odcinkiem na wałach w Niepołomicach zostały zakończone w 2016 roku. Większość trasy poprowadzono wałami przeciwpowodziowymi, pozostałą część na istniejących drogach publicznych, powiatowych i gminnych o małym natężeniu ruchu. W 2015 roku został wykonany również audyt oznakowanego w 2007 roku śląskiego odcinka WTR.
W 2016 roku również w Krakowie została wykonana asfaltowa ścieżka na wale na odcinku od rzeki Białuchy do mostu Wandy.
1 sierpnia 2017 ZDW Kraków zawarł z Przedsiębiorstwem Drogowo-Mostowym z Dębicy umowę na budowę odcinka od ujścia Podłężanki do miasta Drwinia. 21 sierpnia Małopolski Urząd Marszałkowski podpisał umowę na budowę 5 Miejsc Obsługi Rowerzystów przy trasie WTR.
W 2017 rozpoczęto realizację WTR w województwie pomorskim w ramach projektu Pomorskie Trasy Rowerowe. Projekt zakłada wyznaczenie szlaków po obu stronach Wisły oraz budowę miejsc odpoczynku rowerzystów (MOR-y). Inwestycja ma zostać zrealizowana do końca 2020 roku. 11 grudnia 2017 podpisano umowę o dofinansowanie budowy WTR w Gdańsku na terenie wyspy Sobieszewskiej.
W 2018 przebieg śląskiego odcinka WTR został poddany korekcie oraz odnowiono jego oznakowanie.
W październiku 2021 zakończyła się budowa odcinka WTR na Wyspie Sobieszowskiej.
Przeznaczenie i przebieg.
Wiślana Trasa Rowerowa powstaje z myślą przede wszystkim o rowerzystach, a także o biegaczach, a w okresie zimowym również o miłośnikach narciarstwa biegowego czy kuligów. Ma liczyć około 1200 km.
Odcinek WTR w województwie śląskim liczy 80 km.
W województwie małopolskim jest planowana jedna nitka biegnąca prawym brzegiem, która ma zaczynać się w Jawiszowicach na granicy z województwem śląskim, a kończyć przeprawą mostem w Szczucinie na granicy ze świętokrzyskim. Planowana długość trasy to ponad 200 km, z czego w 2016 roku w budowie było 175 km. Odcinek Jawiszowice – Wola Batorska (120 km) będzie wspólny z międzynarodową trasą EuroVelo 4.
W województwie kujawsko-pomorskim WTR biegnie po obu stronach Wisły, zaczyna się od granicy z województwem mazowieckim – na lewym brzegu w okolicach Włocławka i na prawym brzegu w okolicach Dobrzynia n. Wisłą, a kończy na granicy z województwem pomorskim – odpowiednio w pobliżu Nowego i Grudziądza. Na szlaku znajdują się największe miasta regionu Bydgoszcz, Toruń, Włocławek i Grudziądz, a także Chełmno i Świecie. Trasa wiedzie najczęściej asfaltowymi drogami o małym natężeniu ruchu, a także ścieżkami rowerowymi oraz drogami gruntowymi w lasach i na terenach rolniczych.
W województwie pomorskim są planowane dwie nitki szlaku po obu stronach Wisły: na lewym brzegu od Wyspy Sobieszewskiej do Pieniążkowa, zaś na prawym brzegu od miejscowości Mikoszewo do Rusinowa. Szlak w województwie pomorskim ma mieć wspólny przebieg i oznakowanie z międzynarodową trasą EuroVelo 9.

</doc>
<doc id="1760964" url="https://pl.wikipedia.org/wiki?curid=1760964" title="Mirfield">
Mirfield

 
Mirfield – miasto w West Yorkshire, Anglia. Znajduje się pomiędzy głównymi drogami Huddersfield, Dewsbury i Wakefield. Ludność miasta wynosi 18.620.
Znani ludzie.
Z Mirfield pochodzą:

</doc>
<doc id="1760965" url="https://pl.wikipedia.org/wiki?curid=1760965" title="TOBB Uniwersytet Ekonomiczny i Technologiczny">
TOBB Uniwersytet Ekonomiczny i Technologiczny

TOBB Uniwersytet Ekonomiczny i Technologiczny – uczelnia prywatna założona 1 lipca 2003 przez Związek Izb i Giełd w Turcji (TOBB w języku tureckim: Türkiye Odalar ve Borsalar Birliği). Zadaniem uczelni jest kształcenie wykwalifikowanych pracowników na potrzeby firm należących do TOBB. Rok akademicki składa się z trzech trymestrów, z czego jeden to obowiązkowe praktyki.
Jednostki naukowe i kierunki.
Instytuty:

</doc>
<doc id="1760966" url="https://pl.wikipedia.org/wiki?curid=1760966" title="Trefl Sopot (piłka siatkowa kobiet)">
Trefl Sopot (piłka siatkowa kobiet)

Atom Trefl Sopot – polski żeński klub siatkarski z siedzibą w Sopocie, założony w 2008 roku. Dwukrotny mistrz Polski oraz uczestnik Ligi Mistrzyń.
Od 2008 roku klub działał jako spółka akcyjna.
Historia.
Klub powstał w sierpniu 2008 roku pod nazwą Trefl Piłka Siatkowa Gdynia S.A. z inicjatywy prezesa Kazimierza Wierzbickiego oraz Barbary Zakrzewskiej - Wiceprezes Trefl Piłka Siatkowa S.A. Od momentu założenia, celem klubu był awans do I ligi a następnie do PlusLigi Kobiet. Począwszy od sezonu 2008/2009 zarząd oraz drużyna konsekwentnie realizowała założenia oraz postawione cele, dlatego zakontraktowano grupę zawodniczek występujących wcześniej w najwyższej klasie rozgrywkowej w Polsce.
W sezonie 2010/11 założeniem trenera było połączenie doświadczenia zawodniczek o znanych nazwiskach z młodością tych dopiero budujących kariery. W składzie znalazły się m.in. podwójne „Złotka” – Dorota Świeniewicz, Izabela Bełcik i Magdalena Śliwa, a także brązowe medalistki Mistrzostw Europy 2009 Eleonora Dziękiewicz i Paulina Maj, które stanowiły mocny, polski trzon drużyny. Doskonałym dopełnieniem okazały się gwiazdy światowej siatkówki – reprezentantki: Francji Kinga Maculewicz i Hiszpanii: Amaranta Fernández, a także Rosjanka Olga Fatiejewa. Występowały też: Izabela Śliwa, Katarzyna Konieczna, Ewelina Sieczka, Natalia Nuszel, a także reprezentujące Turcję Neriman Özsoy i Meryem Boz. Jak pokazał czas, zawodniczki te znakomicie porozumiewały się na boisku, co zaowocowało srebrnym medalem mistrzostw Polski. W finale play off PlusLigi drużyna Atomu Trefla Sopot musiała uznać wyższość zespołu Bank BPS Muszynianka Fakro Muszyna.
W swoim pierwszym sezonie w ekstraklasie zawodniczki wywalczyły zatem wicemistrzostwo Polski, co uprawniło je do występu w Lidze Mistrzyń 2011/12. W związku z przywilejem gry o Puchar Europy zespół został wzmocniony. Reprezentantki Niemiec, Margareta Kozuch i Corina Ssuschke-Voigt, oraz Stanów Zjednoczonych, Alisha Glass i Megan Hodge, to zawodniczki rozpoznawane na całym siatkarskim świecie. Obraz drużyny w jej drugim sezonie dopełniły utalentowane Polki: Maja Tokarska, Dorota Wilk i Magdalena Saad. Atomówki grały więc o najwyższe cele zarówno w kraju, jak i w Europie. Pierwszymi rywalkami na międzynarodowej arenie były: rosyjskie Dynamo Kazań, szwajcarskie Voléro Zurych i czeska VK Modranska Prostějov. Sopocianki zajęły w grupie drugie miejsce i awansowały do ⅛ finału, w którym trafiły na bardzo trudnego przeciwnika – klubowe mistrzynie świata i wicemistrzynie Europy, Rabitę Baku. Pierwsze spotkanie wicemistrzynie Polski wygrały jednak 3:1, odnosząc największy sukces w półtorarocznej historii klubu. Rewanż w Baku, zakończył się identycznym wynikiem dla rywalek. O awansie do ¼ finału decydował zatem dodatkowy „złoty set”, wygrany przez Rabitę 15:6. Siatkarki Atomu Trefla Sopot odpadły zatem z elitarnych rozgrywek. Pogodziły to z bardzo dobrymi występami (15 zwycięstw – 3 porażki) w PlusLidze Kobiet, w której zajęły drugie miejsce po fazie zasadniczej. W I rundzie play off wyeliminowały Budowlanych Łódź w stanie rywalizacji 2-0. W II rundzie zagrały, podobnie jak rok wcześniej, z Tauronem MKS Dąbrowa Górnicza. Atomówki pokonały swoje rywalki dopiero po piątym meczu, zakończonym kolejnym tie-breakiem. W finale kibice uważnie śledzili także powtórkę sprzed roku. Atom Trefl Sopot w dwóch pierwszych spotkaniach podejmował na wyjeździe lidera rundy zasadniczej, Bank BPS Muszyniankę Fakro. Po wygranej 3:2 w czwartym spotkaniu mogły się cieszyć z wywalczenia złotego medalu mistrzostw Polski.
Kształt zespołu zmienił się diametralnie w kolejnym sezonie. W drużynie pozostały jedynie dwie zawodniczki, obie odpowiadające za rozegranie - Izabela Bełcik i Dorota Wilk. Ostatecznie zespół stał się połączeniem młodości z doświadczeniem, choć znanych siatkarek nie brakowało - nową libero została Mariola Zenik, przyjęcie wzmocniły reprezentantki Polski Anna Podolec oraz Klaudia Kaczorowska, znana Brazylijka - Érika Coimbra, czy też Australijka Rachel Rourke. Trenerem drużyny został Jerzy Matlak, a funkcję jego asystenta powierzono Adamowi Grabowskiemu. Kilka miesięcy później trener Grabowski objął funkcję pierwszego szkoleniowca mistrzowskiej drużyny. Z meczu na mecz polskim kibicom coraz bardziej przypominała o sobie środkowa Yulia Shelukhina, a coraz jaśniej błyszczała gwiazda jej młodszej koleżanki, Justyny Łukasik. Gwiazdą ligi szybko stała się jednak Rourke, która wraz z ostatnim meczem sezonu ustanowiła rekord ligi, zdobywszy w sezonie 577 punktów. Finały ligi z udziałem ATOMu Trefla Sopot i Tauronu MKS Dąbrowa Górnicza wymagały rozegrania pięciu meczów, najpierw zawodniczki z Dąbrowy zwyciężyły u siebie najpierw 3:0, a później 3:1. Oznaczało to więc że Atomówki do meczów, w ERGO ARENIE podchodziły z dwoma przegranymi co oznaczało, że jakakolwiek porażka będzie oznaczała zdobycie tytułu przez zespół z Dąbrowy Górniczej. W pierwszym meczu w Sopocie zawodniczki Waldemara Kawki prowadziły 2:1 w setach, jednak zawodniczki Atomu odrobiły seta doprowadzajac do tie break'a. Zespół z południa Polski prowadził w 5 secie 14:11, ostatecznie jednak przegrał go w stosunku 17:15 i cały mecz 3:2.
W czwartym meczu finałowym, Atomówki prowadziły już 2:1 i w czwartym secie prowadziły 24:20, ostatecznie oddały go jednak rywalkom. Siatkarki Waldemara Kawki w tie breaku wyszyły na prowadzenie 9:4, jednak tak jak i w pierwszym meczu sopocianki odrobiły straty i wygrały tie break i wyrównały stan rywalizacji do trzech zwycięstw na 2:2, co oznaczało, że Mistrza wyłoni 5 mecz w Dąbrowie Górniczej. Mecz o mistrzostwo rozpoczął się od dwóch wygranych przez Dąbrowianki setów do 18 i 20, zaś dwa następne padły łupem Atomówek i zostały wygrane do 23 i do 17, co oznaczało, że o tym kto zdobędzie tytuł Mistrza Polski, zdecyduje tie break. Ten po punkcie zdobytym potrójnym blokiem padł łupem zawodniczek Atomu Trefla Sopot który drugi raz z rzędu został Mistrzem Polski.
Od sezonu 2017/18 zespół przeniesiono do Krakowa, gdzie występował pod nazwą Trefl Proxima Kraków.
Rekordy.
"Stan na 20 lipca 2016."
Hala sportowa.
Władze klubu zgłosiły do rozgrywek PlusLigi Ergo Arenę, mieszczącą się na placu Dwóch Miast 1. Oddana do użytku 18 sierpnia 2010 roku. W 2011 roku odbył się turniej Final Six Ligi Światowej siatkarzy. W 2013 odbyły się w hali Mistrzostwa Europy w Piłce Siatkowej Mężczyzn, w 2014 Halowe Mistrzostwa Świata w Lekkoatletyce, a także Mistrzostwa Świata w Piłce Siatkowej Mężczyzn 2014. Zaś w 2016 Mistrzostwa Europy w Piłce Ręcznej Mężczyzn. Posiada widownię stałą, na której jest 7657 miejsc. Wraz z dostawianymi trybunami może pomieścić ponad 15000 widzów. Obecnie jest pierwszą pod względem pojemności kibiców halą sportową w Polsce.
Atom Trefl II Sopot.
Od sezonu 2013/2014 w rozgrywkach drugiej ligi występował zespół Atomu Trefla II Sopot, złożony z zawodniczek Gedanii Gdańsk, która wywalczyła awans do II ligi w sezonie 2012/2013. Obustronne porozumienie między Atomem Treflem Sopot a gdańskim klubem zakładało, że zespół złożony z zawodniczek Gedanii będzie występować pod szyldem Atom i ze sztabem treningowym sopockiego klubu. Taki układ miał pomóc w szukaniu młodych i zdolnych siatkarek. Po dwóch sezonach ze współpracy na gruncie II ligi zrezygnowano.
Atom Trefl Sopot w Młodej Lidze Kobiet.
Od sezonu 2014/2015 wszystkie kluby występujące w ORLEN Lidze zobowiązane są do wystawiania drużyn młodzieżowych w rozgrywkach Młodej Ligi Kobiet. W pierwszym sezonie MLK młode siatkarki Atomu Trefla Sopot sięgnęły po mistrzostwo kraju. W kolejnym roku przy nieco zmienionej formule, która poza runda zasadniczą obejmowała także rozgrywki w formacie Final Four, Młode Atomówki obroniły mistrzostwo kraju zwyciężając w finale z Budowlanymi Łódź w podopolskich Krapkowicach 3:1.
Sponsorzy.
Sponsorzy tytularni:
Sponsorzy:
Patroni medialni:
Partnerzy:

</doc>
<doc id="1760967" url="https://pl.wikipedia.org/wiki?curid=1760967" title="Białoruskie Gimnazjum Państwowe w Dyneburgu">
Białoruskie Gimnazjum Państwowe w Dyneburgu

Białoruskie Gimnazjum Państwowe w Dyneburgu (biał. "Беларуская дзяржаўная гімназія ў Дзьвінску") – białoruska szkoła średnia istniejąca w Dyneburgu w latach 1921–1938. 
Historia.
Gimnazjum zostało powołane do życia 3 grudnia 1922 staraniami Białoruskiego Towarzystwa Kulturalno-Oświatowego "Baćkauszczyna". Jego pierwszym dyrektorem mianowano J. Kraskouskiego (do 1925; później funkcję tę pełnił do 1932 S. Sacharau). W szkole wykładano język białoruski, łotewski, rosyjski, łacinę i niemiecki, a z tradycyjnych przedmiotów m.in. historię, matematykę i religię. 
Gimnazjaliści wydawali własne pismo w języku białoruskim "Szkolnaja praca" (1926–1930). W 1927 szkołę odwiedził z gościnnymi wykładami Wacłau Łastouski. 

</doc>
<doc id="1760969" url="https://pl.wikipedia.org/wiki?curid=1760969" title="IBGE">
IBGE



</doc>
<doc id="1760970" url="https://pl.wikipedia.org/wiki?curid=1760970" title="Białoruskie Gimnazjum Państwowe w Lucynie">
Białoruskie Gimnazjum Państwowe w Lucynie

Białoruskie Gimnazjum Państwowe w Lucynie (biał. "Беларуская дзяржаўная гімназія ў Люцыне") – białoruska szkoła średnia istniejąca w Lucynie w latach 1922–1925. 
Historia.
Szkoła została otwarta jako prywatne gimnazjum Białoruskiego Towarzystwa Kulturalno-Oświatowego "Baćkauszczyna" w dniu 1 września 1922. Początkowo liczyła 4 klasy i ok. 80-85 uczniów. W 1923 gimnazjum przejęło na utrzymywanie państwo łotewskie realizując zasadę tzw. autonomii kulturalnej dla mniejszości narodowych (w znacznie węższej niż dotąd planowano formule). Pieczę nad placówką sprawował Wydział Białoruski Ministerstwa Oświaty Republiki Łotewskiej. Dyrektorami szkoły byli kolejno: H. S. Płyhauka, Kastuś Jezawitau i U.(ładzimier?) Pihuleuski. Szkołą wydawała własne czasopismo "Łastauka" (pol. jaskółka). 
W dniu 12 sierpnia 1925 władze Łotwy zadecydowały o zamknięciu gimnazjum. Od tego czasu jedyną białoruską szkołą średnią w Łatgalii pozostawało Białoruskie Gimnazjum Państwowe w Dyneburgu. 

</doc>
<doc id="1760980" url="https://pl.wikipedia.org/wiki?curid=1760980" title="Aimin Song">
Aimin Song



</doc>
<doc id="1760981" url="https://pl.wikipedia.org/wiki?curid=1760981" title="Carlos Humberto Caszely">
Carlos Humberto Caszely



</doc>
<doc id="1760985" url="https://pl.wikipedia.org/wiki?curid=1760985" title="Scotty Leavenworth">
Scotty Leavenworth

Scott Alexander „Scotty” Leavenworth (ur. 21 maja 1990 w Riverside, Kalifornia) - amerykański aktor.
Mając 4 lata, zaczął grać w reklamach. Następnie pojawił się w różnych filmach i serialach telewizyjnych, takich jak "Zielona mila", "", "Przewodnik dusz", "Życie jak dom" czy "Erin Brockovich". Najbardziej znany z serialu "Siódme niebo", w którym zagrał Petera Petrowskiego, chłopaka Ruthie Camden (w tej roli Mackenzie Rosman).

</doc>
<doc id="1760987" url="https://pl.wikipedia.org/wiki?curid=1760987" title="An-Nas">
An-Nas

An-Nas () – zaliczana jest zwykle do wczesnych sur mekkańskich (ze względu na tematykę oraz formę literacką), choć tradycjoniści nie są co do tego zgodni, i w niektórych hadisach wiarygodnych zalicza się ją do sur medyńskich. Liczy 6 wersetów (ajatów), 80 liter (arab. ‘huruf’). W języku polskim jej tytuł oznacza: „Ludzie” (również „Ludzkość”, czy raczej „Rodzaj ludzki”). Jest to 114, ostatnia sura Koranu.
Egzegeza.
Al-Mu’awwizatajn.
Niekiedy łączy się ją razem z poprzednią, 113 surą i określa obydwie jako „wzywające o schronienie” (arab. ‘mu’awwizatajn’ – ), od pierwszego wersetu sury 113, o treści: 
„Mów: szukam schronienia u Pana Jutrzenki” (, ), oraz paralelnego do pierwszego wersetu sury 114: „Mów: szukam schronienia u Pana ludzi” (, ). Abu Bakr Bajhaghi w “Dala'il an-nubuwwat” stwierdził, że nazwa „mu’awwizatajn” pochodzi stąd, iż obie te sury objawione zostały jednocześnie.
Arbitraż al-Mawdudiego.
Zwolennicy medyneńskiego pochodzenia tej sury (m.in. Ibn Sad, Sufjan Ibn Ujajna) twierdzą, że została ona objawiona wtedy, kiedy Żydzi medyneńscy usiłowali zaszkodzić prorokowi Mahometowi przy pomocy magii, w następstwie czego twórca islamu obłożnie zachorował. Miało to miejsce w roku 7 hidżry. Sajjid Abu al-Ala al-Mawdudi w swoim „Tafhim al-Kuran” próbując pogodzić kłopotliwy brak zgody zwolenników medyneńskiego i mekkańskiego pochodzenia 114 sury Koranu (po obu stronach opowiadały się wybitne autorytety w zakresie egzegezy) stwierdza, że niekiedy sura czy werset tej samej treści były objawiane przez Boga kilkakrotnie.
Potwierdzenie w hadisach.
W swoim zbiorze hadisów „As-Sahih al-Dżami” Muslim Ibn al-Hadżdżadż zapisał przekaz za Ukbą Ibn Amirem, iż prorok Mahomet powiedział: „Czyż nie widzisz, że dziś w nocy zostały mi objawione wersety (ajaty), jakich przedtem nie widziano?” One mówią: „Mów: szukam schronienia u Pana jutrzenki [...]” oraz „Mów: Szukam schronienia u Pana ludzi [...]”. Ten sam hadis wymieniają w swoich zbiorach: Ahmad Ibn Hanbal, At-Tirmizi i An-Nasa’i.
Walory literackie.
Warto zwrócić uwagę na epiforę „an-nas”, która rytmizuje surę, oraz na onomatopeje (np. allazi juwaswisu...), które imitują szept, gdyż właśnie o szepcie (złego) jest mowa w tej surze. W przekładzie polskim te walory literackie giną.
Dżinny i ludzie.
Ponadto zestawiono tu razem ludzi i dżinny: ludzie zostali stworzeni przez Boga z ziemi, a dżinny według wierzeń muzułmańskich – z ognia; i ludzie, i dżinny zasługują uczynkami w życiu doczesnym na wieczne zbawienie lub narażają się na potępienie.

</doc>
<doc id="1760992" url="https://pl.wikipedia.org/wiki?curid=1760992" title="Robert Ettinger">
Robert Ettinger

Robert Chester Wilson Ettinger (ur. 4 grudnia 1918 w Atlantic City, zm. 23 lipca 2011 w Clinton Township w stanie Michigan) – amerykański fizyk, autor wydanej w 1962 książki "The Prospect of Immortality" ("Perspektywa nieśmiertelności"), uważany za "ojca krioniki". Miano pioniera transhumanizmu zyskał po wydaniu w 1972 książki "Man into Superman" ("Człowiek zorientowany na Nadludzkość").
Robert Ettinger założył Cryonics Institute (Instytut Krioniki) oraz związane z nim Immortalist Society (Stowarzyszenie Nieśmiertelnych) i do 2003 był ich prezesem. Po śmierci 23 lipca 2011 został poddany krioprezerwacji, tak jak wcześniej jego pierwsza i druga żona oraz matka.
Życiorys.
Robert Ettinger służył w stopniu podporucznika piechoty w United States Army w czasie II wojny światowej. Ciężko ranny w Niemczech, otrzymał odznaczenie Purple Heart. Uzyskał dwa tytuły magistra (Master's degree) na Wayne State University (z fizyki i matematyki). Wykładał fizykę i matematykę na Wayne State University oraz w Community College w Highland Park w stanie Michigan.
Ettinger miał dwoje dzieci z pierwszą żoną, Elaine: Davida (ur. 1951) i Shelley (ur. 1954). David Ettinger jest adwokatem i doradcą prawnym w Cryonics Institute oraz Immortalist Society. Zajmuje się krioniką odkąd w wieku 12 lat udzielił dziennikarzom pierwszego wywiadu na ten temat. Córka Roberta Ettingera nie jest zainteresowana krioniką.
W 1962 Robert Ettinger poznał swoją drugą żonę, Mae Junod, kiedy uczestniczyła w jednym z jego kursów podstaw fizyki dla dorosłych. Junod przepisywała i pomagała redagować rękopisy książek: "The Prospect of Immortality" i "Man into Superman". Działała w Cryonics Society of Michigan (CSM), i do połowy lat 90. była wydawcą najdłużej bez przerw wydawanego czasopisma krionicznego – miesięcznika CSM "The Outlook" (Perspektywa), który w latach 70. zmienił nazwę na "The Immortalist" (Nieśmiertelny). Junod była autorką, feministką, i doradcą małżeńskim.
Ettinger ożenił się z Junod w 1988, po śmierci swej pierwszej żony. Ettinger uważa czas spędzony z Junod za jeden z najprzyjemniejszych i najbardziej spokojnych okresów w życiu. Para przeprowadziła się do Scottsdale, w stanie Arizona, w 1995 i stopniowo wycofywała się na emeryturę po ponad 30 latach aktywności w dziedzinie krioniki i towarzyszących im kontrowersji. Mae Ettinger przeszła wylew w 1998, a po śmiertelnym udarze w 2000 r. została poddana krioprezerwacji.
Korzenie krioniki w science fiction.
Robert Ettinger czytywał w młodości Amazing Stories Hugo Gernsbacka i sądził, że pewnego dnia – na długo zanim się zestarzeje – biologowie odkryją sekret wiecznej młodości. Kiedy wydoroślał w latach 30., zaczął podejrzewać, że to może zająć nieco więcej czasu.
Ettinger przeczytał opowiadanie Neila R. Jonesa "The Jameson Satellite", które ukazało się w lipcowym numerze Amazing Stories w 1931. W opowiadaniu tym martwe ciało bohatera – Profesora Jamesona – zostaje wysłane na orbitę okołoziemską, gdzie ma zostać na zawsze zachowane w niezmienionym stanie w temperaturze zbliżonej do zera bezwzględnego. I w opowiadaniu tak się właśnie dzieje. Po milionach lat ludzkość wyginęła, a nastała rasa mechanicznych ludzi z organicznymi mózgami. Ożywili oni Jamesona i naprawiwszy jego mózg umieścili go w mechanicznym ciele, dzięki czemu Jameson stał się im równy.
Dla Ettingera było oczywiste, że autor przeoczył główny wątek w jego własnym opowiadaniu. Skoro nieśmiertelność jest osiągalna z pomocą technologicznie zaawansowanych Obcych, którzy mogą naprawić zamrożone ludzkie ciało, dlaczego w takim razie każdy nie miałby być poddany krioprezerwacji i czekać na ratunek, który nadejdzie ze strony naszych własnych potomków, gdy medycyna bardziej się rozwinie?
W 1947 Ettinger napisał krótkie opowiadanie wyjaśniające koncepcję ludzkiej krioprezerwacji jako drogi do bardziej zaawansowanej technologii medycznej przyszłości, będącej rodzajem jednokierunkowej medycznej podróży w czasie. Opowiadanie to, "The Penultimate Trump", zostało opublikowane w marcowym numerze Startling Stories w 1948 i zapewniło Ettingerowi opinię pioniera krioniki. Głosił on pogląd, że współczesne medyczne i prawne definicje śmierci są względne, nie absolutne, i całkowicie zależą od stopnia rozwoju dostępnej technologii medycznej. Np. osoba pozornie martwa po ataku serca, znajdująca się w plemiennej wiosce Amazonii wkrótce będzie martwa definitywnie, podczas gdy ta sama osoba doznająca ataku serca w miejskim szpitalu może zostać resuscytowana i kontynuować długie i zdrowe życie. Geniusz Ettingera polega na uzmysłowieniu sobie, że kryteria śmierci zmieniają się nie tylko w zależności od miejsca, ale i w zależności od czasu. Dzisiejsze zwłoki prawdopodobnie będą zaledwie pacjentem jutro.
Początki ruchu krionicznego.
Robert Ettinger czekał cierpliwie, aż znani naukowcy i lekarze dojdą do tego samego wniosku co on, i będą propagować go publicznie. Około 1960 stało się jasne, że nikt inny nie zrozumiał oczywistej dla niego idei. Ettinger miał 42 lata i był coraz bardziej świadom własnej śmiertelności. Zastanawiając się nad swoim życiem i osiągnięciami Ettinger zdecydował, że nadszedł czas na działanie. Streścił ideę krioniki na kilku stronach, kładąc nacisk na ubezpieczenie na życie, i wysłał do około 200 osób, które wybrał z Who's Who in America. Odzew był niewielki, zatem należało dotrzeć do szerszego kręgu osób.
Główną przeszkodą okazały się utarte schematy myślenia. Ettinger zauważył, że ludzi, nawet tych intelektualnie, finansowo i społecznie nieprzeciętnych, trzeba dopiero nauczyć, że umieranie to (zwykle) stopniowy i odwracalny proces, i że uszkodzenia związane z zamrażaniem są ograniczone (nawet jeśli według obecnych kryteriów wydają się tragiczne), i że ich odwrócenie wymaga relatywnie niewielkiego postępu nauki w przyszłości. Ettinger stwierdził: "Znakomitej większości ludzi trzeba cierpliwie tłumaczyć, zanim przyznają, że życie jest lepsze od śmierci, zdrowie lepsze niż choroba, mądry lepszy od głupiego, a nieśmiertelność może być warta zachodu!" ("A great many people have to be coaxed into admitting that life is better than death, healthy is better than sick, smart is better than stupid, and immortality might be worth the trouble!").
W 1962 Ettinger wydał własnym nakładem wersję beta książki "The Prospect of Immortality", czym przyciągnął uwagę większego wydawcy i doprowadził do wydania w twardej okładce w 1964 w wydawnictwie Doubleday. Od czasu komercyjnego wydania "The Prospect of Immortality" mogą datować swój udział wszyscy aktywiści w dziedzinie krioniki.
Chociaż Ettinger był pierwszym, najbardziej znaczącym, i mającym największe podstawy naukowe autorem piszącym o krionice, nie był jedynym. W 1962 Evan Cooper rozpowszechnił rękopis zatytułowany "Immortality, Scientifically, Physically, Now" (Nieśmiertelność, naukowo, fizycznie, teraz) pod pseudonimem "N. Durhing". Książka Coopera opierała się na tej samej argumentacji co Ettingera, ale pomijała aspekty naukowe i techniczne, a i jakość nie spełniała wymogów publikacji. Ettinger stał się sławny w mediach, pisał o nim "The New York Times", "Time", "Newsweek", "Paris Match", "Der Spiegel", "Christian Century", i dziesiątki innych czasopism. Wystąpił w telewizji m.in. z Davidem Frostem, Johnnym Carsonem, Steve Allenem. Ettinger propagował też ideę krioprezerwacji ludzi w programach radiowych emitowanych w całych Stanach Zjednoczonych.
Aktywność w organizacjach.
Po wydaniu "The Prospect of Immortality" Robert Ettinger znów czekał, aż znani naukowcy, przemysłowcy, i inni znaczący ludzie dojrzą oczywistość jego idei i zaczną ją wcielać w życie. Jednakże to Cooper był tym, który podjął działanie i to jemu przypada palma pierwszeństwa jeśli chodzi o stworzenie pierwszej organizacji krionicznej (chociaż słowo krionika ("cryonics") zostało ukute dopiero w 1965): The Life Extension Society (LES) (Stowarzyszenie Przedłużania Życia). LES ustanowił sieć koordynatorów i centrów celem przyuczenia zwykłych ludzi do pomocy przy krioprezerwacji w razie potrzeby. Cooper porzucił aktywność w ruchu krionicznym w 1969, i utopił się w morzu w 1983. Ale jego działalność w LES była zalążkiem powstania pierwszych stowarzyszeń krionicznych.
W 1966 powstały stowarzyszenia krioniczne w Kalifornii i Michigan. Ettinger został wybrany prezesem w Cryonics Society of Michigan (CSM). W latach 70. CSM został przekształcony pod kierunkiem Ettingera w Cryonics Institute (CI) oraz Immortalist Society (IS) (Stowarzyszenie Nieśmiertelnych). W 1976 matka Ettingera, Rhea Ettinger, została pierwszą pacjentką CI. Ettinger był prezesem CI i IS do roku 2003.
Od 1964 do około 1990 wzrost ruchu na rzecz krioniki był powolny. W tym okresie krionikom brakowało zaplecza medycznego, prawnego, filozoficznego i finansowego. Przyznanie się do popierania krioniki oznaczało ostracyzm towarzyski. Media i świadomość publiczna były przeciwne krionice. Sytuację pogarszała niepewność technologicznej poprawności własnych działań, kiedy krionicy zdani byli na własne umiejętności przy pierwszych krioprezerwacjach umierających bliskich osób. Krionika, w przeciwieństwie do panującego wówczas przekonania, była (i jest nadal) domeną klasy średniej. Korzystano głównie z usług zakładów pogrzebowych oraz sprzętu, który krionicy byli w stanie wyprodukować i obsłużyć sami. Dodatkowym problemem był niepewny status prawny krioniki i wciąż możliwa interwencja rządu.
Obecnie dzięki internetowi informacje o krionice są ogólnie dostępne, chociaż nadal wielką rolę w jej propagowaniu odgrywają kontakty osobiste.
Odznaczenia.
3 października 2010 na Sympozjum "Applied Cryobiology – Scientific Symposium on Cryonics" w Goslar w Niemczech został mu przyznany "Robert Ettinger Medal – For Outstanding Achievements for Cryonics" (Medal Roberta Ettingera – Za Wybitne Zasługi dla Krioniki), który w jego imieniu odebrał obecny prezes Cryonics Institute, Ben Best. Medal został przyznany po raz pierwszy.

</doc>
<doc id="1760993" url="https://pl.wikipedia.org/wiki?curid=1760993" title="Frederick John Inman">
Frederick John Inman



</doc>
<doc id="1760995" url="https://pl.wikipedia.org/wiki?curid=1760995" title="Adobe Photoshop Elements">
Adobe Photoshop Elements

Adobe Photoshop Elements – program graficzny przeznaczony do grafiki rastrowej, jest uproszczoną wersją programu Adobe Photoshop, przeznaczoną dla amatorów.
Opis.
Photoshop Elements sprzedawany jest za ok. 1/6 ceny programu Photoshop CS. Elements zawiera większość funkcji znanych z profesjonalnej wersji, ale charakteryzują się one mniejszą liczbą opcji i są prostsze w obsłudze. Program pozwala użytkownikom tworzyć, edytować, organizować i udostępniać zdjęcia.

</doc>
<doc id="1760998" url="https://pl.wikipedia.org/wiki?curid=1760998" title="Przetrenowanie modelu">
Przetrenowanie modelu



</doc>
<doc id="1760999" url="https://pl.wikipedia.org/wiki?curid=1760999" title="Przeuczenie modelu">
Przeuczenie modelu



</doc>
<doc id="1761000" url="https://pl.wikipedia.org/wiki?curid=1761000" title="Statystyczna analiza przestrzenna">
Statystyczna analiza przestrzenna



</doc>
<doc id="1761001" url="https://pl.wikipedia.org/wiki?curid=1761001" title="Léon Mébiame">
Léon Mébiame

Léon Mébiame (ur. 1 września 1934 w Libreville, zm. 18 grudnia 2015) – gaboński polityk, premier Gabonu w latach 1975–1990, wiceprezydent w latach 1968–1975.
Lata młodości.
Léon Mébiame w 1956 został inspektorem policji federalnej w okresie gdy Gabon wchodził jeszcze w skład francuskiej kolonii. Od stycznia 1957 do marca 1959 pracował w Czadzie. Po powrocie i ogłoszeniu przez Gabon niepodległości 17 sierpnia 1960 rozpoczął karierę w państwowym aparacie bezpieczeństwa.
Polityczna kariera.
Od 1957 pełnił różne funkcje w administracji państwowej. W latach 1968 - 1975 pełnił urząd wiceprezydenta, stając się bliskim współpracownikiem prezydenta Omara Bogo. Po wyeliminowaniu opozycji z życia politycznego kraju został mianowany na urząd Premiera, pełnił swą funkcję od 16 kwietnia 1975 do 3 maja 1990. Na początku 1990 przeszedł na stronę opozycji. W 1998 bezskutecznie wsparł kandydata na prezydenta Pierre Mamboundou.

</doc>
<doc id="1761002" url="https://pl.wikipedia.org/wiki?curid=1761002" title="Christian Serratos">
Christian Serratos

Christian Marie Serratos (ur. 21 września 1990 w Pasadenie) – amerykańska aktorka filmowa, występowała m.in. w serii filmów "Zmierzch" oraz serialach "The Walking Dead" i "Szkolny poradnik przetrwania".

</doc>
