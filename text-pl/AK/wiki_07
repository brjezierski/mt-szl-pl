<doc id="1761011" url="https://pl.wikipedia.org/wiki?curid=1761011" title="Lerone Clarke">
Lerone Clarke

Lerone Clarke (ur. 6 grudnia 1981 w Trelawny) – jamajski lekkoatleta, sprinter.
W 2005 roku na mistrzostwach świata w Helsinkach zajął ze sztafetą 4 × 100 m 4. miejsce. W 2009 roku wywalczył srebrny medal Mistrzostw Ameryki Środkowej i Karaibów w biegu na 100 m. W tym samym roku zdobył mistrzostwo świata na mistrzostwach świata w Berlinie w sztafecie 4 × 100 metrów występując tylko w eliminacjach.

</doc>
<doc id="1761013" url="https://pl.wikipedia.org/wiki?curid=1761013" title="Leon Mebiame">
Leon Mebiame



</doc>
<doc id="1761014" url="https://pl.wikipedia.org/wiki?curid=1761014" title="Brooke Bundy">
Brooke Bundy

Brooke Bundy (ur. 8 sierpnia 1944 w Nowym Jorku) – amerykańska aktorka filmowa i telewizyjna.
Życiorys.
Karierę rozpoczęła w 1959 roku. Współpracowała z takimi gwiazdami jak, m.in.: Henry Fonda, James Stewart, Ethan Hawke, River Phoenix czy Lance Henriksen. Wystąpiła w filmach "Szeryf z Firecreek" ("Firecreek", 1984), "The Man in the Santa Claus Suit" (1979) i "Szkoła przeżycia" ("Survival Quest", 1989), w głównej roli w komedii "The Gay Deceivers" (1969), w serialach ' ("Star Trek: The Next Generation"), ' i "Dragnet", jednak najbardziej kojarzona jest z rolą Elaine Parker, matki nastoletniej Kristen, prześladowanej przez demona Freddy’ego Kruegera, w horrorach ' ("A Nightmare on Elm Street 3: Dream Warriors", 1987) oraz ' ("A Nightmare on Elm Street 4: The Dream Master", 1988). W operze mydlanej "Dni naszego życia" ("Days of our Lives") występowała w latach 1975–1977 jako Rebecca North. Wystąpiła w serialu "Prawo Burke’a" (1965).
W latach sześćdziesiątych wyszła za mąż za Petera Helma. Z tego związku ma córkę, Tiffany Helm, która także jest aktorką. Obecnie Bundy pracuje jako nauczycielka aktorstwa oraz manager. Z kariery w show-biznesie zrezygnowała w roku 1991.

</doc>
<doc id="1761016" url="https://pl.wikipedia.org/wiki?curid=1761016" title="Priscilla Pointer">
Priscilla Pointer

Priscilla Pointer (ur. 18 maja 1924 r. w Nowym Jorku) – amerykańska aktorka charakterystyczna, znana z występów filmowych (w tym, m.in., w kultowym horrorze "Carrie" i kryminale "Blue Velvet"), scenicznych oraz telewizyjnych.
Ma pochodzenie walijsko-czirokeskie. Karierę rozpoczęła w teatrze, w tym w produkcjach broadwayowskich. Następnie, by udzielać się w kinie i telewizji, przeniosła się do Hollywood. Jest matką aktorki Amy Irving, a także byłą teściową Stevena Spielberga.

</doc>
<doc id="1761019" url="https://pl.wikipedia.org/wiki?curid=1761019" title="Danny Hassel">
Danny Hassel

Danny Hassel (ur. 7 grudnia 1966 r. w Red Bluff w Kalifornii) – amerykański aktor.
Znany z roli Dana Jordana w kultowych horrorach ' ("A Nightmare on Elm Street 4: The Dream Master", 1988) oraz ' ("A Nightmare on Elm Street 5: The Dream Child", 1989). Gościnnie wystąpił w serialach stacji CBS: "Napisała: morderstwo" ("Murder, She Wrote"), "Simon &amp; Simon" i "Houston Knights".
We wrześniu 2001 roku, po zamachu terrorystycznym na World Trade Center, wstąpił w szeregi amerykańskiego wojska.

</doc>
<doc id="1761020" url="https://pl.wikipedia.org/wiki?curid=1761020" title="Okręty podwodne typu 800">
Okręty podwodne typu 800

Okręty podwodne typu 800 – izraelskie okręty podwodne o napędzie konwencjonalnym, wybudowane w niemieckiej stoczni Howaldtswerke-Deutsche Werft będące na wyposażeniu izraelskiej marynarki od końca lat 90. XX wieku. Jednostki te, zwane również typem "Dolphin", zastąpiły w służbie okręty typu "Gal". Okręty typu 800 stanowią znacząco bardziej zaawansowaną odmianę wcześniejszego niemieckiego typu "209". Ich kadłub zbudowany jest z niemagnetycznej stali o wysokiej ciągliwości. Ulepszona hydrodynamiczne forma kadłuba zapewnia lepszą sprawność pływania podwodnego, zaś umieszczone na dziobie stery głębokości oraz usterzenie rufowe w konfiguracji „X” zapewniają lepszą manewrowość. Rząd niemiecki sfinansował budowę pierwszych dwóch okrętów tego typu, koszt budowy zaś trzeciego pokrył w połowie.
Historia.
Historia izraelskich okrętów podwodnych rozpoczęła się wraz z wejściem do służby w 1959 roku zakupionych w Wielkiej Brytanii okrętów podwodnych typu S. Były to dwa, służące podczas II wojny światowej okręty: HMS „Springer”, który został przemianowany na „Tanin” i HMS „Sanguine”, nazwany w 1959 r. „Rahav”, który przybył do Izraela w 1960 roku. Okręty pomimo swojego zużycia były intensywnie eksploatowane a „Tanin” brał również aktywny udział w wojnie sześciodniowej. Jasnym było jednak, że wyeksploatowane jednostki wymagają zastąpienia przez okręty bardziej odpowiadające wymaganiom izraelskiej marynarki. W połowie lat 60. zaczęto rozglądać się za kolejnymi okrętami podwodnymi, niestety poszukiwania nowych jednostek zakończyły się fiaskiem i kolejny raz izraelscy podwodniacy przesiedli się na brytyjskie okręty, tym razem typu T również pamiętające czasy II wojny światowej. Zakupiono trzy okręty HMS „Turpin” (nazwany „Leviathan”), HMS „Totem” („Dakar”) i HMS „Truncheon” („Dolphin”). W 1967 roku po modernizacji w Wielkiej Brytanii do Izraela pierwszy przybył „Leviathan”, podczas rejsu fala zmyła z pokładu dwóch członków załogi. Kolejny okręt „Dakar” nie dotarł do celu swojej podróży. Zatonął wraz z 69 członkami swojej załogi a przyczyna zatonięcia do dnia dzisiejszego nie jest do końca wyjaśniona. „Dolphin” bezpiecznie i bez niespodzianek dotarł do portu w Hajfie. Okręty z powodu swojego zużycia nie wzięły udziału w kolejnym konflikcie izraelsko arabskim, wojnie Jom Kipur i w połowie lat 70. trafiły na złom. To co nie udało się dziesięć lat wcześniej, udało się w 1972 roku, kiedy to podpisano kontrakt na budowę trzech jednostek nowego typu "Gal". Były to całkowicie nowe okręty zaprojektowane przez niemiecką firmę Ingenieur Kontor Lübeck (IKL) ale wybudowane w brytyjskiej stoczni Vickers Shipbuilding and Engineering w Barrow-in-Furness. Projekt konstrukcyjnie bazował na sprawdzonych jednostkach typu "206". Na początku lat 80. zaczęto szukać następców okrętów typu Gal. Do przygotowania wstępnego projektu nowych jednostek zaangażowane zostały dwa biura konstrukcyjne, holenderskiej stoczni Wilton-Fijenord oraz niemiecki Ingenieur Kontor Lübeck, odpowiedzialne za projekt okrętów typu "Gal". Ostatecznie wybrano projekt niemiecki i w 1986 roku rozpoczęto prace konstrukcyjne przy jednostkach oznaczonych jako IKL 800. Dwie niemieckie stocznie Thyssen Nordseewerke i Howaldtswerke-Deutsche Werft utworzyły konsorcjum w celu budowy okrętów dla Izraela pod nazwą Dolphin Consortium. 25 sierpnia 1989 roku podpisano umowę na budowę dwóch jednostek, finansową stronę całego przedsięwzięcia miał wziąć na siebie amerykański Foreign Military Sales. Budowa miała się odbywać w amerykańskiej stoczni Ingalls Shipbuilding, w której miał mieć miejsce końcowy montaż sekcji wybudowanych wcześniej w stoczniach niemieckich. Niestety wzrastające koszty całego programu doprowadziły 30 listopada 1990 roku do podjęcia decyzji o anulowaniu kontraktu. „Z pomocą” przyszła I wojna w Zatoce Perskiej. Na terytorium Izraela zaczęły spadać irackie pociski rakietowe. Istniało spore niebezpieczeństwo, że głowice rakiet mogą zawierać broń chemiczną. Opinia publiczna i rząd izraelski oskarżyły niemieckie przedsiębiorstwa o udział w rozbudowie irackiego potencjału militarnego. W wyniku tych oskarżeń, lobbingu niemieckich stoczni zainteresowanych realizacją izraelskiego kontraktu, kanclerz Niemiec Helmut Kohl podpisał akt o pomocy militarnej i humanitarnej dla Izraela w celu zrekompensowania jego strat poniesionych podczas wojny w Zatoce. W ramach tej pomocy zawarte zostały również środki finansowe mające zapewnić dokończenie budowy okrętów podwodnych. W 1994 roku podpisano kolejną umowę na budowę trzeciego okrętu finansowanego po równo przez Niemcy oraz Izrael. W 2006 Izrael zamówił u "ThyssenKrupp" (HDW) dwa zmodernizowane okręty "Dolphin 2 class" (dłuższe o 12 metrów i wypierające o 500 ton więcej) warte po około 500 mln euro każdy, z czego Niemcy zapłaciły trzecią część tej kwoty, w tym 170 mln euro zaliczki na rozpoczęcie produkcji. W 2011 zamówiono szósty okręt, a niemiecka subwencja na jego zakup ma wynieść 135 mln euro.
Budowa.
Poszczególne sekcje okrętów budowano w stoczni Howaldtswerke-Deutsche Werft (HDW). Następnie transportowano je do Thyssen Nordseewerke GmbH gdzie następował ostateczny montaż całości. Gotowe okręty ponownie wracały do HDW gdzie przeprowadzano ich odbiór techniczny.
Konstrukcja.
Jednokadłubowe okręty konwencjonalne z dwoma pokładami. Kadłub sztywny, spawany ze stali HY-80. Operacyjna głębokość zanurzenia wynosi 300 metrów, głębokość niszczącą określono na 600 metrów. Stery rufowe w kształcie litery X z dwiema dodatkowymi nieruchomymi płytami sterowymi zamocowanymi bezpośrednio do kadłuba. Stery dziobowe zamontowane w górnej części kadłuba. Kiosk okrętów zaopatrzony został w śluzę, przez którą mogą opuszczać jednostkę przewożeni dodatkowi żołnierze np. żołnierze sił specjalnych. Napęd stanowi silnik elektryczny Siemens o mocy 3929 KM połączony bezpośrednio z wałem napędowym. Energię elektryczną zapewniają dwa zespoły baterii akumulatorowych po 120 ogniw każda ładowanych przez trzy generatory spalinowo elektryczne Piller o mocy 915 KM każdy. Generatory napędzane są przez trzy czterosuwowe, 16-cylindrowe diesle MTU 16V 396 SE 84. Okręty zaopatrzone są w jedną siedmiopiórową śrubę. Okręty podwodne posiadają zintegrowany system kierowania i dowodzenia walką ISUS 90-1 TCS. System hydrolokacyjny CSU 90-1 STN Atlas Elektronik, składający się z:
Okręty posiadają również radar Kelvin Hughes 1007 do śledzenia celów powietrznych i morskich, dwa peryskopy Kolmorgen 76, jeden z nich posiada system informujący o opromieniowaniu wiązką radiolokacyjną. System walki radioelektronicznej Timnex II firmy Elbit Systems przechwytujący i zagłuszający emisję radiolokacyjną, systemy łączności częstotliwości HF, VHF i UHF.
Uzbrojenie.
W dziobowej części kadłuba umieszczone jest dziesięć wyrzutni torpedowych w dwóch rzędach po pięć o kalibrze 533 mm i 650 mm. Okręty przenoszą 10 sztuk środków bojowych w wyrzutniach i 6 składowanych na dolnym pokładzie. Wśród środków bojowych mogą się znaleźć torpedy DM2A3 i przeciwokrętowe pociski manewrujące UGM-84 Harpoon. Według niepotwierdzonych spekulacji, okręty te mogą przenosić również wystrzeliwaną z wyrzutni torpedowych 650 mm morską wersję pocisków manewrujących AGM-142 Have Nap uzbrojonych w głowicę jądrową o mocy 200 kT.

</doc>
<doc id="1761022" url="https://pl.wikipedia.org/wiki?curid=1761022" title="Św. Saba">
Św. Saba



</doc>
<doc id="1761027" url="https://pl.wikipedia.org/wiki?curid=1761027" title="Substitution box">
Substitution box



</doc>
<doc id="1761028" url="https://pl.wikipedia.org/wiki?curid=1761028" title="Kadzidla Cartera">
Kadzidla Cartera

Kadzidla Cartera, kadzidłowiec Cartera ("Boswellia sacra" Flueck.) – gatunek rośliny z rodziny osoczynowatych. Występuje w Somalii i w południowej części Półwyspu Arabskiego. 
Morfologia.
Krzew lub małe drzewo. Liście pierzaste, złożone z 7-9 par listków. Kwiaty drobne w kolorze bladoczerwonym, złożone z 5-działkowego kielicha, 5-płatkowej korony, 1 słupka i 10 pręcików. Owoc – torebka. Roślina ma charakterystyczną, podobną do papieru korę, która odpada płatami.

</doc>
<doc id="1761029" url="https://pl.wikipedia.org/wiki?curid=1761029" title="Kadzidłowiec Cartera">
Kadzidłowiec Cartera



</doc>
<doc id="1761030" url="https://pl.wikipedia.org/wiki?curid=1761030" title="Boswellia carteri">
Boswellia carteri



</doc>
<doc id="1761032" url="https://pl.wikipedia.org/wiki?curid=1761032" title="Cantedeskia etiopska">
Cantedeskia etiopska

 Cantedeskia etiopska, kallijka etiopska, kalia etiopska, kalla etiopska, bielikrasa etiopska, kalia-lilia etiopska, lilia-ucho świni ("Zantedeschia aethiopica") – gatunek rośliny z rodziny obrazkowatych. Pochodzi z Afryki Południowej, ale rozprzestrzenił się także w Australii, Nowej Zelandii, na Hawajach, w Makaronezji i na Maskarenach. Popularna roślina ozdobna, doniczkowa i szklarniowa o trwałych kwiatach. Używana na kwiat cięty, klasycznie do wiązanek ślubnych i wieńców pogrzebowych.
Uprawa.
W klimacie umiarkowanym półkuli północnej kalia etiopska jest rośliną doniczkową lub szklarniową, ponieważ latem przechodzi ona okres spoczynku (w przeciwieństwie do cantedesek kolorowych (mieszańcowych), które latem rosną i kwitną). Od czerwca/lipca do października/listopada kalia etiopska musi przejść okres spoczynku. W czerwcu należy zmniejszać podlewanie, a od lipca roślinę należy całkowicie zasuszyć. Po całkowitym zasuszeniu rośliny i usunięciu zaschniętych liści, trzeba wyjąć z ziemi bulwiaste kłącze, oczyścić je i przechować w suchym miejscu do jesieni. W październiku/listopadzie kłącze należy posadzić z powrotem do ziemi i wznowić podlewanie. Kwiaty pojawią się pod koniec zimy lub na początku wiosny. Po przekwitnięciu należy nadal ją podlewać ponieważ roślina rozwija liście i regeneruje kłącze. W czerwcu znów zmniejszamy podlewanie, a w lipcu przestajemy zupełnie podlewać i cykl uprawy kalli etiopskiej powtarza się. Okres suszy i spoczynku jest dla tej rośliny absolutnie konieczny do wytworzenia kwiatów.

</doc>
<doc id="1761033" url="https://pl.wikipedia.org/wiki?curid=1761033" title="Cantodeskia etiopska">
Cantodeskia etiopska



</doc>
<doc id="1761034" url="https://pl.wikipedia.org/wiki?curid=1761034" title="Bielikrasa etiopska">
Bielikrasa etiopska



</doc>
<doc id="1761035" url="https://pl.wikipedia.org/wiki?curid=1761035" title="Zantedeschia etiopska">
Zantedeschia etiopska



</doc>
<doc id="1761036" url="https://pl.wikipedia.org/wiki?curid=1761036" title="Zantedeschia aethiopica">
Zantedeschia aethiopica



</doc>
<doc id="1761037" url="https://pl.wikipedia.org/wiki?curid=1761037" title="Kamelia sazanka">
Kamelia sazanka



</doc>
<doc id="1761039" url="https://pl.wikipedia.org/wiki?curid=1761039" title="Kamelijka">
Kamelijka



</doc>
<doc id="1761044" url="https://pl.wikipedia.org/wiki?curid=1761044" title="Pilot Pen Tennis 2009 (mężczyźni)">
Pilot Pen Tennis 2009 (mężczyźni)

Pilot Pen Tennis 2009 – tenisowy turniej ATP rangi ATP World Tour 250 z cyklu Pilot Pen Tennis rozgrywany w dniach 21–29 sierpnia 2009 roku w New Haven na kortach twardych o puli nagród 750 000 dolarów amerykańskich.

</doc>
<doc id="1761064" url="https://pl.wikipedia.org/wiki?curid=1761064" title="Za wszelką cenę (serial telewizyjny)">
Za wszelką cenę (serial telewizyjny)

Za wszelką cenę (ang. "Make It or Break It", 2009-2012) – amerykański serial dramatyczny opowiadający o życiu czterech nastoletnich gimnastyczek, starających się o sukces na Olimpiadzie. Miał swoją premierę 22 czerwca 2009 roku na kanale ABC Family, którą obejrzało 2,5 miliona widzów. 27 lipca 2009, po sukcesie serialu, został on wydłużony o kolejne 10 odcinków, które były emitowane od 4 stycznia 2010. Po zadowalających wynikach oglądalności, ABC Family zaczęło produkcję drugiego sezonu, który zadebiutował na ekranie 28 czerwca 2010. Od 13 lipca, serial jest emitowany we wtorki, tuż po serialu "Słodkie kłamstewka". Nowe odcinki drugiej serii miały swoją premierę 28 marca 2011. Drugi sezon zakończył się 23 maja 2011. 16 września 2011 stacja ABC Family zamówiła sezon trzeci, który pojawił się na antenie 26 marca 2012. Stacja zdecydowała się na zakończenie sezonu na 8 odcinku, który zostanie wyemitowany 14 maja.
Za wszelką cenę został stworzony przez Holly Sorensen, która razem z Paulem Stupinem, jest producentem wykonawczym serialu.
Opis fabuły.
Serial opowiada losy nastoletnich gimnastyczek, trenujących w jednym z najlepszych klubów – The Rocky Mountain Gymnastic Training Center, znanym również jako The Rock. Podczas gdy ich indywidualne umiejętności sprawiają, że cztery młode dziewczyny stają się kandydatkami na medalistki olimpijskie, muszą zmierzyć się z konfliktami i problemami, który mogą odciągnąć je od celu. Z pomocą trenera, Sashy Belova, gimnastyczki muszą pokonać dramat, aby osiągnąć sukces.
W skład ekipy wchodzą między innymi Chelsea Hobbs jako nowa Emily Kmetko, Ayla Kell jako skupiona Payson Keeler, Josie Loren jako Kaylie Cruz oraz Cassie Scerbo jako jędzowata Lauren Tanner. Menadżerka The Rock, Summer Van Horn, jest grana przez Candace Cameron Bure. Rosa Blasi występuje jako matka Kaylie – Ronnie, gwiazda jednego sezonu lat osiemdziesiątych, natomiast Peri Gilpin wciela się w rolę rodzicielki Payson – Kim Keeler.
Obsada i bohaterowie.
Role główne
Role drugoplanowe
Odcinki.
Premiery w USA na kanale ABC Family:
Sezon 1
Sezon 2
Sezon 3 - styczeń 2012

</doc>
<doc id="1761065" url="https://pl.wikipedia.org/wiki?curid=1761065" title="Debbie Ferguson-McKenzie">
Debbie Ferguson-McKenzie

Debbie Ferguson-McKenzie (ur. 16 stycznia 1976 w Nassau) – bahamska sprinterka specjalizująca się w biegach na dystansie 100 i 200 metrów, wielokrotna medalistka mistrzostw świata i igrzysk olimpijskich.
Życiorys.
Trzykrotna medalistka igrzysk olimpijskich. Na igrzyskach olimpijskich w Atlancie zdobyła wicemistrzostwo olimpijskie w sztafecie 4 × 100 metrów. Cztery lata później zdobyła złoty medal na igrzyskach olimpijskich w Sydney w sztafecie 4 × 100 metrów, a na kolejnych igrzyskach olimpijskich w Atenach zdobyła brązowy medal w biegu na 200 metrów.
Sukcesy odnosiła również podczas innych ważnych zawodów. W sztafecie 4 × 100 m zdobyła złoto na igrzyskach panamerykańskich i na mistrzostwach świata w 1999. Swój pierwszy indywidualny złoty medal mistrzostw świata wywalczyła w Edmonton w 2001. Początkowo zdobyła srebrny medal, lecz na skutek dyskwalifikacji złotej medalistki Marion Jones otrzymała złoto. W 2002 roku została mianowana na ambasadora Narodów Zjednoczonych ds. Wyżywienia i Rolnictwa. W tym samym roku na Igrzyskach Wspólnoty Narodów w Manchesterze triumfowała na 100 metrów, na 200 metrów i w 4 × 100 metrów ustanawiając rekordy tej imprezy. Ostatni swój indywidualny sukces odniosła na mistrzostwach świata w 2009 w Berlinie na dystansie 200 m zdobywając brązowy medal.
Ferguson-McKenzie ma na swoim koncie także zwycięstwo w finale Grand Prix IAAF (bieg na 100 m, Paryż 2002) oraz dwa drugie miejsca w Światowym Finale IAAF (bieg na 200 m, Monako 2004 &amp; Stuttgart 2007).
Trzykrotnie wygrywała biegi w pucharze świata:
Rekordy życiowe.
Ferguson-McKenzie jest aktualną rekordzistką kraju w sztafetach 4 x 100 (41,92 1999) i 4 x 400 metrów (3:29,53 2009)

</doc>
<doc id="1761066" url="https://pl.wikipedia.org/wiki?curid=1761066" title="Eugeniusz Skupień">
Eugeniusz Skupień

Eugeniusz Skupień (ur. 30 grudnia 1964 w Rybniku) – polski żużlowiec.
Licencję żużlową zdobył w 1983 roku. W rozgrywkach z cyklu Drużynowych Mistrzostw Polski startował w latach 1984–2002, reprezentując kluby ROW-u Rybnik (1984–1992, 1997–2000), Polonii Bydgoszcz (1993), Włókniarza Częstochowa (1994–1996), Śląska Świętochłowice (2001) oraz Wandy Kraków (2002). W swoim dorobku posiada 5 medali DMP: złoty (1996), trzy srebrne (1988, 1990, 1993) oraz brązowy (1989). Trzykrotnie zdobywał medale w finałach Mistrzostw Polski Par Klubowych: złoty (Grudziądz 1993), srebrny (Rybnik 1988) oraz brązowy (Rzeszów 1990). W 1984 r. zdobył w Rybniku tytuł Młodzieżowego Wicemistrza Polski Par Klubowych, a w 1994 r. – Drużynowy Puchar Polski.
W 1984 r. zajął V m. w finale Młodzieżowych Indywidualnych Mistrzostw Polski, a w 1985 r. zajął IV m. w turnieju o "Srebrny Kask". Czterokrotnie (1987, 1989, 1990, 1991) startował w finałach Indywidualnych Mistrzostw Polski (najlepszy wynik: Toruń 1987 – XIII m.). Trzykrotnie (1989, 1990, 1992) uczestniczył w turniejach o "Złoty Kask" (najlepszy wynik: 1990 – IV m.). W 1988 r. zajął II m. w Kryterium Asów Polskich Lig Żużlowych im. Mieczysława Połukarda w Bydgoszczy, dwukrotnie (1988, 1990) zajął II m. w Memoriałach im. Jana Ciszewskiego, zajął również II m. w Memoriale im. Bronisława Idzikowskiego i Marka Czernego (Częstochowa 1990). W 1991 r. był w Lonigo uczestnikiem półfinału kontynentalnego Indywidualnych Mistrzostw Świata (XV m.).
Jego starszy brat, Antoni (ur. 1958), również był znanym żużlowcem.

</doc>
<doc id="1761072" url="https://pl.wikipedia.org/wiki?curid=1761072" title="Psi (parapsychologia)">
Psi (parapsychologia)



</doc>
<doc id="1761074" url="https://pl.wikipedia.org/wiki?curid=1761074" title="Fontanna przed Teatrem Wielkim w Łodzi">
Fontanna przed Teatrem Wielkim w Łodzi

Fontanna przed Teatrem Wielkim w Łodzi – fontanna znajdująca się przed Teatrem Wielkim na placu Dąbrowskiego w Łodzi.
Fontanna ma kształt dwóch morskich fal. Tworzą one nieckę o długości 35 metrów i szerokości 7 metrów. Woda jest podświetlana i dodatkowo zsynchronizowana z muzyką z fragmentów muzyki poważnej. Tryska z 272 dysz sterowanych przez komputer. W wyborze utworów muzycznych pomagał Teatr Wielki. Stacja obsługi fontanny znajduje się w jej podziemiach.
Wodotrysk powstał w ramach projektu „Fontanny dla Łodzi" ogłoszonego w 2004 roku przez Zakład Wodociągów i Kanalizacji w Łodzi. Autorem projektu fontanny i dostosowanego do niej nowego wyglądu placu jest łódzki architekt Rafał Szrajber. Jego praca została wyłoniona w marcu 2008 roku w ramach konkursu zorganizowanego przez Zakład Wodociągów i Kanalizacji. Inwestycję zrealizował Zarząd Dróg i Transportu w Łodzi we współpracy z Zakładem Wodociągów i Kanalizacji w Łodzi. Inwestorem przedsięwzięcia był Urząd Miasta Łodzi. Budowa kosztowała miasto 5 milionów złotych, a remont placu Dąbrowskiego 15,6 mln złotych.
Utwory, których fragmenty „gra" fontanna.
"Opracowano na podstawie materiału źródłowego".
Kontrowersje.
Wygląd fontanny wzbudził kontrowersje wśród mieszkańców miasta. Rafał Szrajber twierdzi, że projekt wykonawcy wybranego w ramach przetargu różni się od jego konkursowej pracy. W zamierzeniu Szrajbera fontanna miała przedstawiać morską falę wypływającą prosto z ziemi, przebijającą płytę placu.
"Express Ilustrowany" opublikował opinie łodzian porównujących kształt fontanny do m.in. „waginy” i „bezzębnych ust”. Łódzki radny, John Godson, jako pierwszy publicznie i z pełną powagą użył określenia „wagina” w stosunku do tego obiektu. Od inicjatora jej budowy, ówczesnego prezydenta miasta, zwana też „waginą Kropiwnickiego”. Nowy wygląd placu krytykowany jest także za brak ławek oraz zieleni. Na betonowej powierzchni nie można ustawić żadnych obiektów, w tym np. ogródków gastronomicznych, ze względu na możliwość utraty gwarancji na oświetlenie fontanny. Węże świetlne zamontowane w nawierzchni placu ulegają częstym awariom.
Projekt przebudowy fontanny zgłoszono w ramach budżetu obywatelskiego na 2017 rok.

</doc>
<doc id="1761075" url="https://pl.wikipedia.org/wiki?curid=1761075" title="Psionika">
Psionika

Psionika, w skrócie (Ψ, ψ) – w parapsychologii wspólne określenie wszystkich zjawisk paranormalnych. Zostało wprowadzone w 1943 roku przez Roberta Thoulessa i Bertolda Paula Wiesnera.
Etymologia.
Psi jest 23. literą klasycznego alfabetu greckiego oraz pierwszą sylabą słów: psyche (umysł, dusza), psychika i psychologia (badanie umysłu).
Historia i terminologia.
Bertold Paul Wiesner po raz pierwszy zaproponował termin „psi” w roku 1942 jako bardziej ogólny termin dla określenia zarówno postrzegania pozazmysłowego (ESP) oraz dla psychokinezy. Oryginalna terminologia została podzielona na psi-gamma (dla postrzegania) i psi-kappa (dla akcji i manipulacji). W późniejszym okresie terminy te zostały zmienione na „psi pasywne” oraz „psi aktywne”.
Jeszcze później John Wood Cambell zaproponował termin „psionika” ("psionics"), będący połączeniem słowa „psi” ("psyche") i „electronics”, co miało oznaczać, że zdolności psioniczne mogą być wiarygodne. Termin psioniki został rozprzestrzeniony w internecie przez jego zwolenników.
Fikcja.
Psionika (używana jako termin w stosunku do zdolności parapsychicznych) pojawia się we wszelkiej maści fantastyce równie często, co magia, często nawiązując do innych zjawisk paranormalnych.
W postacie często są obdarzane zdolnościami psionicznymi, które, gdyby zostały nazwane „magicznymi”, zmieniłyby SF w fantasy.

</doc>
<doc id="1761080" url="https://pl.wikipedia.org/wiki?curid=1761080" title="Károly Móra">
Károly Móra

Károly Móra, także Károly Moravetz (ur. 30 września 1899 w Šternberku, zm. 29 marca 1938 w Budapeszcie) – węgierski astronom. Zajmował się astrometrycznymi i fotometrycznymi badaniami planetoid. W latach 1936–1938 był dyrektorem Obserwatorium Konkolyego.
Nazwiskiem Károlya Móry została nazwana planetoida (1257) Móra.

</doc>
<doc id="1761081" url="https://pl.wikipedia.org/wiki?curid=1761081" title="Pseudodipteros">
Pseudodipteros



</doc>
<doc id="1761084" url="https://pl.wikipedia.org/wiki?curid=1761084" title="Bitwa pod Pułtuskiem (1939)">
Bitwa pod Pułtuskiem (1939)

Bitwa pod Pułtuskiem miała miejsce w dniach 6–7 września 1939 roku podczas kampanii wrześniowej.
Bitwę stoczyła załoga przedmościa Pułtusk pod dowództwem majora Jana Kazimierza Mazura z oddziałami niemieckiej 3 Armii. Pierwszy atak pod Pułtuskiem Niemcy podjęli 6 września – został on jednak odparty. Kolejny atak 7 września pozwolił Niemcom uchwycić niewielki przyczółek na Narwi. Wkrótce jednak żołnierze Polscy wyparli Niemców za rzekę. Wieczorem wojska polskie na rozkaz wyższego dowództwa wycofały się, opuszczając Pułtusk bez walki.

</doc>
<doc id="1761088" url="https://pl.wikipedia.org/wiki?curid=1761088" title="Organza">
Organza

Organza – cienka, przejrzysta tkanina tradycyjnie wykonywana z przędzy jedwabnej. Obecnie tkana również z bawełny i włókien syntetycznych, takich jak poliester lub nylon.
Jej nazwa pochodzi od miasta Urgencz w Turkiestanie .
Najbardziej luksusowe tkaniny typu organza są wciąż tkane z jedwabiu. Jedwabna organza produkowana jest w zakładach położonych na terenach wzdłuż rzeki Jangcy w prowincji Zhejiang w Chinach, a jej bardziej szorstka odmiana w okolicy Bengaluru w Indiach. Luksusowe odmiany tej tkaniny są produkowane we Francji i we Włoszech.
Organza jedwabna jest używana do szycia ubrań ślubnych i wieczorowych oraz do zasłon i prześcieradeł.

</doc>
<doc id="1761089" url="https://pl.wikipedia.org/wiki?curid=1761089" title="Rafał Szrajber">
Rafał Szrajber

Rafał Szrajber (ur. w Łodzi) – polski urbanista i architekt, grafik i fotograf, nauczyciel akademicki.
Laureat Ogólnopolskiego Konkursu na projekt Fontanny przed Teatrem Wielkim w Łodzi. Współautor książki "Łódzkie synagogi Wirtualne dziedzictwo zaginionej dzielnicy". Jest wykładowcą Politechniki Łódzkiej oraz Wydziału Sztuk Projektowych; Instytutu Architektury Wnętrz w Akademii Sztuk Pięknych w Łodzi. 24 kwietnia 2013 na podstawie rozprawy "Wirtualna rekonstrukcja jako narzędzie w procesie przywracania utraconego dziedzictwa na przykładzie wybranych zabytków Łodzi i jej regionu" otrzymał tytuł doktora nauk technicznych. Członek Łódzkiej Okręgowej Izby Architektów.

</doc>
<doc id="1761090" url="https://pl.wikipedia.org/wiki?curid=1761090" title="Józef Petruk">
Józef Petruk

Józef Petruk (ur. 1944 w Poznaniu) – polski rzeźbiarz, pedagog.
Życiorys.
Rzeźbiarstwo studiował w Państwowej Wyższej Szkole Sztuk Pięknych w Poznaniu w pracowniach prof. Jacka Pugeta i doc. Magdaleny Więcek w latach 1963–1969. Od 1987 przez dwie kadencje (do 1993) pełnił funkcję dziekana Wydziału Wychowania Plastycznego. W latach 1993–1996 był kierownikiem Katedry Rzeźby Akademii Sztuk Pięknych w Poznaniu, od 2005 do 2008 był dziekanem Wydziału Rzeźby i Działań Przestrzennych. Obecnie jest prodziekanem ww. Wydziału. Jego pracownię opuściło ponad pięćdziesięciu dyplomatów, nad którymi sprawował opiekę merytoryczną. Laureat licznych nagród. Reprezentuje również Wielkopolski Związek Artystów Rzeźbiarzy.
Twórczość.
Jego twórczość rzeźbiarska obejmuje różne formy: pomniki, rzeźbę monumentalną, rzeźbę nagrobną, popiersia, płaskorzeźby, tablice, małe formy rzeźbiarskie, medale, plakiety, projekty odznaczeń, ale także rysunek, grafikę i malarstwo. W 2016, w Muzeum Literackim Henryka Sienkiewicza w Poznaniu, zorganizowana została wystawa prac malarskich Józefa Petruka zatytułowana "Moje pejzaże".

</doc>
<doc id="1761094" url="https://pl.wikipedia.org/wiki?curid=1761094" title="Stanisław Piotrowski (prokurator)">
Stanisław Piotrowski (prokurator)

Stanisław Piotrowski (ur. 15 lipca 1901 we Lwowie, zm. 29 kwietnia 1972 w Warszawie) – polski prawnik, prokurator, działacz ruchu ludowego, jeden z czterech członków delegacji polskiej na proces norymberski przed Międzynarodowym Trybunałem Wojskowym.
Życiorys.
Studiował na prawo na Uniwersytecie Lwowskim uzyskawszy w 1924 tytuł magistra praw, a trzy lata później – stopień doktora praw.
Aplikantem w lwowskim oddziale Prokuratorii Generalnej był od 1 stycznia 1925, później został tam referendarzem; od 1 lipca 1928 przeniesiono go do Głównego Urzędu Prokuratorii Generalnej RP w Warszawie; od 1 marca 1936 został tam radcą i pracował na tym stanowisku do wybuchu II wojny światowej. W okresie okupacji mieszkał nadal w Warszawie i pracował tam jako adwokat działając w podziemnych strukturach Stronnictwa Ludowego (był w nim członkiem Komisji Spraw Zagranicznych), a w Komisji Konstytucyjnej Delegatury Rządu na Kraj był kierownikiem referatu ds. narodowościowych. W 1943 skierowany przez Stronnictwo Ludowe do Rady Narodowościowej.
Po wojnie od 1 lipca 1945 w Ministerstwie Sprawiedliwości objął stanowisko naczelnika wydziału prawa międzynarodowego i wkrótce, we wrześniu 1945, wyjechał do Londynu, gdzie przygotowywano wówczas międzynarodowy proces przeciwko zbrodniarzom hitlerowskim, który rozpoczął swą pracę w listopadzie 1945 w Norymberdze.
Na procesie norymberskim jako członek polskiej delegacji Piotrowski przebywał od 10 listopada 1945 r. do 13 lutego 1946 r. oraz od 23 lutego 1946 r. do 1 października 1946 r., przy czym od 1 maja 1946 r. był na tym procesie stałym przedstawicielem Polski.
Przebywając w Norymberdze zgromadził i przedstawił oskarżycielom radzieckim, amerykańskim i brytyjskim materiał dowodowy dotyczący zbrodniarzy hitlerowskich, przede wszystkim Hansa Franka (podczas wojny gubernatora Generalnego Gubernatorstwa), w tym – wyciągi z oryginału tzw. "Dziennika Hansa Franka" oraz komentarze do tego dziennika w języku niemieckim, a także materiały dowodowe przeciw organizacjom "Schutzstaffel" (SS) i "Sturmabteilung" (SA).
Po zakończeniu procesu i powrocie do Polski ponownie objął w kwietniu 1947 stanowisko naczelnika wydziału prawa międzynarodowego w Ministerstwie Sprawiedliwości. Stanowisko to zachował również po 16 stycznia 1949, kiedy mianowano go prokuratorem Sądu Najwyższego; 3 stycznia 1951 objął funkcję naczelnika wydziału prezydialnego. Z końcem sierpnia tego samego roku przeszedł do biura obrotu prawnego w Ministerstwie Sprawiedliwości; pozostał w nim także po 29 grudnia 1951, kiedy w związku z utworzeniem Generalnej Prokuratury RP uzyskał nominację na sędziego sądu wojewódzkiego (najpierw dla miasta stołecznego Warszawy, potem dla województwa warszawskiego). Na stanowisko sędziego Sądu Najwyższego (w Izbie Cywilnej) uzyskał powołanie 1 października 1953; pięć lat później (od 11 sierpnia 1958) objął funkcję sędziego wydziału rewizyjnego w sądzie wojewódzkim dla województwa warszawskiego, a 31 lipca 1967 przeszedł na emeryturę.
Po przeanalizowaniu – podczas pobytu w Norymberdze i po procesie – licznych niemieckich dokumentów opublikował: „Sprawozdanie Jürgena Stroopa” (Warszawa 1948), „Misja Odilo Globocnika” (Warszawa 1949), „Dziennik Hansa Franka” (Warszawa 1956) i „Proces Hansa Franka” (Warszawa 1970), a także artykuły w dziennikach i czasopismach.
Od 1946 roku działał w Głównej Komisji Badania Zbrodni Niemieckich w Polsce (później przemianowanej na Główną Komisję Badania Zbrodni Hitlerowskich w Polsce) wygłaszając liczne referaty (na temat okupacji niemieckiej i popełnionych podczas niej w Polsce zbrodni) tak w kraju, jak i poza jego granicami (w USA, Niemczech, Austrii, Danii, Szwecji, Finlandii i Czechosłowacji.
Jeszcze w czasie studiów we Lwowie należał do Związku Polskiej Akademickiej Młodzieży Ludowej „Posiew”, potem do „Wici”; podczas wojny był w Stronnictwie Ludowym, po 1945 w PSL-Lewica, a od zjednoczenia ruchu ludowego w Polsce – w ZSL. Odznaczony (w 1946) Krzyżem Oficerskim Orderu Odrodzenia Polski. Pochowany na cmentarzu Powązki Wojskowe w Warszawie (kwatera B33-2-1).

</doc>
<doc id="1761096" url="https://pl.wikipedia.org/wiki?curid=1761096" title="International Nomenclature of Cosmetic Ingredients">
International Nomenclature of Cosmetic Ingredients

Międzynarodowe nazewnictwo składników kosmetyków (ang. "International Nomenclature of Cosmetic Ingredients, INCI") – system nazewnictwa mający na celu ujednolicenie nazewnictwa składników kosmetyków. Obecnie według prawa Unii Europejskiej we wszystkich krajach członkowskich produkty kosmetyczne muszą mieć opis składników. 
W systemie INCI stosuje się angielskie nazwy związków chemicznych oraz łacińskie nazwy roślin. Nazwy składników użytych w kosmetyku umieszcza się w kolejności, aby na początku znajdowały się substancje użyte w największej ilości, a na końcu w najmniejszej.
System zobowiązuje, aby każdy kosmetyk posiadał skład kosmetyku na opakowaniu (gdy opakowanie jest zbyt małe należy zamieścić do niego ulotkę).

</doc>
<doc id="1761097" url="https://pl.wikipedia.org/wiki?curid=1761097" title="INCI">
INCI



</doc>
<doc id="1761098" url="https://pl.wikipedia.org/wiki?curid=1761098" title="Cessna 182">
Cessna 182

Cessna 182, oferowana pod nazwą Skylane, jest czteromiejscowym, jednosilnikowym górnopłatem firmy Cessna. Opcjonalnie można zamówić dwa foteliki dziecięce w przestrzeni bagażowej.
Przedstawiony w 1956 roku model 182 jest produkowany do dziś w wielu wariantach, włączając w to wersję o chowanym podwoziu (R182, TR182 i FR182). Jest drugim (po Cessnie 172) najpopularniejszym modelem Cessny.
Rozwój.
Cessna 182 została przedstawiona w 1956 roku jako trójkołowy wariant Cessny 180. W roku 1957 wprowadzono wariant 182A, wraz z nazwą kodową Skylane. Późniejsze modyfikacje mają powiększone okna, mocniejsze silniki i stopniowo zwiększaną masę startową i udźwig.
Od 2005 roku Cessna oferowała szklany kokpit Garmin G1000 jako opcjonalny dodatek. Później został on wprowadzony jako standard.
Projekt.
Cessna 182 jest konstrukcją metalową (głównie aluminiową) z wyjątkiem kilku części. Kadłub jest konstrukcją pół-skorupową, z obciążonym poszyciem, nitowanym do podłużnic i wręg. Skrzydła również konstrukcji pół-skorupowej, wsparte zastrzałem. Kilkoro części jest identycznych z mniejszym modelem 172. Są to m.in. klapy i lotki skrzydeł.
Chowane podwozie.
Chowane podwozie było oferowane w wersjach R182 i TR182 (bez i z turbodoladowaniem). Małe, jednosilnikowe Cessny z chowanym podwoziem mają oznaczenie "numer kodowy modelu"RG (np. 172RG).
Wersje R182 i TR182 miały o około 10-15% większą prędkość i maksymalny kąt wznoszenia, niż wersje z podwoziem stałym.
Podwozie w wersji Skylane RG było sterowane za pomocą siłowników hydrauliczych sterowanych poprzez elektryczną pompę.
W przypadku awarii podwozie mogło być wysunięte za pomocą pompy ręcznej.
Warianty.
W trakcie produkcji powstało ponad 20 wersji Cessny 182. Na licencji produkowano również trzy wersje w zakładach Reims Aviation we Francji.
1) Maksymalna masa startowa większa niż maksymalna masa do lądowania
Użytkownicy.
Użytkownicy cywilni.
Cessna 182 jest wykorzystywana jako taksówka powietrzna i samolot prywatny.
Cessna 182 była budowana w Argentynie, w zakładach DINFIA (Model A182) i we Francji, w zakładach Reims Aviation jako F-182.

</doc>
<doc id="1761100" url="https://pl.wikipedia.org/wiki?curid=1761100" title="Scooby Doo i drużyna gwiazd">
Scooby Doo i drużyna gwiazd

Scooby Doo i drużyna gwiazd (ang. "Scooby's All-Star Laff-A-Lympics") – amerykański serial animowany będący jakby olimpiadą różnych bohaterów seriali animowanych z roku tego samego co Scooby-Doo. Postacie będą się ścigać itd. Postacie z biorą udział m.in. z:
Jeśli chcesz zobaczyć olimpiadę gwiazd: 
Drużyny.
1. Yogi Yahooes
Kapitan: Miś Yogi
2. Scooby-Doobees
Kapitan: Scooby-Doo
3. Really Rotens (polski: Łotry z pod ciemnej gwiazdy)
Kapitan: Mamrot (Dawna nazwa Muttleya z Dastardly i Muttley)

</doc>
<doc id="1761102" url="https://pl.wikipedia.org/wiki?curid=1761102" title="Debbie Ferguson">
Debbie Ferguson



</doc>
<doc id="1761103" url="https://pl.wikipedia.org/wiki?curid=1761103" title="Czesław Piskorski">
Czesław Piskorski

Czesław Piskorski (ur. 27 lutego 1915 w Poznaniu, zm. 6 maja 1987 w Szczecinie) – doktor nauk, krajoznawca, piewca i popularyzator historii i turystyki Pomorza Zachodniego, a szczególnie Szczecina i Ziemi Szczecińskiej. Honorowy członek PTTK, nestor turystyki Pomorza Zachodniego.
Życiorys.
Ukończył geografię gospodarczą w Akademii Handlowej w Poznaniu. Studiował także prawo. W czasie studiów angażował się w stowarzyszeniach, jak Liga Morska i Kolonialna. Był członkiem korporacji akademickiej Gedania Posnaniensis oraz Lechia. Po studiach podjął pracę jako dziennikarz w „Kurierze Poznańskim”. Był także redaktorem „Orląt”.
W czasie II wojny światowej był uczestnikiem polskich organizacji wyzwoleńczych. W strukturze wielkopolskiego ruchu związanego z delegaturą rządu londyńskiego był zaangażowany w działalność informacyjną. Redagował podziemne pismo „Polska”. Po aresztowaniu był więźniem poznańskiego Fortu VII, twierdzy Spielberg oraz obozów koncentracyjnych w Mauthausen i Gusen. Do Szczecina przyjechał w sierpniu 1945 r. Należał do założycieli szczecińskiej spółdzielni wydawniczej „"Polskie Pismo i Książka"”, oraz pierwszej gazety ukazującej się w Szczecinie „"Pionier Szczeciński"”. Czesław Piskorski był działaczem wielu organizacji turystycznych, w tym m.in. "Polskim Towarzystwie Turystyczno-Krajoznawczym" oraz "Głównym Komitecie Kultury Fizycznej i Turystyki". Przez wiele lat zajmował stanowisko członka Rady Naukowej Wolińskiego Parku Narodowego, był także wykładowcą akademickim. Z pasją odkrywał i opisywał walory turystyczne Szczecina i Zachodniego Pomorza. Był autorem publikacji: ukazało się ok. 50 broszur, przewodników, książek o tematyce krajoznawczej, opracowań, map turystycznych, a także prawie 1000 artykułów prasowych, scenariuszy, prelekcji radiowych i odczytów o tematyce regionalnej. Angażował się w inicjatywy społeczne, z których ostatnią była kwestia zwrócenia Szczecinowi przez władze warszawskiej Akademii Sztuk Pięknych pomnika kondotiera Bartolomeo Colleoniego. (kopia pomnika powróciła do Szczecina 15 po śmierci Czesława Piskorskiego). Zmarł w wieku 72 lat. Pochowany został na Cmentarzu Centralnym w Szczecinie (kwatera 60a). Poświęcono mu także tablice pamiątkowe umieszczone m.in. na domu, w którym mieszkał (ul. Mazurska 21) oraz obelisk w Lubinie k. Międzyzdrojów. Jest patronem ulicy na osiedlu Słonecznym w Szczecinie. Jest także patronem Specjalnego Ośrodka Szkolno-Wychowawczego Nr 2 w Szczecinie. Od 2002 r. organizowany jest corocznie Rajd im. Czesława Piskorskiego. Jego imię nosi także (czerwony) Szlak Nadmorski im. Czesława Piskorskiego (Europejski Szlak Dalekobieżny E-9)

</doc>
<doc id="1761113" url="https://pl.wikipedia.org/wiki?curid=1761113" title="Zdobycie Feraj">
Zdobycie Feraj

Zdobycie Feraj – zajęcie Feraju w roku 191 p.n.e. 
W roku 191 p.n.e. Antioch III wkroczył do sprzymierzonej z Rzymem Tesalii, kierując się na miasto Feraj. Tesalowie wysłali do miasta 500 żołnierzy, jednak ci nie mogąc przedrzeć się przez zajęte przez Seleukidów przejścia pomaszerowali do Skotussy. Antioch tymczasem stanął u murów Feraj wzywając mieszkańców do otwarcia bram. Tesalowie odmówili jednak, co spowodowało szturm sił Antiocha z wszystkich stron. Po wyparciu obrońców z zewnętrznego muru, Seleukidzi zepchnęli Tesalów na Akropol. Obrońcy nie zdecydowali się już jednak na dalszą obronę, a obawiając się masakry poddali się Antiochowi. Po zdobyciu miasta Wielki Król wysłał 4 000 ludzi do Skotussy, która poddała się bez walki. Jej los podzieliły także Krannon i Metropolis oraz inne punkty obrony Tesalów. Antiochowi pozostał jeszcze jeden cel – zdobycie Larissy, pod którą szybkim marszem podążyły jego wojska. Pod Larissą Antioch przygotowywał się do natarcia, na wieść jednak o nadciągających znacznych siłach rzymskich, zwinął oblężenie i wycofał się do Chalkis.

</doc>
<doc id="1761115" url="https://pl.wikipedia.org/wiki?curid=1761115" title="Luis Radiche">
Luis Radiche

Luis Radiche - piłkarz urugwajski, bramkarz.
Jako piłkarz klubu River Plate Montevideo wziął udział w turnieju Copa América 1953, gdzie Urugwaj zajął trzecie miejsce. Radiche zagrał we wszystkich sześciu meczach - z Boliwią, Chile (stracił 3 bramki), Paragwajem (stracił bramkę, po czym w 32 minucie zmienił go Pedro Rodríguez), Brazylią (stracił bramkę), Ekwadorem i Peru.
Radiche grał później w klubie Defensor Sporting. Od 30 marca 1952 roku do 28 marca 1953 roku rozegrał w reprezentacji Urugwaju 7 meczów i stracił 7 bramek.

</doc>
<doc id="1761117" url="https://pl.wikipedia.org/wiki?curid=1761117" title="Głaz (Pędziwiatry)">
Głaz (Pędziwiatry)

Głaz – przysiółek wsi Pędziwiatry położony w województwie łódzkim, powiecie wieruszowskim, gminie Galewice.
Przez miejscowość przepływa Struga Węglewska.
Przed 1939 w Głazie funkcjonował zakład poprawczy.
W latach 1975–1998 Głaz należał administracyjnie do województwa kaliskiego.
W miejscowości znajduje się "Dom Wczasów Dziecięcych Towarzystwa Przyjaciół Dzieci w Głazie". Z terenu rekreacyjnego ośrodka korzystają także turyści. W dolinie Strugi Węglewskiej przy ośrodku znajduje się niewielki, sztuczny zbiornik wodny (ok. 0,40 ha), na którym można korzystać z aktywnej rekreacji, dostępny jest rekreacyjny sprzęt wodny. Przy ośrodku hodowane są konie, głównie dla potrzeb rehabilitacji dzieci. Przez miejscowość przebiega pomarańczowy szlak konny "Głaz". W okolicy znajdują się dwa rezerwaty przyrody "Orła Bielika" i "Paproci Długosz Królewskich".
Według Słownika geograficznego Królestwa Polskiego i innych krajów słowiańskich, tom II, w roku 1827 w miejscowości znajdował się folwark, 5 domów, żyło 40 mieszkańców. Tak jak dziś leżała w obrębie gminy Galewice. W kościele rzymskokatolickim mieszkańcy tej miejscowości przynależeli ówcześnie do parafii Cieszęcin. W 1890 r. folwark w Głazie wchodził w skład dóbr Węglewic (pop. Węglowic).
Głaz objęty jest obwodem statystycznym nr 24267001; rejon 242640; leży w obrębie Pędziwiatry. Przez miejscowość przebiega droga nr 04709E biegnąca z Galewic do Biadaszek. Liczne w okolicy lasy podlegają kompetencji Regionalnej Dyrekcji Lasów Państwowych w Poznaniu.

</doc>
<doc id="1761120" url="https://pl.wikipedia.org/wiki?curid=1761120" title="Tomasz Rodowicz">
Tomasz Rodowicz

Tomasz Rodowicz (ur. 27 maja 1951 w Warszawie) – historyk filozofii, aktor, muzyk, reżyser. Uczestniczył w parateatralnych działaniach Jerzego Grotowskiego w Teatrze Laboratorium: był przewodnikiem jednej z grup podczas "Przedsięwzięcia Góra". W roku 1977 przyłączył się do tworzonego przez Włodzimierza Staniewskiego teatru „Gardzienice”, gdzie występował nieprzerwanie do roku 2004, będąc jednym z liderów zespołu. W "Metamorfozach" według Apulejusza zagrał główną rolę – Lucjusza. Był też odpowiedzialny za gardzienicki projekt Orkiestra Antyczna, w ramach którego rekonstruowano antyczne instrumenty i próbowano odtworzyć brzmienie starożytnej muzyki.
Skutkiem prac nad projektem antycznym było powstanie nowego zespołu artystycznego. W marcu 2004 roku Rodowicz odszedł z Gardzienic i wraz z Dorotą Porowską oraz Elżbietą Rojek założył Stowarzyszenie Teatralne Chorea, które znalazło swoją siedzibę w Łodzi. We współpracy z członkami Earthfall Dance Theatre z Walii, Jessicą Cohen, Jimem Ennisem wyreżyserował trylogię opartą na utworach starożytnych dramaturgów: "Hode Galatan" (2003), "Po ptakach" (2005), "Bakkus" (2006). Jest autorem muzyki do "Tezeusza w labiryncie" (2004) i reżyserem "Śpiewów Eurypidesa" (2007) oraz "Gier (w) Pana Cogito" (2008). Często także jest aktorem w realizowanych w Chorei spektaklach.
W 2007 roku wraz z Pawłem Passinim założył w Srebrnej Górze w Górach Sowich pierwszy w Europie teatr internetowy neTTheatre.
Nagrody i odznaczenia:

</doc>
<doc id="1761122" url="https://pl.wikipedia.org/wiki?curid=1761122" title="Roxbert Martin">
Roxbert Martin

Roxbert Martin (ur. 5 listopada 1969) – jamajski lekkoatleta, zawodnik startujący na dystansie 400 metrów.
Został wybrany do sztafety Jamajki na dystansie 4x400 m na letnich igrzyskach olimpijskich w Atlancie, gdzie zdobył brązowy medal. 
W 1994 wywalczył srebrny medal igrzysk Wspólnoty Narodów w konkurencji sztafety 4x400 m, rok później zaś w tej samej konkurencji otrzymał srebrny medal igrzysk panamerykańskich. W 1998 roku był członkiem sztafety która zdobyła złoty medal na Igrzyskach Wspólnoty Brytyjskiej w Kuala Lumpur, rezultat uzyskany przez jamajską sztafetę w biegu finałowym (2:59,03) jest aktualnym rekordem tych zawodów. Podczas pucharu świata (Johannesburg 1998) zajął trzecie miejsce w sztafecie 4x400 metrów. 
W startach indywidualnych na 400 metrów jego największymi sukcesami są: szóste miejsce na igrzyskach olimpijskich (Atlanta 1996) oraz piąta lokata podczas halowych mistrzostw świata (Maebashi 1999).

</doc>
<doc id="1761123" url="https://pl.wikipedia.org/wiki?curid=1761123" title="Marcelo Antonio Trobbiani">
Marcelo Antonio Trobbiani



</doc>
<doc id="1761126" url="https://pl.wikipedia.org/wiki?curid=1761126" title="Reakcja Stille’a">
Reakcja Stille’a

Reakcja Stille’a (sprzęganie Stille’a) – reakcja sprzęgania związku cynoorganicznego z halogenkiem organicznym katalizowana przez kompleksy palladu. Reakcja ta jest szeroko stosowana w syntezie organicznej.
Podstawnik X zwykle jest atomem fluorowca (z wyjątkiem samego fluoru), może on jednak być też pseudohalogenkiem, takim jak triflan, .
Reakcja ta została odkryta w 1977 przez Johna Kennetha Stille’a i Davida Milsteina i wkrótce stała się jedną z najczęściej stosowanych reakcji sprzęgania w chemii organicznej, ponadto ma ona duże zastosowanie w przemyśle farmaceutycznym.
Reakcja powinna być przeprowadzana w atmosferze inertnej (pozbawionej tlenu i wilgoci), przy wykorzystaniu bezwodnych i odgazowanych rozpuszczalników. Stosowanie takich restrykcyjnych warunków spowodowane jest znaczną wrażliwością katalizatora palladowego na obecność tlenu – po utlenieniu kompleks palladu promuje zachodzenie sprzęgania pomiędzy cząsteczkami związku cynoorganicznego, co pogarsza wydajność właściwej reakcji sprzęgania.
Standardowo stosowane związki cyny zawierają kationy trimetylostannylowy lub tributylostannylowy . Pomimo że pierwszy z nich jest znacznie bardziej reaktywny, to jego zastosowanie jest ograniczone z uwagi na bardzo wysoką toksyczność (około 1000 razy większą niż dla tributylostannylu).
Mechanizm reakcji.
Mechanizm reakcji Stille’a jest obecnie dobrze zbadany.
Pierwszym etapem cyklu katalitycznego jest redukcja palladu w katalizatorze 1 ze stopnia utlenienia II na 0. W następnym etapie ma miejsce addycja oksydatywna halogenku organicznego 3 do aktywnej postaci katalizatora 2. Powstały produkt przejściowy o konfiguracji "cis" ulega szybkiej izomeryzacji do formy "trans". Reakcja transmetalacji z wykorzystaniem związku cynoorganicznego 5 zachodzi przez produkt przejściowy 7 prowadząc do powstania oczekiwanego produktu 8 i regeneracji katalizatora poprzez reduktywną eliminację. Zarówno addycja oksydatywna jak i reduktywna eliminacja przebiegają z zachowaniem konfiguracji absolutnej związków chiralnych.
Szybkość zachodzenia transmetalacji cyny, w zależności pd szkieletu węglowego jest następująca:
Niska reaktywność cynowych pochodnych alkenów może zostać częściowo przezwyciężona poprzez wykorzystanie silnie polarnych rozpuszczalników takich jak dimetyloformamid lub dioksan.
Badania za pomocą spektrometrii mas z wykorzystaniem jonizacji typu eletrorozpylania (EI, z ang. "electrospray ionization") pozwoliły na dokonanie bezpośrednich obserwacji Pd(0)(PPh3)2 oraz cyklicznych produktów przejściowych pojawiających się w czasie przebiegu reakcji transmetalacji, mających postać −Pd−X−Sn−C−.
Modyfikacje reakcji.
Dodatek chlorku litu często poprawia wydajność procesu sprzęgania poprzez stabilizację przejściowego kompleksu formowanego na drodze addycji oksydatywnej. Ponadto efektywność i specyficzność reakcji może być polepszona poprzez dodanie stechiometrycznych ilości chlorku miedzi(I) lub soli manganu(II).
Użycie mieszaniny łatwo topliwych pochodnych cukrów, takich jak mannitol, w połączeniu z mocznikiem i solami, takimi jak chlorek amonu, prowadzi do znacznego obniżenia toksyczności procesu.

</doc>
<doc id="1761128" url="https://pl.wikipedia.org/wiki?curid=1761128" title="William Davidson">
William Davidson



</doc>
<doc id="1761129" url="https://pl.wikipedia.org/wiki?curid=1761129" title="Aktion Sühnezeichen">
Aktion Sühnezeichen



</doc>
<doc id="1761134" url="https://pl.wikipedia.org/wiki?curid=1761134" title="Beth Ditto">
Beth Ditto

Beth Ditto, właśc. Mary Beth Patterson (ur. 19 lutego 1981 w Searcy w stanie Arkansas, USA) – wokalistka zespołu Gossip, grającego indie rock. Deklaruje się jako lesbijka i feministka. Również deklaruje się jako ateistka.
Zaprojektowała ubrania dla marki Evans, które od 9 lipca 2009 są dostępne w brytyjskich sklepach oraz przez Internet. W 2008 Ditto dostała propozycję zaprojektowania linii ubrań dla Topshopu, jednak odrzuciła ją, uznając, że rozmiarówka tej marki lekceważy klientki o bujniejszych kształtach. W lutym 2009 zdjęcie Beth Ditto znalazło się na okładce magazynu "Love".

</doc>
<doc id="1761139" url="https://pl.wikipedia.org/wiki?curid=1761139" title="KrioRus">
KrioRus

KrioRus – znajdująca się w Rosji, pierwsza poza Stanami Zjednoczonymi, jedna z trzech na świecie instytucji oferujących krioprezerwację, posiadających własne pomieszczenia do przechowywania w temperaturze ciekłego azotu ciał pacjentów po oficjalnym stwierdzeniu zgonu.
Założona w 2005 r. przez 8 krioników w ramach projektu Rosyjskiego Ruchu Transhumanistycznego, oficjalnie zarejestrowana 3 maja 2006 jako sp. z o.o. Pierwszym dyrektorem był Daniła Miedwiediew (Д.А. Медведев), obecnie firmie przewodzi Valerija Udalova (В.В. Удалова) (Valerija Pride). Głównym naukowcem jest od września 2011 Jurij Piczugin, który dawniej pracował w Cryonics Institute oraz 21st Century Medicine w USA.
Pierwsza siedziba znajdowała się w miejscowości Alabuszewo (Алабушево) pod Moskwą, zaś na początku 2012 firma przeniosła się w inne miejsce. Szczegóły zostaną ujawnione w komunikacie dla prasy.
KrioRus oferuje zarówno możliwość krioprezerwacji całego ciała, jak i samego mózgu. Mózgi pacjenów przechowywane są w 250-litrowym naczyniu Dewara. Pierwszą pacjentką (sam mózg) była Lidia Fedorenko, następnym anonimowy 60-letni mężczyzna. Całe ciała znajdują się we własnoręcznie zbudowanym dewarze, a specjalny duży kriostat jest właśnie konstruowany.
Do krioprezerwacji specjaliści z KrioRus stosują krioprotektant na bazie glicerolu, mający za zadanie chronić przede wszystkim mózg.
Do chwili obecnej (kwiecień 2012) w pomieszczeniach KrioRus w ciekłym azocie znajduje się 18 pacjentów ludzkich i kilka zwierząt domowych (2 koty, 5 psów (z Rosji i ze Słowenii), 2 ptaki) poddanych krioprezerwacji. Pacjenci ludzcy to głównie obywatele Rosji, a dwoje także Estonii i Holandii.
Podpisano 25 kontraktów na krioprezerwację przyszłych pacjentów oraz 32 kontrakty na przechowywanie DNA w ciekłym azocie.
Koszt krioprezerwacji mózgu to 10 000 dolarów (możliwa jest płatność w ratach), zaś całego ciała 30 000 dolarów (ta cena ma wzrosnąć do końca 2012).
Plany na przyszłość obejmują otwarcie centrum badań nad polepszaniem jakości krioprezerwacji.

</doc>
<doc id="1761143" url="https://pl.wikipedia.org/wiki?curid=1761143" title="Rick Riordan">
Rick Riordan

Rick Riordan, właśc. Richard Russell Riordan Jr. (ur. 5 czerwca 1964 w San Antonio) – amerykański pisarz, który tworzy książki fantasy.
Życiorys.
Studiował na Uniwersytecie stanu Teksas, specjalizując się w historii i anglistyce. Przez lata pracował jako nauczyciel. Popularność przyniosła mu seria powieści dla młodzieży, których bohaterem jest nastoletni Percy Jackson, współczesny amerykański chłopiec i jednocześnie syn greckiego boga Posejdona. Riordan mieszka w Bostonie, jest żonaty, ma dwóch synów.
Wybrana twórczość.
Kroniki Rodu Kane.
Powiązane książki
Olimpijscy herosi.
Powiązane książki
Magnus Chase i bogowie Asgardu.
Powiązane książki
Półbogowie i Magowie.
Opowiadanie opublikowane indywidualnie, potem jako jedna książka pt. "Półbogowie i Magowie".
Apollo i boskie próby.
Powiązane książki
Riordanopedia.
Riordanopedia jest encyklopedią internetową przedstawiająca twórczość Ricka Riordana stworzona w technologii Wiki. 24 maja 2020 roku posiadała ona 1251 artykułów oraz prawie 50 000 wszystkich stron. Ponadto Riordanopedia występuje także w języku angielskim, francuskim, niemieckim, holenderskim, hiszpańskim, rosyjskim oraz włoskim. Najbardziej rozbudowaną z nich jest Riordanopedia anglojęzyczna, która 24 maja 2020 roku miała 2823 oraz ponad 120 000 wszystkich stron.
Adaptacje filmowe.
Na podstawie I tomu powieści o Percym Jacksonie powstał film ' w reżyserii Chrisa Columbusa, w którego obsadzie znaleźli się m.in. Logan Lerman, Alexandra Daddario, Uma Thurman, Pierce Brosnan i Sean Bean. W 2013 miała miejsce premiera drugiej części przygód młodych herosów ', którą wyreżyserował Thor Freudenthal.
W roku 2020 potwierdzone zostały dwie ekranizacje. Pierwszą z nich jest ekranizacja idei Obozu Herosów na platformie Disney+, natomiast na platformie Netflix zostanie wydana ekranizacja Kronik Rodu Kane.

</doc>
<doc id="1761146" url="https://pl.wikipedia.org/wiki?curid=1761146" title="Stefan Kurowski (prawnik)">
Stefan Kurowski (prawnik)

Stefan Zygmunt Kurowski, pierwotnie Stefan Leon Warszawski (ur. 22 stycznia 1897 w Warszawie, zm. 21 czerwca 1959 w Rzymie) – polski prawnik, prokurator, prezes Sądu Najwyższego.
Życiorys.
Był bratankiem Adolfa Warszawskiego-Warskiego. Po zdaniu matury w czerwcu 1914 studiował medycynę, a następnie prawo na Uniwersytecie Warszawskim (do 1925). Od 1917 działacz PPS Lewicy, a od 1918 – KPP, a także obrońca w procesach politycznych. W 1923 był współzałożycielem ZNMS. Blisko współpracował z Teodorem Duraczem i należał do komórki KPP grupującej warszawskich adwokatów. Podczas okupacji niemieckiej zmienił nazwisko na Kurowski. Od 1942 w PPR, później PZPR. Współpracował z PLAN. Od 1944 członek Armii Ludowej (żołnierz Oddziału VI (Bezpieczeństwa) Sztabu Głównego AL), brał udział w powstaniu warszawskim. W latach 1946–1948 pierwszy prokurator Najwyższego Trybunału Narodowego. W 1945 został mianowany szefem delegacji polskiej na proces norymberski przed Międzynarodowym Trybunałem Wojskowym. Piastował funkcję dyplomatyczną posła PRL w Austrii (1948–1950). Od 1956 prezes Sądu Najwyższego i Izby Karnej SN. Uczestniczył w przygotowaniu dekretów: o amnestii, o postępowaniu doraźnym i odpowiedzialności za klęskę wrześniową i faszyzację kraju.
Był odznaczony Krzyżem Oficerskim Orderu Odrodzenia Polski i Orderem Krzyża Grunwaldu II klasy (uchwała KRN z 19 lipca 1946r.).
Pochowany na Wojskowych Powązkach (kwatera B2-13-14).

</doc>
<doc id="1761147" url="https://pl.wikipedia.org/wiki?curid=1761147" title="Abel Laudonio">
Abel Laudonio

Abel Ricardo Laudonio (ur. 30 sierpnia 1938 w Buenos Aires, zm. 12 sierpnia 2014) – argentyński bokser kategorii lekkiej. W 1960 roku podczas letnich igrzysk olimpijskich w Rzymie zdobył brązowy medal. W 1961 roku walczył o tytuł zawodowego mistrza Ameryki Południowej z Nicolino Locche. Walkę przegrał w wyniku decyzji sędziowskiej.

</doc>
<doc id="1761148" url="https://pl.wikipedia.org/wiki?curid=1761148" title="Bohumil Nemecek">
Bohumil Nemecek



</doc>
<doc id="1761149" url="https://pl.wikipedia.org/wiki?curid=1761149" title="Abel Laudonio Ricardo">
Abel Laudonio Ricardo



</doc>
<doc id="1761152" url="https://pl.wikipedia.org/wiki?curid=1761152" title="HTC Magic">
HTC Magic

HTC Magic (znany pod nazwą myTouch 3G w sieci T-Mobile w USA oraz NTT DoCoMo HT-03A w Japonii) – smartfon zaprojektowany przez HTC.
W Polsce dostępne są dwa modele HTC Magic PVT32A i PVT32B różniące się płytą główną, procesorem oraz ilością pamięci RAM. Model PVT32A posiada 288 MB pamięci RAM podczas gdy PVT32B posiada zaledwie 192 MB pamięci RAM. Model PVT32A dostępny jest w wersji brandowanej z Orange (HTC Magic Orange).
Dla telefonów HTC Magic dostępna jest aktualizacja dodająca HTC UI Sense do podstawowego systemu Android 1.5.

</doc>
<doc id="1761153" url="https://pl.wikipedia.org/wiki?curid=1761153" title="Max Schürer">
Max Schürer

Max Schürer (ur. 18 kwietnia 1910, zm. 10 października 1997) – szwajcarski astronom. W latach 1947-1980 był dyrektorem Instytutu Astronomicznego na Uniwersytecie w Bernie. Był również jednym z inicjatorów powstania obserwatorium astronomicznego w Zimmerwaldzie w 1956 roku. Zajmował się obliczeniami orbit planetoid. Jest również odkrywcą w marcu 1957 roku supernowej SN 1957A w galaktyce NGC 2841.
Nazwiskiem Maxa Schürera została nazwana planetoida (2429) Schürer.

</doc>
<doc id="1761156" url="https://pl.wikipedia.org/wiki?curid=1761156" title="Yalikavak">
Yalikavak

Yalikavak − miasto na półwyspie Bodrum (Turcja Egejska). Administracyjnie należy do prowincji Muğla.

</doc>
<doc id="1761157" url="https://pl.wikipedia.org/wiki?curid=1761157" title="1953 NBA Draft">
1953 NBA Draft

1953 NBA Draft – siódmy draft NBA odbył się w 1953 r. Składał się z 12 rund oraz dwóch wyborów terytorialnych, w których zostali wybrani Walter Dukes oraz Ernie Beck. W drafcie zostało wybranych trzech późniejszych członków Basketball Hall of Fame.
Legenda.
Pogrubiona czcionka – wybór do All-NBA Team.
Gwiazdka (*) – członkowie Basketball Hall of Fame.

</doc>
<doc id="1761159" url="https://pl.wikipedia.org/wiki?curid=1761159" title="Światowa Rada Metodystyczna">
Światowa Rada Metodystyczna

Światowa Rada Metodystyczna – międzynarodowa organizacja stanowiąca porozumienie kościołów metodystycznych z całego świata, posiadająca łącznie 40,5 miliona wiernych i sympatyków w 138 krajach. Powołana w 1881 w Londynie jako Ekumeniczna Konferencja Metodystyczna, obecną nazwę przyjęła w 1951. Siedziba organizacji znajduje się w Lake Junaluska w stanie Karolina Północna. Posiedzenia organizacji odbywały się początkowo co dziesięć lat, od 1951 roku co pięć. W 2011 odbyło się posiedzenie w Durbanie.
Rada włączyła się w działalność Globalnego Forum Chrześcijańskiego.

</doc>
<doc id="1761160" url="https://pl.wikipedia.org/wiki?curid=1761160" title="Károly Mórawetz">
Károly Mórawetz



</doc>
<doc id="1761162" url="https://pl.wikipedia.org/wiki?curid=1761162" title="AS Ethnikós Áchnas">
AS Ethnikós Áchnas



</doc>
<doc id="1761163" url="https://pl.wikipedia.org/wiki?curid=1761163" title="Mistrzostwa Azji w Piłce Siatkowej Mężczyzn 2009">
Mistrzostwa Azji w Piłce Siatkowej Mężczyzn 2009

XV Mistrzostwa Azji w Piłce Siatkowej Mężczyzn odbyły się w stolicy Filipin - Manili pomiędzy 26 września a 5 października 2009 roku.
Tytułu sprzed dwóch lat broniła reprezentacja Australii, która na poprzednich mistrzostwach w rundzie finałowej wygrała 6 na 7 spotkań. Jednak to nie ona po raz drugi z rzędu wygrała, a Japonia, która pokonała w 4-setowej walce reprezentację Iranu (19:25, 25:18, 25:23, 25:22). W całym turnieju wygrała wszystkie swoje mecze, tracąc przy tym jedynie dwa sety. Był to siódmy złoty medal mistrzostw Azji w historii japońskiej siatkówki.
Najbardziej wartościowym graczem turnieju (MVP) został Japończyk Tatsuya Fukuzawa. Najwięcej nagród indywidualnych (6) otrzymali zawodnicy z Korei Południowej.
Rozkład drużyn w grupach.
Układając grupy mistrzostw pod uwagę brano iloraz miejsca w poprzednim turnieju oraz miejsca w rankingu FIVB.
Organizator oraz drużyny z miejsc 1-3 stworzonego rankingu rozstawione zostały kolejno w grupach A, B, C i D, natomiast drużyny z miejsc 4-7 kolejno w grupach D, C, B i A.
Pozostałe 12 drużyn podzielonych zostało ze względu na przynależność do stref.
Sześć reprezentacji z Azji Centralnej (Afganistan, Indie, Kazachstan, Malediwy, Pakistan oraz Sri Lanka) znalazło się w grupach A, B, C i D na linii 3 oraz A i B na linii 4.
Trzy drużyny z Azji Południowo-Wschodniej (Indonezja, Mjanma i Indonezja), dwie - z Azji Zachodniej (Katar i Liban) oraz jedna z Azji Wschodniej (Hongkong) trafiły do grup C i D na linię 4 oraz do grup A, B, C i D na linię 5.
System rozgrywek.
W turnieju wzięło udział 18 reprezentacji, które zostały podzielone na 4 grupy: A, B, C, D. W wyniku rezygnacji Afganistanu i Pakistanu w grupach A i B znalazły się 4 drużyny, a C i D - 5 drużyn.
Zespoły, które zajęły ostatnie miejsca w grupach C i D rozegrały mecz o 17. miejsce.
Drużyny z miejsc 3-4 rozstawione zostały w grupach G i H, gdzie walczyły o miejsca 9-16.
Dwie najlepsze reprezentacja z grup A-D awansowały do drugiej fazy grupowej. Pierwsze dwa zespoły z grupy E i F przeszły do półfinałów, a te, które zajęły miejsca 3-4, rozegrały mecze o końcowe rozstawienie na miejscach 5-8.
Po tej fazie odbyły się mecz o 3. miejsce i finał.
Wyniki meczów rozegranych między zespołami, które awansowały z jednej grupy, zostały uwzględnione w klasyfikacji grup.
Pierwsza faza grupowa.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki
Faza klasyfikacyjna.
Mecze o miejsca 9-16.
Grupa G.
Tabela
Wyniki
Grupa H.
Tabela
Wyniki
Druga faza grupowa.
Grupa E.
Tabela
Wyniki
Grupa F.
Tabela
Wyniki
Faza pucharowa.
Mecze o miejsca 1-4.
Finał.
 
Nagrody indywidualne.
Nagrody indywidualne Mistrzostw Azji 2009

</doc>
<doc id="1761164" url="https://pl.wikipedia.org/wiki?curid=1761164" title="Ethnikos Achna">
Ethnikos Achna

Ethnikos Achna (gr. Εθνικός Άχνας, Etnikos Achnas) – cypryjski klub piłkarski z siedzibą w Achnie, założony w 1968. Jego prezesem jest Kikis Filipu.
Historia.
Klub został założony w 1968 i grał w drugiej lidze cypryjskiej aż do 1983, kiedy to awansował do ekstraklasy cypryjskiej. Rok później spadł jednak z niej. Ethnikos ponownie awansował w 1986 i pozostawał tam przez cztery sezony. W 1990 ponownie został zdegradowany na zaplecze ekstraklasy, aby powrócić do niej w 1992.
Najlepsze miejsce, jakie Ethnikos zajął w lidze, to czwarte w sezonach 1994/95, 1997/98 i 2006/07. Klub dotarł do finału Pucharu Cypru w 2002, w którym został pokonany przez Anorthosis Famagusta 0:1.

</doc>
<doc id="1761167" url="https://pl.wikipedia.org/wiki?curid=1761167" title="Narodowy Instytut Kardiologii Stefana kardynała Wyszyńskiego">
Narodowy Instytut Kardiologii Stefana kardynała Wyszyńskiego

Narodowy Instytut Kardiologii Stefana kardynała Wyszyńskiego – Państwowy Instytut Badawczy – państwowy instytut badawczy utworzony w 1979 w Warszawie z inicjatywy prof. Mariana Śliwińskiego pod nazwą Instytut Kardiologii; pierwszym dyrektorem instytutu była prof. Maria Hoffman.
Instytut Kardiologii został utworzony 29 marca 1979 na podstawie zarządzenia Prezesa Rady Ministrów z 21 marca 1979. 
Do 1 stycznia 2020 nosił nazwę Instytut Kardiologii im. Prymasa Tysiąclecia Stefana Kardynała Wyszyńskiego. Współpracuje z czołowymi ośrodkami krajowymi i zagranicznymi w Europie i w USA. Działalność kliniczna obejmuje cały kraj. Instytut przyczynił się do rozwoju polskiej kardiologii i kardiochirurgii, szczególnie przez implementację nowoczesnych metod leczenia i rehabilitacji pacjentów. 
Instytut położony jest w prawobrzeżnej części Warszawy, w Wawrze, w Aninie.
Działalność.
Coroczna działalność Narodowego Instytutu Kardiologii przedstawia się następująco:
Istotną rolą Narodowego Instytutu Kardiologii jest prowadzenie działalności w zakresie promocji zdrowia. Instytut prowadzi działalność związaną z monitorowaniem chorobowości, umieralności szpitalnej i umieralności z powodu chorób układu krążenia ludności Polski. Współdziała w kształceniu podyplomowym lekarzy w zakresie kardiologii. Od wielu lat Narodowy Instytut Kardiologii zajmuje czołowe miejsca w rankingach szpitali.
Pracownicy Instytutu.
W latach 1991–2001 dyrektorem Instytutu był prof. Zygmunt Sadowski.

</doc>
<doc id="1761173" url="https://pl.wikipedia.org/wiki?curid=1761173" title="1954 NBA Draft">
1954 NBA Draft

1954 NBA Draft – ósmy draft NBA odbył się w 1954 r. Składał się z 13 rund. Najważniejszym zawodnikiem, był wybrany przez Milwuakee Hawks Bob Pettit, późniejszy członek Basketball Hall of Fame.
Legenda.
Pogrubiona czcionka – wybór do All-NBA Team.
Gwiazdka (*) – członkowie Basketball Hall of Fame.

</doc>
<doc id="1761177" url="https://pl.wikipedia.org/wiki?curid=1761177" title="Impuls falowy">
Impuls falowy

Impuls falowy – krótkotrwała fala biegnąca. Jeden impuls falowy odpowiada jednemu cyklowi drgania. Impuls falowy powstaje, gdy źródłem jest jednorazowe zaburzenie w ośrodku, np. gdy zostanie wrzucony kamień do wody lub gdy jednorazowo odchylony zostanie koniec napiętej liny. Natomiast dla światła impuls falowy opisywany jest przez tzw. funkcję Airy'ego.

</doc>
<doc id="1761182" url="https://pl.wikipedia.org/wiki?curid=1761182" title="Ewingi Zalewo">
Ewingi Zalewo



</doc>
<doc id="1761184" url="https://pl.wikipedia.org/wiki?curid=1761184" title="(23490) Monikohl">
(23490) Monikohl

(23490) Monikohl – planetoida z pasa głównego asteroid okrążająca Słońce w ciągu 4 lat i 4 dni w średniej odległości 2,52 j.a. Została odkryta 12 września 1991 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Moniki Kohl" (ur. 1944), wieloletniej sekretarz departamentu w "Astronomisches Rechen-Institut". Została zaproponowana przez Lutza Schmadela. Przed nadaniem nazwy planetoida nosiła oznaczenie tymczasowe (23490) 1991 RK3.

</doc>
<doc id="1761185" url="https://pl.wikipedia.org/wiki?curid=1761185" title="Piano (album Leszka Możdżera)">
Piano (album Leszka Możdżera)

Piano - nagrania dokonano w 1997 w Haarendael Institute w Haaren w Holandii. Pierwotnie nagranie nie powstało z myślą o publikacji. Artysta użył fortepianu Steinway seria D z 1978 r. Podczas nagrania użyto cyfrowego rejestratora (Nagra D), wysokiej klasy kabli połączeniowych (Van den Hul The Second) i filtrów sieciowych. Aby nie obniżyć jakości dźwięku zrezygnowano ze stołu mikserskiego, kamer pogłosowych i innych urządzeń elektronicznych.
Album w Polsce uzyskał status platynowej płyty.
Lista utworów.
Opracowano na podstawie materiału źródłowego.

</doc>
<doc id="1761187" url="https://pl.wikipedia.org/wiki?curid=1761187" title="Adulthood">
Adulthood

Adulthood – brytyjski dramat z elementami kryminału z 2008 roku. Film jest kontynuacją "Kidulthood" z 2006 roku. Film wyreżyserował i scenariusz do niego napisał Noel Clarke, który zagrał również główną rolę.
Fabuła.
Od śmierci Trifa (Aml Ameen) minęło 6 lat. Sam (Noel Clarke) właśnie wyszedł z więzienia i musi się zmierzyć ze swoją przeszłością. Odwiedzając kolejnych znajomych z czasów szkoły stara się zbliżyć do Jaya (Adam Deacon). Żądny zemsty Jay marzy tylko o pomszczeniu przyjaciela zgodnie z regułą „oko za oko”.

</doc>
<doc id="1761189" url="https://pl.wikipedia.org/wiki?curid=1761189" title="The Swarm">
The Swarm

The Swarm – wydany w 1998 kompilacyjny album amerykańskiego zespołu Wu-Tang Clan. Oprócz samego zespołu, na płycie pojawiają się także zaprzyjaźnieni z grupa muzycy, znani jako Wu-Tang Killa Beez.
Lista utworów.
Opracowano na podstawie źródła.

</doc>
<doc id="1761194" url="https://pl.wikipedia.org/wiki?curid=1761194" title="Giovanni Martinotti">
Giovanni Martinotti

Giovanni Martinotti (ur. 1857, zm. 1928) – włoski lekarz patolog i anatom, profesor na Uniwersytecie w Bolonii. Przypisuje mu się niesłusznie odkrycie komórek Martinottiego – ich rzeczywistym odkrywcą był Carlo Martinotti (1859–1918), uczeń Golgiego. Giovanni Martinotti był jednym z pierwszych, którzy zakładali możliwość przeprowadzenia całkowitej pankreatektomii.

</doc>
<doc id="1761195" url="https://pl.wikipedia.org/wiki?curid=1761195" title="Festiwal Młodych Talentów Gramy">
Festiwal Młodych Talentów Gramy

Festiwal Młodych Talentów – współczesna edycja ogólnopolskiego konkursu muzycznego, nawiązującego do Festiwalu Młodych Talentów, który był organizowany w Szczecinie w latach sześćdziesiątych. Zasadniczą ideą festiwalu jest promocja twórczości młodych polskich twórców z rozmaitych gatunków muzycznych.
Historia festiwalu.
Festiwal reaktywowany został w 2007 r. przez Polskie Radio Szczecin. Pomysłodawcą reaktywacji był animator wydarzeń kulturalnych Wojciech Hawryszuk. Przez pierwsze 5 edycji nosił nazwę Szczeciński Festiwal Młodych Talentów „Gramy”. W efekcie protestu National Academy of Recording Arts and Science, przyznającej dorocznie muzyczną nagrodę Grammy, zrezygnowano z hasła „Gramy”. W 2012, z uwagi na przypadającą w tym roku 50. rocznicę powstania festiwalu, rolę głównego organizatora przejęła Szczecińska Agencja Artystyczna, która jest instytucjonalnym spadkobiercą Wojewódzkiego Przedsiębiorstwa Imprez Artystycznych, organizatora historycznych edycji festiwalu w latach 1962 i 1963. Wrócono wówczas do historycznej nazwy - Festiwal Młodych Talentów. Pod taką też nazwą odbyła się 7. edycja festiwalu w 2013 r. W 2014 r. festiwal zyskał sponsora strategicznego, EcoGeneratora, co zyskało również odbicie w aktualnej nazwie festiwalu, która brzmi - Festiwal Młodych Talentów "Nowa Energia".
Gramy 2007.
W ramach koncertów eliminacyjnych w 10 miejscowościach województwa zachodniopomorskiego wyłoniono 16 finałowych wykonawców, którzy 23 czerwca 2007 zagrali na gali finałowej w Teatrze Letnim im. Heleny Majdaniec w Szczecinie. Konkurs wygrała Beata Andrzejewska z Lipian z piosenką "Poleż ze mną". Nagrodę publiczności otrzymał zespół Jamajsky Natural ze Świnoujścia za piosenkę "Ziomuś". Jako gwiazda wieczoru wystąpił Andrzej Smolik.
Gramy 2008.
Podczas preeliminacji w 21 miejscowościach wystąpiło blisko 100 wykonawców. Wyłoniono 21 zespołów które wzięły udział w finale 5 lipca 2008 w Teatrze Letnim w Szczecinie. Grand Prix Festiwalu zdobył zespół Limbo z Krakowa. Michał Augustyniak z tego zespołu zdobył nagrodę dla autora najlepszego tekstu. Zespoły So Cool Band oraz Be Free dostali wyróżnienia, Kalosz Laszlo Nagrodę Publiczności a Robert Narwojsz i Dr Fisher Nagrodę Prezydenta Miasta Szczecin dla najlepszego szczecińskiego zespołu. Kontraktami artystycznymi zostało uhonorowanych siedem zespołów.
Gramy 2009.
Finał odbył się 5 i 6 września w amfiteatrze w Szczecinie. Do konkursu zgłosiło się ok. 200 uczestników.
Gramy 2010.
Finał odbył się 4 września ponownie w amfiteatrze w Szczecinie. Nadesłano ponad 200 zgłoszeń.
Gramy 2011.
Finał odbył się 3 września w szczecińskim Teatrze Letnim. Zgłosiło się ponad 300 zespołów.
Festiwal Młodych Talentów 2012.
Do konkursu zgłosiło się blisko 300 wykonawców z całego kraju. Spośród nich wytypowano 13 do przesłuchań konkursowych, które odbyły się 7 lipca na Małej Scenie Szczecińskiej Agencji Artystycznej. Zespoły oceniało jury w składzie: Wojciech Hawryszuk (pomysłodawca konkursu), Piotr Stelmach (Program Trzeci Polskiego Radia), Piotr Rokicki (Radio Szczecin) i Maciej Cybulski (szczeciński muzyk, aranżer i producent). Po przesłuchaniach jury wskazało trzech wykonawców, którzy mieli zagrać na gali jubileuszowej 50-lecia Festiwalu Młodych Talentów: Maja Olenderek Ensemble z Warszawy, Back to the Ocean z Warszawy i Trzynasta w samo Południe z Wrocławia. Zwycięski werdykt podczas gali ogłosił zastępca prezydenta Szczecina, Krzysztof Soska: Grand Prix dla zespołu Maja Olenderek Ensemble, 2. miejsce dla zespołu Back to the Ocean, 3. miejsce dla zespołu Trzynasta w Samo Południe. Zwycięzcy otrzymali nagrody finansowe w wysokości 12-, 5- i 3-tys. złotych. Gala Jubileuszowa zrealizowana została wespół z TVP2. Zarejestrowany materiał wyemitowano w ogólnopolskiej telewizji.
Festiwal Młodych Talentów 2013.
Finał festiwalu odbył się 18-20 października 2013 w Trafostacji Sztuki w Szczecinie. Jury stanowili przedstawiciele szczecińskich mediów oraz instytucji kultury. Formuła festiwalowego konkursu akcentowała twórczość kobiecą. Zgłosić się mogli tylko ci wykonawcy, w których kobiety pełniły kluczową rolę wokalną lub muzyczną. Grand Prix zdobył duet OHO!KOKO, wyróżnienia: Wilento/Orłowski i zespół Kurki. W ramach towarzyszącego konkursowi przeglądu muzycznego wystąpili: Aga Zaryan, Mela Koteluk, Rebeka, XXANAXX, Chłopcy Kontra Basia, Iza Lach, Mikromusic.
Festiwal Młodych Talentów "Nowa Energia" 2014.
Dyrektorem artystycznym 8. edycji festiwalu została Katarzyna Nosowska – polska piosenkarka rockowa, rodowita szczecinianka. Nagrodę główną ufundowała wytwórnia muzyczna Kayax. W skład jury, oprócz Katarzyny Nosowskiej w roli przewodniczącej, weszli również: Paweł Krawczyk z zespołu HEY, Piotr Metz (Polskie Radio), Krzysztof Dominik (Kayax) i Przemysław Thiele (Radio Szczecin). Do konkursu zgłosiło się blisko 330 wykonawców z całego kraju. Finał festiwalu odbył się 24-25 października 2014 r. w Azoty Arenie. Grand Prix zdobył zespół Stonkatank, wyróżnienia – Kapelanka oraz Milky Wishlake. Nagroda Muzeum Polskiej Piosenki w Opolu za najlepszą twórczość w języku polskim otrzymała Kapelanka. W ramach przeglądu muzycznego wystąpili: Łona i Webber, Król, Skubas, Pustki, Fisz Emade, Nosowska.

</doc>
<doc id="1761197" url="https://pl.wikipedia.org/wiki?curid=1761197" title="(24699) Schwekendiek">
(24699) Schwekendiek

(24699) Schwekendiek – planetoida z pasa głównego asteroid okrążająca Słońce w ciągu 3 lat i 299 dni w średniej odległości 2,45 j.a. Została odkryta 13 października 1990 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Petera Schwekendieka" (ur. 1954), niemieckiego astrofizyka pracującego "Astronomisches Rechen-Institut". Została zaproponowana przez Lutza Schmadela. Przed nadaniem nazwy planetoida nosiła oznaczenie tymczasowe (24699) 1990 TJ7.

</doc>
<doc id="1761203" url="https://pl.wikipedia.org/wiki?curid=1761203" title="Norfolk Scope">
Norfolk Scope

Norfolk Scope - arena sportowa umiejscowiona w mieście Norfolk w stanie Wirginia. 
Historia.
Hala został zaprojektowana przez włoskiego architekta Piera Luigi Nerviego. Budowa hali trwała 3 lata (1968 - 1971), zaś jej koszt budowy wyniósł 35 mln $.

</doc>
<doc id="1761204" url="https://pl.wikipedia.org/wiki?curid=1761204" title="Kaplica Gamrata na Wawelu">
Kaplica Gamrata na Wawelu

Kaplica pod wezwaniem św. Katarzyny Aleksandryjskiej, "Kaplica Gamrata" oraz "Kaplica Grochowskiego" – jest jedną z 19 kaplic publicznych bazyliki archikatedralnej św. Stanisława i św. Wacława w Krakowie na Wawelu. Znajduje się przy wschodnim ramieniu ambitu, pomiędzy zakrystią (od północy), a kaplicą Batorego (od południa). Stanowi mauzoleum bpa Piotra Gamrata. Jej patronką jest św. Katarzyna Aleksandryjska z Egiptu.
Historia.
Obiekt wybudowano w połowie XIV w. Kaplicę przebudowano z polecenia królowej Bony Sforzy w latach 1545-1547, według projektu Jana Marii Padovano. Koszty, związane z przebudową na mauzoleum dla abpa gnieźnieńskiego i bpa krakowskiego Piotra Gamrata, pokryła Krakowska Kapituła Katedralna. Kaplicę zaprojektował Jan Maria Padovano. Wykonał on również nagrobek zmarłego, będący kopią nagrobka bpa Piotra Tomickiego - jak sobie zażyczył fundator. W latach 1646-1649 odrestaurowano kaplicę z fundacji kanonika Jerzego Grochowskiego. Marmur odkuł w swoim warsztacie Bartłomiej Stopano. Wówczas powstał obecny podział architektoniczny, stiukowa dekoracja sufitu oraz portal (zachowano jednak XVI-wieczną kratę). W 1661 r. ołtarz konsekrował bp Mikołaj Oborski. Nowy obraz wstawiono do ołtarza w XVIII w.
Architektura.
Do kaplicy wiedzie barokowy portal z marmuru dębnickiego. Półkolistą, oprofilowaną arkadę flankują pilastry toskańskie, ustawione na cokołach. Na pilastrach wspiera się przełamane belkowanie, przechodzące w nastawę z okrągłym otworem okiennym. Nakrywa ją trójkątny przyczółek. W portalu osadzona jest renesansowa krata z brązu. We wnętrzu, przy ścianie południowej usytuowany jest w płytkiej niszy ze stiukową dekoracją arabeskową ołtarz z czarnego marmuru dębnickiego. Składa się z retabulum, ustawionego na mensie. Znajdujący się w nim obraz "Matka Boża z Dzieciątkiem i św. Katarzyną", flankują dwie kolumny korynckie ze złoconymi kapitelami. Na kolumnach wspiera się trzykrotnie przełamane belkowanie z przerywanym przyczółkiem, pośrodku którego umieszczono wyobrażenie Boga Ojca ze złoconego stiuku. Przy ścianie północnej znajduje się natomiast nagrobek abpa Gamrata, wykonany z piaskowca. Na wysokim, przerywanym i profilowanym cokole, usytuowana jest płyta inskrypcyjna z czerwonego marmuru i ze złoconymi literami. Na cokole wspierają się półkolumny kompozytowe, flankujące wykutą z czerwonego marmuru postać zmarłego, ukazaną w pozie sansowinowskiej. Rzeźba ta spoczywa w prostokątnej płaskiej niszy. Tumbę nagrobka zaopatrzono w herb Sulima. Wyżej umieszczono płaskorzeźbę "Matka Boża z Dzieciątkiem oraz śś. Stanisławem i Wojciechem". Na kolumnach znajduje się przełamane belkowanie ze zwieńczeniem. Ujmujące zwieńczenie figury usytuowano na przedłużeniu półkolumn. Przedstawiają one św. Katarzynę Aleksandryjską i śś. Piotra i Pawła. Dekoracja rzeźbiarska opiera się na elementach arabeski, groteski, maszkaronów, główek anielskich, lwich pysków, kiści owoców, liści akantu, rollwerków, wolich oczach, astragali, rautów, kaboszonów, konsoli, oraz wici roślinnej, oplatającej kolumny. W ścianie północnej oprofilowane okno arkadowe z witrażem. Przy ścianie zachodniej, na północ od portalu, znajduje się epitafium Grochowskiego z czarnego marmuru. W nim portret zmarłego z 1651. Na posadzce brązowa płyta grobowa z herbem Junosza. Kaplicę nakrywa sklepienie klasztorne z dekoracją stiukową, złożoną z girland owocowych, siedzących aniołów oraz kartuszy z herbami Junosza.

</doc>
<doc id="1761205" url="https://pl.wikipedia.org/wiki?curid=1761205" title="CIM">
CIM



</doc>
<doc id="1761207" url="https://pl.wikipedia.org/wiki?curid=1761207" title="(24713) Ekrutt">
(24713) Ekrutt

(24713) Ekrutt – planetoida z grupy pasa głównego asteroid okrążająca Słońce w ciągu 3 lat i 208 dni w średniej odległości 2,33 j.a. Została odkryta 12 września 1991 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Joachima Ekrutta" (ur. 1948), niemieckiego astronoma amatora. Została zaproponowana przez Lutza Schmadela. Przed nadaniem nazwy planetoida nosiła oznaczenie tymczasowe (24713) 1991 RE4.

</doc>
<doc id="1761208" url="https://pl.wikipedia.org/wiki?curid=1761208" title="Gyula Torok">
Gyula Torok



</doc>
<doc id="1761210" url="https://pl.wikipedia.org/wiki?curid=1761210" title="Zebryl">
Zebryl

Zebryl ("Diplodus cervinus") – gatunek ryby z rodziny prażmowatych.
Występowanie.
Północny Atlantyk od Zatoki Biskajskiej po Gwineę.
Żyje w przybrzeżnych wodach ponad skalistym podłożem, spotykany również w głębszych wodach do 300 m.
Opis.
Dorasta do 55 cm i 2,70 kg wagi. Ciało owalne, głowa lekko wklęsła. Otwór gębowy mały, wargi mięsiste. W górnej szczęce 10-12 szpatułkowatych zębów, za nimi 2 rzędy zębów tnących. Łuski duże, 56-59 wzdłuż linii bocznej. W płetwie odbytowej 3 kolce i 10-12 promieni miękkich.
Wzdłuż boków 4-5 ciemnobrązowych, szerokich, poprzecznych, zwykle rozwidlających się na brzuchu pręg.

</doc>
<doc id="1761214" url="https://pl.wikipedia.org/wiki?curid=1761214" title="Sylviane Félix">
Sylviane Félix

Sylviane Felix (ur. 31 października 1977 w Créteil) – francuska sprinterka startująca w sztafecie 4 x 100 metrów.
Felix jest wielokrotną medalistką mistrzostw świata w sztafecie 4 x 100 m. Pierwszy medal mistrzostw świata zdobyła w 1997 w Atenach zajmując 3 pozycję i zdobywając brązowy medal. W 2001 na mistrzostwach świata w Edmonton zdobyła srebrny medal w sztafecie na tym samym dystansie. Na kolejnych mistrzostwach świata w Paryżu została mistrzynią świata ma tym samym dystansie.
Na igrzyskach olimpijskich w Atenach zdobyła brązowy medal w sztafecie 4 x 100m. Dwukrotnie sięgała po złote medale mistrzostw Europy (sztafeta 4 x 100 m, Budapeszt 1998 &amp; Monachium 2002).
W startach indywidualnych również notowała liczne wartościowe rezultaty:
Rekordy życiowe.
Félix razem z koleżankami z reprezentacji jest aktualną rekordzistką Francji w sztafecie 4 x 100 metrów – 41,78 (2003).

</doc>
<doc id="1761217" url="https://pl.wikipedia.org/wiki?curid=1761217" title="Sargus">
Sargus

Sargus ("Diplodus sargus") – gatunek morskiej ryby z rodziny prażmowatych (Sparidae).
Zasięg występowania.
Wschodni Atlantyk od Zatoki Biskajskiej po RPA oraz Morze Czarne i Morze Śródziemne.
Występuje w wodach przybrzeżnych do głębokości 50 m.
Charakterystyka.
Na bokach 7–8 wąskich, ciemnych, poprzecznych pręg. Na trzonie ogona duża, ciemna plama. Płetwa ogonowa ciemno obrzeżona, płetwy brzuszna szare.
Dorasta do 45 cm długości i 1,87 kg masy ciała.

</doc>
<doc id="1761218" url="https://pl.wikipedia.org/wiki?curid=1761218" title="Imperial Blaze">
Imperial Blaze

Imperial Blaze – czwarty studyjny album jamajskiego wokalisty dancehall i reggae – Seana Paula. Został wydany 18 sierpnia 2009.

</doc>
<doc id="1761222" url="https://pl.wikipedia.org/wiki?curid=1761222" title="Prażma">
Prażma

Prażma ("Diplodus annularis") – gatunek ryby z rodziny prażmowatych.
Występowanie.
Wschodni Atlantyk od Wysp Kanaryjskich po Bretanię oraz Morze Śródziemne i Morze Czarne.
Żyje w wodach przybrzeżnych do 90 metrów głębokości.
Opis.
Dorasta do 24 cm długości. Duża czarna plama przy trzonie ogonowym oraz przy nasadzie płetw piersiowych. Płetwy brzuszne żółte.

</doc>
<doc id="1761223" url="https://pl.wikipedia.org/wiki?curid=1761223" title="EHF Liga Mistrzów">
EHF Liga Mistrzów



</doc>
<doc id="1761224" url="https://pl.wikipedia.org/wiki?curid=1761224" title="C/2006 P7 (SOHO)">
C/2006 P7 (SOHO)

C/2006 P7 (SOHO) – kometa jednopojawieniowa odkryta na zdjęciach SOHO przez Arkadiusza Kubczaka. Została odkryta 4 sierpnia 2006 roku. Należy do grupy komet Kreutza. Była to tysięczna kometa z tej grupy odkryta w programie SOHO.

</doc>
<doc id="1761226" url="https://pl.wikipedia.org/wiki?curid=1761226" title="Vincent Spano">
Vincent Spano

Vincent „Vinnie” M. Spano (ur. 18 października 1962 w Brooklynie) – amerykański aktor, reżyser i producent filmowy.
Życiorys.
Wczesne lata.
Urodził się w Brooklynie, dzielnicy Nowego Jorku, w stanie Nowy Jork w rodzinie pochodzenia włoskiego jako syn Theresy i Vincenta Spano. Gdy był uczniem nowojorskiej Stuyvesant High School, został odkryty przez matkę jednej z jego przyjaciółek i wybrany do roli Steve’a w przedstawieniu "Ciemna skrzynka" ("The Shadow Box", 1976), które było wystawiane na Long Wharf i Broadwayu. Uczęszczał także do University of Santa Monica.
Kariera.
Trafił do szerszej publiczności jako Jackie Peterson w operze mydlanej CBS "Search for Tomorrow" (1979), a następnie jako narrator w filmie "Podwójny McGuffin" ("The Double McGuffin", 1979) z Ernestem Borgnine i Orsonem Wellesem oraz dramacie kryminalnym "Nad krawędzią" ("Over the Edge", 1979) u boku Matta Dillona, z którym po raz drugi spotkał się na planie dramatu Francisa Forda Coppoli "Rumble Fish" (1983). W 1984 w zastępstwie wystąpił na off-Broadwayu w roli Joe w sztuce Lanforda Wilsona "Balsam w Gileadu" ("Balm in Gilead") w reżyserii Johna Malkovicha. Rola Marka Ciuni we włoskim dramacie kryminalnym "Więzi krwi" ("Il cugino americano", 1986) u boku Brada Davisa przyniosła mu nominację do nagrody CableACE.

</doc>
<doc id="1761230" url="https://pl.wikipedia.org/wiki?curid=1761230" title="Kościół św. Mikołaja w Tallinnie">
Kościół św. Mikołaja w Tallinnie

Kościół św. Mikołaja w Tallinnie (est. "Tallinna Niguliste kirik") – kościół estońskiego kościoła ewangelicko-luterańskiego. Jest położony w Tallinnie przy ul. Niguliste 13, u stóp wzgórza Toompea. Nosi wezwanie św. Mikołaja, patrona kupców i żeglarzy. Wzniesiony pierwotnie w średniowieczu, został częściowo zniszczony podczas drugiej wojny światowej. Po odbudowie został przeznaczony na muzeum sztuki; jest także wykorzystywany jako sala koncertowa.
Historia.
Kościół św. Mikołaja został wybudowany mniej więcej w latach 1230–1275 przez kupców westfalskich, którzy przybyli tu z Gotlandii w XIII w. Wzniesiono wówczas: od strony wschodniej prezbiterium z zakrystią, usytuowaną po jego północnej stronie, trójnawowy korpus świątyni, a także niską wieżę na planie kwadratu od strony zachodniej. 
W 1309 r. pojawiły się najwcześniejsze wzmianki o kościele na płytach nagrobnych, które później zaginęły. W 1315 założono cmentarz po północnej stronie kościoła. Miasto było wówczas jeszcze nieufortyfikowane, stąd w portalach kościoła i otworach strzelniczych w murze pojawiły się ciężkie kraty, aby chronić ewentualnych uciekinierów przed atakiem z zewnątrz. Kiedy w XIV w. miasto opasano murami obronnymi, funkcja obronna kościoła św. Mikołaja straciła na znaczeniu. Zaczął on być typowym, średniowiecznym kościołem parafialnym. Niektóre fragmenty kościoła z najwcześniejszego okresu przetrwały do naszych czasów. 
Około 1350 r. zbudowano kaplice św. Jerzego i św. Mateusza. 
W latach 1405–1420 wzniesiono nowe, trójnawowe prezbiterium z poligonalnym obejściem, nową, dwuprzęsłową zakrystię, nawę środkową podwyższono, przepruwając ją zarazem oknami nad nawami bocznymi. Sklepieniom wewnątrz nadano formę krzyżowo-żebrową. Dach został pokryty czerwoną dachówką. Kościół św. Mikołaja stał się bazyliką, a wygląd, jaki wtedy otrzymał, przetrwał zasadniczo do czasów współczesnych. 
W 1481 r. w kościele pojawił się nowy ołtarz główny, zamówiony wcześniej w warsztacie Hermena Rode w Lubece. W 1482 r. kościół otrzymał pierwsze małe organy, zastąpione w 1489 nowymi, skonstruowanymi przez Hermana Stüve z Wismaru. 
W latach 1486-1493 pod kierunkiem mistrza budowlanego Andreasa Kama zbudowano na nowo kaplicę św. Mateusza (przemianowaną później na św. Antoniego), przekrywając ją sklepieniem krzyżowo-żebrowym i wspierając na centralnym filarze. W latach 1510-1515 podwyższono wieżę i zwieńczono ją późnogotyckim hełmem. W narożach u jego podstawy dodano cztery pinakle. Pracami kierował mistrz budowlany Andreas Mor. 
Kościół św. Mikołaja był jedynym kościołem Tallinna, który nie padł ofiarą ikonoklazmu, przyniesionego w latach 1523-1524 wraz z Reformacją. Rada parafialna postanowiła zalać roztopionym ołowiem zamki kościoła, aby w ten sposób uniemożliwić wzburzonym tłumom wtargniecie do jego wnętrza. Wówczas też pokryto dach blachą miedzianą.
W 1577 kościół doznał pierwszych uszkodzeń w wyniku oblężenia rosyjskiego – jego dach został częściowo zniszczony w wyniku ostrzału. 
W latach 1682-1695 pod kierunkiem budowniczego miejskiego Georga Winklera i mistrza ciesielskiego Hansa Dorcha wzmocniono konstrukcję wieży, a dotychczasowy hełm gotycki zastąpiono podwyższonym, barokowym. Wieża uzyskała wówczas swój współczesny wygląd. W latach 1696, 1771 i 1883 miały miejsce kolejne renowacje wieży. 
W latach 1846-1850 poddano renowacji prezbiterium, przywracając mu pierwotną formę.
Ciężkie straty przyniosła kościołowi druga wojna światowa - 9 marca 1944 został on zbombardowany przez wkraczające wojska sowieckie. W budynku kościoła wybuchł pożar, który obrócił go w ruinę. Zniszczona została większość wnętrza (oprócz kaplicy św. Antoniego), m.in. barokowe ławki i ambona. Z wieży kościelnej przez miesiąc unosił się dym. Najbardziej wartościowe dzieła sztuki udało się jednak w porę wynieść i zabezpieczyć przed zniszczeniem. 
W 1953 r. rozpoczęto odbudowę kościoła. W 1973 pod kierunkiem architekta Teddy Böcklera i inżyniera Vello Buldasa zrekonstruowano wieżę kościelną. 12 października 1982 na wieży kościelnej wybuchł pożar. Spłonęła ona doszczętnie, uszkodzeniu uległy ponadto dachy kościoła oraz kaplica św. Antoniego. 
Po renowacji, która zakończyła się w roku 1984, przeznaczono kościół na salę wystawową sztuki średniowiecznej z Muzeum Sztuki Estonii. Całe wyposażenie uratowane podczas wojny powróciło do kościoła. Ponieważ wnętrze świątyni ma doskonałą akustykę, jest ono wykorzystywane także jako sala koncertowa. Do najpopularniejszych koncertów należą koncerty organowe oraz coniedzielne koncerty poranne.
W 2000 w okno narteksu wstawiono nowoczesny witraż autorstwa estońskiego artysty Raita Präätsa, którego dzieła można ponadto podziwiać w Bibliotece Narodowej i centrum Konferencyjnym Sakala.
Architektura.
Kościół św. Mikołaja jest trójnawową, pięcioprzęsłową bazyliką z prezbiterium zakończonym poligonalnym obejściem. Wieża kościelna jest zbudowana na planie kwadratu i zwieńczona smukłym, barokowym hełmem ze ślepymi lukarnami i piętrową latarnią. Wznosi się ona na wysokość 105 metrów.
Wystrój wnętrza.
Ołtarz główny.
Ołtarz główny w kościele św. Mikołaja został wykonany w latach 1478–1481 w warsztacie lubeckiego mistrza Hermena Rode. Malowidła części zewnętrznej przedstawiają żywot patrona świątyni, św. Mikołaja natomiast część wewnętrzna wypełniona jest 30 drewnianymi rzeźbami świętych.
Z ołtarzy bocznych wymienić warto:
Taniec śmierci.
Największym dziełem sztuki w kościele św. Mikołaja jest znajdujące się w kaplicy św. Antoniego malowidło Taniec śmierci mistrza Bernta Notke z Lubeki. Przedstawia on popularny w tamtych czasach motyw śmierci jako upomnienie przed nieuchronnym śmiertelnym losem, ale także jako wyraz rozczarowania marnością świata i skargi na jego przemijanie. Zachowany obraz jest fragmentem większej, 30-metrowej całości.

</doc>
<doc id="1761231" url="https://pl.wikipedia.org/wiki?curid=1761231" title="Colin James Farrell">
Colin James Farrell



</doc>
<doc id="1761233" url="https://pl.wikipedia.org/wiki?curid=1761233" title="Koo Kien Keat">
Koo Kien Keat

Koo Kien Keat (; ur. 18 września 1985 w Ipoh) – malezyjski badmintonista pochodzenia chińskiego, srebrny i trzykrotny brązowy medalista mistrzostw świata, dwukrotny olimpijczyk.
Największym sukcesem badmintonisty jest wicemistrzostwo świata w deblu w 2010 roku w Paryżu i brązowy medal podczas mistrzostw świata w Anaheim w 2005 roku (z Chan Chong Ming) oraz cztery lata później podczas mistrzostw świata w Hajdarabadzie w grze podwójnej (z Tan Boon Heong). Zdobył też brąz w grze mieszanej w mistrzostwach świata w Madrycie w 2006 roku (z Wong Pei Tty).

</doc>
<doc id="1761235" url="https://pl.wikipedia.org/wiki?curid=1761235" title="Florian Ziółkowski">
Florian Ziółkowski

Florian Ziółkowski (Żółkowski) – generał major wojsk koronnych.
Od 1766 kształcił się w Korpusie kadetów. Od 1772 był podoficerem Gwardii Pieszej Koronnej, w 1774 kupił patent podporucznika w 13 regimencie pieszym. Kontroler finansów w Dywizji Wielkopolskiej. Uczestnik wojny polsko-rosyjskiej w 1792 roku. W czasach rządów konfederacji targowickiej uczestniczył w sprzysiężeniu przedisnurekcyjnym w Warszawie. Brał udział w insurekcji warszawskiej w 1794 roku. Awansowany do stopnia generała. Dalsze jego losy są nieznane.

</doc>
<doc id="1761237" url="https://pl.wikipedia.org/wiki?curid=1761237" title="Puchar EHF piłkarzy ręcznych">
Puchar EHF piłkarzy ręcznych

Puchar EHF piłkarzy ręcznych - (Puchar Europejskiej Federacji Piłki Ręcznej) – międzynarodowe, klubowe rozgrywki piłki ręcznej, utworzone z inicjatywy Europejskiej Federacji Piłki Ręcznej (EHF) w 1981 i regularnie prowadzone przez tę organizację od sezonu 1981/1982, przeznaczone dla męskich drużyn klubowych zajmujących czołowe miejsca w europejskich ligach krajowych, które nie zostały zakwalifikowane do Ligi Mistrzów.

</doc>
<doc id="1761239" url="https://pl.wikipedia.org/wiki?curid=1761239" title="Hei tai yang 731">
Hei tai yang 731

Hei tai yang 731 (; ang. "Men Behind the Sun") – pierwsza część z serii filmów opowiadających o zbrodniach japońskiego oddziału 731. Film doczekał się trzech kontynuacji: "Laboratorium diabła" (1992), ' (1994) i ' (1995).
Fabuła.
Film opowiada o tajnej japońskiej jednostce 731, która pod koniec II wojny światowej dokonywała bestialskich eksperymentów na jeńcach wojennych. Film ukazuje grupkę młodych chłopców, rekrutów z oddziału 731, którzy na własne oczy zobaczą i odczują, jak bezduszny i bezlitosny potrafi być człowiek. Wszystkie wydarzenia, które zostały przedstawione w filmie, wydarzyły się naprawdę.

</doc>
<doc id="1761240" url="https://pl.wikipedia.org/wiki?curid=1761240" title="Tan Boon Heong">
Tan Boon Heong

Tan Boon Heong (; ur. 18 września 1987 w Alor Setar) – malezyjski badmintonista pochodzenia chińskiego, srebrny i brązowy medalista mistrzostw świata, dwukrotny olimpijczyk.
Największym sukcesem badmintonisty jest srebrny medal podczas mistrzostw świata w Paryżu w grze podwójnej (z Koo Kien Keat). 

</doc>
<doc id="1761241" url="https://pl.wikipedia.org/wiki?curid=1761241" title="Senatus consilia">
Senatus consilia



</doc>
<doc id="1761242" url="https://pl.wikipedia.org/wiki?curid=1761242" title="Senatus consulta">
Senatus consulta



</doc>
<doc id="1761243" url="https://pl.wikipedia.org/wiki?curid=1761243" title="Rady Senatu">
Rady Senatu



</doc>
<doc id="1761246" url="https://pl.wikipedia.org/wiki?curid=1761246" title="Viorica Dăncilă">
Viorica Dăncilă

Vasilica-Viorica Dăncilă (ur. 16 grudnia 1963 w Roșiorii de Vede) – rumuńska polityk i inżynier, deputowana do Parlamentu Europejskiego VI, VII i VIII kadencji, od 2018 do 2019 premier Rumunii, w 2019 przewodnicząca Partii Socjaldemokratycznej.
Życiorys.
Ukończyła w 1988 w Ploeszti studia inżynierskie w zakresie eksploatacji złóż ropy naftowej. W 2006 uzyskała magisterium w SNSPA. Krótko pracowała jako nauczyciel w liceum przemysłowym w Videle, następnie została zatrudniona w rumuńskim koncernie paliwowym Petrom wchodzącej w skład grupy OMV.
Od 2004 do 2009 pełniła funkcję radnej lokalnej i okręgowej z ramienia Partii Socjaldemokratycznej. W latach 2005–2009 zasiadała w radzie krajowej PSD, przewodnicząc w tym okresie partyjnej organizacji kobiecej.
W styczniu 2009 objęła wakujący mandat deputowanej do Parlamentu Europejskiego. W wyborach w czerwcu tego samego roku uzyskała reelekcję. W VII kadencji została członkinią nowej grupy pod nazwą Postępowy Sojusz Socjalistów i Demokratów, a także Komisji Rolnictwa i Rozwoju Wsi. W 2014 została wybrana na kolejną kadencję do Europarlamentu.
W styczniu 2018, po rezygnacji złożonej przez Mihaia Tudosego, PSD i jej koalicjant ALDE zgłosiły jej kandydaturę na stanowisko premiera Rumunii. 17 stycznia prezydent Klaus Iohannis desygnował ją na ten urząd. Tym samym stała się pierwszą kobietą na tym stanowisku w historii kraju. 29 stycznia 2018 parlament udzielił jej rządowi wotum zaufania. Tego samego dnia członkowie gabinetu zostali zaprzysiężeni przez prezydenta, rozpoczynając urzędowanie.
W maju 2019 została pełniącą obowiązki przewodniczącego Partii Socjaldemokratycznej, gdy dotychczasowy lider Liviu Dragnea został osadzony celem odbycia kary pozbawienia wolności. Na kongresie w czerwcu tegoż roku wybrano ją na nową przewodniczącą partii. W październiku 2019 parlament uchwalił wobec jej rządu wotum nieufności. Urząd premiera sprawowała do 4 listopada 2019, gdy na czele rządu stanął lider liberałów Ludovic Orban.
W tym samym miesiącu kandydowała z ramienia PSD w wyborach prezydenckich, otrzymując w pierwszej turze głosowania około 22,3% głosów. Zajęła 2. miejsce, przechodząc do drugiej tury z ubiegającym się o reelekcję Klausem Iohannisem (który dostał 37,8% głosów). Przegrała w niej z urzędującym prezydentem, uzyskując 33,9% głosów. 26 listopada 2019 ustąpiła z funkcji przewodniczącej PSD. Odeszła później z tej partii, a w 2022 stanęła na czele nowego ugrupowania pod nazwą Națiune Oameni Împreună.

</doc>
<doc id="1761250" url="https://pl.wikipedia.org/wiki?curid=1761250" title="Szkoła matematyki poglądowej">
Szkoła matematyki poglądowej

Szkoła matematyki poglądowej - ogólnopolskie konferencje nauczycieli matematyki zarówno szkolnych, jak i akademickich oraz innych osób zainteresowanych krzewieniem matematyki i kultury matematycznej, podczas którego prezentowane są referaty na tematy mieszczące się w określonym zawczasu (rok wcześniej) zakresie. 

</doc>
<doc id="1761252" url="https://pl.wikipedia.org/wiki?curid=1761252" title="David Zubik">
David Zubik

 
David Zubik (ur. 4 września 1949 w Sewickley) – amerykański biskup katolicki polskiego pochodzenia, biskup diecezji Pittsburgh od 2007.
Życiorys.
Święcenia kapłańskie przyjął 3 maja 1975 i został inkardynowany do diecezji Pittsburgh. Pracował m.in. jako biskupi sekretarz (1987-1991), kanclerz kurii (1995-1996) oraz jako wikariusz generalny diecezji (1996-1997).
18 lutego 1997 został mianowany biskupem pomocniczym Pittsburgha oraz biskupem tytularnym "Jamestown". Sakry biskupiej udzielił mu 6 kwietnia 1997 ówczesny biskup Pittsburgha, Donald Wuerl.
10 października 2003 papież Jan Paweł II mianował go biskupem Green Bay. Ingres odbył się 12 grudnia 2003.
18 lipca 2007 został mianowany biskupem swojej rodzinnej diecezji, zaś 28 września 2007 kanonicznie objął urząd.

</doc>
<doc id="1761254" url="https://pl.wikipedia.org/wiki?curid=1761254" title="Kościół św. Olafa w Tallinnie">
Kościół św. Olafa w Tallinnie

Kościół św. Olafa w Tallinnie (est. Tallinna Oleviste kirik) – kościół Estońskiej Unii Zborów Ewangelicznych Chrześcijan i Baptystów. Jest położony przy ul. Lai 50 (est. ul. Szerokiej), w miejscu, które już w XII w. (a więc jeszcze przed podbojem Tallinna przez Duńczyków w 1219 r.) było prawdopodobnie placem targowym osadników skandynawskich. Nosi wezwanie św. Olafa, króla Norwegii.
Historia.
Pierwsza wzmianka o kościele św. Olafa pochodzi z 1267. W XV w. został on przebudowany na bazylikę. Nawę główną przekryto sklepieniem gwiaździstym a nawy boczne – krzyżowym. W latach 1513—1523 do kościoła dobudowano kaplicę Mariacką.
15 września 1524 do Tallinna zawitała reformacja. Od tamtego czasu kościół św. Olafa stał się świątynią protestancką. Pod wpływem ikonoklazmu zniszczono w kościele wiele zabytkowego wyposażenia, w tym obrazów.
Kościół św. Olafa płonął kilka razy w swej historii, ostatni raz 16 lipca 1820. Po odbudowie w 1840 zyskał dzisiejszy wygląd. W 1850 car rosyjski Mikołaj I ufundował dla odbudowanego kościoła wielki dzwon, opatrzony stosowną inskrypcją informującą o ofiarodawcy (w jęz. niemieckim). Z tego samego okresu pochodzą organy, żyrandole są natomiast starsze i zostały przeniesione do kościoła z innych budowli.
W czasie II wojny światowej kościół szczęśliwie uniknął poważnych zniszczeń.
Po rozpadzie ZSRR i ponownym odzyskaniu niepodległości przez Estonię w 1990 kościół został przekazany miejscowej wspólnocie chrześcijan-baptystów.
Architektura.
Kościół św. Olafa jest budowlą trzynawową, przy czym nawa środkowa jest dwukrotnie wyższa od naw bocznych. Wystrój wnętrza jest gotycki. Do kościoła przylega pochodząca z XVI w. kaplica Mariacka, ufundowana przez miejscowego kupca, Hansa Pawelsa. Poświęcony jest mu specjalny cenotaf w kaplicy. Autorem cenotafu jest prawdopodobnie pochodzący z Westfalii rzeźbiarz Heinrich Brabender.
Wieża kościoła ok. 1500 została zwieńczona bardzo wysokim, szpiczastym hełmem i przypuszczalnie osiągnęła wysokość 159 m; wyższa byłaby tylko wieża katedry w Lincoln, mierząca ok. 525 stóp (ok. 160 m). Wieża angielskiej katedry spłonęła w styczniu 1548; przy przyjęciu wartości 159 m jako prawidłowej, kościół św. Olafa stałby się wówczas najwyższym kościołem w Europie. W 1625 jego wieża spłonęła od uderzenia pioruna. 
Po odbudowaniu w 1820 wieża mierzy 123,70 m. Nadal jednak jest, podobnie jak przed wiekami, najwyższą budowlą Starego Miasta w Tallinnie i jego charakterystycznym punktem orientacyjnym. Od 2002 wieża jest udostępniona dla ogółu.

</doc>
<doc id="1761260" url="https://pl.wikipedia.org/wiki?curid=1761260" title="Święto krwi">
Święto krwi

Blood Feast jest amerykańskim filmem pełnometrażowym, nakręconym przez Herschella Gordona Lewisa. Miał premierę 6 lipca 1963 roku. Często uważany jest za pierwszy film gore.
W roku 2002 został wydany sequel filmu pt. "".
Fabuła.
Egipska księżniczka Ishtar zostaje ożywiona przez Fuada Ramzesa, fanatycznego znawcę kultury starożytnego Egiptu. Mężczyzna pod wpływem księżniczki postanawia przygotować ucztę podobną do tej, którą stworzono przed pięcioma tysiącami lat dla bogini w Egipcie. Dania serwowane przez Fuada mają być przyrządzane z ciał zamordowanych przez niego młodych dziewczyn.

</doc>
<doc id="1761263" url="https://pl.wikipedia.org/wiki?curid=1761263" title="Henryk Sporoń">
Henryk Sporoń

Henryk Franciszek Sporoń (ur. 7 sierpnia 1926 w Świerklańcu) – publicysta historyczny, piszący także pod pseudonimem Henryk Kowalik.
Życiorys.
W czasie II wojny światowej wcielony do Wehrmachtu, walczył na Słowacji i Węgrzech. Ranny w marcu 1945, przebywał w wojskowym, przyfrontowym szpitalu w Czechach uniknął amputacji nogi. Następnie był w sowieckiej niewoli. Powrócił po wojnie na Śląsk. Ukończył Liceum Pedagogiczne w Tarnowskich Górach, Instytut Kształcenia Kadr Naukowych w Warszawie – historia powszechna (1954) i WSP w Krakowie – geografia (1964). Podyplomowe Studia na Uniwersytecie Śląskim w Katowicach (1974–1976). Praca pedagogiczna – nauczyciel geografii i historii w szkołach podstawowych i średnich w Rusinowicach, Katowicach, Świętochłowicach, Tarnowskich Górach, Mierzęcicach, Radzionkowie, Świerklańcu, Koszęcinie, Norymberdze i Schweinfurcie.
W czasie stanu wojennego internowany, przebywał w więzieniu w Katowicach, Jastrzębiu Szerokiej, Uhercach i Rzeszowie Załężu. Po zwolnieniu wyjechał w 1983 bez prawa powrotu z całą rodziną do Niemiec Zachodnich. Zajmuje się dokumentacją najnowszej historii Polski: okresem stanu wojennego, tematami śląsko-polsko-niemieckimi. W Niemczech broni Polski przed nacjonalistami, w Polsce tępi narodową megalomanię i walczy ze stereotypami.
Z żoną Scholastyką mają dwie córki: Aldonę i Wirginię.

</doc>
<doc id="1761267" url="https://pl.wikipedia.org/wiki?curid=1761267" title="Kościół Świętych Apostołów Piotra i Pawła w Tallinie">
Kościół Świętych Apostołów Piotra i Pawła w Tallinie



</doc>
<doc id="1761268" url="https://pl.wikipedia.org/wiki?curid=1761268" title="Paul Dungler">
Paul Dungler

Paul Dungler (ur. 1902 w Thann, zm. 1974 w Colmar) – członek francuskiego ruchu oporu, francuski przemysłowiec i rojalista.
Paul Dungler w młodym wieku dołączył do szeregów Akcji Francuskiej a następnie do tajnej francuskiej organizacji politycznej La Cagoule. Po klęsce Francji w 1940, przebywał w Périgord, lecz zdecydował się powrócić do Alzacji do ruchu oporu. 25 sierpnia 1940 powrócił potajemnie do Thann w Alzacji, gdzie założył 7e Colonne d'Alsace zarejestrowaną w Londynie pod nazwą Sieć Martial'a. Największym sukcesem tego ruchu było uwolnienie i ucieczka generała Henriego Girauda.

</doc>
<doc id="1761275" url="https://pl.wikipedia.org/wiki?curid=1761275" title="Diplodus cervinus">
Diplodus cervinus



</doc>
<doc id="1761278" url="https://pl.wikipedia.org/wiki?curid=1761278" title="Herschell Gordon Lewis">
Herschell Gordon Lewis

Herschell Gordon Lewis (ur. 15 czerwca 1926 w Pittsburghu, zm. 26 września 2016 w Pompano Beach) – amerykański reżyser i producent filmowy. Był twórcą gore, podgatunku horroru. Często nazywa się go „Ojcem Chrzestnym Gore”. Oprócz filmów z tego podgatunku stworzył on także zupełnie inne obrazy, np. dwa filmy dla dzieci.
Życiorys.
Herschell Gordon Lewis urodził się 15 czerwca 1926 roku. Jego pierwszym obrazem był "The Prime time" z 1960. W 1963 miała miejsce premiera kilku nakręconych przez niego filmów, z których dwa zostawiły pewien ślad w historii kinematografii. "Goldilocks and the Three Bares" był pierwszym musicalem nudystycznym (i do dziś jedynym), natomiast "Święto krwi" pierwszym filmem gore w historii.
Po premierze "The Gore Gore Girls" Herschell Gordon Lewis zrobił sobie dłuższą przerwę w tworzeniu filmów. Jego kolejny obraz (sequel "Blood Feast") ujrzał światło dzienne dopiero w 2002 roku. Jego ostatnim dziełem był film "Herschell Gordon Lewis' Bloodmania" (wyreżyserował dwa z czterech segmentów).

</doc>
<doc id="1761279" url="https://pl.wikipedia.org/wiki?curid=1761279" title="Wielka ucieczka Misia Yogi">
Wielka ucieczka Misia Yogi

Wielka ucieczka Misia Yogi (ang. "Yogi's Great Escape", 1987) – amerykański pełnometrażowy film animowany z serii "Miś Yogi". 
Opis fabuły.
Po długiej zimie Miś Yogi i Miś Boo-Boo budzą się z hibernacji. Przed domem zastają koszyk, w którym znajdują się trzy małe niedźwiadki. Wkrótce dowiadują się od Strażnika Smitha, że park narodowy w którym mieszkają zostanie zamknięty, a oni sami zostaną przeniesieni do zoo. Yogi i Boo-Boo nie zgadzają się na to, więc Yogi wymyślił plan żeby uciec. Strażnik Smith postanawia wyruszyć w pościg za niedźwiedziami w towarzystwie tropiciela Trapera i jego psa Yapera. Po drodze natykają się na różne przygody, m.in.: spotykają złoczyńców którzy wyglądają jak oni, tyle że są z Teksasu oraz klub fanów Misia Yogi i wielu starych przyjaciół. Wśród przyjaciół znajdują się: Quick Draw McGraw, Wally Gator oraz Snagglepuss. Film kończy się telefonem od prezydenta Stanów Zjednoczonych, który oznajmia Yogiemu, że park nie zostanie zamknięty, po czym cała gromadka misiów wraca do niego.
Wersja polska.
Film po raz pierwszy w 1990 roku został wydany w Polsce przez Hanna-Barbera Poland i Polskie Nagrania na kasetach VHS w wersji lektorskiej. W 2002 roku pojawił się w Cartoon Network, tym razem w wersji dubbingowanej. Ten sam film emituje kanał Boomerang.
Polski lektor z 1990 roku.
Wersja polska przygotowana przez: Hanna-Barbera Poland
Tekst: Stanisława Dziedziczak
Czytał: Andrzej Matul
Operator dźwięku: Andrzej Kowal
Rozpowszechnianie: P.P. Polskie Nagrania
Nagranie wersji polskiej: Centralna Wytwórnia Programów i Filmów Telewizyjnych POLTEL
Polski dubbing z 2002 roku.
Opracowanie wersji polskiej: START INTERNATIONAL POLSKA
Reżyseria: Paweł Galia
Dialogi polskie i teksty piosenek: Katarzyna Wojsz
Dźwięk i montaż: Jerzy Wierciński
Kierownictwo muzyczne: Marek Klimczuk
Kierownik produkcji: Paweł Araszkiewicz
W wersji polskiej udział wzięli:
oraz
i inni

</doc>
<doc id="1761283" url="https://pl.wikipedia.org/wiki?curid=1761283" title="Osiedle Bajka (Inowrocław)">
Osiedle Bajka (Inowrocław)

Osiedle Bajka – jedno z najmniejszych osiedli miasta Inowrocławia. Zamieszkuje je około 150 osób. Bajka powstała w latach 90., wynikiem czego zabudowania osiedla to domki wolnostojące – jedno i kilku rodzinne. 
Komunikacja.
Na osiedle można dojechać autobusami MPK linii nr:
Zabudowa.
Zabudowa osiedla to domki wolnostojące oraz szeregowe.
Sklepy i markety.
Obecnie na Bajce nie ma żadnych sklepów spożywczych. Można spotkać jedynie drobne, prywatne miejsca usługowe m.in. zakład kosmetyczny. Najbliższe sklepy spożywcze to Kaufland na ul. Miechowickiej oraz Sklep Polski na skrzyżowaniu ulic Szymborskiej i Czarlińskiego. W okolicy osiedla znajduje się szpital, kort tenisowy, przychodnia weterynaryjna oraz sklep meblowy ArpolMeble. 

</doc>
<doc id="1761285" url="https://pl.wikipedia.org/wiki?curid=1761285" title="Antofobia">
Antofobia

Antofobia (gr. "anthos" - kwiat, "phobos" - lęk) - fobia objawiająca się lękiem przed kwiatami. Osoby cierpiące na ten rodzaj fobii zazwyczaj nie boją się wszystkich rodzajów kwiatów; najczęściej są to poszczególne gatunki, głównie duże doniczkowe rośliny.

</doc>
<doc id="1761287" url="https://pl.wikipedia.org/wiki?curid=1761287" title="Raczyński (herb szlachecki)">
Raczyński (herb szlachecki)

Raczyński – polski herb hrabiowski, odmiana herbu Nałęcz, nadany w Prusach.
Opis herbu.
W polu czerwonym chusta srebrna, ułożona w koło, związana u dołu, z opuszczonymi końcami.
Nad tarczą korona hrabiowska, nad którą hełm z klejnotem: Panna w szacie srebrnej, z nałęczką na rozpuszczonych włosach, między dwoma rogami jelenimi, trzymająca się tych rogów.
W trzymaczach dwa orły czarne o orężu, przepaskach i mitrach złotych.
Pod herbem dewiza: "Vitam impendere vero" (łac. "życie poświęcić dla prawdy").
Najwcześniejsze wzmianki.
Nadany z tytułem hrabiowskim Kazimierzowi Raczyńskiemu w Prusach 6 lipca 1798 roku. Kazimierz nie zostawił męskiego potomka, ale jego wnuk po kądzieli, Edward Raczyński, otrzymał potwierdzenie tytułu w 1824 roku Tytuł potwierdzano jeszcze w 1904 roku w Austrii i 1905 w Niemczech.
Herbowni.
hrabia Raczyński.

</doc>
<doc id="1761289" url="https://pl.wikipedia.org/wiki?curid=1761289" title="Josh Saviano">
Josh Saviano

Joshua David Saviano (ur. 31 marca 1976) – amerykański prawnik, wcześniej aktor grający najlepszego przyjaciela Kevina Arnolda w serialu komediowym Cudowne lata (ang. "The Wonder Years").

</doc>
<doc id="1761290" url="https://pl.wikipedia.org/wiki?curid=1761290" title="Rachel Talalay">
Rachel Talalay

Rachel Talalay (ur. 16 lipca 1958 w Chicago) – amerykańska reżyser i producent filmowa oraz telewizyjna. Zdobywczyni dwóch nagród Leo, nominowana także do Independent Spirit Award oraz nagrody BAFTA.

</doc>
<doc id="1761291" url="https://pl.wikipedia.org/wiki?curid=1761291" title="Wołodymyr Łewczenko">
Wołodymyr Łewczenko

Wołodymyr Maksymowycz Łewczenko, ukr. Володимир Максимович Левченко, ros. Владимир Максимович Левченко, "Władimir Maksimowicz Lewczienko" (ur. 18 lutego 1944 w Kijowie, Ukraińska SRR, zm. w kwietniu 2006, Ukraina) – ukraiński piłkarz, grający na pozycji obrońcy, a wcześniej pomocnika, reprezentant Związku Radzieckiego.
Kariera piłkarska.
Kariera klubowa.
Wychowanek szkółki piłkarskiej Szkoły Piłkarskiej Młodzieży (pierwszy trener Mychajło Korsunski, a potem Dynama Kijów. W 1962 rozpoczął karierę piłkarską w Dynamie. Na początku kariery występował w drużynie rezerwowej, dopiero później został podstawowym piłkarzem kadry. 13 maja 1971 miał wypadek samochodowy. Piłkarz był w stanie śmierci klinicznej, ale lekarze uratowali jego życie. Jednak z piłką musiał skończyć.
W kwietniu 2006 roku tragicznie zginął pod kołami auta.
Kariera reprezentacyjna.
7 marca 1968 debiutował w reprezentacji Związku Radzieckiego w zremisowanym 1:1 meczu towarzyskim z Meksykiem. Jako gracz drużyny radzieckiej był włączony do kadry na mistrzostwa Europy w 1968, chociaż żadnego razu nie wyszedł na boisko, a "Sbornaja" zdobyła czwarte miejsce. 21 maja 1968 wystąpił w olimpijskiej reprezentacji ZSRR.

</doc>
<doc id="1761292" url="https://pl.wikipedia.org/wiki?curid=1761292" title="Wiesław Grochowski (waltornista)">
Wiesław Grochowski (waltornista)

Wiesław Grochowski (ur. 18 grudnia 1956) – polski waltornista i pedagog.
Ukończył Akademię Muzyczną w Katowicach w klasie waltorni Adama Przybyły. Laureat I nagrody w Ogólnopolskim Konkursie Zespołów Kameralnych (Włocławek 1976), oraz zdobywca wyróżnienia na Międzynarodowym Konkursie Młodych Waltornistów (Pabianice 1979). Po krótkim okresie pracy w Orkiestrze Polskiego Radia w Krakowie, od 1980 do chwili obecnej jest waltornistą – solistą Narodowej Orkiestry Symfonicznej Polskiego Radia w Katowicach. Jako I waltornista wielokrotnie współpracował z Filharmonią Narodową w Warszawie, czy Polską Orkiestrą Kameralną „Sinfonia Varsovia”. Jest również członkiem Warszawskiego Kwintetu Dętego „Da Camera”.
Działalność pedagogiczną rozpoczął w 1995 w Akademii Muzycznej we Wrocławiu, od 2001 jest wykładowcą w Akademii Muzycznej w Katowicach. Kwalifikacje I stopnia uzyskał w 1996, w 2004 uzyskał stopień doktora habilitowanego, w 2006 mianowanie na profesora Akademii Muzycznej, a w 2012 nominację na profesora sztuk muzycznych.

</doc>
<doc id="1761293" url="https://pl.wikipedia.org/wiki?curid=1761293" title="Stănești (okręg Giurgiu)">
Stănești (okręg Giurgiu)

Stănești – wieś w Rumunii, w okręgu Giurgiu, w gminie Stănești. W 2011 roku liczyła 1433 mieszkańców.
W 1944 w Stănești zmarł Józef Beck.

</doc>
<doc id="1761296" url="https://pl.wikipedia.org/wiki?curid=1761296" title="Mistrzostwa Świata w Lekkoatletyce 2009 – sztafeta 4 × 100 m mężczyzn">
Mistrzostwa Świata w Lekkoatletyce 2009 – sztafeta 4 × 100 m mężczyzn

Sztafeta 4 × 100 metrów mężczyzn – jedna z konkurencji rozgrywanych podczas XII mistrzostw świata w lekkoatletyce.
Wymagane minimum do udziału w mistrzostwach świata wynosiło 39,10.
Eliminacje rozegrano 21 sierpnia, zaś finał zaplanowano na 22 sierpnia 2009.
Rekordy.
W poniższej tabeli przedstawione są rekord świata, rekord mistrzostw świata, rekord Polski oraz rekordy poszczególnych kontynentów z dnia 20 sierpnia 2009 roku – przed rozpoczęciem tej konkurencji.
Do zawodów zgłoszono 18 sztafet, PZLA warunkowo zgłosił polską sztafetę, już po terminie zgłoszeń miał miejsce decydujący sprawdzian podczas którego Polacy musieli uzyskać czas 39,10. Jednak 8 sierpnia w Cottbus sztafeta w składzie Michał Bielczyk, Dariusz Kuć, Mikołaj Lewański oraz Robert Kubaczyk nie ukończyła biegu, zatem polscy sprinterzy (z wyjątkiem startującego indywidualnie Kucia) nie pojechali ostatecznie do Berlina.
Najszybsza w eliminacjach sztafeta USA (37,97) została po biegu zdyskwalifikowana za przekroczenie strefy zmian.

</doc>
<doc id="1761297" url="https://pl.wikipedia.org/wiki?curid=1761297" title="Miliński">
Miliński

Miliński – polski herb szlachecki, odmiana herbu Nałęcz.
Opis herbu.
W polu czerwonym nałęczka srebrna. W klejnocie pięć piór pawich między dwoma rogami jelenimi. Labry czerwone, podbite srebrem.
Najwcześniejsze wzmianki.
Pieczęć Dobrogosta Milińskiego z 1570 roku.
Herbowni.
Miliński.

</doc>
<doc id="1761301" url="https://pl.wikipedia.org/wiki?curid=1761301" title="Alois von Widmanstätten">
Alois von Widmanstätten

Hrabia Alois von Widmanstätten, Alois Beck, Edler von Widmanstätten (ur. 13 lipca 1753 w Grazu, zm. 10 czerwca 1849) – austriacki drukarz i naukowiec.
Życiorys.
Jego najważniejszym odkryciem było opisanie w 1808 roku figur Widmanstättena w meteorytach żelaznych. Nie opublikował tego zdarzenia, jednak informował o nim ustnie. W rzeczywistości jednak pierwszym odkrywcą tych struktur był William Thomson, który w 1804 roku opisał trawienie płytek meteorytów rozcieńczonym kwasem azotowym co powodowało ujawnienie wyraźnej struktury wewnętrznej. Jednak opis ten ukazał się już po śmierci Thomsona, a zauważony został dopiero w 1936 roku. Z tego też względu struktury te są dziś nazywane strukturami Widmanstättena.
Planetoida (21564) Widmanstätten została nazwana jego nazwiskiem.

</doc>
<doc id="1761302" url="https://pl.wikipedia.org/wiki?curid=1761302" title="Andy Breckman">
Andy Breckman

Andy Breckman – amerykański scenarzysta, twórca Detektywa Monka i innych filmów i seriali telewizyjnych.
Dwukrotnie żonaty. Ma 5 dzieci. Zdobył jedną nagrodę Emmy Daytime.

</doc>
<doc id="1761304" url="https://pl.wikipedia.org/wiki?curid=1761304" title="Alois von Beckh-Widmanstätten">
Alois von Beckh-Widmanstätten



</doc>
<doc id="1761309" url="https://pl.wikipedia.org/wiki?curid=1761309" title="Jaroslaw Marcinowski">
Jaroslaw Marcinowski



</doc>
<doc id="1761311" url="https://pl.wikipedia.org/wiki?curid=1761311" title="Wiewiórcze opowieści">
Wiewiórcze opowieści

 – japoński serial anime wyprodukowany w 1979 roku przez Nippon Animation w reżyserii Fumio Kurokawa. Zrealizowany na podstawie powieści Ernesta Thompsona Setona "Bannertail: The Story of a Gray Squirrel" wydanego w 1922 roku. W Polsce serial był emitowany od 16 sierpnia 1990 roku, najpierw w Kinie Teleferii, a później w niedzielnej wieczorynce na kanale TVP1 z polskim dubbingiem.
Fabuła.
Serial anime opowiada historię wiewiórki, wychowanej przez kotkę, która po pożarze zagrody i oddzieleniu od przybranej matki wyrusza do lasu, aby odszukać nowy dom.

</doc>
<doc id="1761313" url="https://pl.wikipedia.org/wiki?curid=1761313" title="Chelsea Bridge">
Chelsea Bridge

Chelsea Bridge to wiszący most nad Tamizą w zachodnim Londynie łączący dzielnicę Chelsea i Battersea. Most posiada łączną długość 210 m. Budowa mostu rozpoczęła się w 1851 r., a autorem projektu był Thomas Page. 28 marca 1858 r. most został oddany do użytku, zaś od 1879 zaczęto pobierać opłaty za przejazd. 
Obecny wygląd mostu jest inny niż zbudowany pierwowzór, zastąpienie oryginalnego wyglądu mostu z 1858 r. jest dziełem G. Tophama Forresta. Most został oficjalnie otwarty 6 maja 1937 r. 
W pobliżu znajdują się: na wschód od mostu – Elektrownia Battersea, a przylega od zachodu – Battersea Park.

</doc>
<doc id="1761314" url="https://pl.wikipedia.org/wiki?curid=1761314" title="Craig Chester">
Craig Chester

Craig Chester (ur. 8 listopada 1965 w West Covina) – amerykański aktor i scenarzysta. Także reżyser komedii romantycznej "Adam i Steve" (2005).
W latach dziewięćdziesiątych wsławił się występami w filmach niezależnych. Debiutował w roku 1992 główną rolą Nathana Leopolda Jr. w głośnym dramacie kryminalnym "Swoon". Sam film nagrodzono podczas prestiżowego Festiwalu Filmowego w Sundance, rola Chestera z kolei zyskała pochwałę krytyki filmowej oraz była nominowana do Independent Spirit Award.
W 2003 roku napisał własną autobiografię zatytułowaną "Why the Long Face?: The Adventures of a Truly Independent Actor". Jest jawnym gejem.

</doc>
<doc id="1761315" url="https://pl.wikipedia.org/wiki?curid=1761315" title="Nicz">
Nicz

Nicz ("Strykowski") – polski herb szlachecki, odmiana herbu Nałęcz.
Opis herbu.
W polu czerwonym chusta srebrna, ułożona w koło, niezwiązana u dołu, z opuszczonymi końcami, z których lewy przekrzyżowany.
Najwcześniejsze wzmianki.
Z 1565 pochodzi wzmianka o Andrzeju Strykowskim herbu Nicz, zaś z 1578 roku o Janie i Stanisławie Niczach.
Herbowni.
Nicz, Strykowski.

</doc>
<doc id="1761317" url="https://pl.wikipedia.org/wiki?curid=1761317" title="Komuny ludowe">
Komuny ludowe

Komuny ludowe (chiń. 人民公社, pinyin "rénmín gōngshè") – podstawowe jednostki organizacyjne życia społeczno-gospodarczego na wsi wprowadzone w Chinach wraz z początkiem wielkiego skoku w 1958 roku. Zostały zlikwidowane na początku lat 80.
Tworzenie komun ludowych rozpoczęto w 1957 w ramach realizowania polityki trzech czerwonych sztandarów Mao Zedonga. W przeciągu trzech miesięcy przymusowo włączono w ich obręb 99% gospodarstw rolnych w Chinach i 740 tysięcy spółdzielni produkcyjnych. Ostatecznie na obszarze całego kraju powstało 26 tysięcy takich komun.
Według założeń Mao komuny miały przynieść szybki wzrost produkcji. Komuny na podległych sobie terenach przejęły całkowitą władzę administracyjną i wojskową. Podlegały im nie tylko sprawy gospodarki rolnej, ale także przemysłu, handlu, finansów, kultury, oświaty i opieki zdrowotnej. Członkom komun zabroniono posiadania prywatnego inwentarza i uprawiania przydomowych ogródków. Zabroniono nawet samodzielnego przygotowywania posiłków, a o wyżywienie wszystkich dbała wspólna, bezpłatna stołówka.
System komun ludowych w przeciągu dwóch lat doprowadził do zapaści gospodarczej i klęski głodu w Chinach, przyczyniając się do klęski wielkiego skoku. Gdy kierownictwo KPCh zdało sobie sprawę z ostatecznej klęski założeń Mao, pod koniec 1959 z inicjatywy Liu Shaoqi i Deng Xiaopinga przystąpiono do reorganizacji komun. Zniesiono wówczas wspólne stołówki i bezpłatne zaopatrzenie, przywrócono także prawo do posiadania ogródków przydomowych, prywatnego inwentarza oraz dniówki obrachunkowe. Zniesiono przymusową przynależność do komun, a środki produkcji i finanse kierowano do nowo tworzonych brygad produkcyjnych.
System komun ludowych powrócił ponownie wraz z początkiem rewolucji kulturalnej w 1967 roku. Ponownie odebrano chłopom prawo do hodowli przyzagrodowej, a na wieś zesłano ogromną liczbę ludzi uznanych za przeciwników rewolucji celem reedukacji przez pracę. W zatwierdzonej w 1975 roku nowej konstytucji ChRL zapisano prawnie komuny ludowe jako państwowy system organizacji produkcji rolnej, co potwierdziła kolejna konstytucja z 1978 roku.
Kres komunom ludowym przyniosły dopiero śmierć Mao Zedonga i reformy gospodarcze zainicjowane przez Deng Xiaopinga na początku lat 80. W sierpniu 1979 roku w Syczuanie rozwiązano pierwszą komunę, a 12 grudnia 1981 roku OZPL oficjalnie zniósł system kolektywny na wsi, sankcjonując prawnie przywrócenie gospodarstw rodzinnych działających w systemie kontraktowej odpowiedzialności. W nowej konstytucji z 1982 roku wprowadzone zostały komitety wiejskie jako organ samorządu chłopskiego. Nowelizacja konstytucji z 1988 roku dopuściła obrót prawem do użytkowania gruntów.

</doc>
<doc id="1761318" url="https://pl.wikipedia.org/wiki?curid=1761318" title="Kazimierz Maliszewski">
Kazimierz Maliszewski

Kazimierz Maliszewski (ur. 4 lipca 1950 w Rudnikach) – polski historyk, specjalizujący się w historii nowożytnej. 
W 1968 roku ukończył Liceum Ogólnokształcące im. Stefana Żeromskiego w Iławie i podjął studia historyczne na Uniwersytecie Mikołaja Kopernika w Toruniu. Po ich ukończeniu, w 1973 roku, przez rok uczył historii w liceum w Iławie. W 1974 roku został zatrudniony w Zakładzie Historii Powszechnej i Polski XVI-XVIII w. UMK. 
Stopień doktora nauk humanistycznych uzyskał w 1979 roku. Tematem jego rozprawy doktorskiej był "Jakub Kazimierz Rubinkowski - szlachcic, mieszczanin toruński, erudyta barokowy", a promotorem Jerzy Wojtowicz. Stopień doktora habilitowanego uzyskał na UMK w 1990 roku, na podstawie rozprawy ""Obraz świata i Rzeczypospolitej w polskich gazetach rękopiśmiennych z okresu późnego baroku: studium z dziejów kształtowania się i rozpowszechniania sarmackich stereotypów wiedzy i informacji o "theatrum mundi"" 
W 2002 roku otrzymał tytuł profesora nauk humanistycznych. Od 1994 roku pełni funkcję kierownika Zakładu Metodologii Dydaktyki Historii i Wiedzy o Społeczeństwie Uniwersytetu Mikołaja Kopernika.

</doc>
<doc id="1761319" url="https://pl.wikipedia.org/wiki?curid=1761319" title="(21564) Widmanstätten">
(21564) Widmanstätten

(21564) Widmanstätten – planetoida z grupy pasa głównego asteroid okrążająca Słońce w ciągu 3 lat i 102 dni w średniej odległości 2,21 j.a. Została odkryta 26 sierpnia 1998 roku w Europejskim Obserwatorium Południowym przez Erica Elsta. Nazwa planetoidy pochodzi od Aloisa von Widmanstättena, austriackiego naukowca zajmującego się badaniami meteorytów. Przed nadaniem nazwy planetoida nosiła oznaczenie tymczasowe (21564) 1998 QQ101.

</doc>
<doc id="1761324" url="https://pl.wikipedia.org/wiki?curid=1761324" title="Nowosielecki">
Nowosielecki

Nowosielecki – polski herb szlachecki, odmiana herbu szlacheckiego Nałęcz.
Opis herbu.
W polu czerwonym nałęczka niezwiązana srebrna, na której zaćwieczona takaż rogacina.
Klejnot: Pięć piórach strusie.
Labry: Czerwone, podbite srebrem.
Najwcześniejsze wzmianki.
Herb przysługiwał rodzinie o przydomku Czeczel, osiadłej w XVI wieku na Wołyniu.
Herbowni.
Nowosielecki.

</doc>
<doc id="1761325" url="https://pl.wikipedia.org/wiki?curid=1761325" title="St Andrews Stadium">
St Andrews Stadium



</doc>
<doc id="1761328" url="https://pl.wikipedia.org/wiki?curid=1761328" title="Raczkowski (herb szlachecki)">
Raczkowski (herb szlachecki)

Raczkowski – polski herb szlachecki, odmiana herbu Nałęcz.
Opis herbu.
W polu czerwonym chusta srebrna, ułożona w koło, związana u dołu, z opuszczonymi końcami.
Klejnot: Dwa rogi jelenie.
Herb różni się zatem od Nałęcza brakiem panny w klejnocie.
Najwcześniejsze wzmianki.
Z 1591 pochodzi wzmianka o Łukaszu Raczkowskim.
Herbowni.
Raczkowski.

</doc>
<doc id="1761330" url="https://pl.wikipedia.org/wiki?curid=1761330" title="Kamila Baptysta Varano">
Kamila Baptysta Varano

Kamila Baptysta Varano, wł. Camilla Battista Da Varano (ur. 9 kwietnia 1458 w Camerino, zm. 31 maja 1524 tamże) – włoska zakonnica ubogich sióstr św. Klary (OSC), założycielka klasztoru w Fermo, święta Kościoła katolickiego.
Życiorys.
Pochodziła z rodziny książęcej. Miała zaledwie 8 lub 10 lat, kiedy pod wpływem kazania pewnego franciszkanina z pobliskiej Leonessy, postanowiła ku czci męki i śmierci Jezusa Chrystusa zadawać sobie w każdy piątek szczególne umartwienie. Postanowienie to potwierdziła następnie podobnym ślubem. Z biegiem lat tak bardzo zasmakowała w tej praktyce, że jej życie można by nazwać wiecznym piątkiem, bowiem stale z miłości do ukrzyżowanego Jezusa wyznaczała sobie pokutę.
Zamożnych rodziców stać było na wykształcenie córki. Marzyli także o odpowiedniej dla niej partii małżeńskiej. Kamila jednak wbrew woli rodziców wstąpiła do klasztoru klarysek w Urbino, który właśnie wtedy przeżywał swój renesans. Tam przyjęła imię zakonne Baptysta (14 grudnia 1481). Wraz z nią do tegoż klasztoru wstąpiła także jej kuzynka, Gerinda. Kamila wyznała, że przyczyną obrania sobie tak surowego zakonu była nie obawa przed piekłem, ani nawet nadzieja nieba, ale by się jak najbardziej upodobnić do swojego niebieskiego Oblubieńca. Jak mówiła, chciała mu oddać: "miłość za miłość, zadośćuczynienie za zadośćuczynienie, krew za krew, śmierć za śmierć".
W trzy lata później przeniosła się wraz z ośmioma siostrami zakonnymi do nowego klasztoru w Camerino, który ufundował jej ojciec. Pełniła w nim wielokrotnie urząd ksieni. Wczytując się pilnie w żywoty świętego rodzeństwa Franciszka i Klary z Asyżu, pragnęła jak najidealniej ich naśladować. Następnie założyła klasztor w Fermo. Po dwóch latach pobytu tam, wyznaczyła swoją zastępczynię, a sama powróciła do Camerino.
W nagrodę za wierność regule i duchowi franciszkańskiemu Pan Bóg obdarzył ją łaską wizji. Często oglądała św. Klarę, która udzielała jej wskazań dotyczących reformy życia wewnętrznego i samej reguły zakonnej. Kamila prowadziła surowe życie, pełne wyrzeczeń. Doznała wielu cierpień wewnętrznych, oschłości ducha, opuszczenia, osamotnienia wewnętrznego i nocy ducha. Dołączyły do nich także te związane z jej najbliższymi: Cezar Borgia siłą zajął posiadłość książąt Varano, mordując ojca oraz trzech braci Kamili. Przyszła święta zniosła heroicznie ten cios i poddała się woli Bożej. Zdobyła się nawet na modlitwę za morderców swoich krewnych. Posiadała dar mistycznego zjednoczenia z Jezusem, proroctwa oraz czytania w ludzkich sercach.
Zmarła podczas epidemii 31 maja 1524 roku. Ciało jej złożono w kościele klarysek w Camerino, gdzie spoczywa do chwili obecnej.
Kult.
Papież Grzegorz XVI beatyfikował Kamilę Varano 7 kwietnia 1843 roku.17 października 2010 roku została kanonizowana przez papieża Benedykta XVI w bazylice św. Piotra na Watykanie.
Jej wspomnienie liturgiczne obchodzone jest w dzienną pamiątkę śmierci.
Książki i publikacje.
Zostawiła po sobie około dwudziestu dwóch utworów pisanych w języku łacińskim wierszem i prozą, m.in. "Życie duchowe", "Instrukcja dla ucznia", "Upominki Chrystusa", "Traktat o czystości serca", "Wizje św. Katarzyny Bolońskiej".

</doc>
<doc id="1761332" url="https://pl.wikipedia.org/wiki?curid=1761332" title="Jurij Machynia">
Jurij Machynia

Jurij Ołeksandrowycz Machynia, ukr. Юрій Олександрович Махиня, ros. Юрий Александрович Махиня, "Jurij Aleksandrowicz Machinia" (ur. 1 stycznia 1961 w obwodzie połtawskim) – ukraiński piłkarz, grający na pozycji obrońcy.
Kariera piłkarska.
Kariera klubowa.
W 1979 rozpoczął karierę piłkarską w klubie Kołos Połtawa. W 1981 zadebiutował w Dynamie Kijów. W Dynamie rzadko trafiał do podstawowej jedenastki i w 1985 przeszedł do Metalista Charków. Sezon 1988 rozpoczął w Tawrii Symferopol, a latem zmienił klub na Bukowynę Czerniowce. Następnie dwa razy wyjeżdżał na Słowację, gdzie bronił barw klubu Chemlon Humenné, ale za każdym razem wracał do Bukowyny. W sezonie 1992/93 występował w zespole Kremiń Krzemieńczuk, w którym zakończył karierę piłkarską.

</doc>
<doc id="1761333" url="https://pl.wikipedia.org/wiki?curid=1761333" title="Grosvenor Bridge">
Grosvenor Bridge

Grosvenor Bridge (IPA /'grəʊvnə/), nazywany też "Victoria Railway Bridge", to kolejowy most nad Tamizą w Londynie znajdujący się pomiędzy Vauxhall Bridge a Chelsea Bridge.
W rzeczywistości most ten składa się dwóch mostów zbudowanych w połowie XIX wieku. Wschodnia część została wybudowana w latach 1858–1860 przez "London, Chatham and Dover Railway," aby uzyskać połączenie kolejowe z Victoria Station. Był to zarazem pierwszy most kolejowy nad Tamizą. Zachodnia część została zbudowana przez "Londyn, Brighton i South Coast Railway" w latach 1865–1866. Projektantami dwóch części mostów byli odpowiednio: Sir John Fowler oraz Charles Fox. Oba mosty zostały odbudowane w konstrukcji stalowej w latach 1963–1967.

</doc>
<doc id="1761334" url="https://pl.wikipedia.org/wiki?curid=1761334" title="AMD Tigris">
AMD Tigris

AMD Tigris to nazwa mobilnej platformy zaprojektowanej wspólnie przez inżynierów AMD i dawnego ATI. W skład platformy wchodzą dwurdzeniowe 45nm procesory Turion II o nazwie kodowej "Caspian" obsługujące pamięci DDR2 800MHz.
Współpracują one z chipsetem RS880M obsługującym do 12 USB 2.0 i 6 urządzeń SATA.
Zintegrowaną kartą graficzną jest ATI Mobility Radeon HD 4200.
Platforma trafiła na rynek we wrześniu 2009 roku i zastąpi platformę AMD Puma.

</doc>
<doc id="1761335" url="https://pl.wikipedia.org/wiki?curid=1761335" title="Pilot Pen Tennis 2009 (kobiety)">
Pilot Pen Tennis 2009 (kobiety)

Tenisowy turniej WTA Pilot Pen Tennis 2009 odbył się w dniach 21 - 29 sierpnia w amerykańskim New Haven na kortach twardych. Pula nagród wyniosła 600 000 dolarów amerykańskich.

</doc>
<doc id="1761338" url="https://pl.wikipedia.org/wiki?curid=1761338" title="Jack Plotnick">
Jack Plotnick

Jack Stuart Plotnick (ur. 30 października 1968 r. w Columbus) – amerykański aktor filmowy, telewizyjny i głosowy, także komik, trener sztuki aktorskiej.
Urodzony w stanie Ohio, obecnie mieszka w Hollywood. Jest gejem. Jest znany dzięki rolom w serialach telewizyjnych "Ellen" oraz "". Podkładał głos pod postać Xandira P. Wifflebottoma w animowanym serialu "Przerysowani". W filmie Richarda Daya "Girls Will Be Girls" zagrał postać drag queen Evie Harris; za tę rolę podczas The Comedy Festival w Las Vegas w 2003 r. uhonorowano go nagrodą dla "najlepszej aktorki".

</doc>
<doc id="1761339" url="https://pl.wikipedia.org/wiki?curid=1761339" title="Nosovice">
Nosovice



</doc>
<doc id="1761340" url="https://pl.wikipedia.org/wiki?curid=1761340" title="Nošovice">
Nošovice



</doc>
<doc id="1761341" url="https://pl.wikipedia.org/wiki?curid=1761341" title="Kołodziejewo (stacja kolejowa)">
Kołodziejewo (stacja kolejowa)

Kołodziejewo – stacja kolejowa w Kołodziejewie, w województwie kujawsko-pomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 100–149 pasażerów na dobę.
Remont dworca.
W 2020 ogłoszono przetarg na remont budynku dworca, zakładający budowę nowych stropów, ścian i klatki schodowej, śmietnika oraz nowych miejsc postojowych, a także uporządkowanie zieleni. Wartość zamówienia określono na 4,823 mln zł, a na realizację przeznaczono 434 dni. Pod koniec października 2020 PKP podpisały z przedsiębiorstwem KWK Construction umowę na remont dworca.

</doc>
<doc id="1761343" url="https://pl.wikipedia.org/wiki?curid=1761343" title="Turion II">
Turion II

AMD Turion II - mobilny procesor dwurdzeniowy znany również pod nazwą kodową "Caspian", wykonany w technologii 45 nm. Jest następcą procesorów Turion X2 Ultra.

</doc>
<doc id="1761344" url="https://pl.wikipedia.org/wiki?curid=1761344" title="Archidiecezja Kasama">
Archidiecezja Kasama

Archidiecezja Kasama (łac. "Archidioecesis Kasamaensis", ang. "Archdiocese of Kasama") – rzymskokatolicka archidiecezja ze stolicą w Kasamie, w Zambii. Najstarsza zambijska diecezja.
Od 12 stycznia 2012 arcybiskupem Kasamy jest Ignatius Chama.
Na terenie archidiecezji pracuje 56 zakonników i 166 sióstr zakonnych.
Sufragani Kasamy.
Archidiecezja Kasama jest jedną z dwóch (obok arch. Lusaka) zambijskich archidiecezji. Sufraganami arcybiskupa Kasamy są biskupi diecezji:
Historia.
W dniu 28 stycznia 1913 został erygowany "Wikariat Apostolski Bangueolo". Była to pierwsza jednostka administracyjna Kościoła rzymskokatolickiego na terenie dzisiejszej Zambii. Wikariat apostolski objął północno-wschodnią część obecnej Zambii. Dotychczas wierni z tych terenów należeli do Wikariatu Apostolskiego Niasa (obecnie Archidiecezja Lilongwe), którego stolica zlokalizowana była na terenie Niasy (dzisiejsze Malawi).
10 lipca 1952 na terenie wikariatu powstała Prefektura Apostolska Fort Rosebery (obecnie diecezja Mansa). Tego samego dnia Wikariat Apostolski Bangueolo zmienił nazwę na "Wikariat Apostolski Kasama".
25 kwietnia 1959 w miejsce wikariatu apostolskiego powstała diecezja Kasama, która została sufraganią archidiecezji Lusaka (wyniesionej w tym dniu do godności archidiecezji).
W dniu 12 czerwca 1967 decyzją papieża Pawła VI biskupstwo Kasama zostało podniesione do godności archidiecezji.
W listopadzie 1995 do archidiecezji Kasama zostały włączone cztery parafie, które podlegały dotychczas diecezji Mpika.
Wikariusze apostolscy i arcybiskupi.
"Obaj wikariusze apostolscy i pierwszy arcybiskup byli francuskimi misjonarzami. Od 1965 wszyscy arcybiskupi Kasamy są Zambijczykami."

</doc>
<doc id="1761346" url="https://pl.wikipedia.org/wiki?curid=1761346" title="Turion X2 Ultra">
Turion X2 Ultra

AMD Turion X2 Ultra - mobilny procesor dwurdzeniowy wykonany w technologii 45 nm. Jest następcą procesora Turion 64 X2

</doc>
<doc id="1761347" url="https://pl.wikipedia.org/wiki?curid=1761347" title="Wiktor Masłow">
Wiktor Masłow



</doc>
<doc id="1761349" url="https://pl.wikipedia.org/wiki?curid=1761349" title="Wojciech Sawicki (urzędnik)">
Wojciech Sawicki (urzędnik)

Wojciech Marian Sawicki (ur. 20 marca 1955 w Warszawie) – polski urzędnik państwowy, szef Kancelarii Senatu w latach 1990–1996, w latach 2011–2021 sekretarz generalny Zgromadzenia Parlamentarnego Rady Europy.
Życiorys.
Syn Feliksa Sawickiego. W latach 1973–1978 studiował informatykę na Wydziale Matematyki, Informatyki i Mechaniki Uniwersytetu Warszawskiego. W 1977 rozpoczął pracę w Centrum Informatyki Energetyki w Warszawie jako programista, a w 1980 jako kierownik pracowni oprogramowania systemowego.
Od 1979 zasiadał w zarządzie Klubu Inteligencji Katolickiej w Warszawie, w latach 1981–1984 pełnił funkcję jego wiceprezesa, a od 1984 do 1990 – skarbnika. Od grudnia 1981 do 1987 był kierownikiem Sekcji Informacji i Ewidencji w Prymasowskim Komitecie Pomocy Osobom Pozbawionym Wolności i ich Rodzinom.
W latach 1990–1996 zajmował stanowisko szefa Kancelarii Senatu. W 1996 został zastępcą sekretarza generalnego Zgromadzenia Parlamentarnego Rady Europy. W 1990 został członkiem Stowarzyszenia Sekretarzy Generalnych Parlamentów (ASGP), w latach 1992–1996 zasiadał w jego Komitecie Wykonawczym, a w okresie 1994–1996 był wiceprezydentem. W latach 1997–2011 był dyrektorem Europejskiego Centrum Dokumentacji i Studiów Parlamentarnych (ECPRD).
W październiku 2010 został wybrany na stanowisko sekretarza generalnego Zgromadzenia Parlamentarnego Rady Europy, pięcioletnią kadencję rozpoczął w 2011. We wrześniu 2015 został wybrany na kolejną pięcioletnią kadencję. Zakończył urzędowanie w 2021.
Odznaczenia.
W 2011 "za wybitne osiągnięcia w podejmowanej z pożytkiem dla kraju działalności państwowej i publicznej, za zasługi na rzecz przemian demokratycznych w Polsce" został odznaczony Krzyżem Komandorskim Orderu Odrodzenia Polski.
W 2022 prezydent Ukrainy Wołodymyr Zełenski wyróżnił go Orderem Księcia Jarosława Mądrego III klasy.

</doc>
<doc id="1761350" url="https://pl.wikipedia.org/wiki?curid=1761350" title="Brama św. Jakuba w Gdańsku">
Brama św. Jakuba w Gdańsku

Brama św. Jakuba – jedna z obronnych bram miejskich Gdańska, wybudowana w 1461 a rozebrana w XIX wieku.
Gotycka Brama św. Jakuba.
Późnogotycka, ceglana, strzelista Brama św. Jakuba ukończona została w 1461. Stanęła w pobliżu kościoła św. Jakuba u wylotu ulicy Łagiewniki ("Schüsseldamm"), umożliwiając wjazd do Gdańska od strony północnej.
Brama miała formę dwóch potężnych i wysokich, cylindrycznych wież, połączonych korpusem z przejazdem. Została zwieńczona szachulcowymi hurdycjami i smukłym dachem z lukarną i sterczynami. Była elementem nowych umocnień dla całego miasta (pierwszych murowanych), wyposażonych w rozwiązania fortyfikacyjne odpowiadające nowym metodom obrony. Przed bramą znajdował się most zwodzony i fosa.
Nowożytna Brama św. Jakuba.
Z upływem czasu nastąpiła konieczność unowocześnienia przestarzałych umocnień, nie zapewniających odpowiedniej ochrony. Na wylocie ulicy Rajskiej ("Paradiesgasse"), w ciągu wysokiego wału ziemnego zbudowano drugą, nowożytną Bramę św. Jakuba. Stara brama nie została rozebrana i pozostała na zapleczu bastionu św. Jakuba, którego budowa rozpoczęła się w 1625. Była użytkowana jako magazyn prochu do dnia św. Mikołaja w 1815, gdy eksplodowała (czyniąc poważne szkody w otoczeniu). Nowa brama powstała w połowie odległości pomiędzy nowymi bastionami Bożego Ciała i św. Jakuba. Budowę rozpoczęto prawdopodobnie około 1625, całość budowli ukończono około 1628. Twórcą projektu był najprawdopodobniej Jan Strakowski. Wystrój architektoniczny brama otrzymała w latach 1633–1635. Początkowo była zwana „Bramą Bożego Ciała”, w XVIII wieku przyjęła się nazwa dawnej bramy.
Korpus bramy miał postać masywnego budynku na planie prostokąta z wysokim, sklepionym przejazdem i dwoma przejściami dla pieszych. Przejazd i przejścia były zamknięte z obu stron potężnymi wrotami i furtami. Ponad korpusem bramy umieszczono nadbudówkę, w której mieściła się podniesiona brona i jej mechanizm. Brona była opuszczana na noc. Od strony fosy przejazd i przejścia piesze prowadziły na drewniany, wsparty na murowanych podporach, zwodzony w trzech miejscach most. Most ten prowadził do rawelinu, trójkątnego dzieła fortyfikacyjnego pełniącego funkcję analogiczną do średniowiecznych barbakanów (odsuwającej atakującego wroga jak najdalej od bramy). Rawelin był połączony z przedpolem twierdzy następnym mostem, na który wyjeżdżało się początkowo przez kolejną – znacznie mniejszą i uboższą w formie renesansową bramę, umieszczoną mniej więcej pośrodku lewego czoła rawelinu. Z czasem wyjazd przesunięto bliżej miasta, do miejsca gdzie fosa właściwa łączyła się z fosą rawelinu. 
W smukłej wieżyczce zawieszono dzwon, który odzywał się dwa razy dziennie, na pół godziny przed otwarciem i zamknięciem bramy.
Razem z bramami Wyżynną, Nizinną i Żuławską stanowiła cztery jedyne wjazdy do miasta, z czterech stron świata w systemie nowo powstałych fortyfikacji. Jako jedyna z tych czterech bram nie zachowała się, została rozebrana w 1883. W wyniku rozwoju i wzrastającego w drugiej połowie XIX wieku ruchu kołowego brama stała się budowlą utrudniającą ten ruch. Elementy jej kamieniarki zostały użyte w różnych miejscach Gdańska. Hełm został przeniesiony na szczyt wieży kościoła św. Jakuba. Lwy trzymające herby można podziwiać przed wejściem do Dworu Artusa, a kamieniarkę fasady (autorstwa Andreasa Schlütera starszego) na zachodniej fasadzie Katowni i na ścianach wewnątrz szyi Przedbramia ul. Długiej.
Trzecia Brama św. Jakuba.
Na miejscu rozebranej bramy zbudowano nową, dostosowaną do nowoczesnych potrzeb komunikacyjnych miasta. Wyglądem była bardzo zbliżona do bram Nowych Ogrodów, Oliwskiej i Oruńskiej. Jej forma była bardzo uproszczona, w otwór w wale wstawiono słupy z cegły, pomiędzy którymi zamontowano stalowe wrota. Brama ta nie przetrwała długo. Już pod koniec XIX wieku została zlikwidowana razem ze wszystkimi wałami w tej części miasta. Fosa została zasypana, a na pozyskanym terenie wybudowano nowe, reprezentacyjne budynki.

</doc>
<doc id="1761351" url="https://pl.wikipedia.org/wiki?curid=1761351" title="Vauxhall Bridge">
Vauxhall Bridge

Vauxhall Bridge to stalowy most na Tamizie w Londynie, znajdujący się pomiędzy mostami Lambeth Bridge i Grosvenor Bridge. Most znajduje się na południe od dzielnicy Westminster na jego północnym krańcu znajduje się muzeum Tate Britain. Najbliższą stacją metra jest "Pimlico" - na północy i "Vauxhall" - na południu. W pobliżu południowego krańca mostu znajduje się centrala MI6 - tajnej brytyjskiej służby wywiadowczej. W pobliżu mostu ma swoje ujście do Tamizy niewielka rzeka Effra. 
Budowa mostu została ukończona w 1906 r. i oficjalne otwarcie nastąpiło 26 maja tegoż roku. Projektantem mostu był Alexander Binnie. Most ma 247 m całkowitej długości i 24 m szerokości. Był pierwszym mostem, po którym poruszały się przedwojenne tramwaje w Londynie.

</doc>
<doc id="1761353" url="https://pl.wikipedia.org/wiki?curid=1761353" title="Lionel Larry">
Lionel Larry

Lionel Larry (ur. 14 września 1986) - amerykański lekkoatleta, sprinter.
Srebrny medalista biegu na 400 metrów z młodzieżowych mistrzostw NACAC (2006). Biegł w eliminacjach sztafety 4 x 400 metrów podczas mistrzostw świata (Berlin 2009). W finale już nie wystąpił, ale złoty medal tej imprezy przypadł także jemu.

</doc>
<doc id="1761355" url="https://pl.wikipedia.org/wiki?curid=1761355" title="William Thomson (geolog)">
William Thomson (geolog)

William Thomson również G. Thomson (ur. 1760 – zm. listopad 1806 w Palermo) – angielski lekarz i geolog.
Życiorys.
William Thomson z wykształcenia był lekarzem, jednak porzucił ten zawód by zająć się badaniami wulkanów i minerałów wulkanicznych, a następnie meteorytów. W tym czasie mieszkał w Neapolu. Aby pozbawić rdzy badane przez siebie meteoryty postanowił meteoryt Krasnojarsk poddać trawieniu przez kwas azotowy. Wkrótce po kontakcie z kwasem na powierzchni meteorytu żelaznego pojawiły się struktury nazwane później figurami Widmanstättena. Podobne badania prowadził w 1804 roku nad spadłym w 1794 roku meteorytem z Sienny. W tym samym roku wyniki opublikował w języku francuskim na "Bibliothèque Britannique".
Już po jego śmierci w 1808 roku ta sama praca została wydana w języku włoskim "dell'Accademia Delle Scienze di Siena" oraz jako przekład w języku angielskim. Ponieważ jednak praca ta została zauważona dopiero w 1936 roku, odkrycie tych struktur wewnętrznych nazywa się figurami Widmanstättena od Aloisa von Widmanstättena, który niezależnie w 1808 roku prowadził podobne badania. I choć prace Widmanstättena nie zostały opublikowane tylko opisywał ich wyniki, to jednak odkrycie przyznano właśnie jemu.

</doc>
<doc id="1761358" url="https://pl.wikipedia.org/wiki?curid=1761358" title="BM Granollers">
BM Granollers

BM Granollers (pełna nazwa:Club Balonmano Granollers ) – męski klub piłki ręcznej z Hiszpanii, powstał w 1944 roku w Granollers. Klub występuje w hiszpańskiej Liga ASOBAL.

</doc>
<doc id="1761359" url="https://pl.wikipedia.org/wiki?curid=1761359" title="Iwan Iwanow (ur. 1988)">
Iwan Iwanow (ur. 1988)

Iwan Iwanow (ur. 25 lutego 1988 w Złaticy) – bułgarski piłkarz występujący na pozycji obrońcy w litewskiem klubie FK Palanga.
Kariera piłkarska.
Jest wychowankiem Pirinu Błagojewgrad, ale już w wieku siedemnastu lat przeszedł do CSKA Sofia. Przez trzy kolejne sezony występował w jej drużynie juniorskiej, spradycznie (dwunastokrotnie) grając w zespole seniorskim w ekstraklasie. Wysoką formę osiągnął dopiero po przejściu – na zasadzie wypożyczenia – do Lokomotiwu Płowdiw, w którego barwach w sezonie 2007–2008 rozegrał dwadzieścia cztery mecze i zajął dziewiąte miejsce w lidze. Po powrocie do CSKA tworzył duet środkowych obrońców z Kiryłem Kotewem.
Udane występy w barwach Łokomotiwu, CSKA oraz reprezentacji młodzieżowej, w której występował od 2006 roku, zaowocowały debiutem w kadrze seniorskiej. 20 sierpnia 2008 roku otrzymał od selekcjonera Płamena Markowa szansę na grę przeciwko Bośni i Hercegowinie (2:1) w spotkaniu towarzyskim. Później, za kadencji tego samego szkoleniowca, zagrał w meczach eliminacji do Mundialu 2010: z Włochami (0:0), kiedy zmienił kontuzjowanego Lucio Wagnera, oraz pełne dziewięćdziesiąt minut z Gruzją (0:0).
Od stycznia 2010 do lata 2011 był zawodnikiem Ałanii Władykaukaz, gdzie trafił wraz z klubowym kolegą Iwanem Stojanowem. W 2011 roku został zawodnikiem Partizana Belgrad, a w 2013 roku – FC Basel. W 2016 wrócił do Łokomotiwu, a latem 2016 przeszedł do Panathinaikosu. 24 stycznia 2017 roku rozwiązał swój kontrakt z PAO za porozumienie stron. Tydzień później związał się umową z Arsienałem Tuła. W rosyjskim klubie rozegrał jednak tylko pół sezonu, a 11 lipca klub poinformował, że zawodnik odchodzi z klubu. Na sezon 2017/2018 postanowił wrócić do kraju i został piłkarzem Beroe Stara Zagora. Po całkiem udanym sezonie w którym zaliczył 21 ligowych występów, a jego zespół zajął 4. miejsce w lidze postanowił jeszcze raz wyjechać za granicę i trafił do zespołu beniaminka TFF 1. Lig - Altay SK.

</doc>
<doc id="1761360" url="https://pl.wikipedia.org/wiki?curid=1761360" title="G. Thomson">
G. Thomson



</doc>
<doc id="1761361" url="https://pl.wikipedia.org/wiki?curid=1761361" title="1952 NBA Draft">
1952 NBA Draft

1952 NBA Draft - szósty draft NBA odbył się w 1952 r. Składał się z 10 rund oraz jednego wyboru regionalnego, w którym wybrany został Bill Mlkvy. W drafcie wybrany został późniejszy członek Basketball Hall of Fame - Clyde Lovellette.
Legenda.
Pogrubiona czcionka - wybór do All-NBA Team.
Gwiazdka (*) - członkowie Basketball Hall of Fame.

</doc>
<doc id="1761362" url="https://pl.wikipedia.org/wiki?curid=1761362" title="AMD Puma">
AMD Puma

AMD Puma – mobilna platforma zaprojektowana wspólnie przez inżynierów AMD i dawnego ATI. 
W skład platformy wchodzi dwurdzeniowy 45 nm procesor Turion X2 Ultra o nazwie kodowej "Lion". Współpracuje on z chipsetem AMD M780 i kartą graficzną ATI Mobility Radeon HD 3200.
Platforma trafiła na rynek w lipcu 2008 roku zastępując przestarzałą platformę AMD Kite.

</doc>
<doc id="1761363" url="https://pl.wikipedia.org/wiki?curid=1761363" title="General aviation">
General aviation



</doc>
<doc id="1761364" url="https://pl.wikipedia.org/wiki?curid=1761364" title="Parafia św. Mikołaja Biskupa w Warcie">
Parafia św. Mikołaja Biskupa w Warcie

Parafia Świętego Mikołaja Biskupa w Warcie – jedna z dwóch rzymskokatolickich parafii w mieście Warta, należąca do diecezji włocławskiej i dekanatu warckiego. Erygowana w XIII wieku. Obsługiwana przez księży diecezjalnych. Kościół parafialny wybudowany około 1340 roku, przebudowany w XVII i na początku XX wieku.
Proboszczowie.
"Źródło": 

</doc>
<doc id="1761365" url="https://pl.wikipedia.org/wiki?curid=1761365" title="Lambeth Bridge">
Lambeth Bridge

Lambeth Bridge – most nad Tamizą w Londynie, przeznaczony dla pieszych i pojazdów, pomiędzy Westminster Bridge a Vauxhall Bridge. 
Historia.
W tym miejscu do momentu budowy mostu istniała przeprawa promowa. W listopadzie 1862 roku otwarto wiszący most o łącznej długości 270 m zbudowany za 48 924 funtów. Most był jednak zbyt stromy dla powozów konnych, dodatkowo dość szybko elementy stalowe uległy zniszczeniu. W 1910 roku zabroniono na nim ruchu samochodów. Do 1879 korzystanie z niego było płatne. Budowę kolejnego mostu rozpoczęto w 1929 roku. Most został otwarty 12 czerwca 1932 przez króla Jerzego V i królową Marię. 
Opis.
Most ma 236,5 metrów długości. Został oparty na żelbetowych filarach. Ma pięć przęseł wykonanych przez Geoffreye'a Grovesa, które nie są jednakowej długości. Najszersze w centrum ma 50,3 m, znajdujące się po jego obu bokach średnie przęsła mają długość 45,4m, natomiast przęsła przy brzegach mają po 38,1 m długości. Most miał cztery pasy ruchu. W 1999 roku, ponieważ most ma tylko 18 metrów szerokości, zmieniono układ drogowy. Zmniejszono liczbę pasów do trzech, w tym jeden pas tylko dla autobusów. 
Po wschodniej części mostu znajdują się: "Pałac Lambeth" - oficjalna rezydencja arcybiskupa Canterbury, "Albert Embankment", "St. Thomas Hospital" oraz "International Maritime Organization" (Międzynarodowa Organizacja Morska). W zachodniej części usytuowana jest dzielnica Westminster.

</doc>
<doc id="1761367" url="https://pl.wikipedia.org/wiki?curid=1761367" title="AMD Kite">
AMD Kite

AMD Kite to nazwa mobilnej platformy firmy AMD. W skład platformy wchodzi dwurdzeniowy 65nm procesor Turion 64 X2 współpracujący z kartą graficzną ATI Radeon Xpress X1200/1250/1270.
Platforma trafiła na rynek w 2006 roku.

</doc>
<doc id="1761369" url="https://pl.wikipedia.org/wiki?curid=1761369" title="Władysław Grabowski (prawnik)">
Władysław Grabowski (prawnik)

Władysław Grabowski (ur. 10 sierpnia 1842 w Jarosławiu, zm. 10 stycznia 1910 tamże) – prawnik, radny i wiceburmistrz Jarosławia.
Życiorys.
Studiował prawo na Uniwersytecie Lwowskim. Brał udział w powstaniu styczniowym 1863. Pełnił funkcję adwokata krajowego. Do 1890 był radnym rady miejskiej, a w latach 1904–1910 wiceburmistrzem miasta. Był jednym z założycieli, honorowym członkiem i długoletnim prezesem (w latach 1891–1909) Towarzystwa Gimnastycznego „Sokół” w Jarosławiu. W 1897 wybrany został radnym rady powiatowej, po czym w charakterze członka wszedł w skład wydziału powiatowego. Sprawował funkcję zastępcy przewodniczącego Kasy Oszczędności w Jarosławiu. Jako wiceburmistrz był zwolennikiem daleko idącego uniezależnienia gospodarki miejskiej od wpływów państwa.

</doc>
<doc id="1761370" url="https://pl.wikipedia.org/wiki?curid=1761370" title="Domingo Rodríguez">
Domingo Rodríguez

Domingo Rodríguez - piłkarz urugwajski, obrońca.
Jako piłkarz klubu River Plate Montevideo wziął udział w turnieju Copa América 1953, gdzie Urugwaj zajął trzecie miejsce. Rodríguez zagrał tylko w pierwszej połowie meczu z Chile – w przerwie zmienił go William Martínez.

</doc>
<doc id="1761371" url="https://pl.wikipedia.org/wiki?curid=1761371" title="Gyantse">
Gyantse



</doc>
<doc id="1761372" url="https://pl.wikipedia.org/wiki?curid=1761372" title="Domingo Rodriguez">
Domingo Rodriguez



</doc>
<doc id="1761373" url="https://pl.wikipedia.org/wiki?curid=1761373" title="Gyangze">
Gyangze



</doc>
<doc id="1761374" url="https://pl.wikipedia.org/wiki?curid=1761374" title="Xigaze">
Xigaze



</doc>
<doc id="1761375" url="https://pl.wikipedia.org/wiki?curid=1761375" title="Xigaze (prefektura)">
Xigaze (prefektura)



</doc>
<doc id="1761376" url="https://pl.wikipedia.org/wiki?curid=1761376" title="Parafia Wniebowzięcia Najświętszej Maryi Panny w Warcie">
Parafia Wniebowzięcia Najświętszej Maryi Panny w Warcie

Parafia Wniebowzięcia Najświętszej Maryi Panny w Warcie – jedna z dwóch rzymskokatolickich parafii w mieście Warta, należąca do diecezji włocławskiej i dekanatu warckiego. 
Parafia została założona w 1985. Kościół parafialny wybudowano w latach 1479–1482 w stylu gotyckim. W latach 1610–1612 dobudowano renesansową kaplicę św.Anny, w latach 1696–1721 przebudowaną w stylu barokowym. Wieże zbudowano w 1764 roku. Świątynia połączona jest z klasztorem. 
Obsługujący parafię bernardyni sprawują także opiekę duszpasterską nad kościołem i klasztorem warckich sióstr bernardynek oraz kaplicą Miłosierdzia Bożego w szpitalu psychiatrycznym, w którym jeden z bernardynów pełni też funkcję kapelana.

</doc>
<doc id="1761377" url="https://pl.wikipedia.org/wiki?curid=1761377" title="Kolej dużych prędkości w Polsce">
Kolej dużych prędkości w Polsce

Kolej dużych prędkości w Polsce – system linii i taboru kolejowego dużych prędkości na terenie Polski, które umożliwiają prowadzenie planowych przewozów z prędkością co najmniej 200 km/h. Regularny ruch na tych liniach został uruchomiony w grudniu 2014. Na większości linii kolejowej nr 4 pociągi ED250 "Pendolino", należące do przewoźnika PKP Intercity, jeżdżą z prędkością maksymalną 200 km/h. Wraz z postępem prac remontowych odcinek linii nr 4 dostosowany do prędkości 200 km/h i większych, ma się wydłużyć. Uzyskanie prędkości 200 km/h jest możliwe również na fragmentach linii nr 9. Planowana jest także budowa nowych linii kolejowych dużych prędkości pod roboczą nazwą "Linia Y".
Regulacje prawne.
Rozporządzenia Ministra Transportu i Gospodarki Morskiej, Ministra Infrastruktury i instrukcje PKP Polskich Linii Kolejowych określają warunki techniczne, które muszą spełniać linie kolejowe i poruszające się po nich pociągi, aby mogły osiągać prędkości większe niż:
Ponadto przyspieszenie niezrównoważone niezależnie od prędkości musi być mniejsze lub równe 0,85 m/s² (w przypadku taboru spełniającego wymagania Technicznej Specyfikacji Interoperacyjności 1 m/s²).
Kontrolę i certyfikację urządzeń i procedur stosowanych w przewozach kolejowych w Polsce, włączając koleje dużych prędkości, prowadzi Urząd Transportu Kolejowego.
Linie kolejowe dużych prędkości.
Centralna Magistrala Kolejowa.
Charakterystyka.
Linia kolejowa nr 4, nazywana Centralną Magistralą Kolejową (w skrócie CMK), to linia o długości 224 km łącząca Grodzisk Mazowiecki z Zawierciem. Linia otwierana była etapami w latach 1974–1977. Już podczas budowy została zelektryfikowana. 3 maja 1984 na linii wprowadzono prędkość maksymalną dla pociągów pasażerskich wynoszącą 140 km/h, 29 maja 1988 prędkość 160 km/h, a 14 grudnia 2014 prędkość 200 km/h. We wszystkich przypadkach były to wówczas największe prędkości rozkładowe na sieci PKP.
Geometria linii, sieć trakcyjna i nawierzchnia kolejowa są dostosowane do prędkości 250 km/h, a obiekty inżynierskie są przebudowywane dla prędkości 300 km/h. Przekroczenie prędkości 230 km/h w normalnej eksploatacji może być jednak niemożliwe ze względu na niewystarczającą wydajność systemu zasilania elektrycznego działającego na tej linii. Linia na całej długości wyposażona jest w system ETCS poziomu 1.
CMK wykorzystywana jest przede wszystkim przez pociągi łączące Warszawę z Katowicami, Krakowem i Wrocławiem (przez protezę koniecpolską). Od 14 grudnia 2014 połączenia dalekobieżne na tej linii są obsługiwane m.in. przez pociągi ED250 "Pendolino".
Począwszy od grudnia 2014 jazda z prędkością 200 km/h jest możliwa na odcinku Olszamowice – Zawiercie, który jako pierwszy otrzymał zezwolenie Urzędu Transportu Kolejowego na prowadzenie przewozów z tą prędkością. Taką prędkość maksymalną wprowadzono na odcinku od km 125,200 do km 212,200 (czyli na szlaku Olszamowice – Zawiercie) z wyłączeniem km 151,900–155,430 (stacja Włoszczowa Północ) i km 142,850–149,500 (znajdują się tam przejazdy w poziomie szyn). Łączna długość odcinków z dozwoloną prędkością 200 km/h wynosiła 76,820 km. 12 marca 2017 rozpoczęły się prace modernizacyjne na stacjach Olszamowice i Włoszczowa Północ, w związku z którym skrócono odcinek z dopuszczoną prędkością 200 km/h do 58 km (km 156,496–214,800). 10 grudnia 2017 na odcinku Grodzisk Mazowiecki – Idzikowice (80 km) wprowadzono prędkość 200 km/h.
CMK jest wykorzystywana do testów taboru pod kątem maksymalnej prędkości, 24 listopada 2013 ustanowiono na niej rekord prędkości pociągu w Polsce wynoszący 293 km/h.
Plany przebudowy.
PKP PLK modernizuje linię nr 4 tak, aby na całej jej długości było możliwe prowadzenie przewozów z prędkością 200 km/h. Po zebraniu doświadczeń z jazdy planowej z prędkością 200 km/h PKP PLK wspólnie z PKP Intercity zamierza kontynuować podnoszenie prędkości.
Północny odcinek szlaku E 65.
Jest to linia łącząca Warszawę Wschodnią z Gdynią Główną, w jej skład wchodzi cała linia nr 9 (323 km) i fragment linii nr 202 (21 km). Kolejne odcinki tej linii były otwierane w latach 1852, 1857, 1870, 1876, 1877 i 1933. Linia została zelektryfikowana w latach 1957–1985. Ze względu na trudny układ geometryczny od lat 70. rozważano budowę nowej linii, która miałaby być przedłużeniem Centralnej Magistrali Kolejowej i przebiegać od stacji Korytów do Gdańska. Ostatecznie zdecydowano się na modernizację istniejącej linii.
Począwszy od grudnia 2020 na części linii możliwa jest jazda z prędkością 200 km/h. 
Według Piotra Malepszaka, pełnomocnika zarządu PKP PLK, jedynie na studwudziestokilometrowym odcinku Działdowo – Malbork mógłby być wykorzystany system wychylnego nadwozia, którego nie posiadają pociągi Pendolino zamówione przez PKP Intercity.
Od 14 grudnia 2014 połączenia dalekobieżne na tej linii są obsługiwane m.in. przez pociągi ED250 Pendolino.
Rozbudowa sieci – "Linia Y".
"Linia Y" to robocza nazwa planowanego systemu linii kolejowych dużych prędkości. Jego nazwa pochodzi od projektowanego kształtu linii, który miałby przypominać literę Y. Pociągi pasażerskie miałyby poruszać się po tych liniach z prędkościami do 300–350 km/h. Mają połączyć Warszawę, Łódź i, po rozwidleniu w Nowych Skalmierzycach lub w okolicach Zduńskiej Woli, Poznań i Wrocław.
Pierwsze plany budowy w Polsce Kolei Dużych Prędkości powstały w 1995 roku i ewoluowały przez całe lata 90., aż zostały opublikowane w 2001 roku. W 2006 roku rozpoczęły się prace nad wstępnym studium wykonalności, 19 grudnia 2008 uchwalony został program budowy i uruchomienia przewozów kolejami dużych prędkości, co pozwoliło rozpocząć prace nad właściwym studium wykonalności. 3 października 2011 PKP PLK zarekomendowały wariant przebiegu pierwszej linii, jednakże 2 miesiące później Minister Transportu Sławomir Nowak zapowiedział zamrożenie wszelkich prac do 2030 roku, z wyjątkiem dokończenia studium wykonalności, które ukończono w 2013 roku. Jako główny powód tej decyzji podano chęć koncentracji na projektach modernizacyjnych i rewitalizacyjnych istniejącej sieci kolejowej. Później pracowano jeszcze nad koncepcją przedłużenia "Y" do Berlina i Pragi. Prace te zakończono w grudniu 2015.
Jedynym elementem, który jest już gotowy, jest nowy dworzec Łódź Fabryczna (otwarty 11 grudnia 2016), na którym wybudowany został specjalny peron i dodatkowa para torów w tunelu z myślą o obsłudze KDP.
Największą korzyścią z budowy linii Y miałoby być skrócenie czasu trwania podróży pomiędzy Warszawą a Wrocławiem. Miasta te leżą od siebie w odległości około 310 km, jednakże najkrótsze obecnie możliwe połączenie kolejowe, przez Kalisz i Łódź, liczy 390 km. Torowiska na tej trasie są, w znaczącej części, w złym stanie technicznym. W grudniu 2014 roku ukończono remont protezy koniecpolskiej – odcinka linii kolejowych nr 61 i 144, który tworzy alternatywne połączenie prowadzące przez Opole, Częstochowę Stradom i CMK. Liczy ono 427 km. Do tego momentu najszybsze pociągi łączące Warszawę z Wrocławiem jeździły przez Poznań (469 km) lub Katowice (484 km).
Tabor dużych prędkości.
Na przełomie lat 60. i 70. XX w. podjęto w Polsce pierwsze próby skonstruowania i wybudowania taboru dużych prędkości. Ze względu na brak regulacji dotyczących nazewnictwa i przedziałów wartości, prędkości od 100 do 140 km/h nazywano wówczas podwyższonymi prędkościami, od 140 do 200 km/h – dużymi prędkościami, a 200 km/h i więcej – bardzo dużymi prędkościami.
Od 1972 do 1975 roku Centralne Biuro Konstrukcyjne Przemysłu Taboru Kolejowego, które w międzyczasie zmieniło nazwę na Ośrodek Badawczo-Rozwojowy Pojazdów Szynowych, projektowało wagon osobowy typu 122A. Pojazd ten planowano wykonać w dwóch wersjach – zgodnie ze standardem UIC-Z1 na prędkość 200 km/h oraz Z2 na prędkość 160 km/h. Ostatecznie prace nad wariantem Z1 zakończono na założeniach konstrukcyjnych, zaś w latach 1975–1976 opracowano dokumentację konstrukcyjną wagonu w standardzie Z2, któremu nadano typ 127A. W 1980 roku Pafawag wyprodukował dwa prototypowe egzemplarze – po jednym typu podstawowego 127A i zmodyfikowanego 127Aa.
W 1973 roku Centralny Zarząd Trakcji Ministerstwa Komunikacji przez Centralny Ośrodek Badań i Rozwoju Techniki Kolejnictwa przekazał Ośrodkowi Badawczo-Rozwojowemu Pojazdów Szynowych wytyczne techniczno-eksploatacyjne elektrycznego zespołu trakcyjnego dużych prędkości, na podstawie których rok później konstruktorzy tego ośrodka rozpoczęli wstępne prace nad pojazdem typu 4WE. Jednostka ta miała składać się z 3-wagonowych modułów samodzielnych pod względem zasilania, sterowania i wyposażenia. W zależności od potrzeb eksploatacyjnych miała istnieć możliwość łączenia ich w składy 6-, 9- i 12-wagonowe. Ponadto miało być możliwe dostosowanie pociągu do warunków danej linii i potrzeb przewozowych poprzez stosowanie wagonów różnego rodzaju. Przewidywano produkcję wagonów silnikowych 1 klasy, 2 klasy, 2 klasy z kabiną i 2 klasy z bufetem i doczepnych 2 klasy z bufetem, z których można byłoby zestawiać dwie odmiany modułów – z trzema wagonami silnikowymi przystosowaną do prędkości 200 km/h i ze środkowym wagonem doczepnym do prędkości 160 km/h. W pojeździe planowano zastosować m.in. ogrzewanie nawiewne i klimatyzację, regulowane fotele, tempomat, hamowanie elektrodynamiczne i hamulce szynowe oraz rozruch oporowy i impulsowy. Rozważano także zastosowanie pudeł ze stopów aluminium. W 1975 roku ukończone zostały założenia konstrukcyjne i plan koordynacyjny przygotowania i uruchomienia produkcji pojazdu 4WE. Z powodu odmowy dostaw ze strony przemysłu elektrotechnicznego nie było jednak możliwe wybudowanie tej jednostki i ostatecznie projekt nie został zrealizowany.
Po niepowodzeniu projektu 4WE przystąpiono do projektowania EZT typu 5WE, w którym planowano zastosować wyposażenie elektryczne oparte na rozwiązaniach z jednostki 3WE. Zachowano modułową konstrukcję pojazdu z tą różnicą, że wagon bufetowy nie musiał znajdować się w środku modułu, a ponadto do gamy wagonów dodano wagon doczepny bez bufetu. Wersją podstawową miał być zespół z wagonami doczepnymi na prędkość 160 km/h. Na początku lat 80. przewidywano, że produkcja tych składów, uzależniona od terminowych dostaw urządzeń z innych gałęzi przemysłu, zostanie uruchomiona po roku 1986. Ostatecznie, z powodu braku niektórych elementów wyposażenia i urządzeń, projekt ten również nie został zrealizowany.
W roku 1988 zakłady HCP wykonały dwa prototypowe wagony typu 134Aa na prędkość 160 km/h zgodne ze standardem UIC-Z2, zaś w roku 1992 od typu 134Ab rozpoczęły seryjną produkcję wagonów tego standardu. W latach 1996–1997 Adtranz/ABB dostarczyło PKP 50 wagonów standardu UIC-Z1 na prędkość 200 km/h. W 1996 roku Pafawag wykonał wagon typu 150A w tym standardzie, a rok później HCP od typu 152A rozpoczęły produkcję seryjną wagonów Z1.
W 1997 roku PKP rozpisało przetarg na dostawę 16 pociągów dużych prędkości z wychylnym nadwoziem. W przetargu tym oferty złożyły firmy Fiat Ferroviaria, Siemens i Adtranz. Zwyciężyła oferta złożona przez spółkę Fiat Ferroviaria, która zaoferowała pociąg ETR460 "Pendolino", jednak po kontroli NIK-u, która wykazała szereg nieprawidłowości, m.in.: brak finansowania kupna i niedostatki techniczne infrastruktury kolejowej w Polsce w stosunku do możliwości pociągu, w grudniu 1999 przetarg unieważniono.
W połowie października 2009 roku PKP Intercity rozpoczęło eksploatację lokomotyw elektrycznych Siemens EuroSprinter typu ES64U4, oznaczone w Polsce serią EU44. Mogą rozwijać prędkość 230 km/h przy zasilaniu prądem zmiennym i 200 km/h przy prądzie stałym.
30 maja 2011 roku PKP Intercity podpisało z firmą Alstom Transport umowę na dostawę 20 pociągów Alstom EMU250 "Pendolino" o maksymalnej prędkości 250 km/h. Obejmowała również budowę zaplecza technicznego i utrzymanie techniczne pociągów przez 17 lat. 14 grudnia 2014 pociągi Pendolino rozpoczęły kursowanie w zakresie nowej kategorii pociągów "Express InterCity Premium", obsługującej relacje łączące Warszawę z Gdynią, Katowicami, Krakowem i Wrocławiem. 13 grudnia 2015 wydłużono trasy części pociągów do Bielska-Białej, Gliwic i Rzeszowa, a 29 kwietnia 2016 jeszcze do Jeleniej Góry i Kołobrzegu.
Zakupione składy nie mają wychylnego nadwozia, typowego dla Pendolino.
Instytucje badawcze.
W lipcu 2010 roku, w związku z planami budowy linii Y, PKP Polskie Linie Kolejowe powołały Centrum Kolei Dużych Prędkości. Na początku 2012 roku rozpoczęto likwidację Centrum ze względu na odroczenie budowy linii Y.
23 września 2011 na Uniwersytecie Technologiczno-Humanistycznym im. Kazimierza Pułaskiego w Radomiu powołano do życia Centrum Eksploatacji Kolei Dużych Prędkości.
Naukowo-technicznym wsparciem projektowania, budowy i eksploatacji zajmuje się również Instytut Kolejnictwa.

</doc>
<doc id="1761379" url="https://pl.wikipedia.org/wiki?curid=1761379" title="Titan Airways">
Titan Airways

Titan Airways jest brytyjską linią czarterową z bazą w Londynie.
Trasy.
Linia oferuje czarterowe loty dla brytyjskich biur podróży. Samoloty Titan Airways latają głównie z lotnisk Birmingham, Bristol, Gatwick i Stansted do francuskich i szwajcarskich kurortów narciarskich.
Linki zewnętrzne.
Zdjęcia w serwisie Airliners.net

</doc>
<doc id="1761382" url="https://pl.wikipedia.org/wiki?curid=1761382" title="Al-Adijat">
Al-Adijat

Al-Adijat (سورة العاديات) – zaliczana jest zwykle do wczesnych sur mekkańskich (ze względu na tematykę oraz formę literacką). Podobnie jak inne sury z okresu mekkańskiego zaczyna się od „przysięgi”. Jej nazwa pochodzi od pierwszego wyrazu „al-adijjat” (arab. ‘galopujące’). 
Spory o egzegezę - przykłady.
Gdzie galopują?
Pierwsze 5 wersetów to niezwykle poetycki fragment, i to on budzi największe kontrowersje wśród egzegetów. Po pierwsze ze względu na archaizmy i wyszukane słownictwo, a po drugie na niejasne sformułowania, właśnie z uwagi na to, że ma formę „przysięgi”. Najwyraźniej opisują one „ghazw” – natarcie wojsk muzułmańskich. Beduini ze względu na upały panujące na Półwyspie Arabskim przemieszczali się w nocy, tym bardziej wojownicy w pełnym rynsztunku, i atakowali nad ranem przeciwników jeszcze nie całkiem rozbudzonych ze snu. Taką interpretację proponował m.in. Ibn Abbas. Ale w tafsirach At-Tabariego (838-923), oraz Az-Zamachszariego (1075-1144), przytoczony został hadis, w którym Ali Ibn Abi Talib upomina Ibn Abbasa, żeby nie pouczał ludzi o tym, o czym nie ma pojęcia. Według Alego chodzi tu nie o bitwę, bo w tej używano zwykle koni, a nie wielbłądów, lecz o jeden z rytuałów odprawianych w czasie hadżdżu, kiedy przepędzane są wielbłądzice między wzgórzami Muzdalifa i Arafa.
Konie czy wiebłądy?
Egzegeci nie są zgodni, czy chodzi tu o konie, czy o wielbłądy. Zwolennicy tezy, że chodzi tu o konie podnoszą argument, iż „dyszenie” (ad-dabh) to odgłos „dobywający się ze środka”, które wśród zwierząt wydają jedynie konie i psy; jeszcze inny komentator, w tafsirze Az-Zamachszariego, dodaje do tego lisy. Słowo nak’ (arab. نقعا) w czwartym wersecie, przetłumaczone przez J. Bielawskiego jako „kurz”, Al-Bajdawi w swoim tafsirze tłumaczy również jako zgiełk, wrzawę (صياح).
Walory literackie.
Sajjid Kutb w swoim w tafsirze „Fi zilal-i al-Kuran” podkreśla walory rytmiczne sury. Zauważa, że pierwszych 5 wersetów charakteryzuje się dynamiką i oddziałują one mocno na odbiorcę, przechodząc od jednego do drugiego niejako skokami. Następnie nagle się uspokajają, jakby skaczący osiągnął cel. Z kolei rytm i dynamika kolejnych wersetów współgrają z ich treścią: wizją wywróconych wnętrz grobów oraz ujawnionych wnętrz piersi, czyli serc ludzkich. Ten ostatni egzegeta, Sajjid Kutb (1906-1966), jest o tyle warty przywołania, iż posługuje się w swojej egzegezie językiem stosunkowo współczesnym, z uwzględnieniem zmian w arabszczyźnie, do jakich doszło bez wątpienia od okresu średniowiecza. Ponadto warto zwrócić uwagę na aliteracje w pierwszych 5 wersetach sury ("wa" i "fa") oraz paronomazje - zestawienie wyrazów o podobnych długościach samogłosek w sąsiadujących ze sobą wersetach (adijat - murijat - mughirat العاديات - الموريات - المغيرات), wreszcie rymy (صبحا ضبحا قدحا dabh-an, kadh-an, subh-an), które wpływają na jej rytmizację. Na podstawie tego widać, że tekst arabski Koranu traci wiele walorów w przekładzie na języki obce, nie tylko w sferze leksykalnej, ale i w warstwie fonetycznej. Są to cechy tzw. sadż, gatunku literackiego nazwanego w literaturze polskiej "prozą rymowaną". Sadż znajdzie zastosowanie w późniejszych latach, np. w literaturze adabowej i makamach.

</doc>
<doc id="1761383" url="https://pl.wikipedia.org/wiki?curid=1761383" title="Wiktor Masłow (ur. 1949)">
Wiktor Masłow (ur. 1949)

Wiktor Borysowycz Masłow, ukr. Віктор Борисович Маслов, ros. Виктор Борисович Маслов, "Wiktor Borisowicz Masłow" (ur. 31 marca 1949 w obwodzie połtawskim) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1966 rozpoczął karierę piłkarską w klubie połtawskim klubie, który wtedy nazywał się Kołos Połtawa, Silbud Połtawa, a potem Budiwelnyk Połtawa. W 1969 przeszedł do Czornomorca Odessa, w którym spędził 4 sezony. W 1973 przeniósł się do Dnipra Dniepropetrowsk, skąd w następnym sezonie przeszedł do Dynama Kijów. Ale po jednym "złotym" sezonie powrócił do Dnipra, w którym występował do 1978. Na pół sezonu powrócił do Kołosu Połtawa, w którym zakończył karierę piłkarską.
Kariera trenerska.
Po zakończeniu kariery piłkarskiej rozpoczął karierę trenerską. Od 1988 pracował w systemie klubu Dnipro Dniepropetrowsk. Pełnił w nim funkcję administratora, kierownika i asystenta trenera. W sezonie 2002/03 prowadził drugą drużynę Dnipra. Oprócz tego trenował kluby Temp Szepietówka (asystent), Tawrija Chersoń i Worskła Połtawa. Na przełomie wieków trenował dzieci w klubie Dnipro-Majn Dniepropetrowsk. W sezonie 2005/06 oraz od 30 sierpnia 2010 roku do 19 sierpnia 2012 prowadził Stal Dnieprodzierżyńsk

</doc>
<doc id="1761384" url="https://pl.wikipedia.org/wiki?curid=1761384" title="Clement Quartey">
Clement Quartey

Clement Quartey (ur. 12 kwietnia 1938 w Akrze) – ghański bokser kategorii lekkopółśredniej, srebrny medalista letnich igrzysk olimpijskich w Rzymie W 1962 roku na igrzyskach wspólnoty brytyjskiej zdobył złoty medal.

</doc>
<doc id="1761386" url="https://pl.wikipedia.org/wiki?curid=1761386" title="Oleg Grigoriewicz Grigoriew">
Oleg Grigoriewicz Grigoriew



</doc>
<doc id="1761387" url="https://pl.wikipedia.org/wiki?curid=1761387" title="Quincy Daniels">
Quincy Daniels



</doc>
<doc id="1761388" url="https://pl.wikipedia.org/wiki?curid=1761388" title="Dan Veatch">
Dan Veatch

Daniel Hayward "Dan" Veatch (ur. 18 kwietnia 1965 r.) – amerykański pływak.
Brał udział w XXIV Letnich Igrzyskach Olimpijskich, które odbyły się w 1988 roku w Seulu (Korea Południowa). W pływaniu stylem grzbietowym (swoim ulubionym) na dystansie dwustu metrów zajął pozycję siódmą. Wziął także udział w XXV Igrzyskach Olimpijskich w Barcelonie (Hiszpania) w roku 1992. Zwyciężył Pan Pacific Championships w pływaniu długodystansowym (200 m) stylem grzbietowym w Brisbane w roku 1987 oraz w Tokio w 1989 r. Od 1993 r. pływa dla University of San Francisco Masters.
Obecnie mieszka w San Francisco w stanie Kalifornia. Jest gejem.
Warunki fizyczne:

</doc>
<doc id="1761390" url="https://pl.wikipedia.org/wiki?curid=1761390" title="Weiser Dawidek">
Weiser Dawidek

Weiser Dawidek – debiutancka powieść Pawła Huellego, która ukazała się w listopadzie 1987.
Opinie krytyki.
Powieść zebrała wiele pozytywnych ocen krytyki – Jan Błoński chwalił ją za wieloznaczność i szeroki zakres tematyczny ("Duch opowieści i wąs Stalina", Tygodnik Powszechny), Agnieszka Czachowska uznała ją za jedną z lepszych współczesnych powieści politycznych ("Studnia tajemnic", Twórczość), Jerzy Jarzębski dostrzegał w postaci tytułowego bohatera kontaminację wszystkich typowych polskich cech i tęsknot ("Czytanie Weisera Dawidka", bruLion). Pojawiały się także opinie krytyczne – Bogdan Twardochleb ganił nieudaną konstrukcję utworu, wynikającą według niego z prób objęcia zbyt dużego zakresu tematycznego ("Gdyby napisać inaczej...", Nowe Książki), natomiast Leszek Bugajski pisał, że powieść jest co prawda dobrze napisana, ale wtórna ("Literatura uśpiona", Życie Literackie).
Nagrody.
Utwór zdobył Nagrodę Młodych przyznawaną przez "miesięcznik Literatura" w 1987, natomiast w 1988 Paweł Huelle otrzymał za niego Nagrodę Fundacji im. Kościelskich.

</doc>
<doc id="1761391" url="https://pl.wikipedia.org/wiki?curid=1761391" title="Parafia Świętej Trójcy w Zawichoście">
Parafia Świętej Trójcy w Zawichoście

Parafia pw. św. Trójcy w Zawichoście – parafia rzymskokatolicka znajdująca się w diecezji sandomierskiej w dekanacie Zawichost.
Parafia została erygowana w XII wieku. Kościół parafialny w obecnym wyglądzie barokowy z XVII/XVIII wieku, powstał prawdopodobnie w XII wieku; w 1971 spod tynków odsłonięto romańskie mury. Mieści się przy ulicy Trójca.
Parafia obejmuje tereny dawnej miejscowości Trójca.

</doc>
<doc id="1761392" url="https://pl.wikipedia.org/wiki?curid=1761392" title="Internat Zespołu Szkół Ogólnokształcących w Jarosławiu">
Internat Zespołu Szkół Ogólnokształcących w Jarosławiu

Internat Zespołu Szkół Ogólnokształcących w Jarosławiu (dawna bursa Mikołaja Kopernika) powstała w 1873 z inicjatywy ks. Franciszka Wojnara dla młodzieży polskiej. W 1880 powstała podobna dla młodzieży wyznania mojżeszowego „Talmud Thora” oraz ruska „św. Onufrego”, założona w 1903 roku przez ks. Cypriana Chotynieckiego.
Dyrektorowie bursy Mikołaja Kopernika.
Od 1945 r. Bursa została przekształcona w Internat Liceum Ogólnokształcącego w Jarosławiu.

</doc>
<doc id="1761394" url="https://pl.wikipedia.org/wiki?curid=1761394" title="Karol Rönne">
Karol Rönne



</doc>
<doc id="1761397" url="https://pl.wikipedia.org/wiki?curid=1761397" title="Yuánshuài">
Yuánshuài

Yuánshuài () – chiński stopień wojskowy, odpowiadający marszałkowi, dawniej w znaczeniu naczelnego wodza. Występuje także jako tłumaczenie stopni np. w armii brytyjskiej: marszałka polnego armii lądowej, marszałka królewskich sił powietrznych, admirała floty.
Wyższy od niego jest jedynie "dàyuánshuài" () odpowiadający generalissimusowi.

</doc>
<doc id="1761398" url="https://pl.wikipedia.org/wiki?curid=1761398" title="Parafia Wniebowzięcia Najświętszej Maryi Panny w Zawichoście">
Parafia Wniebowzięcia Najświętszej Maryi Panny w Zawichoście

Parafia pw. Wniebowzięcia Najświętszej Maryi Panny w Zawichoście – parafia rzymskokatolicka znajdująca się w diecezji sandomierskiej w dekanacie Zawichost. Erygowana w XI wieku. Kościół parafialny wybudowano w latach 1738–1744 w stylu barokowym, na miejscu starszego z XI wieku. Mieści się przy ulicy 11 Listopada.

</doc>
<doc id="1761401" url="https://pl.wikipedia.org/wiki?curid=1761401" title="Maria Anna Teresa Wazówna">
Maria Anna Teresa Wazówna

Maria Anna Teresa (ur. 1 lipca 1650 w Warszawie, zm. 1 sierpnia 1651 tamże) – królewna polska, córka Jana II Kazimierza i Ludwiki Marii Gonzagi.
Chrzest królewny odbył się 2 sierpnia 1650 w kolegiacie św. Jana w Warszawie. Sakramentu udzielił prymas Maciej Łubieński. Chrzestnymi dziewczynki była para cesarska Ferdynand III Habsburg i Eleonora Gonzaga (zastępowani przez Karola Ferdynanda Wazę i podkanclerzynę litewską Teodorę Krystynę Sapieżynę), a także papież Innocenty X (reprezentowany przez nuncjusza Giovanniego de Torres).
W planach rodziców miała być oddana do zakonu karmelitanek.
Pogrzeb Marii Anny Teresy odbył się 12 sierpnia 1651 w kościele sióstr Karmelitanek w Warszawie. Podczas uroczystego nabożeństwa królewnę pochowano w habicie zakonnym pod wielkim ołtarzem. Jej szczątki kilkukrotnie zmieniały lokalizację. W 1652 po umieszczeniu w trumnie z pozłacanej miedzi przeniesiono je do kościoła św. Ducha, w 1663 pod ołtarz klasztoru Karmelitanek w dawnym pałacu Kazanowskich, ostatecznie pod kaplicę "Res Sacra Miser" przy Krakowskim Przedmieściu.

</doc>
<doc id="1761404" url="https://pl.wikipedia.org/wiki?curid=1761404" title="Shinnin Kawaguchi">
Shinnin Kawaguchi

 – japoński lekarz, jeden z twórców japońskiej anatomii. W 1770 roku ukazało się napisane przez niego wspólnie z Gengai Ogino dzieło poświęcone sekcji zwłok, "Kaishihen". Studiował razem z Doi Kurisaki.
Shinnin Kawaguchi był pierwszym Japończykiem, który dokonał sekcji mózgowia.

</doc>
<doc id="1761405" url="https://pl.wikipedia.org/wiki?curid=1761405" title="Krisztián Sárneczky">
Krisztián Sárneczky

Krisztián Sárneczky (ur. 6 listopada 1974 w Budapeszcie) – węgierski astronom amator. Odkrył 371 planetoid (208 samodzielnie oraz 163 wspólnie z innymi astronomami).
W 1990 został członkiem Astronomicznego Towarzystwa Węgier i jeszcze w tym samym roku został koordynatorem sekcji komet. W 1994 roku był już członkiem Komitetu Wykonawczego, a w 1996 roku został mianowany sekretarzem. W 1996 roku dołączył także do Amerykańskiego Towarzystwa Obserwatorów Gwiazd Zmiennych.
W uznaniu jego pracy nazwano planetoidę (10258) Sárneczky.

</doc>
<doc id="1761408" url="https://pl.wikipedia.org/wiki?curid=1761408" title="Euro 1">
Euro 1



</doc>
<doc id="1761409" url="https://pl.wikipedia.org/wiki?curid=1761409" title="Euro 2">
Euro 2



</doc>
<doc id="1761410" url="https://pl.wikipedia.org/wiki?curid=1761410" title="Euro 3">
Euro 3



</doc>
<doc id="1761411" url="https://pl.wikipedia.org/wiki?curid=1761411" title="Euro 4">
Euro 4



</doc>
<doc id="1761412" url="https://pl.wikipedia.org/wiki?curid=1761412" title="Euro 5">
Euro 5



</doc>
<doc id="1761413" url="https://pl.wikipedia.org/wiki?curid=1761413" title="Euro 6">
Euro 6



</doc>
<doc id="1761414" url="https://pl.wikipedia.org/wiki?curid=1761414" title="Barthel Ranisch">
Barthel Ranisch

Barthel (Bartel, Bartłomiej) Ranisch (ur. 1648 w Gdańsku, zm. 1701 w Gdańsku) – budowniczy miejski Gdańska.
Życiorys.
Zbudował Kaplicę Królewską w Gdańsku, Dom sierot w Gdańsku, kościół Jezuitów w Starych Szkotach. Przebudował Kościół Bożego Ciała w Gdańsku. Na zlecenie króla Jana III Sobieskiego wykonał stiukową dekorację sklepień kościoła w Piasecznie. Oprócz tego napisał książkę będąca studiami nad architekturą gotycką w Gdańsku „Beschreibung aller Kirchen-Gebäude der Stadt Danzig”.

</doc>
<doc id="1761417" url="https://pl.wikipedia.org/wiki?curid=1761417" title="We Global">
We Global

We Global – trzeci album amerykańskiego didżeja i członka grupy Terror Squad DJ-a Khaleda. Album został wydany 16 września 2008 r. Na płycie można usłyszeć takich raperów jak: The Game, T-Pain, Bun B, Rick Ross, Kanye West, Ace Hood, Akon, Fat Joe, Flo Rida i inni.

</doc>
<doc id="1761420" url="https://pl.wikipedia.org/wiki?curid=1761420" title="Beate Eriksen">
Beate Eriksen

Beate Marie Eriksen (ur. 19 października 1960) – norweska aktorka i reżyser. Najbardziej znana ze swojej roli w telenoweli Hotel Cæsar. Jest wnuczką olimpijskiego gimnastyka Mariusa Eriksena i córką Asa myśliwskiego II Wojny Światowej Mariusa Eriksena Jr. 31 grudnia 1999 roku wyszła za mąż za Toralva Maurstada, norweskiego aktora, który w dniu zaślubin miał 73 lata.

</doc>
<doc id="1761425" url="https://pl.wikipedia.org/wiki?curid=1761425" title="Okupacja sowiecka ziem polskich (1939–1941)">
Okupacja sowiecka ziem polskich (1939–1941)

Okupacja sowiecka ziem polskich 1939–1941 – okupacja przez Armię Czerwoną po agresji ZSRR na Polskę 17 września 1939, a następnie aneksja okupowanego terytorium II Rzeczypospolitej przez ZSRR w formie włączenia do sowieckich republik związkowych, zgodnie z ustaleniami traktatu o granicach i przyjaźni pomiędzy III Rzeszą a ZSRR z dnia 28 września 1939, będącego modyfikacją paktu Ribbentrop-Mołotow z 23 sierpnia 1939.
W świetle prawa międzynarodowego terytorium Rzeczypospolitej Polskiej okupowane i anektowane przez ZSRR, podobnie jak terytorium Rzeczypospolitej Polskiej anektowane przez III Rzeszę, stanowiły nadal integralną część Rzeczypospolitej Polskiej.
Tymczasowa administracja.
W następstwie niemieckiej i sowieckiej inwazji na Polskę we wrześniu 1939 terytorium Polski zostało podzielone między Niemcy i ZSRR. Oba reżimy były wrogo nastawione do polskiej kultury oraz polskiego społeczeństwa i miały na celu ich zniszczenie. Przed Operacją Barbarossa Niemcy i ZSRR prowadziły skoordynowane działania związane z ich polityką na obszarze Polski, najbardziej widoczne w czterech konferencjach Gestapo-NKWD, gdzie omówione zostały plany walki z polskim ruchem oporu i zniszczenia Polski.
W dniu 28 września 1939 roku ZSRR i Niemcy zmieniły tajne ustalenia z paktu Ribbentrop-Mołotow. Według tych ustaleń, często nazywanych IV rozbiorem Polski, granice zostały ustalone wzdłuż linii Pisa, Narwi, Bugu i Sanu, a tereny na zachód od tej linii zostały przeniesione do niemieckiej strefy wpływów, dając więcej terytorium Niemcom. ZSRR przejął więc 52,1% terytorium Polski (około 200 tys. km²), z ponad 13,7 mln osób. Elżbieta Trela-Mazur podaje następujące liczby: 38% Polaków (5,1 mln), 37% Ukraińców, 14,5% Białorusinów, 8,4% Żydów, 0,9% Rosjan, 0,6% Niemców oraz 336 tys. uchodźców (różnych narodowości, głównie Polaków i Żydów) z terenów, które znalazły się pod okupacją niemiecką.
W okresie między agresją ZSRR na Polskę i okupacją jej wschodnich województw przez Armię Czerwoną a ich formalną aneksją przez ZSRR (17 września – 2 listopada 1939) funkcjonowała na obszarach okupowanych tymczasowa administracja na quasi-państwowych terytoriach tzw. Zachodniej Białorusi i Zachodniej Ukrainy.
Północno-wschodnie tereny II RP – Zachodnia Białoruś.
22 października 1939 roku odbyły się wybory do Zgromadzenia Ludowego Zachodniej Białorusi utworzonego przez władze sowieckie. Kampania wyborcza i wybory odbywały się w atmosferze terroru. Głosować można było jedynie na wyznaczonych z góry kandydatów, a w komisjach zasiadali umundurowani funkcjonariusze NKWD. Według sfałszowanych wyników frekwencja wyniosła 96,7%, a na kandydatów promowanych przez Sowietów oddano 90% głosów. Wyłonione w ten sposób Zgromadzenie Ludowe obradowało w dniach 28–30 października w Białymstoku pod hasłem "śmierć białemu orłowi". Zgromadzenie Ludowe wystąpiło z „prośbą” do Rady Najwyższej ZSRR o włączenie Zachodniej Białorusi w skład Białoruskiej SRR. 2 listopada Rada Najwyższa ZSRR uchwaliła akceptację wniosku Zgromadzenia Ludowego Zachodniej Białorusi i przyłączyła ją do Białoruskiej SRR, a tym samym do ZSRR.
Jednocześnie 26 października 1939 roku ZSRR przekazał Wilno wraz z okręgiem Republice Litewskiej, lecz po aneksji Litwy 3 sierpnia 1940 również i ten obszar znalazł się w granicach ZSRR.
W skład Zachodniej Białorusi weszły polskie województwa: białostockie, nowogródzkie, poleskie, wileńskie bez Wilna i północno-wschodnie fragmenty warszawskiego. Tymczasową stolicą Zachodniej Białorusi został Białystok.
Południowo-wschodnie tereny II RP – Zachodnia Ukraina.
22 października 1939 odbyły się wybory do Zgromadzenia Narodowego Ukrainy Zachodniej, a już w dniach 26–28 października 1939 – w lwowskim gmachu Teatru Wielkiego obradowało Zgromadzenie Narodowe Ukrainy Zachodniej, które przegłosowało rezolucję w sprawie przyłączenia Ukrainy Zachodniej do Ukraińskiej SRR, a tym samym do ZSRR. Również i ten wniosek Rada Najwyższa ZSRR „zaakceptowała” 1 listopada 1939.
W skład Zachodniej Ukrainy weszły polskie województwa: tarnopolskie, stanisławowskie, wołyńskie oraz wschodnia część lwowskiego z samym Lwowem – który też został tymczasową stolicą Zachodniej Ukrainy.
W składzie ZSRR.
Wcielenie wschodnich terenów II Rzeczypospolitej było jednostronnym aktem aneksji i do 1945 nie zostało międzynarodowo uznane. Początkowo sowiecka okupacja zyskała poparcie wśród niektórych mniejszości narodowych, które uważały politykę II RP za nacjonalistyczną. Znaczna część ludności ukraińskiej początkowo z zadowoleniem przyjęła próby zjednoczenia z resztą Ukrainy.
Pierwszym zadaniem realizowanym przez władze sowieckie była depolonizacja okupowanego terytorium. Dokonano jej przez eksterminację przywódczych grup społeczeństwa polskiego: ziemiaństwa i inteligencji oraz masowe deportacje w głąb ZSRR, obejmujące setki tysięcy rodzin inteligenckich, wojskowych, policji i bogatszych rolników. W ten sposób w ciągu 21 miesięcy okupacji zostały zapoczątkowane, a często dokonane zmiany społeczne, kulturowe, ekonomiczne i narodowe. Ogromna część deportowanych – jak się ocenia około jednej trzeciej – nie powróciła już do kraju.
W latach 1939–1941 Sowieci aresztowali i więzili około 500 000 Polaków, w tym byłych urzędników, oficerów i innych „wrogów ludu” – duchownych. Było to około 10% wszystkich dorosłych mężczyzn. Sowieci również wymordowali około 65 000 Polaków.
Łącznie w okresie II wojny światowej tereny włączone do Ukraińskiej SRR straciły 2,321 mln ludności (31,8%).
W jednym planowym mordzie NKWD wykonywało wyroki śmierci na 21 768 Polakach, a wśród nich na politykach, urzędnikach rządowych, intelektualistach oraz na 14 471 polskich oficerach. 4254 ofiary tego mordu zostały odkryte w lesie katyńskim w 1943 roku przez Niemców, którzy następnie zgłosili sprawę do Międzynarodowego Czerwonego Krzyża w celu neutralnego zbadania zwłok i potwierdzenia sowieckiej winy.
Po dokonaniu inwazji na Polskę Związek Radziecki przestał uznawać państwo polskie i nie traktował polskich więźniów wojskowych jako jeńców wojennych, ale jako rebeliantów przeciwko nowemu rządowi Zachodniej Ukrainy i Zachodniej Białorusi.
W grudniu 1939 roku do Lwowa przybył z Paryża emisariusz Tomasz Jan Strowski do generałów Mariana Januszajtisa, Mieczysława Boruty-Spiechowicza i Władysława Andersa wysłany z instrukcją gen. Kazimierza Sosnkowskiego w sprawie powołania do życia ZWZ. Dwaj pierwsi byli już jednak aresztowani, a Anders odmówił przyjęcia Instrukcji.
Elementami legitymizowania aneksji, poza wspomnianymi wyżej (pseudo)wyborami z 22 października 1939 r., były dwa kolejne wybory – z 24 marca 1940 r. (do Rad Najwyższych ZSRR oraz republik związkowych Ukrainy i Białorusi) oraz z 12 (lub według innych danych 15) grudnia 1940 r. (do rad szczebla terenowego), z oficjalną frekwencją ponad 90%.
Elementem polityki okupanta były działania dotyczące polskiej oświaty. Upaństwowiono wszystkie szkoły prywatne, w tym kościelne. Wszystkie placówki oświatowe stały się obszarem indoktrynacji komunistycznej. Kontynuował działalność uniwersytet we Lwowie, lecz nadano mu charakter ukraiński.

</doc>
<doc id="1761429" url="https://pl.wikipedia.org/wiki?curid=1761429" title="Çinarlı">
Çinarlı

Çinarlı (lub Chinarly) – miejscowość i gmina w rejonie Qax w Azerbejdżanie. Liczba ludności wynosi 415.

</doc>
<doc id="1761430" url="https://pl.wikipedia.org/wiki?curid=1761430" title="Marcel Pinel">
Marcel Pinel

Marcel Pinel (ur. 8 lipca 1908 r. w Honfleur, zm. 18 marca 1968 r.) – francuski piłkarz grający na pozycji pomocnika. Mierzył 173 centymetry, ważył 75 kilogramów.
Marcel Pinel zaczął grę w piłkę nożną w rodzimym CS Honfleur, gdzie grał do 1919 roku. Następne sześć sezonów przeznaczył na występy w dwóch stołecznych klubach: Paris Université Club oraz Stade Français. W roku 1925 przeniósł się do lepszego teamu - Red Star. To właśnie tam przestawiono go z napastnika na gracza środka pola.
W reprezentacji Francji rozegrał w roku 1930 7 meczów i strzelił 4 gole. Wszystkie bramki zdobył w dwumeczu z reprezentacją Belgii, po dwa w każdym ze spotkań.
Debiut w kadrze narodowej zaliczył w przegranym 2:3 spotkaniu z Brazylią w Rio de Janeiro. Francuzi jednak nie uznają tego spotkania za oficjalne, tak więc w rodzimych źródłach za pierwszy występ Pinela w reprezentacji uważa się przegrany 2:3 mecz z Czechosłowacją w Colombes.
Był w składzie reprezentacji Francji na mistrzostwa świata 1930. Wespół z kolegą z kadry, Augustinem Chantrelem, był na tym turnieju korespondentem jednego z ówczesnych francuskich magazynów sportowych, L'Auto. Zagrał we wszystkich trzech meczach Mundialu, jego reprezentacja nie wyszła z grupy.
W roku 1932 liga francuska stała się profesjonalna, a już dwa lata później Marcel Pinel wraz z kolegami z Red Staru wywalczył mistrzostwo drugiej ligi. W roku 1935 zakończył karierę.
Zmarł w roku 1968, w wieku 59 lat. Dziś jego imieniem nazwany jest stadion w rodzimym Honfleur.

</doc>
<doc id="1761431" url="https://pl.wikipedia.org/wiki?curid=1761431" title="Port lotniczy Luis Ribas Dominicci">
Port lotniczy Luis Ribas Dominicci



</doc>
<doc id="1761432" url="https://pl.wikipedia.org/wiki?curid=1761432" title="Wiktor Masłow (1910–1977)">
Wiktor Masłow (1910–1977)

Wiktor Aleksandrowicz Masłow (ros. Виктор Александрович Маслов; ur. , zm. 11 maja 1977 tamże) - rosyjski piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1927 rozpoczął karierę piłkarską w moskiewskiej drużynie górników. Już w 1930 został piłkarzem RDPK Moskwa, na bazie której został utworzony klub Torpedo Moskwa, który do 1936 nazywał się AMO Moskwa i ZiS Moskwa. W 1936-1939 pełnił funkcje kapitana drużyny. W 1941 po reorganizacji klubu Torpedo (Torpedo Moskwa, Lokomotiw Moskwa, Metałłurg Moskwa, Krylja Sowietow Moskwa były utworzone zespoły Profsojuzy-1 Moskwa i Profsojuzy-2 Moskwa) bronił barw zespołu Profsojuzy-1 Moskwa. Po jednym sezonie Profsojuzy ponownie reorganizowane w dotychczasowe kluby i piłkarz powrócił do Torpeda. W 1942 zakończył karierę piłkarską.
Kariera trenerska.
Po zakończeniu kariery piłkarskiej rozpoczął karierę trenerską. Od 1945 do 1973 pracował z przerwami w swoim macierzystym klubie Torpedo Moskwa. Oprócz tego trenował kluby Torpedo Gorki, FSzM Moskwa, Zimbru Kiszyniów, SKA Rostów nad Donem, Dynamo Kijów i Ararat Erywań. Zmarł 11 maja 1977 w Moskwie.

</doc>
<doc id="1761434" url="https://pl.wikipedia.org/wiki?curid=1761434" title="Yukitsuri">
Yukitsuri

 – w Japonii, liny zabezpieczające zimą gałęzie drzew i krzewów przed złamaniem pod ciężarem śniegu.
Liny przywiązane są do słupa postawionego obok konaru drzewa i opadają promieniście, okalając całą roślinę. Drugi koniec liny przywiązuje się do gałęzi w odpowiednich miejscach. W przypadku wysokich drzew stosuje się jedno "yukitsuri" (także: "yukizuri") na jedno drzewo. Przy niskich drzewkach i krzewach jedno "yukitsuri" zabezpiecza od 3 do 4 roślin.
"Yukitsuri" wywodzi się od , które zostało wynalezione w okresie Meiji, kiedy to w Japonii rozpoczęto uprawę jabłoni i zaistniała potrzeba ochrony gałęzi przed złamaniem pod ciężarem owoców. "Yukitsuri" bywają wykorzystywane w celach estetycznych w parkach krajobrazowych. Drzewa oplecione "yukitsuri" tworzą unikatowy zimowy krajobraz.
Najsławniejsze "yukitsuri" w Japonii można spotkać w okresie od 1 listopada do 15 marca w ogrodzie Kenroku, w mieście Kanazawa.

</doc>
<doc id="1761435" url="https://pl.wikipedia.org/wiki?curid=1761435" title="Port lotniczy Fernando Luis Ribas Dominicci">
Port lotniczy Fernando Luis Ribas Dominicci

Port lotniczy Fernando Luis Ribas Dominicci – port lotniczy, zlokalizowany w portorykańskiej stolicy San Juan.

</doc>
<doc id="1761437" url="https://pl.wikipedia.org/wiki?curid=1761437" title="Addycja oksydatywna">
Addycja oksydatywna

Addycja oksydatywna (zwana też "utleniającą") oraz reduktywna eliminacja – dwie klasy chemicznych reakcji elementarnych odgrywających duże znaczenie w opisie przebiegów procesów metaloorganicznych.
Relacje pomiędzy tymi dwoma reakcjami zostały zobrazowane na poniższym rysunku:
Mechanizm procesu.
W procesie addycji oksydatywnej kompleks metalu, na relatywnie niskim stopniu utlenienia, posiadający wolne miejsca wiązania ligandów, jest utleniany poprzez insercję wiązania kowalencyjnego. W wyniku reakcji dochodzi do wzrostu o dwa stopnia utlenienia metalu oraz liczby elektronów tworzących wiązania metal-ligandy w kompleksie. Pomimo że w procesie możliwa jest insercja bardzo wielu pierwiastków, to najczęściej obserwowana jest ona w przypadku wiązań H-H i wiązań pomiędzy węglem(sp3) i fluorowcem. Atomy węgla o hybrydyzacji sp2 także mogą ulegać addycji oksydatywnej, w wyniku której zachodzi izomeryzacja wiązania podwójnego.
Reduktywna eliminacja stanowi odwrócenie procesu addycji oksydatywnej. Reakcja ta jest uprzywilejowana, gdy nowo uformowane wiązanie X-Y jest mocne. Do zajścia procesu wymagane jest, aby dwie reagujące grupy były położone blisko siebie w sferze koordynacyjnej metalu.
Przykładem addycji oksydatywnej jest reakcja "trans" kompleksu Vaski IrCl(CO)[P(C6H5)3]2 (rysunek na górze) z cząsteczką wodoru. W wyniku reakcji zachodzi zmiana stopnia utlenienia irydu z (I) na (III).Początkowo kompleks posiada 16 elektronów w wiązaniach metal-ligandy i liczbę koordynacyjną wynoszącą 4. Po addycji cząsteczki wodoru posiada on 18 elektronów, a liczba koordynacyjna wzrasta do 6. Opisywana reakcja jest odwracalna, w przypadku odwrotnego procesu stosuje się termin reduktywna eliminacja.
Addycja oksydatywna pojawia się w mechanizmach bardzo wielu reakcji, w których uczestniczą związki metaloorganiczne. Przykładami mogą być reakcja Hecka oraz reakcja Suzuki.

</doc>
<doc id="1761438" url="https://pl.wikipedia.org/wiki?curid=1761438" title="Droga wojewódzka nr 773">
Droga wojewódzka nr 773

Droga wojewódzka nr 773 (DW773) - droga wojewódzka klasy G o długości 34,7 km łącząca Sieniczno z Wesołą.

</doc>
<doc id="1761439" url="https://pl.wikipedia.org/wiki?curid=1761439" title="Droga wojewódzka nr 775">
Droga wojewódzka nr 775

Droga wojewódzka nr 775 (DW775) – droga wojewódzka o długości 29,4 km łącząca Słomniki z Ispiną 

</doc>
<doc id="1761441" url="https://pl.wikipedia.org/wiki?curid=1761441" title="Cross-country (kolarstwo górskie)">
Cross-country (kolarstwo górskie)

Cross-country (XC lub CC) – jedna z konkurencji kolarstwa górskiego polegająca na ściganiu się zawodników na specjalnie przygotowanej trasie, którą pokonują kilka razy.
Konkurencja cross-country jest w programie mistrzostw świata od początku ich istnienia. W dyscyplinie tej rozgrywane są także mistrzostwa krajowe oraz kontynentalne. XC pojawiło się na Igrzyskach Olimpijskich w 1996 roku w Atlancie. Puchar świata rozgrywany jest od 1991 roku. W Polsce najbardziej znane zawody cross-country dla profesjonalistów to Grand Prix MTB organizowane przez Lang Team. Popularnością wśród amatorów cieszą się zawody takie jak: Family Cup, Thule Cup, Decathlon Bike Cup.
Zasady.
Wyścigi mogą być rozgrywane we wszystkich kategoriach wiekowych dla kobiet i mężczyzn, organizowane są dla profesjonalistów i amatorów. Na trasie znajdują się dwie strefy bufetowe i boksy serwisowe. Zawodnicy mogą z nich pobierać napoje oraz jedzenie. Pomoc techniczna może być udzielana wyłącznie w strefach bufetu/boksach pomocy technicznej. Pomoc techniczna podczas wyścigu składa się z naprawy lub wymiany dowolnej części roweru innej niż rama. Wymiana roweru jest zabroniona, a zawodnik musi przekroczyć linię mety z tą samą tabliczką z numerem, którą miał na starcie. Trasa, na której rywalizują zawodnicy jest trudna i bardzo zróżnicowana. Znajdują się na niej podjazdy o różnym podłożu, nachyleniu i długości. Wymagają one od zawodników ogromnej siły i wytrzymałości. Suma przewyższeń na okrążeniu wynosi zwykle 150-300 m. Na trasie ulokowane są także zjazdy i single-tracki naszpikowane różnymi przeszkodami (kamienie, korzenie, błoto), które wymagają od startujących znakomitych zdolności panowania nad rowerem i swoim ciałem. Trasa zawodów ma od 3 do 8 km, zawodnicy pokonują ją taką liczbę razy (dla elity mężczyzn zazwyczaj 5-10 razy), aby czasy wyścigu mieścił się w regulaminie.
Sprzęt.
Rower górski do XC powinien być lekki i sztywny, aby podjazdy można było pokonywać jak najszybciej (rowery najwyższej klasy osiągają wagę ok. 6,5–9,0 kg). Sprzęt musi być także bardzo wytrzymały i zwrotny, tak aby płynnie pokonywać zjazdy i techniczne odcinki trasy. Koła rowerów mają średnice 26 cali, 27,5 cali lub 29 cali i wyposażone są w opony adekwatne do warunków atmosferycznych. Hamulce to popularne hamulce tarczowe, można również spotkać coraz rzadziej v-brake'i. Ramy zbudowane są z aluminium lub karbonu, zawodnicy używają ram sztywnych oraz amortyzowanych (ich skok wynosi zazwyczaj 80–100 mm). Sprzęt do wyścigów XC posiada przedni amortyzator o skoku 80–120 mm. Napęd składa się z jedno-, dwu- lub trzytarczowej korby o ilości zębów w różnych kombinacjach (np. 42–28, 44–32–22), w zależności od profilu trasy, oraz kasety 8–12-rzędowej o koronkach w różnych sekwencjach zębów. W rowerach tych zazwyczaj stosowane są proste kierownice, dawniej często były przykręcane do niej rogi. Siodełka są długie i wąskie, aby ułatwiać przechylanie się do przodu na podjazdach oraz wychylanie się do tyłu za siodełko na zjazdach. W rowerze do cross-country znajdziemy także pedały zatrzaskowe (np. SPD). Sprzęt pozbawiony jest zbędnych akcesoriów takich jak: błotniki, oświetlenie.

</doc>
<doc id="1761444" url="https://pl.wikipedia.org/wiki?curid=1761444" title="Port lotniczy Jacmel">
Port lotniczy Jacmel

Port lotniczy Jacmel (ang. Jacmel Airport) (IATA: CYA, ICAO: MTCA) – szósty co do wielkości port lotniczy Haiti położony w mieście Jacmel.

</doc>
<doc id="1761448" url="https://pl.wikipedia.org/wiki?curid=1761448" title="Czeper">
Czeper

Czeper (zm. po 1310) – chan z rodu Ugedeja, panujący w latach 1303 - 1306.
Był najstarszym synem Kajdu (zm. ok. 1301). Według Raszida ad-Dina wyglądał jak Rusin albo Czerkies, nie był zatem czystej krwi Mongołem. Kajdu wyznaczył swoim następcą syna Urusa, jednak chan Czagataidów, Duwa (ok. 1282 - 1307), uznał, że Czeper będzie dla niego wygodniejszym władcą ułusu Ugedeja (1229 - 1241) i doprowadził do jego wyboru, który dokonał się wiosną 1303 roku w mieście Imil (w pobliżu dzisiejszego Tachengu w Xinjiangu). W sierpniu 1303 roku za namową Duwy Czeper uznał nominalną zwierzchność Wielkiego Chana Temüra Öldżejtü (1294 - 1307), kończąc tym samym wojnę prowadzoną przez swojego ojca, którego większość zdobyczy terytorialnych na wschodzie musiał oddać. Następnie wysłannicy Temüra Öldżejtü, Duwy i Czepera podpisali we wrześniu 1304 roku wspólne porozumienie z ilchanem Oldżajtu (1304 - 1316), tym samym przywracając nominalną jedność imperium mongolskiego. Jednak już w roku 1305 Duwa w porozumieniu z Wielkim Chanem zaatakował Czepera. Został on pokonany w roku 1306 i jego młodszy brat, Jangiczar, został marionetkowym chanem rządzącym okrojonym ułusem Ugedeja pod protektoratem Duwy. Duwa zmarł w następnym roku i jego następcą został jego syn, Könczek (1307-1308). Ten zmarł w roku 1308 i kolejnym chanem został Taliku (1308-1309), pochodzący z innej linii niż Duwa, który podjął wrogie działania przeciwko jego synom. To wkrótce doprowadziło do rebelii, i Taliku został pokonany przez syna Duwy, Kebeka (ok. 1320 - 1327). Czeper wykorzystał zamieszanie związane z sukcesją po Duwie do podjęcia próby odzyskania dawnej pozycji i w roku 1309 wraz z braćmi wszczął bunt. Został jednak pokonany przez Kebeka i ostatecznie uciekł do Chin, gdzie w roku 1310 poddał się Wielkiemu Chanowi Külügowi (1308-1311). Kurułtaj, który Kebek zwołał w lecie roku 1309 potwierdził niemal całkowitą dezintegrację ułusu Ugedeja. Jego ziemie na południe i zachód od gór Ałtaj przejął Wielki Chan, natomiast większość pozostałego terytorium ułusu zagarnęli Czagataidzi.

</doc>
<doc id="1761449" url="https://pl.wikipedia.org/wiki?curid=1761449" title="DJ Shah">
DJ Shah



</doc>
<doc id="1761450" url="https://pl.wikipedia.org/wiki?curid=1761450" title="Zhanghua">
Zhanghua

Zhanghua () – miasto w zachodnim Tajwanie, siedziba powiatu Zhanghua. W 2010 roku liczyło 236 503 mieszkańców.

</doc>
<doc id="1761451" url="https://pl.wikipedia.org/wiki?curid=1761451" title="Liga Mistrzów w piłce siatkowej (2005/2006)">
Liga Mistrzów w piłce siatkowej (2005/2006)

Liga Mistrzów siatkarzy w sezonie 2005/2006 (oficjalna nazwa "Indesit European Champions League 2005/2006") – 6. kolejna edycja międzynarodowych rozgrywek, organizowana przez Europejską Konfederację Piłki Siatkowej (CEV) – w ramach europejskich pucharów – dla 20 męskich klubowych zespołów siatkarskich "starego kontynentu".
Rozgrywki.
Faza grupowa.
Grupa A.
 Tabela
 Wyniki 
Grupa B.
 Tabela
 Wyniki 
Grupa C.
 Tabela
 Wyniki 
Grupa D.
 Tabela
 Wyniki 

</doc>
<doc id="1761456" url="https://pl.wikipedia.org/wiki?curid=1761456" title="Yonghe">
Yonghe

Yonghe () – dzielnica () miasta wydzielonego Nowe Tajpej na Tajwanie. Znajduje się w zachodniej części miasta.
23 czerwca 2009 komitet przy Ministrze Spraw Wewnętrznych Republiki Chińskiej zarekomendował przekształcenie dotychczasowego powiatu Tajpej () w miasto wydzielone; wszystkie miasta (), jak Yonghe, i gminy wchodzące w skład powiatu zostały przekształcone w dzielnice (). Ustawa weszła w życie 25 grudnia 2010 roku.
Populacja dzielnicy Yonghe w 2016 roku liczyła 223 999 mieszkańców – 117 534 kobiety i 106 465 mężczyzn. Liczba gospodarstw domowych wynosiła 90 779, co oznacza, że w jednym gospodarstwie zamieszkiwało średnio 2,47 osób.

</doc>
<doc id="1761465" url="https://pl.wikipedia.org/wiki?curid=1761465" title="Ewald Hecker (psychiatra)">
Ewald Hecker (psychiatra)

Ewald Hecker (ur. 20 października 1843 w Halle, zm. 12 stycznia 1909 w Wiesbaden) – niemiecki lekarz psychiatra.
Życiorys.
Syn Eduarda Heckera, mistrza budowlanego, i Karoline z domu Hecker. Ukończył Friedrich-Kollegium w Królewcu, po czym zaczął studiować architekturę, zgodnie z życzeniem ojca. Równolegle uczęszczał jednak na wykłady z medycyny i ostatecznie ojciec pozwolił mu poświęcić się studiom zgodnym z jego zainteresowaniami. Tytuł doktora medycyny otrzymał w 1866 roku, po przedstawieniu dysertacji "Nonnulla de tuberculosis pulmonum et aetiologia et therapia", napisanej pod kierunkiem Leydena. Rozpoczął wtedy pracę jako trzeci asystent w zakładzie dla chorych psychicznie Allenberg koło Wehlau. Drugim asystentem w Allenbergu był wtedy Karl Ludwig Kahlbaum. Od tego czasu obaj lekarze przyjaźnili się i współpracowali naukowo.
Od 1891 prowadził własny szpital psychiatryczny w Wiesbaden.
Z żoną Henriette Hecker, z domu Leonhardt, miał troje dzieci, dwóch synów i córkę. Ich synem był rzeźbiarz, komik, reżyser filmowy Waldemar Hecker (1873-1958).
Ewald Hecker zmarł w 1909, po przebyciu kilku udarów mózgu.
Dorobek naukowy.
W 1871 rozwinął koncept hebefrenii, wprowadzony do psychiatrii przez Kahlbauma.

</doc>
<doc id="1761466" url="https://pl.wikipedia.org/wiki?curid=1761466" title="Bonner Durchmusterung">
Bonner Durchmusterung

Bonner Durchmusterung – atlas nieba i katalog gwiazd. Pozycje gwiazd odnoszą się do 1855 roku.
Pierwszą część katalogu opracowano w obserwatorium w Bonn pod kierownictwem niemieckiego astronoma – Friedricha Argelandera. Obserwacje nieba wykonano w latach 1852–1859, zaś katalog ukazał się w trzech tomach wydanych w latach 1859, 1861 i 1862. Katalog Argelandera zawierał pozycje 324 198 gwiazd nieba północnego do 9,5m. Zakres współrzędnych deklinacyjnych katalogu zawierał się w δ= −2° do δ= +90°. Druga część Katalogu została opracowana po śmierci Argelandera przez jego współpracownika – Eduarda Schönfelda, na podstawie obserwacji przeprowadzonych w latach 1876–1881. Zawierała pozycje 133 659 gwiazd nieba południowego w pasie δ= −2° do δ= −23° i została opublikowana w 1886 roku.
W 1903 roku Karl Friedrich Küstner opublikował drugie, poprawione i uzupełnione wydanie katalogu Argelandera.
Katalog oznacza się symbolem BD (stosowane są też SD i DM). Oznaczenia liczbowe gwiazd uszeregowano w pasach deklinacyjnych co 1°.
Kontynuacją katalogu BD jest katalog "Cordoba Durchmusterung" (CoD), w którym zawarto gwiazdy z pozostałej części nieba, czyli w zakresie deklinacji δ= −23° do δ= −90°.

</doc>
<doc id="1761468" url="https://pl.wikipedia.org/wiki?curid=1761468" title="Paweł Doczew">
Paweł Doczew

Paweł Doczew (bułg. Павел Дочев, ur. 28 września 1965 w Sofii) – bułgarski piłkarz z niemieckim obywatelstwem, występujący na pozycji środkowego obrońcy oraz trener piłkarski.
Kariera piłkarska.
Jest wychowankiem Łokomotiwu Sofia. W wieku dwudziestu trzech lat przeniósł się do CSKA Sofia, w którego barwach łącznie grał przez cztery sezony. Był w kadrze CSKA, kiedy to klub prowadzony przez Dimityra Penewa dotarł do półfinału Pucharu UEFA w sezonie 1988–1989. Ponadto z zespołem ze stolicy kraju zdobył trzy tytuły mistrza i trzy Puchary Bułgarii.
W 1992 roku wyjechał do niemieckiej Bundesligi, jako pierwszy bułgarski piłkarz w historii. Grał tam już do końca piłkarskiej kariery. Początkowo siedział na ławce rezerwowych w występującym w Bundeslidze Hamburger SV dokąd przeniósł się razem z Jordanem Leczkowem, ale później grał w pierwszych składach zespołów trzecioligowych: Holstein Kiel i najdłużej, bo aż osiem lat w TuS Paderborn-Neuhaus (od 1998 pod nazwą SC Paderborn 07). Z tym ostatnim w sezonie 1998–1999 spadł do czwartej ligi. Piłkarską karierę zakończył w wieku trzydziestu siedmiu lat.
W reprezentacji Bułgarii rozegrał dwadzieścia cztery mecze. Był podstawowym graczem drużyny walczącej – bezskutecznie – o udział w Mundialu 1990 i Euro 1992. Ostatnie spotkanie w kadrze rozegrał w 1993 roku, kiedy po prawie dwu latach przerwy ponownie otrzymał powołanie. W prowadzonej przez Dimityra Penewa drużynie wystąpił przez 73 minuty meczu z Austrią (1:3) w eliminacjach do Mundialu 1994.
Kariera szkoleniowa.
Pracę szkoleniową rozpoczął w trzecioligowym klubie niemieckim SC Paderborn 07. Już w sezonie 2004–2005 awansował z nim do 2. Bundesligi, a także do 1/8 finału Pucharu Niemiec. W przeprowadzonej w 2007 roku ankiecie został wybrany na trenera stulecia Paderbornu. W tym samym roku uzyskał niemieckie obywatelstwo.
W latach 2005–2008 prowadził grający w Regionallidze FC Rot-Weiß Erfurt, z podobnym powodzeniem: na koniec rozgrywek 2007–2008 zespół wywalczył awans do trzeciej ligi.
W sierpniu 2009 w bułgarskich mediach pojawiła się informacja, że Doczew zostanie selekcjonerem reprezentacji Bułgarii U-21. Dwa miesiące później Krasimir Bałykow wymienił jego nazwisko w kontekście trenera dorosłej kadry.
Ostatecznie nie związał się z żadną bułgarską reprezentacją; jednak powrócił do ojczyzny i w maju 2010 roku – przed ostatnią kolejką sezonu 2009–2010 – objął stanowisko trenera CSKA Sofia. Przygoda z wicemistrzem kraju trwała jednak tylko trzy miesiące – Doczew został zwolniony już po trzeciej kolejce nowego sezonu po tym, jak jego drużyna w trzech ligowych spotkaniach zdobyła tylko jeden punkt (0:1 z Lewskim Sofia, 1:2 z Czernomorcem Burgas i 2:2 z Widimą-Rakowski Sewliewo).
Niedługo potem znalazł zatrudnienie w niemieckim trzecioligowcu SV Sandhausen, jednak i tam pracował jedynie kilka miesięcy. Już w lutym 2011 roku został zastąpiony przez Gerda Daisa.
24 stycznia 2012 został szkoleniowcem trzecioligowego Preußen Münster. W sezonie 2012/2013 klub zajął czwarte miejsce w tabeli ze stratą jednego punktu do miejsca dającego możliwość gry w barażu o awans do 2. Bundesligi. Po ośmiu kolejkach następnych rozgrywek Preußen zajmował dopiero 17. lokatę w tabeli, a Doczew został zwolniony.
Na kolejną szansę bułgarski trener czekał do lata 2015 roku. Doczew został wówczas trenerem zdegradowanego właśnie do 3. ligi Erzgebirge Aue. Sezon 2015/16 zespół Doczewa zakończył na drugim miejscu w tabeli i powrócił do 2. Bundesligi. Ponadto zespół z Aue zdobył Puchar Saksonii.

</doc>
<doc id="1761479" url="https://pl.wikipedia.org/wiki?curid=1761479" title="Katedra Wniebowzięcia Najświętszej Marii Panny w Puli">
Katedra Wniebowzięcia Najświętszej Marii Panny w Puli

Katedra Wniebowzięcia Najświętszej Marii Panny (chrw. "Katedrala Uznesenja Marijina u Puli") – konkatedra rzymskokatolickiej diecezji porecko-pulskiej w Puli, w Chorwacji. Wybudowana w XV wieku na miejscu dawnej świątyni Jowisza i późniejszej wczesnochrześcijańskiej bazyliki (pozostały resztki mozaik z V-VI wieku). W trzynawowych wnętrzach świątyni pozostały antyczne kolumny i rzymski sarkofag (III wiek) stanowiący dziś ołtarz główny.

</doc>
<doc id="1761481" url="https://pl.wikipedia.org/wiki?curid=1761481" title="Prosimiae">
Prosimiae



</doc>
<doc id="1761482" url="https://pl.wikipedia.org/wiki?curid=1761482" title="C/2006 P2 (SOHO)">
C/2006 P2 (SOHO)

C/2006 P2 (SOHO) – kometa jednopojawieniowa odkryta na zdjęciach SOHO przez Arkadiusza Kubczaka. Została odkryta 2 sierpnia 2006 roku. Należy do grupy komet Kreutza. Była to pierwsza kometa SOHO odkryta przez Polaka.

</doc>
<doc id="1761484" url="https://pl.wikipedia.org/wiki?curid=1761484" title="Dmitri Shostakovich">
Dmitri Shostakovich



</doc>
<doc id="1761485" url="https://pl.wikipedia.org/wiki?curid=1761485" title="Katalog gwiazd">
Katalog gwiazd



</doc>
<doc id="1761490" url="https://pl.wikipedia.org/wiki?curid=1761490" title="Towarzystwo Krzewienia Kultury Fizycznej">
Towarzystwo Krzewienia Kultury Fizycznej

Towarzystwo Krzewienia Kultury Fizycznej (TKKF) – stowarzyszenie propagujące kulturę fizyczną utworzone 3 maja 1957 roku w Warszawie.
Historia.
Decyzja o powołaniu TKKF zapadła 17 lutego 1956 r. w trakcie Krajowej Narady Aktywu Sportowego w Warszawie, gdzie dyskutowano m.in. konieczność powołania organizacji sportu masowego. Spośród dwu wniosków: reaktywacji Towarzystwa Gimnastycznego „Sokół” i powołania Towarzystwa Krzewienia Kultury Fizycznej, postanowiono przychylić się do drugiego. 3 maja 1957 r., Krajowa Konferencja Założycieli, która odbyła się w Warszawie, przyjęła uchwałę o powołaniu do życia Towarzystwa Krzewienia Kultury Fizycznej. Założycielami TKKF były stowarzyszenia sportowe: AZS, LZS, „START”. Konferencja zatwierdziła statut TKKF, jako stowarzyszenia zrzeszającego ogniska TKKF z terenu kraju, ustaliła zasady powoływania instancji wojewódzkich i tworzenia ognisk terenowych, wybrała tymczasowy Zarząd Główny TKKF.
Uchwała założycielska TKKF z 1957 r., podjęta została w brzmieniu następującym: (zobacz oryginalny dokument uchwały).
14–15 grudnia 1957 r., w Warszawie odbył się poprzedzony zjazdami wojewódzkimi, I Krajowy Zjazd Delegatów TKKF z udziałem 214 delegatów. Zjazd uchwalił, po ogłoszonych poprawkach statut TKKF, zatwierdził godło i barwy oraz odznakę TKKF, a także zasady działalności organizacyjne i programowo-szkoleniowe. Wybrano 60-osobowy Zarząd Główny i 5-osobową Główną Komisję Rewizyjną. Prezesem ZG TKKF został wybrany Feliks Kędziorek. W okresie I Zjazdu zarejestrowane były już 94 ogniska terenowe TKKF. Od tego czasu minęło w 2007 r. – pięćdziesiąt lat. XIV Krajowy Zjazd Delegatów TKKF, który odbył się w Warszawie w dniu 25 listopada 2006 r., podjął uchwałę o rozpoczęciu obchodów Jubileuszu 50-lecia TKKF. Wręczono pierwsze, ustanowione przez ZG TKKF Medale 50-lecia TKKF „Za zasługi”. Medale te otrzymali członkowie honorowi TKKF, b. członkowie władz TKKF, legitymujący się kilkudziesięcioletnim stażem działalności. Obchody 50-lecia TKKF zostały wykorzystane do zwiększenia aktywności członków stowarzyszenia oraz dla popularyzacji programów i sportowych ofert.
Towarzystwo Krzewienia Kultury Fizycznej z siedzibą w Warszawie tworzy zrzeszeniową strukturę funkcjonującą na terenie całej Rzeczypospolitej Polskiej. W województwach działają Wojewódzkie Związki TKKF w liczbie 15, a także Regionalne, Międzypowiatowe, Okręgowe, Powiatowe i Miejskie TKKF w liczbie ponad 50, jako samodzielne prawnie związki stowarzyszeń kultury fizycznej – będące członkami zwyczajnymi bezpośrednimi i pośrednimi TKKF.
Wojewódzkie, Regionalne, Międzypowiatowe, Okręgowe, Powiatowe i Miejskie Towarzystwa Krzewienia Kultury Fizycznej zrzeszają w sposób bezpośredni i pośredni Ogniska TKKF i Kluby Rekreacyjno-Sportowe TKKF, działające na obszarze całego kraju. Według danych statystycznych na 31 grudnia 2007 r., działało w Polsce 1089 Ognisk i Klubów R-S TKKF, w których zrzeszonych było 145 803 członków – osób fizycznych.
Ogniska i Kluby R-S TKKF w roku 2007 były organizatorami 21 214 imprez sportowo-rekreacyjnych, w których uczestniczyło 5 688 402 osób, a także prowadziły 5364 sekcji i Zespołów ćwiczebnych różnych specjalności, w których ćwiczyło 225 077 osób.
Obszarem działalności programowej Towarzystwa Krzewienia Kultury Fizycznej jest „sport dla wszystkich”. Towarzystwo dąży do spopularyzowania i urzeczywistnienia nowoczesnych idei oraz form sportu dla wszystkich wśród naszego społeczeństwa w tym osób niepełnosprawnych, do szerszego podejmowania działań indywidualnych i grupowych w tym zakresie w różnych środowiskach.
Program TKKF kierowany jest do zróżnicowanych grup wiekowych. Uwzględnia różnorodne potrzeby i zainteresowania indywidualne, możliwości ekonomiczne społeczności lokalnych, aktualną modę, krajowe, europejskie i światowe tendencje w rozwoju sportu dla wszystkich. Podstawowa działalność programowa realizowana jest w środowisku w formie:
Obiekty.
Centralny Ośrodek Sportowo-Szkoleniowy Towarzystwa Krzewienia Kultury Fizycznej – Sieraków
Nowoczesne obiekty sportowe: pełnowymiarowa hala sportowa z wykładziną „mondo” i zapleczem socjalnym, kryta pływalnia z dwiema nieckami (25×12,5 i 12,5×6) oraz zjeżdżalnią 58 m, bieżnia, skocznia w dal, do trójskoku i wzwyż w tartanie, boisko piłkarskie, korty tenisowe, boisko do piłki siatkowej, boisko wielofunkcyjne ze sztuczną trawą, boisko do koszykówki i kort tenisowy z nawierzchnią syntetyczną.

</doc>
<doc id="1761492" url="https://pl.wikipedia.org/wiki?curid=1761492" title="André Tassin">
André Tassin

André Tassin (ur. 23 lutego 1902 w Arras, zm. 12 lipca 1986) – francuski piłkarz grający na pozycji bramkarza.
Podczas kariery zawodniczej przypadającej na lata 1929–1936 Tassin bronił bramki takich drużyn, jak Racing Club, Amiens SC i Stade de Reims. W reprezentacji Francji rozegrał 5 meczów. Był w składzie reprezentacji podczas mistrzostw świata 1930, jednak przegrał rywalizację o miejsce w bramce z Alexem Thépotem.

</doc>
<doc id="1761495" url="https://pl.wikipedia.org/wiki?curid=1761495" title="TuS Paderborn-Neuhaus">
TuS Paderborn-Neuhaus



</doc>
<doc id="1761496" url="https://pl.wikipedia.org/wiki?curid=1761496" title="Latarnia morska w Talacre">
Latarnia morska w Talacre

Latarnia morska w Talacre – nieczynna latarnia morska położona na cyplu Point of Ayr, w Talacre, Flintshire, Walia. Jest to najdalej na północ położony punkt lądowej części Walii.
Została wybudowana w wyniku decyzji kupców portu w Chester, miesiąc po tym jak w 1775 roku dwa statki przewożące 200 osób i ładunki towaru warte tysiące funtów weszły na mieliznę. Latarnię zbudowano z cegieł za cenę 349 funtów. Pierwszy latarnik zarabiał 16 gwinei.
Początkowo za źródło światła służyły lampy oliwne, po pewnym czasie zastąpione świeczkami i mechanizmem luster. W 1816 zamontowano lampę olejową z palnikiem Arganda, który dziesięciokrotnie zwiększył moc światła.
W wyniku niszczącej działalności morza latarnia zawaliła się w 1818. Nowy budynek zaprojektował i zbudował w 1819 Robert Stevenson. Został on pomalowany w biało-czerwone pasy. Latarnię wygaszono w 1844 zastępując stawą świetlną a w 1883 - latarniowcem. 
Od tego czasu kilkakrotnie zmieniała właściciela. W 1988 była oferowana jako pięciopiętrowa nieruchomość za 15 tysięcy funtów.
Znajduje się na liście zabytków Walii z numerem 460(5).
W sierpniu 2009 właściciele latarni złożyli podanie o możliwość zamontowania dwumetrowej rzeźby ducha latarnika na zewnętrznym balkonie latarni.

</doc>
<doc id="1761498" url="https://pl.wikipedia.org/wiki?curid=1761498" title="Mistrzostwa Świata w Lekkoatletyce 2009 – bieg na 10 000 m mężczyzn">
Mistrzostwa Świata w Lekkoatletyce 2009 – bieg na 10 000 m mężczyzn

Bieg na 10 000 m mężczyzn to jedna z konkurencji rozegranych podczas XII mistrzostw świata w lekkoatletyce.
Wymagane minimum A do udziału w mistrzostwach świata wynosiło 27:47,00, natomiast minimum B - 28:12,00.
Konkurencja odbyła się na Stadionie Olimpijskim 17 sierpnia.
Na starcie zabrakło dwóch kenijskich długodystansowców – Sammy Kitwara i Gideon Ngatuny, którzy zajęli dwa pierwsze miejsca w mistrzostwach kraju na 10 000 metrów, będącymi wewnętrznymi eliminacjami do mistrzostw świata zostali wycofani ze składu reprezentacji ponieważ brali udział w komercyjnych biegach ulicznych, co było sprzeczne z warunkami postawionymi przez kenijską federację.
Rekordy.
W poniższej tabeli przedstawione są rekord świata, rekord mistrzostw świata, rekord Polski z dnia 17 sierpnia 2009 roku
Wyniki.
Godzina: 20:50 

</doc>
<doc id="1761500" url="https://pl.wikipedia.org/wiki?curid=1761500" title="Szawłowski">
Szawłowski

Szawłowski – polski herb szlachecki, odmiana herbu Nałęcz.
Opis herbu.
Opis zgodnie z klasycznymi regułami blazonowania:
W polu czerwonym chusta srebrna, ułożona w koło, związana u dołu, z opuszczonymi końcami, nad którą gwiazda złota.
Klejnot: Ramię zbrojne, srebrne, trzymające miecz.
Najwcześniejsze wzmianki.
Herb rodziny osiadłej w Inflantach. Wspomina go Adam Heymowski w "Herbarzu Inflant polskich".
Herbowni.
Szawłowski.

</doc>
<doc id="1761502" url="https://pl.wikipedia.org/wiki?curid=1761502" title="Jan Nowak (geolog)">
Jan Nowak (geolog)

Jan Nowak (ur. 15 października 1880 w Hołyniu, zm. 18 lutego 1940 w Krakowie) – polski geolog i paleontolog, specjalista w zakresie tektoniki.
Życiorys.
Był synem Wojciecha, dróżnika kolejowego. W latach 1893–1901 uczył się w gimnazjum w Stanisławowie i już w tym czasie utrzymywał się z udzielania korepetycji. Po zdaniu matury rozpoczął studia geologiczne na Wydziale Przyrodniczym Uniwersytetu Lwowskiego, które ukończył w 1907 uzyskując tytuł doktora. Od 1906 roku pracował w Bibliotece Uniwersyteckiej we Lwowie, początkowo jako wolontariusz. Pierwsze jego prace rozpoczęte około 1907 dotyczyły paleontologii i stratygrafii górnej kredy Podola i Roztocza Lwowsko-Rawskiego. W 1908 rozpoczął wydawanie monografii głowonogów górnokredowych w Polsce. Monografia ta "Badania w zakresie głowonogów z górnej kredy w Polsce" ukazywała się do 1913.
Podczas podróży naukowej na zachód Europy prowadził badania tektoniczne w Alpach Wschodnich, m.in. Alp Wapiennych w Salzburgu i Salzkammergucie (1911).
Następnie odbył podróż badawczą na wschód Syberii, do Kraju Nadmorskiego. Naukowym wynikiem tej wyprawy była rozprawa o mioceńskich roślinach z Sichote Alin oraz druga o budowie geologicznej tych gór. Były one opublikowane w 1912, w wydawnictwach Polskiej Akademii Umiejętności. Po powrocie uzyskał habilitację w 1913 z geologii i paleontologii.
Z kolei podjął studia tektoniki Karpat Wschodnich podsumowane pracą o jednostkach tektonicznych Karpat Wschodnich, wydaną w 1914.
W czasie I wojny światowej w sierpniu 1914 roku został zmobilizowany do armii austriackiej. Został ranny w bitwie po Gorlicami, po rekonwalescencji do końca wojny pełnił funkcję specjalisty w komendzie naftowej w Nadwórnej, a następnie komendanta naftowego w Krośnie. W 1916 zawarł związek małżeński z Marią Leopoldyną Koczarską, absolwentką Wydziału Filozoficznego Uniwersytetu Lwowskiego. 
W latach 1919–1921 pracował w Państwowym Instytucie Geologicznym i Państwowym Urzędzie Naftowym. W 1922 został zatrudniony w Katedrze Paleontologii Uniwersytetu Jagiellońskiego na stanowisku kierownika Zakładu Paleontologicznego. W 1923 objął tę Katedrę, a w 1928 objął Katedrę Geologii. Oprócz wykładów z paleontologii, geologii tektonicznej oraz geologii naftowej, brał również udział w "Wykładach Powszechnych" Uniwersytetu Jagiellońskiego. Przez wiele lat był ich kierownikiem.
W 1927 opublikował największe swoje dzieło: "Zarys tektoniki Polski". W 1929 wydał w języku niemieckim "Die Geologie der polnischen Ölfelder" ("Geologia polskich pól naftowych").
W 1938 odznaczony Krzyżem Komandorskim Orderu Odrodzenia Polski.
Był członkiem wielu towarzystw naukowych, przede wszystkim Polskiego Towarzystwa Geologicznego, którego był jednym z założycieli, a w latach 1926–1939 prezesem. W 1929 roku na korespondenta,
a w 1931 roku na członka czynnego Polskiej Akademii Umiejętności. Był też członkiem zagranicznym Czeskiej Akademii Nauk i Akademii Nauk w Kordobie.
W 1935 roku odebrał doktorat honoris causa politechniki we Wrocławiu. 6 listopada 1939 został aresztowany w ramach Sonderaktion Krakau wraz z innymi krakowskimi profesorami i wywieziony do Wrocławia, a potem do obozu koncentracyjnego w Sachsenhausen. Zwolniony z tego obozu w stanie skrajnego wyczerpania 8 lutego 1940, zmarł w Krakowie dziesięć dni później. Został pochowany na cmentarzu Rakowickim

</doc>
<doc id="1761503" url="https://pl.wikipedia.org/wiki?curid=1761503" title="Rovana Plumb">
Rovana Plumb

Rovana Plumb (ur. 22 czerwca 1960 w Bukareszcie) – rumuńska polityk i ekonomistka, posłanka do Parlamentu Europejskiego, minister w rządach Victora Ponty, Sorina Grindeanu, Mihaia Tudosego i Vioriki Dăncili.
Życiorys.
W 1984 ukończyła studia w Instytucie Politechnicznym w Bukareszcie. Kształciła się następnie na Akademii Ekonomicznej, a także na uczelniach zagranicznych, m.in. w Brukseli i Dublinie. W 2004 uzyskała stopień doktora nauk ekonomicznych i zarządzania. Od 1984 pracowała jako inżynier, w latach 1992–1994 była dyrektorem handlowym w spółce akcyjnej, następnie do 2000 prezesem zarządu przedsiębiorstwa kosmetycznego.
Od 2001 do 2004 pełniła funkcję sekretarza stanu i przewodniczącej Krajowego Urzędu Ochrony Konsumenta. W 2004 została wybrana w skład Izby Deputowanych, dołączyła też do Partii Socjaldemokratycznej. Rok później powołana na stanowisko wiceprzewodniczącej tego ugrupowania.
W maju 2007 objęła mandat eurodeputowanej w ramach delegacji krajowej, utrzymała go w wyborach w tym samym roku. W wyborach w 2009 skutecznie ubiegała się o reelekcję. W VII kadencji przystąpiła do grupy Postępowego Sojuszu Socjalistów i Demokratów, została też członkinią Komisji Zatrudnienia i Spraw Socjalnych.
Z PE odeszła w 2012 w związku z objęciem (7 maja 2012) urzędu ministra środowiska w rządzie Victora Ponty. Również w 2012 ponownie wybrana w skład Izby Deputowanych. 5 marca 2014 w trzecim gabinecie tego premiera została ministrem pracy, rodziny, ochrony socjalnej i osób starszych, utrzymała je również w czwartym rządzie Victora Ponty powołanym 17 grudnia 2014. W listopadzie 2015 zakończyła urzędowanie na stanowisku ministra. W 2016 utrzymała mandat posłanki na kolejną kadencję. W lutym 2017 objęła stanowisko ministra delegowanego ds. funduszy europejskich w rządzie Sorina Grindeanu. Pozostała na nim również w powołanym w czerwcu tegoż roku rządzie Mihaia Tudosego. Odeszła z gabinetu w październiku 2017. W styczniu 2018 została ministrem ds. funduszy europejskich w gabinecie Vioriki Dăncili. Zakończyła urzędowanie w kwietniu 2019 w związku ze startem w wyborach europejskich w maju tegoż roku, w których uzyskała mandat eurodeputowanej IX kadencji. W tym samym roku była także rumuńskim kandydatem na członka nowej Komisji Europejskiej; kandydatura ta została jednak zablokowana przez Komisję Prawną PE zarzucającą jej istnienie konfliktu interesów.

</doc>
<doc id="1761505" url="https://pl.wikipedia.org/wiki?curid=1761505" title="Antoni Prusiński">
Antoni Prusiński

Antoni Prusiński (ur. 25 czerwca 1925 w Częstochowie, zm. 22 września 2017 w Łodzi) – polski neurolog.
Życiorys.
Pod kierunkiem E. Hermana uzyskał I i II stopień specjalizacji z neurologii, a w roku 1960 uzyskał stopień doktora nauk medycznych. W 1963 roku został kierownikiem Katedry i Kliniki Neurologii Akademii Medycznej w Łodzi, którą prowadził przez 32 lata. W 1974 został profesorem nadzwyczajnym, a w 1984 profesorem zwyczajnym. Opublikował około 125 prac badawczych, 45 pozycji książkowych. Był członkiem Zarządu Międzynarodowego Towarzystwa Bólów Głowy. Uczestniczył w pracach nad międzynarodową klasyfikacją bólów głowy w 1987–1988. Napisał monografie: "Bóle głowy" (1973), "Migrena" (1980), "Zawroty głowy" (1973), "Klasterowy ból głowy" (1992). Stworzył sekcję "Migreny i Pokrewnych Bólów Głowy" przy Polskim Towarzystwie Neurologicznym oraz Polskie Towarzystwo Bólów Głowy. W 1997 roku otrzymał tytuł doktora honoris causa Akademii Medycznej w Łodzi. Pochowany na łódzkim Cmentarzu Komunalnym Doły (kw. XII-20-4).

</doc>
<doc id="1761507" url="https://pl.wikipedia.org/wiki?curid=1761507" title="Abel Kirui">
Abel Kirui

Abel Kirui (ur. 4 czerwca 1982) – kenijski lekkoatleta, maratończyk.
Pierwszy raz w ogólnoświatowej imprezie lekkoatletycznej wziął udział podczas mistrzostw świata w Berlinie w 2009, gdzie z czasem 2:06:54 triumfował w biegu maratońskim. Tytuł mistrza świata w maratonie obronił w Daegu (2011). Srebrny medalista igrzysk olimpijskich w Londynie (2012).
Z powodu kontuzji nie wziął udziału w mistrzostwach świata w Moskwie (2013).

</doc>
<doc id="1761508" url="https://pl.wikipedia.org/wiki?curid=1761508" title="Jonathan Adam">
Jonathan Adam

Jonathan Adam (ur. 4 września 1984 w Kirkcaldy) – brytyjski kierowca wyścigowy, w sezonie 2009 kierowca zespołu Motorbase Performance w Brytyjskich Mistrzostwach Samochodów Turystycznych (BTCC). Mistrz serii SEAT Cupra Championship w latach 2007 oraz 2008.
Początki kariery.
W latach 1994-2002 Jonathan Adam uczestniczył w szkockich i brytyjskich mistrzostwach kartingowych. W 1999 oraz 2000 roku zwyciężył w serii Scottish Junior TKM, a w kolejnym sezonie w Scottish Rotax Max Open. W ostatnim roku startów w kartingu został sklasyfikowany na piątej pozycji w mistrzostwach British Kart Championship. W 2003 roku startował w szkockiej Formule Ford Zetec, gdzie zwyciężył w dwóch wyścigach, a w klasyfikacji generalnej zajął trzecie miejsce. W tym samym roku wziął ponadto udział w trzech wyścigach Brytyjskiej Formuły Renault, gdzie był kierowcą zespołu Dave Forster Racing.
Renault Clio Cup.
W 2004 roku rozpoczął starty w brytyjskiej edycji Renault Clio Cup, jednej z serii towarzyszących Brytyjskich Mistrzostw Samochodów Turystycznych. W swym debiutanckim wyścigu do mety dojechał na drugiej pozycji, a w kolejnej rundzie (na torze Brands Hatch) zdobył pole position oraz odniósł pierwsze zwycięstwo, utrzymując się na prowadzeniu od startu do mety. Podczas czwartej rundy na Oulton Park zwyciężył w obydwu wyścigach, a w dalszej części sezonu wygrywał jeszcze trzykrotnie. Do ostatniej rundy był jednym z trzech kierowców mających szansę na tytuł mistrzowski, lecz ostatecznie przegrał walkę z obydwoma konkurentami i zajął trzecie miejsce w klasyfikacji generalnej sezonu.
Po zakończeniu sezonu wziął udział w sesji testowej czołowego zespołu BTCC, VX Racing na torze Donington Park, gdzie udostępniono mu zwycięski samochód z sezonu 2004, Vauxhalla Astrę Coupé.
W listopadzie wystartował w zimowej edycji Renault Clio Cup w zastępstwie za Andy'ego Neate'a, który doznał złamania ręki kilka tygodni wcześniej. Zwyciężył w dwóch z czterech wyścigów, zdobywając tytuł mistrzowski oraz wartą około 10 000 £ nagrodę w postaci darmowej rejestracji do sezonu 2005.
W kolejnym roku, który był jego ostatnim w Renault Clio Cup, Jonathan Adam siedemnaście z dwudziestu wyścigów ukończył na podium (w tym jedenaście na najwyższym jego stopniu). W przedostatniej rundzie sezonu na torze Silverstone miał w swoim dorobku liczbę punktów gwarantującą zdobycie tytułu mistrzowskiego, a po ostatnim wyścigu jego przewaga nad najbliższym rywalem, Edem Peadem wynosiła ponad 100 punktów.
SEAT Cupra Championship.
W 2006 roku rozpoczął uczestnictwo w serii SEAT Cupra Championship wraz z zespołem Total Control Racing, z którym był związany od początku startów w Clio Cup. W debiutanckim sezonie odniósł dwa zwycięstwa (na torach Oulton Park oraz Knockhill), a osiem innych wyścigów ukończył na podium. W klasyfikacji generalnej został pokonany przez Mata Jacksona oraz Alana Blencowe'a. Nagrodą za trzecie miejsce w mistrzostwach było 30 000 £ oraz możliwość przetestowania SEATa Leóna używanego przez zespół SEAT Sport UK w serii BTCC.
Kolejny sezon został przez niego zdominowany - w dwudziestu wyścigach siedemnastokrotnie zdobywał podium (w tym dziewięć pierwszych miejsc), a zwycięstwo w mistrzostwach zapewnił sobie w przedostatniej rundzie na Knockhill Circuit. Ostatecznie sezon 2007 zakończył z przewagą 98 punktów nad drugim w klasyfikacji Fulvio Mussim. Za zwycięstwo otrzymał 100 000 £, a także po raz kolejny wziął udział w teście SEATa Leóna w specyfikacji BTCC.
Początek trzeciego sezonu startów w SEAT Cupra Championship nie był tak udany jak w poprzednim roku - pierwsze zwycięstwo zdobył podczas czwartej rundy na torze Thruxton (wygrał obydwa wyścigi dnia), zajmując wówczas czwarte miejsce w klasyfikacji mistrzostw. Dzięki dobrym wynikom w późniejszych eliminacjach, na dwie rundy przed końcem sezonu zmniejszył stratę do lidera, Roberta Lawsona do pięciu punktów. Przed finałową rundą wysunął się na prowadzenie za sprawą odebrania Lawsonowi 25 punktów w wyniku kary nałożonej na niego za naruszenie regulaminu technicznego podczas przedostatniej rundy mistrzostw. Ostatnie dwa wyścigi sezonu Adam ukończył na podium, jednakże drugi tytuł mistrza SCC został mu przyznany jedynie prowizorycznie z powodu apelacji złożonej przez Roberta Lawsona. Zwycięstwo w mistrzostwach zostało oficjalnie potwierdzone trzy tygodnie później, kiedy Lawson wycofał apelację. Nagrodą za zdobycie tytułu mistrzowskiego miał być występ w jednej z rund BTCC w kolejnym roku w fabrycznym zespole SEATa, jednak nie doszło do tego z powodu wycofania się hiszpańskiego producenta ze sportu motorowego w Wielkiej Brytanii wraz z końcem sezonu 2008. Decyzja ta oznaczała również zakończenie serii SEAT Cupra Championship, w związku z czym Jonathan Adam został jej ostatnim mistrzem i jedynym kierowcą, który zdobył ten tytuł dwukrotnie. Jest również rekordzistą pod względem wygranych wyścigów w SCC - odniósł 20 zwycięstw.
BTCC.
Pod koniec października 2008, wraz z byłym mistrzem BTCC, Timem Harveyem wziął udział w sesji testowej zespołu Motorbase Performance, gdzie za kierownicą BMW 320si pokonał 85 okrążeń toru Brands Hatch. Planowo miał uczestniczyć tylko w jednym dniu sesji, jednak pozytywny przebieg jazd testowych sprawił, iż zespół zaprosił go do udziału również w kolejnym dniu testów. 11 marca 2009, na trzy tygodnie przed rozpoczęciem sezonu, Jonathan Adam został oficjalnie potwierdzony jako kierowca Motorbase.
W pierwszej przedsezonowej sesji testowej został sklasyfikowany na drugiej pozycji, z dokładnie jedną dziesiątą sekundy straty do mistrza z poprzedniego roku, Fabrizio Giovanardiego. W swojej debiutanckiej sesji kwalifikacyjnej na Brands Hatch zajął szóste miejsce, lecz w inauguracyjnym wyścigu sezonu został zmuszony do wycofania się po przejechaniu jednego okrążenia. W jego samochodzie uszkodzone zostało przednie zawieszenie, gdy tuż po starcie uderzył w niego Gordon Shedden wytrącony z toru jazdy przez Stephena Jelleya. Podczas drugiego wyścigu awansował z dziewiętnastej na dziewiątą pozycję, co przełożyło się na start z drugiego miejsca do finałowego wyścigu dnia (według obowiązujących w BTCC przepisów, sześciu do dziesięciu zawodników startuje do trzeciego wyścigu dnia w odwróconej kolejności - dokładna liczba jest losowana przed jego rozpoczęciem). Na początku drugiego okrążenia, na dohamowaniu przed pierwszym zakrętem uderzył w tył samochodu lidera, Jasona Plato. W wyniku kontaktu Plato wpadł w poślizg, jednak zdołał go opanować i utrzymać drugą pozycję. Adam ukończył wyścig na pierwszej pozycji i został uhonorowany jako jego zwycięzca, lecz jeszcze tego samego dnia sędziowie ukarali go za wypchnięcie konkurenta. Do jego rezultatu doliczono cztery sekundy, co oznaczało spadek na drugie miejsce i stratę wygranej na rzecz Jasona Plato.

</doc>
<doc id="1761509" url="https://pl.wikipedia.org/wiki?curid=1761509" title="Listennn... the Album">
Listennn... the Album

Listennn... the Album – debiutancki album amerykańskiego didżeja oraz członka Terror Squad – DJ Khaleda. Album został wydany 6 czerwca 2006 r. Można na nim znaleźć takich wykonawców jak Fat Joe, Young Jeezy, Kanye West, Bun B, Trick Daddy, Rick Ross, Lil Wayne, Birdman i innych. Album sprzedał się w nakładzie ponad 200 000 kopii.

</doc>
<doc id="1761510" url="https://pl.wikipedia.org/wiki?curid=1761510" title="John Waters">
John Waters

John Samuel Waters Jr. (ur. 22 kwietnia 1946 w Baltimore) − amerykański reżyser, scenarzysta, producent i aktor filmowy, również teoretyk kina.
Zdobył sławę w latach 70. jako twórca filmów transgresyjnych. Wielu z zatrudnianych przez niego aktorów pojawiło się w więcej niż jednym z jego obrazów (np. Divine, Mink Stole czy Mary Vivian Pearce).
Życiorys.
Urodził się w Baltimore w Maryland, jako syn Patricii Ann (z domu Whitaker) i Johna Samuela Watersa.
Zasiadał w jury konkursu głównego na 48. MFF w Cannes (1995).

</doc>
<doc id="1761512" url="https://pl.wikipedia.org/wiki?curid=1761512" title="Tański (herb szlachecki)">
Tański (herb szlachecki)

Tański – polski herb szlachecki osiadłej na Ukrainie rodziny. Odmiana herbu Nałęcz.
Opis herbu.
Opisy z wykorzystaniem zasad blazonowania, zaproponowanych przez Alfreda Znamierowskiego:
"W polu czerwonym chusta srebrna, ułożona w koło, związana u dołu, z opuszczonymi końcami, nad którą gwiazda złota."
"Klejnot: Trzy pióra strusie przeszyte strzałą."
Geneza.
Herb rodziny osiadłej na Ukrainie, protoplastą rodu miał być Anton Tański, ataman białocerkiewski (1711) i kijowski (1712).
Herbowni.
Herb ten, jako herb własny, przysługiwał tylko jednemu rodowi herbownych:
Tański.

</doc>
<doc id="1761513" url="https://pl.wikipedia.org/wiki?curid=1761513" title="Słucki zbrojny czyn (film)">
Słucki zbrojny czyn (film)

Słucki zbrojny czyn (Nieznana Białoruś) (biał. Слуцкі збройны чын (Невядомая Беларусь), "Słucki zbrojny czyn (Niewiadomaja Biełaruś)") – film dokumentalno-publicystyczny o powstaniu słuckim 1920 roku. W filmie wykorzystano kadry z filmu artystycznego „Na czarnych lodach”.
Film, stworzony w ramach projektu „Nieznana Białoruś” dla nadawanej z Polski białoruskojęzycznej telewizji Biełsat TV opowiada o mało znanych stronach historii Białorusi lat dwudziestych XX wieku. Film poświęcony jest powstaniu słuckiemu, którego uczestnicy walczyli z Armią Czerwoną o niepodległość Białoruskiej Republiki Ludowej. Głównym celem filmu było zwalczanie mitu o tym, że Białoruś powstała 1 stycznia 1919 roku wraz z utworzeniem bolszewickiej Białoruskiej Socjalistycznej Republiki Radzieckiej, a wcześniej nie posiadała swej państwowości.

</doc>
<doc id="1761517" url="https://pl.wikipedia.org/wiki?curid=1761517" title="Łomianki (przystanek kolejowy)">
Łomianki (przystanek kolejowy)

Łomianki – zlikwidowany normalnotorowy przystanek osobowy w Łomiankach, w województwie mazowieckim, w Polsce.

</doc>
<doc id="1761519" url="https://pl.wikipedia.org/wiki?curid=1761519" title="Cristian Bușoi">
Cristian Bușoi

Cristian Silviu Bușoi (ur. 1 marca 1978 w Drobeta-Turnu Severin) – rumuński polityk i lekarz, były poseł, deputowany do Parlamentu Europejskiego VI, VII, VIII i IX kadencji.
Życiorys.
Ukończył w 2003 studia medyczne na Uniwersytecie Medycyny i Farmacji im. Carola Davili w Bukareszcie, a cztery lata później studia prawnicze na Uniwersytecie im. Titu Maiorescu. Pracował jako lekarz i wykładowca akademicki.
Od 1999 do 2002 stał na czele stowarzyszenia młodzieżowego w swoim rodzinnym mieście, następnie do 2005 kierował Liberalnymi Klubami Studenckimi. W 2004 był radnym Bukaresztu. W tym samym roku z listy Partii Narodowo-Liberalnej został posłem do Izby Deputowanych, w której zasiadał przez trzy lata. W 2005 objął stanowisko sekretarza PNL ds. międzynarodowych.
1 stycznia 2007 objął mandat eurodeputowanego, utrzymał go w wyborach w tym samym roku. W wyborach w 2009 skutecznie ubiegał się o reelekcję. W VII kadencji przystąpił do grupy Porozumienia Liberałów i Demokratów na rzecz Europy oraz do Komisji Rynku Wewnętrznego i Ochrony Konsumentów.
W 2013 złożył mandat w związku z objęciem urzędu prezesa rządowego zakładu ubezpieczeń zdrowotnych (CNAS). W wyniku wyborów w 2014 powrócił do Europarlamentu. W 2019 został wybrany na kolejną kadencję PE.

</doc>
<doc id="1761520" url="https://pl.wikipedia.org/wiki?curid=1761520" title="Karczew (stacja kolejowa)">
Karczew (stacja kolejowa)

Karczew – zlikwidowana wąskotorowa stacja kolejowa w Karczewie, w województwie mazowieckim, w Polsce.

</doc>
<doc id="1761524" url="https://pl.wikipedia.org/wiki?curid=1761524" title="1949 BAA Draft">
1949 BAA Draft

1949 BAA Draft był trzecim draftem w historii ligi Basketball Association of America, która później przekształciła się w National Basketball Association. Draft składał się z ośmiu rund, w czasie których wybrano 75 zawodników oraz dokonano dwóch wyborów regionalnych. Zostali w nich wybrani Vern Mikkelsen oraz Ed Macauley.
Legenda.
Pogrubiona czcionka – wybór do All-NBA Team.
Gwiazdka (*) – członkowie Basketball Hall of Fame.

</doc>
<doc id="1761525" url="https://pl.wikipedia.org/wiki?curid=1761525" title="Narodowa Partia Liberalna">
Narodowa Partia Liberalna



</doc>
<doc id="1761529" url="https://pl.wikipedia.org/wiki?curid=1761529" title="Ramona Mănescu">
Ramona Mănescu

Ramona Nicole Mănescu (ur. 6 grudnia 1972 w Konstancy) – rumuńska polityk i prawniczka, deputowana do Parlamentu Europejskiego VI, VII i VIII kadencji, minister transportu (2013–2014), minister spraw zagranicznych (2019).
Życiorys.
W 1999 została absolwentką wydziału prawa Uniwersytetu Bukareszteńskiego. Kształciła się też na studiach podyplomowych w Krajowym Kolegium Obrony, a także w instytucie dyplomatycznym przy Ministerstwie Spraw Zagranicznych. Od 2000 do 2005 praktykowała jako adwokat w ramach własnej kancelarii prawnej w Bukareszcie.
W 1990 wstąpiła do Partii Narodowo-Liberalnej. Od 2002 do 2004 była doradcą parlamentarnym, a w latach 2005–2007 wiceprzewodniczącą krajowego organu ds. młodzieży (w randze podsekretarza stanu).
W 2007 uzyskała mandat eurodeputowanej. W wyborach w 2009 skutecznie ubiegała się o reelekcję. W VII kadencji przystąpiła do grupy Porozumienia Liberałów i Demokratów na rzecz Europy oraz do Komisji Rynku Wewnętrznego i Ochrony Konsumentów. W 2013 złożyła mandat eurodeputowanej w związku z nominacją na ministra transportu w rumuńskim rządzie, pełniła tę funkcję do 2014. W wyniku wyborów w tym samym roku powróciła do Europarlamentu, w którym zasiadała do 2019. W 2017 zrezygnowała z członkostwa w PNL.
Związała się z Sojuszem Liberałów i Demokratów. Z jego rekomendacji w lipcu 2019 objęła urząd ministra spraw zagranicznych w rządzie Vioriki Dăncili. W sierpniu tegoż roku wbrew stanowisku swojej partii, która opuściła koalicję rządową, odmówiła podania się do dymisji. Odeszła jednak z całym gabinetem w listopadzie 2019.

</doc>
<doc id="1761533" url="https://pl.wikipedia.org/wiki?curid=1761533" title="Węgier (herb szlachecki)">
Węgier (herb szlachecki)

Węgier – polski herb szlachecki, odmiana herbu Nałęcz, z nobilitacji.
Opis herbu.
W polu czerwonym chusta srebrna, ułożona w koło, związana u dołu, z opuszczonymi końcami.
Klejnot: Ramię zbrojne, srebrne, trzymające takąż włócznię, z takąż chorągiewką, między dwoma takimiż rogami jelenimi.
Najwcześniejsze wzmianki.
Nadany Janowi Węgierowi w 1613. Herb jest wynikiem adopcji do Nałęcza przez Jana Ostroroga.
Herbowni.
Węgier.

</doc>
<doc id="1761534" url="https://pl.wikipedia.org/wiki?curid=1761534" title="Maków Mazowiecki (stacja kolejowa)">
Maków Mazowiecki (stacja kolejowa)

Maków Mazowiecki – zlikwidowana wąskotorowa stacja kolejowa w Makowie Mazowieckim, w województwie mazowieckim, w Polsce.
Obecnie na terenie stacji znajdują się składy węgla, drewna i innych materiałów. Budynek stacyjny wykorzystywany w celach mieszkalnych.
Ruch pasażerski ustał w latach 80. XX wieku. Ostatni pociąg odjechał ze stacji Maków Mazowiecki 19 lipca 2003. Po zamknięciu linii kolejowej w kierunku Krasnego infrastruktura stacji zaczęła stopniowo popadać w ruinę. W 2008 podjęto próby oczyszczenia i odnowienia torów i rozjazdów przy stacji w Makowie w celu przywrócenia ruchu kolejowego na odcinku Maków Mazowiecki – Krasne. Tym samym Maków Mazowiecki miał być połączony z Mławą linią obsługiwaną przez Mławską Kolej Dojazdową, głównie dla celów turystycznych. Prace przy torowiskach jednak ustały i od połowy 2010 linia jest niezdatna do użytkowania.

</doc>
<doc id="1761537" url="https://pl.wikipedia.org/wiki?curid=1761537" title="Woropaj">
Woropaj

Woropaj – polski herb szlachecki, odmiana herbu Nałęcz.
Opis herbu.
W polu czerwonym nałęczka srebrna na opak.
Herbowni.
Woropaj, Woropajewicz.

</doc>
<doc id="1761538" url="https://pl.wikipedia.org/wiki?curid=1761538" title="(527604) 2007 VL305">
(527604) 2007 VL305

(527604) 2007 VL305 – planetoida z grupy trojańczyków Neptuna, odkryta w 2007 roku.
Orbita.
Planetoida ta krąży w średniej odległości ok. 29,9 j.a. od Słońca po
eliptycznej orbicie o mimośrodzie ok. 0,06. Wykonuje jeden obieg wokół Słońca w ciągu ok. 164 lat.
W swym ruchu orbitalnym asteroida ta znajduje się w punkcie libracji L4 układu Neptun – Słońce. Krążąc po zbliżonej do Neptuna orbicie, poprzedza go, znajdując się ok. 60° przed nim.
Orbita planetoidy jest nachylona pod kątem 28° do płaszczyzny ekliptyki.
Właściwości fizyczne.
Średnica tego obiektu szacowana jest na ok. 106 kilometrów. Jego jasność absolutna to ok. 8,1m.

</doc>
<doc id="1761539" url="https://pl.wikipedia.org/wiki?curid=1761539" title="Przasnysz Miasto">
Przasnysz Miasto

Przasnysz Miasto – zlikwidowana wąskotorowa stacja kolejowa w Przasnyszu, w województwie mazowieckim, w Polsce.

</doc>
<doc id="1761540" url="https://pl.wikipedia.org/wiki?curid=1761540" title="Towarzystwo Wydawnicze „Ignis”">
Towarzystwo Wydawnicze „Ignis”

Towarzystwo Wydawnicze „Ignis” – polskie wydawnictwo w formie spółki akcyjnej założone w 1920 przez Ludwika Fiszera oraz grupę działaczy PPS, istniejące do 1928 roku.
Spółka wydawała książki o tematyce historycznej, młodą poezję, poradniki praktyczne oraz beletrystykę, w tym głównie książki dla dzieci i młodzieży. W latach 1920–1924 nakładem oficyny „Ignis” ukazywały się utwory skamandrytów oraz ich miesięcznik programowy. W latach 1923–1926 wydano tłumaczenia pism wybranych Josepha Conrada. W 1924 roku z inicjatywy Fiszera podjęto wydawanie popularnych utworów literatury pięknej w ramach serii „Biblioteka Groszowa”. Poszczególne tomy serii kosztowały 95 gr, co czyniło je dostępnymi dla szerokich mas odbiorców.
Siedzibę Towarzystwo „Ignis” miało w Warszawie, oddziały i księgarnie znajdowały się również przez jakiś czas w Bydgoszczy, Siedlcach i Toruniu. W 1928 roku spółka zakończyła działalność w wyniku przymusowej likwidacji.

</doc>
<doc id="1761541" url="https://pl.wikipedia.org/wiki?curid=1761541" title="Cross-country">
Cross-country



</doc>
<doc id="1761544" url="https://pl.wikipedia.org/wiki?curid=1761544" title="Wiktor Moroz">
Wiktor Moroz

Wiktor Wasylowycz Moroz (ukr. Віктор Васильович Мороз, ros. Виктор Васильевич Мороз, "Wiktor Wasiljewicz Moroz"; ur. 10 stycznia 1968 w Ukraińska SRR) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1986 rozpoczął karierę piłkarską w klubie Dynamo Kijów. Przez wysoką konkurencję więcej występował w drużynie rezerwowej, niż w podstawowej. Latem 1993 wyjechał do Izraela, gdzie spędził 4 lata, występując m.in. w klubach Hapoel Beer Szewa, Maccabi Tel Awiw, Hapoel Cafririm Holon. Potem powrócił do Ukrainy, gdzie bronił barw CSKA Kijów. W 2000 zakończył karierę piłkarską w chińskim klubie Liaoning Fushun.
Kariera trenerska.
Po zakończeniu kariery piłkarskiej rozpoczął karierę trenerską. W 2005 łączył funkcję piłkarza i głównego trenera w reprezentacji Ukrainy w piłce nożnej plażowej na Mistrzostwach Świata w Brazylii. Od 2007 poszukuje talenty piłkarskie dla Dynama Kijów.

</doc>
<doc id="1761545" url="https://pl.wikipedia.org/wiki?curid=1761545" title="Pułtusk (stacja kolejowa)">
Pułtusk (stacja kolejowa)

Pułtusk – zlikwidowana wąskotorowa stacja kolejowa w Pułtusku, w województwie mazowieckim, w Polsce.

</doc>
<doc id="1761547" url="https://pl.wikipedia.org/wiki?curid=1761547" title="Żądłowski">
Żądłowski

Żądłowski ("Żądołowski") – polski herb szlachecki, według Tadeusza Gajla jest to odmiana herbu Nałęcz, czego nie potwierdza Wiktor Wittyg.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu czerwonym chusta srebrna, ułożona w koło, związana u dołu, z opuszczonymi końcami, z której wyrastają trzy sercokształtne listki zielone.
Klejnot: Trzy pióra strusie.
Jedyny przekaz historyczny, dotyczący tego herbu, nie zawierał jego barw ani klejnotu. Rekonstrukcja w artykule pochodzi od Tadeusza Gajla, który opierał się na "Uzupełnieniach do Księgi Herbowej Rodów Polskich".
Najwcześniejsze wzmianki.
Z 1565 pochodzi wzmianka o Macieju Żądłowskim.
Herbowni.
Herb ten był herbem własnym, więc przysługiwał tylko jednemu rodowi herbownych:
Żądłowski (Żądołowski).

</doc>
<doc id="1761548" url="https://pl.wikipedia.org/wiki?curid=1761548" title="Justin Young">
Justin Young

Justin Young (ur. 25 lipca 1979) – amerykański maratończyk. Jego rekord życiowy pochodzi z maratonu w Rotterdamie i wynosi 2:13:54. Brał udział w Mistrzostwach Świata (Berlin 2009), lecz nie ukończył rywalizacji. 18. zawodnik mistrzostw świata w półmaratonie (Nowe Delhi 2004).

</doc>
<doc id="1761551" url="https://pl.wikipedia.org/wiki?curid=1761551" title="Konstancin (przystanek kolejowy)">
Konstancin (przystanek kolejowy)

Konstancin – zlikwidowana wąskotorowa stacja kolejowa w Konstancinie-Jeziornie, w województwie mazowieckim, w Polsce.

</doc>
<doc id="1761552" url="https://pl.wikipedia.org/wiki?curid=1761552" title="Emmanuel Kipchirchir Mutai">
Emmanuel Kipchirchir Mutai

Emmanuel Kipchirchir Mutai (ur. 12 października 1984) – kenijski długodystansowiec specjalizujący się w maratonach. W 2007 roku zwyciężył w Maratonie Amsterdamskim. W 2009 roku zdobył srebrny medal na mistrzostwach świata w Berlinie. W 2011 triumfował w maratonie londyńskim. Zajął 17. miejsce podczas biegu maratońskiemu w trakcie trwania igrzysk olimpijskich w Londynie (2012).

</doc>
<doc id="1761556" url="https://pl.wikipedia.org/wiki?curid=1761556" title="Dicyjan">
Dicyjan



</doc>
<doc id="1761558" url="https://pl.wikipedia.org/wiki?curid=1761558" title="Helena Chmielnicka">
Helena Chmielnicka

Motrona Chmielnicka, primo voto Czaplińska zwana Heleną Chmielnicką, Heleną z Dzikich Pól (zm. 1651 w Subotowie) – druga żona Bohdana Chmielnickiego.
Życiorys.
Jej pochodzenie oraz data urodzenia nie jest dokładnie znana. Była prawdopodobnie szlachcianką mieszkającą w Czehryniu i wywodziła się z rodu Komorowskich.
W 1646 roku o jej względy zaczęli starać się jednocześnie dwaj zagorzali wrogowie, podstarości czehryński, Daniel Czapliński i setnik czehryńskiego pułku Kozaków rejestrowych, Bohdan Chmielnicki. Gdy Helena została kochanką Chmielnickiego, Czapliński postanowił ją odbić. Najechał majątek ziemski Chmielnickich w Subotowie, spalił folwark i dwór, a następnie uwięził Bohdana Chmielnickiego pod zarzutem bezprawnego posiadania chutoru. Niedługo po tym wydarzeniu Helena związała się Czaplińskim i została jego żoną.
Po wyjściu na wolność Bohdan Chmielnicki rozpoczął proces o rehabilitację oraz o zwrot majątku. Gdy skargi słane do hetmana wielkiego koronnego Mikołaja Potockiego nie poskutkowały setnik udał się na Zaporoże do Siczy, gdzie zbuntował miejscowych Kozaków zaporoskich. Wydarzenie to stało się impulsem do powstania ludowego na Ukrainie.
W początkowym okresie wojny domowej w Rzeczypospolitej w nie do końca znanych okolicznościach Chmielnicki zdołał odebrać Czaplińskiemu żonę. W trakcie marszu wojsk kozackich przez Ukrainę, na podstawie dyspensy udzielonej przez patriarchę Jerozolimy Paisjusza, poślubił Helenę, która na chrzcie prawosławnym przyjęła imię Motrona. Zamieszkała ona w odbudowanym w 1648 roku Subotowie, skąd zarządzała dobrami Chmielnickich na czas nieobecności męża.
Na wiosnę 1651 roku wyszedł na jaw romans Heleny z ochmistrzem i jej matactwa na szkodę rodziny Chmielnickich. Gdy dowiedział się o tym Bohdan Chmielnicki, nakazał swojemu synowi Timofiejowi zabić macochę. Egzekucję wykonano w Subotowie. Helena wraz z kochankiem zostali powieszeni na bramie zamku Chmielnickich.
Helena Chmielnicka pochowana została prawdopodobnie na cmentarzu przed cerkwią św. Ilji w Subotowie.

</doc>
<doc id="1761559" url="https://pl.wikipedia.org/wiki?curid=1761559" title="Towarzystwo Wydawnicze Ignis">
Towarzystwo Wydawnicze Ignis



</doc>
<doc id="1761560" url="https://pl.wikipedia.org/wiki?curid=1761560" title="Żychliński">
Żychliński

Żychliński – polski herb szlachecki, odmiana herbu Nałęcz.
Opis herbu.
W polu czerwonym chusta srebrna, ułożona w koło, związana u dołu, z opuszczonymi końcami.
Klejnot: Kruk zrywający się do lotu, czarny, trzymający w dziobie pierścień złoty.
Herbowni.
Żychliński.

</doc>
<doc id="1761561" url="https://pl.wikipedia.org/wiki?curid=1761561" title="Ignis">
Ignis



</doc>
<doc id="1761564" url="https://pl.wikipedia.org/wiki?curid=1761564" title="Pilchówka">
Pilchówka

Pilchówka – strumień w północno-zachodniej Polsce, w województwie zachodniopomorskim w granicach administracyjnych Szczecina, ma długość ok. 2,5 km.
Strumień bierze swój początek u stóp bezimiennego wzniesienia w północnej części Parku Leśnego Arkońskiego. Pilchówka dopływa do granicy Lasu przy ul. Emila Zegadłowicza, gdzie zanika. Ponownie jej wody wypływają na powierzchnię ok. 0,5 km na zachód, obok ogrodów działkowych w osiedlu Szczecin Pilchowo. Zmienia tam kierunek, płynie w kierunku północnym, przekracza granicę miasta Szczecina, wpływa na teren Powiatu polickiego. Tu jej wody łączą się z wodami Wieleckiego Potoku i razem uchodzą do Bagien Pilchowskich.

</doc>
<doc id="1761567" url="https://pl.wikipedia.org/wiki?curid=1761567" title="Mitchell Watt">
Mitchell Watt

Mitchell Watt (ur. 25 marca 1988) – australijski lekkoatleta specjalizujący się w skoku w dal.
W 2009 zdobył brązowy medal na mistrzostwach świata w Berlinie. 13 marca 2010 zajął trzecie miejsce w halowych mistrzostwach świata. Wicemistrz świata z 2011. Zwycięzca łącznej punktacji Diamentowej Ligi 2011 w skoku w dal. W 2012 roku został w Londynie wicemistrzem olimpijskim.
Medalista mistrzostw Australii.
Rekord życiowy: stadion – 8,54 (29 lipca 2011, Sztokholm); hala – 8,05 (13 marca 2010, Doha). Wynik ze Sztokholmu to aktualny rekord Australii i Oceanii.

</doc>
<doc id="1761577" url="https://pl.wikipedia.org/wiki?curid=1761577" title="Śluza Czersko Polskie">
Śluza Czersko Polskie

Śluza Czersko Polskie – śluza na rzece Brdzie w Bydgoszczy.
Stanowi jedną z budowli hydrotechnicznych Hydrowęzła Czersko Polskie zarządzanego przez Regionalny Zarząd Gospodarki Wodnej w Gdańsku. Jest to śluza nr 1 drogi wodnej Wisła-Odra.
Lokalizacja.
Obiekt znajduje się w północno-wschodniej części toru regatowego w Bydgoszczy, w odległości 1,4 km od początku drogi wodnej Wisła-Odra. Dojazd możliwy jest po uzgodnieniu z Nadzorem Wodnym z ul. Łowickiej przez most na śluzie Brdyujście.
Historia.
Została oddana do użytku w 1999 r. Zastąpiła wyeksploatowaną śluzę Brdyujście.
Charakterystyka.
Jest to śluza klasy II, komorowa o konstrukcji dokowej. Komora jest napełniana i opróżniana przez kanały obiegowe oraz poprzez klapę w głowie górnej. Jej parametry spełniają wymogi III klasy według klasyfikacji śródlądowych dróg wodnych.
Konstrukcja śluzy podzielona jest na: głowę dolną, 7 sekcji komorowych oraz głowę górną. Posiada zamknięcia górne w postaci klapy stalowej typu Czabelki oraz dolne wrota wsporne, stalowe dwuskrzydłowe. Praktyczny czas śluzowania wynosi 15 minut. Nie posiada dodatkowych urządzeń do przepuszczania wód, gdyż role tę spełnia sąsiedni jaz Czersko Polskie.
Śluza umożliwia pokonanie przez jednostki pływające różnicy poziomów wody 4,9 m (max 5,28 m), między Wisłą, a Torem Regatowym. Konstrukcja uwzględnia wahania poziomu wód Brdy: 0,5 m i Wisły ponad 5 m.
Rzędna wód Wisły wynosi: 27,15 do 32,43 m n.p.m.
W 2014 roku zarządcą śluzy Czersko Polskie był Regionalny Zarząd Gospodarki Wodnej w Gdańsku, Zarząd Zlewni Wisły Kujawskiej w Toruniu. Obiektami na miejscu zarządza Nadzór Wodny w Bydgoszczy.
Most na śluzie Czersko Polskie.
Nad głową dolną śluzy znajduje się most drogowy umożliwiający dojazd do jazu Czersko Polskie. Jego rozpiętość wynosi 23 m. Konstrukcję nośną stanowi 5 dźwigarów stalowych z żelbetową płytą pomostu. Przestrzeń żeglugowa pod obiektem wynosi 5,5 × 9,4 m. Dojazd do mostu odbywa się po nasypach ziemnych. Ponadto na głowie dolnej śluzy wykonano kładkę technologiczną.

</doc>
<doc id="1761580" url="https://pl.wikipedia.org/wiki?curid=1761580" title="Tunak">
Tunak



</doc>
<doc id="1761583" url="https://pl.wikipedia.org/wiki?curid=1761583" title="Śluza Okole">
Śluza Okole

 Śluza Okole – śluza na Kanale Bydgoskim w Bydgoszczy.
Stanowi jedną z budowli hydrotechnicznych Kanału Bydgoskiego, zarządzaną przez Regionalny Zarząd Gospodarki Wodnej w Poznaniu, Zarząd Zlewni Noteci w Bydgoszczy. Jest to śluza nr 3 drogi wodnej Wisła-Odra, która jest elementem międzynarodowej drogi wodnej E-70.
Lokalizacja.
Śluza znajduje się przy ul. Młyńskiej na osiedlu Okole w Bydgoszczy.
Historia.
Śluza została oddana do użytku w 1915 r. podczas przebudowy Kanału Bydgoskiego. Oddano wówczas do użytku nowy dwukilometrowy odcinek kanału, podczas gdy odcinek stary o długości 3,5 km (z pięcioma śluzami) wyłączono z użytku przekształcając go w park.
Z powodu posadowienia na trudnym gruncie (iły poznańskie) śluza ulegała uszkodzeniom w latach 1914 i 1917. W 1921 r. zarysował się bardzo silnie mur głowy dolnej – tak, iż woda, napełniająca komorę nie przeciekała, ale wprost wylewała się. Uszkodzenie to zniwelowano wiosną 1922 r.
W 2005 r. śluzę Okole wraz z budynkami towarzyszącymi wpisano do rejestru zabytków województwa kujawsko-pomorskiego.
16 kwietnia 2013 ze względu na niebezpieczeństwo katastrofy budowlanej śluza została wyłączona z użytkowania. Po zakończeniu prac zabezpieczających, w dniu 18 czerwca 2013 śluza została otwarta. Zasadniczy remont, którego czas trwania szacowano na rok, miał rozpocząć się w końcu 2015, a następnie w II połowie 2016. Ostatecznie remont rozpoczęto 22 września 2017 z terminem zakończenia w końcu października 2018, który przesuwano kolejno na kwiecień, czerwiec i wreszcie III kwartał 2019. Do opóźnienia przyczynił się ujawniony w czasie remontu zły stan kolejnych fragmentów konstrukcji, w wyniku czego demontaż mechanizmów wymagał wykonania dodatkowych prac, zmian w projekcie i stosowania innych technologii od przewidywanych pierwotnie. Koszt inwestycji, określany pierwotnie na 11,7 mln zł, w efekcie wzrósł do 15 mln zł. Zakres robót obejmował remont komory ze ścianami, koroną i dnem oraz górnej i dolnej głowy, a także zbiorników oszczędnościowych (usunięcie z dna skorodowanej warstwy betonu, wykonanie warstwy naprawczej ze szczelinami elastycznymi dylatacji, reprofilacja i impregnacja), galerii obiegowych i kanału ulgowego (zastąpienie koryta upustu ulgowego przez koryto rurociągu, którym nadmiar wody będzie odpływał bezpośrednio do awanportu dolnego). Zarówno dolne wrota wsporne, jak i górne uchylne zostały zdemontowane, oczyszczone i zakonserwowane farbą antykorozyjną. Prace objęły również zabytkowe budynki maszynowni, sterowni oraz budynek obsługi śluzy. Oczyszczone zostały również obydwa awanporty (górny i dolny). Poprzedni remont, o niewielkim zakresie robót, przeprowadzono w 1995. W toku prac zadbano o zachowanie oryginalnej cegły o niestandardowych wymiarach.
Charakterystyka.
Jest to śluza betonowa II klasy z okładziną ceglaną. W skład obiektu wchodzą: śluza żeglugowa i dwa zbiorniki oszczędnościowe.
Parametry obiektu spełniają wymogi II klasy wg klasyfikacji śródlądowych dróg wodnych. Śluza posiada zamknięcia: górne w postaci stalowych, nitowanych wrót klapowych, oraz dolne wrota wsporne, stalowe dwuskrzydłowe. Napęd jest elektryczny i awaryjny ręczny. Praktyczny czas śluzowania wynosi 20 minut. Napełnianie śluzy odbywa się poprzez galerie biegnące wzdłuż budowli, obustronnie w ścianach bocznych. Dwa zbiorniki oszczędnościowe są wykorzystywane w celu zmniejszenia ilości wody potrzebnej do śluzowania i dodatkowo umożliwiają jej wielokrotne użycie. Śluza posiada dodatkowe urządzenia do przepuszczania wody.
Na zamknięciach śluzy znajdują się dwa przejścia technologiczne o szerokości 1,0 m i długości 9,6 m. Kładka na głowie górnej w czasie śluzowana chowa się pod wodę, natomiast kładka na głowie dolnej razem ze skrzydłami wrót rozchyla się na boki.
Poziomy.
Śluza umożliwia podniesienie jednostek o 7,58 m, od poziomu 35,88 do 43,46 m n.p.m.
Ciekawostka.
W 1968 r. śluza „Okole” stała się scenerią jednego (bądź dwóch) z odcinków serialu "Czterej pancerni i pies". Nagrywano w niej scenę, w której Gustlik strzałem z pancerfausta wysadza śluzę w Ritzen (odcinek 15. „Wysoka fala”). Fakt ten upamiętnia stojąca w pobliżu wieżyczka czołgu o numerze bocznym 102.

</doc>
<doc id="1761584" url="https://pl.wikipedia.org/wiki?curid=1761584" title="Comedy Central Family">
Comedy Central Family

Comedy Central Family Polska – nieistniejąca polskojęzyczna stacja telewizyjna, która emitowała głównie starsze, klasyczne seriale komediowe i familijne, znane z anteny Comedy Central. Kanał dostępny był na platformach satelitarnych oraz w sieciach kablowych. 3 marca 2020 roku został zastąpiony przez Polsat Comedy Central Extra.
Historia.
Kanał rozpoczął nadawanie 29 kwietnia 2010 roku jako pasmo programowe na antenie VH1 Polska, z którym dzielił czas swojego nadawania. Początkowo blok programowy nadawał w godz. 17.00–23.00 (a w piątki i soboty w godz. 17.00–1.00). Po 4 miesiącach czas ten został wydłużony o dwie godziny. 14 stycznia 2011 roku zastąpił ten kanał (lecz w godzinach nocnych i wczesnych porannych na antenie emitowane było muzyczne pasmo VH1 Polska). 1 maja 2012 roku ostatni raz pokazano blok muzyczny VH1, a 2 maja 2012 roku wydłużono czas nadawania do całodobowego.
Dnia 12 czerwca 2012 stacja przeszła na format wraz z siostrzanym kanałem Comedy Central. Tego samego dnia stacja odświeżyła swoją oprawę graficzną na początku października 2012 roku. 9 stycznia 2018 roku kanał rozpoczął nadawanie w jakości HD. Wersja w standardowej rozdzielczości (SDTV) była dostępna na satelicie do końca stycznia 2018 roku. 22 stycznia 2018 zadebiutował w Polsce blok programowy Comedy Central Extra.
W styczniu 2020 r. zapowiedziano rebranding kanału na Polsat Comedy Central Extra od marca tego samego roku. Kanał rozpoczął nadawanie w Polsce 3 marca 2020 r.

</doc>
<doc id="1761585" url="https://pl.wikipedia.org/wiki?curid=1761585" title="Mychajło Moskałenko">
Mychajło Moskałenko

Mychajło Moskałenko (ukr. Михайло Москаленко, ros. Михаил Москаленко, "Michaił Moskalenko"; ur. 1953) – ukraiński piłkarz, grający na pozycji bramkarza.
Kariera piłkarska.
Kariera klubowa.
Od 1969 był trzecim bramkarzem w składzie Dynama Kijów, a następnie zmiennikiem Jewhena Rudakowa. W 1978 przeszedł do Dnipra Dniepropetrowsk, skąd w następnym sezonie trafił do Spartaka Iwano-Frankowsk. W 1983 zakończył karierę piłkarską w Desnie Czernihów.

</doc>
<doc id="1761586" url="https://pl.wikipedia.org/wiki?curid=1761586" title="Śluza Czyżkówko">
Śluza Czyżkówko

 Śluza Czyżkówko – śluza na Kanale Bydgoskim w Bydgoszczy.
Stanowi jedną z budowli hydrotechnicznych Kanału Bydgoskiego, zarządzaną przez Regionalny Zarząd Gospodarki Wodnej w Poznaniu, Zarząd Zlewni Noteci w Bydgoszczy. Jest to śluza nr 4 drogi wodnej Wisła-Odra, która jest elementem międzynarodowej drogi wodnej E-70.
Lokalizacja.
Śluza znajduje się przy ul. Mińskiej na osiedlu Flisy w Bydgoszczy.
Historia.
Śluza została oddana do użytku w 1915 r. podczas przebudowy Kanału Bydgoskiego. Oddano wówczas do użytku nowy dwukilometrowy odcinek Kanału, podczas gdy odcinek stary o długości 3,5 km (z pięcioma śluzami) wyłączono z użytku przekształcając go w park.
W 2005 r. śluzę Czyżkówko wraz z budynkami towarzyszącymi wpisano do rejestru zabytków województwa kujawsko-pomorskiego.
Charakterystyka.
Jest to śluza betonowa II klasy z okładziną ceglaną. W skład obiektu wchodzą: śluza żeglugowa i dwa zbiorniki oszczędnościowe.
Jej parametry spełniają wymogi II klasy według klasyfikacji śródlądowych dróg wodnych. Posiada zamknięcia górne w postaci klapy stalowej oraz dolne wrota wsporne, stalowe dwuskrzydłowe. Napęd śluzy jest elektryczny i awaryjny ręczny. Praktyczny czas śluzowania wynosi 20 minut. Napełnianie śluzy odbywa się poprzez galerie biegnące wzdłuż budowli, obustronnie w ścianach bocznych. Dwa zbiorniki oszczędnościowe o pojemności 9 mln l są wykorzystywane w celu zmniejszenia ilości wody potrzebnej do śluzowania i dodatkowo umożliwiają jej wielokrotne użycie. Śluza posiada dodatkowe urządzenia do przepuszczania wody.
Na zamknięciach śluzy znajdują się dwa przejścia technologiczne o szerokości 1 m i długości 9,6 m. Kładka na głowie górnej w czasie śluzowana chowa się pod wodę, natomiast kładka na głowie dolnej razem ze skrzydłami wrót rozchyla się na boki.
Poziomy.
Śluza umożliwia podniesienie jednostek o 7,52 m; od 43,46 do 50,98 m n.p.m.

</doc>
<doc id="1761587" url="https://pl.wikipedia.org/wiki?curid=1761587" title="Warszewiec">
Warszewiec

Warszewiec (do 1945 niem. "Kückenmühlenbach") – strumień o długości ok. 5 km w północno-zachodniej Polsce, w województwie zachodniopomorskim w granicach administracyjnych Szczecina. 
Opis.
Nad Warszewcem stwierdzono występowanie osadnictwa ludzkiego w neolicie. W średniowieczu i do końca XIX w. pobudowano nad nim szereg młynów wodnych. Pozostały po nich ślady w postaci stawów spiętrzających wody. Jednym z młynów był Pisklęcy Młyn (niem. "Kückenmühle"), istniejący już w XVII w. 
Strumień bierze swój początek na podmokłych łąkach w okolicach ulicy Wapiennej w osiedlu Warszewo. Warszewiec opływa Warszewo półkoliście, a następnie kieruje się na południe, po przepłynięciu ok. 1 kilometra przyjmuje z prawego brzegu Warszówkę. Płynie głęboką doliną (miejscami krytym kanałem), która od ulicy Chopina przechodzi w rynnę erozyjną. Płynąc wzdłuż ul. Wł. Broniewskiego dopływa do Placu Matki Polki, gdzie wpływa do krytego kanału. Warszewiec przepływa kanałem jeszcze ok. 2 km, po czym uchodzi do Osówki.

</doc>
<doc id="1761588" url="https://pl.wikipedia.org/wiki?curid=1761588" title="Comedy Central Holandia">
Comedy Central Holandia



</doc>
<doc id="1761589" url="https://pl.wikipedia.org/wiki?curid=1761589" title="Oceana (wokalistka)">
Oceana (wokalistka)

Oceana Mahlmann (ur. 23 stycznia 1982 w Wedel) – niemiecka piosenkarka, wykonująca muzykę zaliczaną do soulu, z wpływem reggae, hip-hopu i funku.
Życiorys.
Jest córką niemieckiej projektantki ubrań i DJ-a pochodzącego z Martyniki. Dzieciństwo spędziła między Hamburgiem a Stanami Zjednoczonymi. Mając 16 lat, opuściła dom rodzinny.
Pracowała jako choreografka, aktorka i prezenterka telewizyjna. Współpracowała z grupami muzycznymi Seeed i Boundzound. W 2008 rozpoczęła karierę solową i wystąpiła na targach muzycznych "Popkomm". W 2009 wydała debiutancki album studyjny pt. "Love Supply". Płytę promowała singlem „Cry Cry”, za który odebrała Słowika Publiczności na "Sopot Festival 2009" i statuetkę Eska Music Award 2010 w kategorii „Hit roku – świat”. W 2010 uczestniczyła w 11. edycji programu rozrywkowego TVN "Taniec z gwiazdami", jednak wycofała się z konkursu z powodu zaawansowanej ciąży. W sierpniu urodziła syna. W 2012 została wybrana przez UEFA na wykonawczynię oficjalnej piosenki Mistrzostw Europy w Piłce Nożnej 2012, odbywających się w Polsce i Ukrainie, którą został singiel „Endless Summer”. Utworem promowała drugi album studyjny pt. "My House", który wydała 22 czerwca 2012. Również w 2012 występowała jako support Lionela Richiego podczas koncertów artysty. W 2014 brała udział w programie "Unser Song für Dänemark", wyłaniającym reprezentanta Niemiec podczas 59. Konkursu Piosenki Eurowizji.

</doc>
<doc id="1761590" url="https://pl.wikipedia.org/wiki?curid=1761590" title="Śluza Prądy">
Śluza Prądy

Śluza Prądy – śluza na Kanale Bydgoskim w Bydgoszczy. Stanowi jedną z budowli hydrotechnicznych Kanału Bydgoskiego, zarządzaną przez Regionalny Zarząd Gospodarki Wodnej w Poznaniu, Zarząd Zlewni Noteci w Bydgoszczy. Jest to śluza nr 5 drogi wodnej Wisła-Odra, która jest elementem międzynarodowej drogi wodnej E-70.
Lokalizacja.
Śluza znajduje się na zachodnich rubieżach miasta Bydgoszczy, nieopodal ul. Spacerowej i Mińskiej na osiedlu Prądy.
Historia.
Śluzę wybudowano w latach 1773–1774. Krótko po pierwszych próbach uruchomienia kanału, drewniana śluza rozpadła się jednak. Musiano spuścić wodę, kanał wyczyścić i pogłębić. W latach 1840–1852 przebudowano ją do masywnej formy murowanej. Wymiary użytkowe komory wynosiły wówczas 44,5 × 9,65 m, światło wrót 4,97 m, a spadek 3,34 m. Obecna forma budowli została oddana do użytku pod koniec sierpnia 1913 roku, kiedy dokonano przebudowy Kanału Bydgoskiego. W wyniku prowadzonych z rozmachem robót wykonano nowy dwukilometrowy odcinek kanału, zmodernizowano wszystkie śluzy i wybudowano dwie nowe. Oddana do użytku droga wodna umożliwiała spławianie 400-tonowych barek, pływających powszechnie na wodach śródlądowych Europy Zachodniej. Obecny dom śluzowego wybudowano w 1942 roku.
W 2005 r. śluzę Prądy wraz z budynkiem towarzyszącym wpisano do rejestru zabytków województwa kujawsko-pomorskiego.
Charakterystyka.
Jest to pojedyncza śluza komorowa III klasy o napędzie ręcznym. Konstrukcja jest betonowa z okładziną ceglaną. Dno i progi również są betonowe. Posiada zamknięcia górne w postaci wrót stalowych klapowych oraz dolne wrota wsporne, stalowe dwuskrzydłowe. Napęd śluzy jest elektryczny i awaryjny ręczny. Napełnianie wodą odbywa się poprzez galerie obiegowe usytuowane w głowach śluzy. Przeciętny czas śluzowania wynosi 25 minut.
Na zamknięciach śluzy znajdują się dwa przejścia technologiczne o szerokości 1,0 m i długości 9,6 m. Kładka na głowie górnej w czasie śluzowana chowa się pod wodę, natomiast kładka na głowie dolnej razem ze skrzydłami wrót rozchyla się na boki.
Most przy śluzie.
Przy głowie dolnej śluzy znajduje się most drogowy o nośności 2,5 t służący dla ruchu lokalnego. Jego długość wynosi 10,2 m (ze skrzydełkami – 25 m), a szerokość 6 m. Konstrukcja składa się z dwóch jednoprzęsłowych, stalowych dźwigarów nitowanych, stężonych ramą przestrzenną, na których oparto żelbetową płytę pomostu. Przeprawa mieści jezdnię z nawierzchnią granitową oraz dwu chodników o nawierzchni betonowo-ceglanej. Ceglane przyczółki mostu zespolone są z konstrukcją śluzy. Przestrzeń żeglugowa pod obiektem wynosi ok. 4 m.
Poziomy.
Śluza umożliwia podniesienie jednostek o 3,82 m, od 50,98 do 54,80 m n.p.m.

</doc>
<doc id="1761591" url="https://pl.wikipedia.org/wiki?curid=1761591" title="Giovanni Segura">
Giovanni Segura

Giovanni Segura (ur. 1 kwietnia 1982 w Ciudad Altamirano) – meksykański bokser, aktualny zawodowy mistrz świata organizacji WBA w kategorii junior muszej (do 108 funtów).
Kariera sportowa.
Zawodową karierę rozpoczął w marcu 2003 roku. Do końca 2007 roku stoczył dwadzieścia pojedynków: dziewiętnaście z nich wygrał, a jedna walka zakończyła się remisem. Pokonał m.in. byłego mistrza świata IBF w kategorii słomkowej, Daniela Reyesa (nokaut już w pierwszej rundzie).
26 lipca 2008 roku przegrał na punkty walkę z Cesarem Canchilą, mimo że przed pojedynkiem uchodził za faworyta, a jego rywal już w drugiej rundzie leżał na deskach. Stawką pojedynku był tytuł tymczasowego mistrza świata federacji WBA. 14 marca 2009 roku doszło do pojedynku rewanżowego obu pięściarzy. Tym razem lepszy okazał się Segura, pokonując Kolumbijczyka w czwartej rundzie. Meksykanin miał dużą przewagę przez całą walkę, a Canchila był liczony w pierwszej i drugiej rundzie. Niedługo potem Segura został pełnoprawnym mistrzem świata WBA, ponieważ dotychczasowy mistrz, Brahim Asloum, przez ponad szesnaście miesięcy nie stoczył ani jednej walki i WBA ogłosiła go "mistrzem w zawieszeniu" (Champion in Recess).
W pierwszej obronie mistrzowskiego pasa Segura miał się zmierzyć z Sonny Boyem Jaro, jednak z powodu problemów rywala z wizą do pojedynku tych bokserów nie doszło. W zastępstwie Filipińczyka Segura zmierzył się z Juanito Rubillarem i pokonał go przez techniczny nokaut w szóstej rundzie. Do walki z Sonny Boyem Jaro doszło 21 listopada 2009 roku. Segura ciosem na korpus znokautował rywala już w pierwszej rundzie i po raz drugi obronił tytuł mistrza świata.
Rok 2010 rozpoczął od zwycięstwa przez techniczny nokaut w trzeciej rundzie z Walterem Tello. Zaledwie miesiąc później w pojedynku, którego stawką nie był tytuł mistrza świata, pokonał w czwartej rundzie Ronalda Ramosa.

</doc>
<doc id="1761593" url="https://pl.wikipedia.org/wiki?curid=1761593" title="Śluza Osowa Góra">
Śluza Osowa Góra

 Śluza Osowa Góra – śluza na Kanale Bydgoskim w Bydgoszczy.
Stanowi jedną z budowli hydrotechnicznych Kanału Bydgoskiego, zarządzaną przez Regionalny Zarząd Gospodarki Wodnej w Poznaniu, Zarząd Zlewni Noteci w Bydgoszczy. Jest to śluza nr 6 drogi wodnej Wisła-Odra, która jest elementem międzynarodowej drogi wodnej E-70.
Lokalizacja.
Śluza znajduje się na zachodnich rubieżach miasta Bydgoszczy, nieopodal drogi krajowej nr 10, na osiedlu Osowa Góra.
Historia.
Śluzę wybudowano w latach 1773–1774. Jej pierwotna forma była drewniana. W latach 1840–1852 przebudowano ją do masywnej formy murowanej. Wymiary użytkowe komory wynosiły wówczas 44,5 × 9,75 m, światło wrót 5,3 m, a spadek 2,99 m. Obecna śluza została oddana do użytku pod koniec sierpnia 1913 roku, kiedy dokonano przebudowy Kanału Bydgoskiego. W wyniku prowadzonych robót wykonano nowy dwukilometrowy odcinek kanału, zmodernizowano wszystkie śluzy i wybudowano dwie nowe. Oddana do użytku droga wodna umożliwiała spławianie 400-tonowych barek, pływających powszechnie na wodach śródlądowych Europy Zachodniej. W pobliżu śluzy (w km 22,88) funkcjonował „most Owczy” o szerokości przęsła 18 m i wysokości wody żeglownej 4,31 m. Zburzono go w marcu 1890 r., odbudowano w latach 1895–1896 i przebudowano w 1914 r.
W 2005 r. śluzę Osowa Góra wraz z budynkiem towarzyszącym wpisano do rejestru zabytków województwa kujawsko-pomorskiego.
Charakterystyka.
Jest to pojedyncza śluza komorowa III klasy o napędzie ręcznym. Konstrukcja obiektu jest betonowa z okładziną ceglaną. Dno i progi są betonowe. Posiada zamknięcia górne w postaci wrót stalowych klapowych oraz dolne wrota wsporne, stalowe dwuskrzydłowe. Napęd śluzy jest elektryczny i awaryjny ręczny. Napełnianie wodą odbywa się poprzez galerie obiegowe usytuowane w głowach śluzy. Praktyczny czas śluzowania wynosi 25 minut.
Na zamknięciach śluzy znajdują się dwa przejścia technologiczne o szerokości 1,0 m i długości 9,6 m. Kładka na głowie górnej w czasie śluzowana chowa się pod wodę, natomiast kładka na głowie dolnej razem ze skrzydłami wrót rozchyla się na boki.
Most przy śluzie.
Przy głowie dolnej śluzy znajduje się most drogowy służący dla ruchu lokalnego. Jego długość wynosi 10,2 m (ze skrzydełkami – 25 m), a szerokość 6 m. Konstrukcja składa się z dwóch jednoprzęsłowych, stalowych dźwigarów nitowanych, stężonych ramą przestrzenną, na których oparto żelbetową płytę pomostu. Przeprawa mieści jezdnię z nawierzchnią granitową oraz dwu chodników o nawierzchni betonowo-ceglanej. Ceglane przyczółki mostu zespolone są z konstrukcją śluzy. Przestrzeń żeglugowa pod obiektem wynosi ok. 4 m.
Poziomy.
Śluza umożliwia podniesienie jednostek o 3,55 m, od 54,80 do 58,35 m n.p.m.

</doc>
<doc id="1761596" url="https://pl.wikipedia.org/wiki?curid=1761596" title="Śluza Brdyujście">
Śluza Brdyujście

 Śluza Brdyujście – śluza na rzece Brdzie w Bydgoszczy.
Stanowi jedną z budowli hydrotechnicznych Hydrowęzła Czersko Polskie zarządzanego przez Regionalny Zarząd Gospodarki Wodnej w Gdańsku. Do 1999 r. była pierwszą śluzą na drodze wodnej Wisła-Odra, po czym została wyłączona z eksploatacji.
Lokalizacja.
Śluza znajduje się w północnej części toru regatowego w Bydgoszczy, u wylotu ul. Łowickiej. Znajduje się w odległości 1,03 km od początku drogi wodnej Wisła-Odra. Jest najdalej na północ wysuniętym obiektem stopnia wodnego Czersko Polskie.
Historia.
Śluza została oddano do użytku w 1879 r. podczas kanalizacji odcinka Brdy w obrębie Bydgoszczy. Budowniczym było prywatne towarzystwo akcyjne Bromberger-Hafen-Actien-Geselschaft, które zawarło umowę z rządem pruskim. Odcinek ten uruchomiono dla żeglugi 30 kwietnia 1879 r. W 1903 roku wprowadzono elektryczną obsługę urządzeń śluzowych. Na wrotach dolnych urządzono most obrotowy, który uchylano w razie wpływania parowców o wysokich kominach, które mogły zahaczyć o spód konstrukcji mostu.
Wraz ze śluzą powstał dom śluzowego, zbudowany z czerwonej cegły z elementami czarnej licówki i ozdobiony wieloma detalami architektonicznymi.
Z eksploatacji śluza została wyłączona w 2002 r. po wybudowaniu nowej śluzy Czersko Polskie poprzez założenie szandorów w głowie górnej. W 2014 roku rozpoczęto remont kapitalny śluzy, którego koszt oszacowano na 6 mln zł. Ostatecznie remont zakończono jesienią 2015 r., koszt wyniósł 7,1 mln zł. Śluza została całkowicie uszczelniona, ściany wymurowano na nowo, wyremontowano wszystkie elementy techniczne i przywrócono obiekt do pełnej sprawności technicznej oraz pierwotnego wyglądu. Stanowi zabytek hydrotechniki i zarazem może być używana jako śluza rezerwowa oraz przeznaczona dla ruchu turystycznego.
W 2017 dokonano nielegalnej rozbiórki znajdującego się nieopodal śluzy budynku dawnej restauracji przy ul. Witebskiej 30, wpisanego do gminnej ewidencji zabytków.
Charakterystyka.
Jest to pojedyncza śluza komorowa o rzadko spotykanej podwójnej szerokości komory (18 m), jedyna taka w Polsce. Komora oraz głowy śluzy są wykonane z muru ceglanego. Dno jest brukowane, progi z betonu, ściany pokryte cegłą klinkierową. Posiada zamknięcia górne i dolne w postaci wrót stalowych, wspornych, dwuskrzydłowych, położonych z uwagi na szerokość komory asymetrycznie (dolne wrota są przy lewej ścianie komory, górne przy prawej). Śluza umożliwia obniżenie poziomu wody w komorze o 2,3 m. Nad wrotami dolnymi znajduje się obrotowy przejazd dla pojazdów i pieszych, który w okresie zamknięcia śluzy (2002 - 2015) był unieruchomiony, w trakcie remontu przywrócono jego sprawność.
W 2014 roku zarządcą śluzy Brdyujście był Regionalny Zarząd Gospodarki Wodnej w Gdańsku, Zarząd Zlewni Wisły Kujawskiej w Toruniu. Obiektami na miejscu zarządza Nadzór Wodny w Bydgoszczy mający swoją siedzibę na terenie stopnia Czersko Polskie.
Śluza jest sprawna technicznie, a jej użytkowanie dałoby w przypadku śluzowania jednostek turystycznych znaczne oszczędności wody (ma komorę dużo mniejszą niż położona obok śluza Czersko Polskie). Mimo to PGW "Wody Polskie" nie chce jej uruchomić.

</doc>
<doc id="1761597" url="https://pl.wikipedia.org/wiki?curid=1761597" title="Złote pokolenie piłkarzy bułgarskich">
Złote pokolenie piłkarzy bułgarskich

Złote pokolenie – określenie piłkarzy bułgarskich urodzonych w latach sześćdziesiątych, którzy jako reprezentanci kraju na Mundialu 1994 zajęli czwarte miejsce, a dwa lata później wywalczyli pierwszy w historii bułgarskiej piłki awans na mistrzostwa Europy (Euro 1996).
Za symboliczny początek właściwego uformowania się generacji uważany jest mecz z Francją z 17 listopada 1993 roku, zakończony zwycięstwem 2:1, dzięki któremu Bułgarzy wywalczyli przepustki na mistrzostwa świata. Wśród najwybitniejszych przedstawicieli złotego pokolenia najczęściej wymienia się nazwiska Christo Stoiczkowa, króla strzelców Mundialu i zdobywcy Złotej Piłki za rok 1994, oraz bramkarza i kapitana drużyny na obu turniejach Borisława Michajłowa, strzelca dwu bramek w spotkaniu z Francją Emiła Kostadinowa, Krasimira Bałykowa, Jordana Leczkowa oraz jedynego w tym gronie obrońcy Trifona Iwanowa. Wielu z przedstawicieli tego pokolenia wystąpiło również na nieudanym Mundialu 1998, po którym większość zamknęła swoje reprezentacyjne przygody. Trenerem zawodników zarówno na Mundialu 1994, jak i na Euro 1996 był Dimityr Penew.
Po zakończeniu kariery piłkarskiej wielu z nich pozostało w futbolu. Kiedy w 2005 roku prezesem Bułgarskiego Związku Piłki Nożnej został Michajłow kilku z jego dawnych kolegów z reprezentacji także związało się z krajową federacją: do jej zarządu trafili Kostadinow, Leczkow i Sirakow, Stoiczkow był przez trzy lata (2004–2007) trenerem reprezentacji, a jako asystenci selekcjonera swoje kariery szkoleniowe rozpoczynali w tym czasie Petyr Chubczew, Iwajło Jordanow, Petyr Aleksandrow, Ljubosław Penew i Canko Cwetanow.

</doc>
<doc id="1761600" url="https://pl.wikipedia.org/wiki?curid=1761600" title="Śluza IV Wrocławska">
Śluza IV Wrocławska

 Śluza IV „Wrocławska” – śluza na Starym Kanale Bydgoskim w Bydgoszczy.
Stanowi jedną z budowli hydrotechnicznych starego odcinka Kanału Bydgoskiego, wyłączonego z eksploatacji w 1915 r. Jest to dawna piąta śluza drogi wodnej Wisła-Odra oraz czwarta śluza na Kanale Bydgoskim (1774-1915).
Zarządcą obiektu jest Zarząd Miasta Bydgoszczy.
Lokalizacja.
Śluza znajduje się w Bydgoszczy, przy ul. Wrocławskiej w parku nad starym Kanałem Bydgoskim.
Historia.
Śluzę wybudowano w latach 1773-1774, pierwotnie bliżej ul. Nakielskiej. Obecna forma budowli pochodzi z lat 1803-1810, kiedy dokonano pierwszej przebudowy drogi wodnej Wisła-Odra. Eksploatowana była z przeznaczeniem dla barek o ładowności do 200 ton do roku 1915, kiedy oddano nowy odcinek kanału z nowo wybudowanymi śluzami Okole i Czyżkówko. Do końca lat 40. XX w. wykorzystywana była awaryjnie. Ostateczne wyłączenie z eksploatacji nastąpiło pod koniec lat 60. XX w.
Od 1972 Stary Kanał Bydgoski wraz ze śluzami znajdował się w gestii miasta Bydgoszczy. W latach 1992-1993 obiekt odrestaurowano według projektu Gerarda Graczyka. W 2005 śluzę wraz z całym zespołem Kanału Bydgoskiego wpisano do rejestru zabytków województwa kujawsko-pomorskiego.
W latach 2015-2016 w pobliżu śluzy, między ul. Wrocławską a Cmentarzem Starofarnym, powstał nowy budynek mieszkalny. W 2017 rozpoczęto realizację 2 kolejnych, położonych na południe od IV śluzy. Ośmiokondygnacyjne budynki (w tym 2 podziemne kondygnacje garażowe), wyróżniają się dużymi, panoramicznymi balkonami i przeszklonymi tarasami oraz elewacją z materiałów imitujących cegłę i szkło, tynkowaną w odcieniach bieli i szarości. Mniejszy budynek od strony zachodniej zwęża się w kierunku parku, natomiast budynek od strony Wrocławskiej powstał na planie litery „L”. Planowany termin zakończenia inwestycji w roku 2020 nie został dotrzymany.
W ramach inwestycji rewitalizacji poddano również zabytkowy dom śluzowego (nr 5) z czerwonej cegły z II połowy XIX wieku, który ma pełnić funkcje biurowe. 
Most przy śluzie.
Od końca XVIII wieku przy śluzie znajdował się mostek dla pieszych. Po II wojnie światowej znajdowała się tu drewniana przeprawa tymczasowa. W 1962 most przebudowano do obecnej formy żelbetowej z jednią i chodnikami, opartego na starych przyczółkach. Prace prowadziło Płockie Przedsiębiorstwo Robót Mostowych.
Charakterystyka.
Jest to śluza komorowa o konstrukcji ceglanej, posadowiona na ruszcie palowym. Posiada zamknięcia w postaci drewnianych wrót wspornych dwuskrzydłowych, otwieranych w kierunku górnej wody. Zasuwy umożliwiające regulację przepływu wody i napełnianie komory posiadają napęd ręczny. Zachowany układ mechaniczny zasuw pochodzi z 1872 roku.
Most przy śluzie.
Przy głowie dolnej śluzy znajduje się most drogowy w ciągu ulicy Wrocławskiej w Bydgoszczy. Jego długość wynosi 7,9 m, szerokość 9,1 m oraz nośność 15 ton. Konstrukcja składa się z płyty żelbetowej monolitycznej opartej na przyczółkach kamienno-ceglanych połączonych z konstrukcją śluzy. Przeprawa mieści jezdnię oraz dwa chodniki dla pieszych. Przestrzeń żeglugowa pod obiektem wynosi ok. 3 x 6,5 m. Obiektem dysponuje Zarząd Dróg Miejskich i Komunikacji Publicznej w Bydgoszczy.

</doc>
<doc id="1761601" url="https://pl.wikipedia.org/wiki?curid=1761601" title="Warszówka (potok)">
Warszówka (potok)

Warszówka – potok o długości ok. 1 km w północno-zachodniej Polsce, w województwie zachodniopomorskim w granicach administracyjnych Szczecina.
Potok bierze swój początek na podmokłych łąkach na wschód od osiedla Osów, w północnej części szczecińskiego Warszewa. Początkowo płynie kilkoma ciekami, które łączą się w potok powyżej ul. Wikingów. Warszówka płynie w kierunku południowym, po przepłynięciu pod ul. Chmurną uchodzi do Warszewca.

</doc>
<doc id="1761602" url="https://pl.wikipedia.org/wiki?curid=1761602" title="Śluza V Czarna Droga">
Śluza V Czarna Droga

 Śluza V „Czarna Droga” – śluza na Starym Kanale Bydgoskim w Bydgoszczy.
Stanowi jedną z budowli hydrotechnicznych starego odcinka Kanału Bydgoskiego, wyłączonego z eksploatacji w 1915 r. Jest to dawna szósta śluza drogi wodnej Wisła-Odra oraz piąta śluza na Kanale Bydgoskim (1774-1915).
Zarządcą obiektu jest Zarząd Miasta Bydgoszczy.
Lokalizacja.
Śluza znajduje w Bydgoszczy, przy ul. Czarna Droga, w centralnej części parku nad starym Kanałem Bydgoskim.
Historia.
Śluzę wybudowano w latach 1773-1774. Obecna forma budowli pochodzi z lat 1804-1807, kiedy dokonano pierwszej przebudowy drogi wodnej Wisła-Odra. Od połowy XIX wieku przy śluzie zlokalizowano szereg obiektów gastronomiczno-rozrywkowych, m.in. restaurację ""Schweizer Haus" oraz restaurację i kawiarnię "Carl Rasmus"". Śluza była eksploatowana z przeznaczeniem dla barek o ładowności do 200 ton do roku 1915, kiedy oddano nowy odcinek kanału z nowo wybudowanymi śluzami Okole i Czyżkówko. Do końca lat 40. XX w. wykorzystywana była awaryjnie. Ostateczne wyłączenie z eksploatacji nastąpiło pod koniec lat 60. XX w.
Od 1972 Stary Kanał Bydgoski wraz ze śluzami znajdował się w gestii miasta Bydgoszczy. W latach 1992-1993 śluzę odrestaurowano według projektu Gerarda Graczyka. W 2005 śluzę wraz z całym zespołem Kanału Bydgoskiego wpisano do rejestru zabytków województwa kujawsko-pomorskiego.
Mostek przy śluzie.
Od końca XVIII wieku przy śluzie znajdował się mostek dla pieszych. Na początku XIX wieku most poszerzono i wyposażono m.in. w ławki dla spacerowiczów. W 1906 roku obiekt przebudowano dostosowując go do ruchu drogowego. W 1948 roku dokonano kolejnej przebudowy. Powstała kładka dla pieszych na stalowych dźwigarach. Wobec dużego zużycia i korozji, w 1991 roku bydgoska firma "Rawex" wykonała nową kładkę według własnego projektu autorstwa mgr inż. Krzysztofa Maciejewskiego i inż. A. Henninga. Nowy obiekt posiadał formę prefabrykowanej kładki opartej na żelbetowych ławach wykonanych w ceglanej konstrukcji starych przyczółków. W II połowie 2022 kładka została poddana kapitalnemu remontowi, w wyniku którego uzyskała nową nawierzchnię, izolację i stylowe balustrady
Charakterystyka.
Jest to śluza komorowa o konstrukcji ceglanej posadowiona na ruszcie palowym. Posiada zamknięcia w postaci drewnianych wrót wspornych dwuskrzydłowych. Zasuwy umożliwiające regulację przepływu wody i napełnianie komory posiadają napęd ręczny. Zachowany układ mechaniczny zasuw pochodzi z 1872 roku.
Most przy śluzie.
Przy głowie dolnej śluzy znajduje się most dla pieszych w ciągu ulicy Czarna Droga w Bydgoszczy. Jego długość wynosi 7,4 m, szerokość 2,75 m oraz nośność 5 ton. Konstrukcja składa się z płyty żelbetowej monolitycznej opartej na przyczółkach ceglanych. Przeprawa mieści chodnik dla pieszych i rowerzystów z nawierzchnią asfaltową. Przestrzeń żeglugowa pod obiektem wynosi 6,5 x 5,5 m. Obiektem dysponuje Zarząd Dróg Miejskich i Komunikacji Publicznej w Bydgoszczy.

</doc>
<doc id="1761603" url="https://pl.wikipedia.org/wiki?curid=1761603" title="Reprezentacja Dominikany w piłce siatkowej kobiet">
Reprezentacja Dominikany w piłce siatkowej kobiet

Reprezentacja Dominikany w piłce siatkowej kobiet – narodowa reprezentacja tego kraju, reprezentująca go na arenie międzynarodowej. Sklasyfikowana na 10. miejscu w rankingu FIVB. Trenerem tej reprezentacji jest Marcos Kwiek.
Osiągnięcia.
Igrzyska Panamerykańskie.
 1. miejsce - 2003, 2019
 3. miejsce - 2015
Mistrzostwa Ameryki Północnej, Środkowej i Karaibów.
 1. miejsce - 2009, 2019
 2. miejsce - 2011, 2013, 2015
 3. miejsce - 1997, 2001, 2003, 2005, 2007
Puchar Panamerykański.
 1. miejsce - 2008, 2010, 2014, 2016
 2. miejsce - 2002, 2003, 2005, 2009, 2011, 2013, 2015, 2017, 2018, 2019
 3. miejsce - 2004, 2006, 2007
Puchar Wielkich Mistrzyń.
 3. miejsce - 2009

</doc>
<doc id="1761604" url="https://pl.wikipedia.org/wiki?curid=1761604" title="Śluza VI Bronikowskiego">
Śluza VI Bronikowskiego

 Śluza VI „Bronikowskiego” – śluza na Starym Kanale Bydgoskim w Bydgoszczy.
Stanowi jedną z budowli hydrotechnicznych starego odcinka Kanału Bydgoskiego, wyłączonego z eksploatacji w 1915 r. Jest to dawna siódma śluza drogi wodnej Wisła-Odra oraz szósta śluza na Kanale Bydgoskim (1774-1915).
Zarządcą obiektu jest Zarząd Miasta Bydgoszczy.
Lokalizacja.
Śluza znajduje się w Bydgoszczy, przy ul. Bronikowskiego, w parku nad starym Kanałem Bydgoskim, około 160 m od połączenia starego i nowego odcinka Kanału Bydgoskiego.
Historia.
Śluzę wybudowano w latach 1773-1774. Obecna forma budowli pochodzi z lat 1803-1810, kiedy dokonano pierwszej przebudowy drogi wodnej Wisła-Odra. Eksploatowana była z przeznaczeniem dla barek o ładowności do 200 ton do roku 1915, kiedy oddano nowy odcinek kanału z nowo wybudowanymi śluzami Okole i Czyżkówko. Do końca lat 40. XX w. wykorzystywana była awaryjnie. Ostateczne wyłączenie z eksploatacji nastąpiło pod koniec lat 60. XX w.
Od 1972 Stary Kanał Bydgoski wraz ze śluzami znajduje się w gestii miasta Bydgoszczy. W 1993 r. śluzę odrestaurowano, a w 2005 wpisano wraz z całym zespołem Kanału Bydgoskiego do rejestru zabytków województwa kujawsko-pomorskiego.
Most przy śluzie.
Od końca XVIII wieku przy śluzie znajdował się mostek dla pieszych. W połowie XIX wieku most poszerzono i oparto na kamienno-ceglanych przyczółkach, istniejących do dzisiaj. W 1961 roku dotychczasowy drewniany pomost rozebrano i zastąpiono mostem żelbetowym z jednią i chodnikami. Prace prowadziło Płockie Przedsiębiorstwo Robót Mostowych.
Charakterystyka.
Jest to śluza komorowa o konstrukcji ceglanej posadowiona na ruszcie palowym. Posiada zamknięcia w postaci drewnianych wrót wspornych dwuskrzydłowych, otwieranych w kierunku górnej wody. Zasuwy umożliwiające regulację przepływu wody i napełnianie komory posiadają napęd ręczny. Zachowany układ mechaniczny zasuw pochodzi z 1872 roku.
Most przy śluzie.
Przy głowie dolnej śluzy znajduje się most drogowy w ciągu ulicy Bronikowskiego w Bydgoszczy. Jego długość wynosi 8,4 m, szerokość 9,5 m oraz nośność 15 ton. Konstrukcja składa się z płyty żelbetowej monolitycznej opartej na przyczółkach kamienno-ceglanych. Przeprawa mieści jezdnię oraz dwa chodniki dla pieszych. Przestrzeń żeglugowa pod obiektem wynosi ok. 4 x 5,5 m. Obiektem dysponuje Zarząd Dróg Miejskich i Komunikacji Publicznej w Bydgoszczy.

</doc>
<doc id="1761605" url="https://pl.wikipedia.org/wiki?curid=1761605" title="TerrorMuzik">
TerrorMuzik



</doc>
<doc id="1761608" url="https://pl.wikipedia.org/wiki?curid=1761608" title="Emmanuel Mutai">
Emmanuel Mutai



</doc>
<doc id="1761612" url="https://pl.wikipedia.org/wiki?curid=1761612" title="Kłodzczyzna">
Kłodzczyzna



</doc>
<doc id="1761613" url="https://pl.wikipedia.org/wiki?curid=1761613" title="Hollywood Boulevard (film)">
Hollywood Boulevard (film)

Hollywood Boulevard – debiut reżyserski Joego Dante z 1976 roku nakręcony wspólnie z Allanem Arkushem.
Lekka i przyjemna komedia zrealizowana w studiu Rogera Cormana, u którego Joe Dante rozpoczynał swoją pierwszą związaną z przemysłem filmowym pracę jako montażysta.
Fabuła.
Film opowiada historię młodej aktorki poszukującej pracy. Znajduje ją w kiepskim studio, dostając rolę w nieudanej produkcji, przy okazji wplątuje się w ciemne interesy swoich producentów. Dochodzi nawet do dość niezwykłego morderstwa. 

</doc>
<doc id="1761619" url="https://pl.wikipedia.org/wiki?curid=1761619" title="Hickson 79">
Hickson 79



</doc>
<doc id="1761620" url="https://pl.wikipedia.org/wiki?curid=1761620" title="System oliwkowo-ślimakowy">
System oliwkowo-ślimakowy

System oliwkowo-ślimakowy (ang. olivocochlear system, OCB) – część ośrodkowego układu nerwowego odpowiedzialna za zstępującą regulację ślimaka. Włókna nerwowe OCB tworzą pęczek oliwkowo-ślimakowy (ang. olivocochlear bundle, pęczek Rasmussena), biegnący drogą nerwu przedsionkowo-ślimakowego (VIII nerwu czaszkowego) od kompleksu oliwki górnej w pniu mózgu do komórek narządu Cortiego. 

</doc>
<doc id="1761621" url="https://pl.wikipedia.org/wiki?curid=1761621" title="Pęczek oliwkowo-ślimakowy">
Pęczek oliwkowo-ślimakowy



</doc>
<doc id="1761622" url="https://pl.wikipedia.org/wiki?curid=1761622" title="Pęczek Rasmussena">
Pęczek Rasmussena



</doc>
<doc id="1761623" url="https://pl.wikipedia.org/wiki?curid=1761623" title="Czarcie Bagno">
Czarcie Bagno

Czarcie Bagno (do 1945 niem. "Teufels Teich") – gęsto zarośnięte roślinnością bagno, położone przy północnej granicy miasta Szczecina i gminy Police w Puszczy Wkrzańskiej, na zachód od dawnej wsi Goślice.
Czarcie Bagno jest położone w podmokłym obniżeniu na północny wschód od Wieleckiej Góry, z tego miejsca wypływa Wielecki Potok.

</doc>
<doc id="1761626" url="https://pl.wikipedia.org/wiki?curid=1761626" title="Hickson 92">
Hickson 92



</doc>
<doc id="1761627" url="https://pl.wikipedia.org/wiki?curid=1761627" title="Arp 319">
Arp 319



</doc>
<doc id="1761628" url="https://pl.wikipedia.org/wiki?curid=1761628" title="U 880D">
U 880D



</doc>
<doc id="1761629" url="https://pl.wikipedia.org/wiki?curid=1761629" title="Michelle Guerette">
Michelle Guerette

Michelle Guerette (ur. 6 października 1980 r. w Hartford) – amerykańska wioślarka, srebrna medalistka w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761631" url="https://pl.wikipedia.org/wiki?curid=1761631" title="Shin Yeong-eun">
Shin Yeong-eun

Shin Yeong-eun (ur. 22 sierpnia 1987 r.) – koreańska wioślarka, reprezentantka Korei w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761632" url="https://pl.wikipedia.org/wiki?curid=1761632" title="Inga Dudczenko">
Inga Dudczenko

Inga Dudczenko (ur. 28 maja 1988 w obwodzie karagandyjskim) – kazachska wioślarka, reprezentantka Kazachstanu w wioślarskiej jedynce podczas letnich igrzysk olimpijskich w Pekinie.

</doc>
<doc id="1761635" url="https://pl.wikipedia.org/wiki?curid=1761635" title="Rumjana Nejkowa">
Rumjana Nejkowa

Rumjana Nejkowa, (ur. 6 kwietnia 1973 w Sofii) – bułgarska wioślarka, złota medalistka w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761637" url="https://pl.wikipedia.org/wiki?curid=1761637" title="Mayra González">
Mayra González

Mayra González (ur. 11 lipca 1968 w Sancti Spiritus) – kubańska wioślarka, reprezentantka Kuby w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761639" url="https://pl.wikipedia.org/wiki?curid=1761639" title="Rika Geyser">
Rika Geyser

Rika Geyser (ur. 28 sierpnia 1978 w Johannesburgu) – południowoafrykańska wioślarka, reprezentantka Republiki Południowej Afryki w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761640" url="https://pl.wikipedia.org/wiki?curid=1761640" title="Latt Shwe Zin">
Latt Shwe Zin

Latt Shwe Zin (ur. 1 września 1985 r. w Maubin) – birmańska wioślarka, reprezentantka Birmy w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761643" url="https://pl.wikipedia.org/wiki?curid=1761643" title="Mistrzostwa Świata w Lekkoatletyce 1983 – bieg na 100 m mężczyzn">
Mistrzostwa Świata w Lekkoatletyce 1983 – bieg na 100 m mężczyzn

Bieg na 100 metrów mężczyzn – jedna z konkurencji biegowych rozgrywanych podczas lekkoatletycznych mistrzostw świata w 1983 na Stadionie Olimpijskim w Helsinkach.
Wyniki.
Eliminacje.
Rozegrano 9 biegów eliminacyjnych. Z każdego biegu trzech najlepszych zawodników automatycznie awansowało do ćwierćfinałów (Q). Skład ćwierćfinalistów uzupełniło pięciu najszybszych sprinterów spoza pierwszej trójki ze wszystkich biegów eliminacyjnych (q).
Ćwierćfinały.
Rozegrano 4 biegi ćwierćfinałowe. Z każdego biegu 4 najlepszych zawodników awansowało do następnej rundy (Q).
Półfinały.
Rozegrano 2 biegi półfinałowe. Z każdego biegu 4 najlepszych zawodników awansowało do finału (Q).

</doc>
<doc id="1761646" url="https://pl.wikipedia.org/wiki?curid=1761646" title="Qt Software">
Qt Software



</doc>
<doc id="1761648" url="https://pl.wikipedia.org/wiki?curid=1761648" title="Toslink">
Toslink



</doc>
<doc id="1761650" url="https://pl.wikipedia.org/wiki?curid=1761650" title="Gyraza">
Gyraza



</doc>
<doc id="1761651" url="https://pl.wikipedia.org/wiki?curid=1761651" title="Sąd Najwyższy (Australia)">
Sąd Najwyższy (Australia)

Federalny Sąd Najwyższy, Wysoki Sąd (ang. "High Court of Australia") – sąd najwyższej instancji w Związku Australijskim. Mieści się w Canberze. 
Historia.
Utworzenie Federalnego Sądu Najwyższego przewidywał artykuł 71. Ustawy Konstytucyjnej Związku Australijskiego z 1900. Sąd został ustanowiony na podstawie Judiciary Act z 25 sierpnia 1903.
Pierwsze posiedzenie Sądu Najwyższego Australii miało miejsce 6 października 1903 w Melbourne.
Członkowie.
W skład Sądu Najwyższego wchodzi nie mniej niż 3 sędziów, oficjalnie mianowanych przez gubernatora generalnego Australii, w tym Prezes Sądu Najwyższego. Dokładną liczbę sędziów określa Parlament. Sędziowie powoływani są na kadencje kończące się z momentem osiągnięcia przez nich 70 lat. 
Prezes Sądu Najwyższego może zrzec się urzędu dostarczając własnoręcznie sporządzone oświadczenie Gubernatorowi Generalnemu. 
Od 30 stycznia 2017 Prezeską Sądu Najwyższego jest Susan Kiefel. A sędziami: Virginia Bell, Stephen Gageler, Patrick Keane, Geoffrey Nettle, Michelle Gordon i James Edelman.
Kompetencje.
Sąd Najwyższy zajmuje najwyższą pozycję w hierarchii sądów w Australii i jest ostatnią instancją odwoławczą. Ma on prawo do dokonywania sądowej kontroli konstytucyjności prawa, stanowionego zarówno na szczeblu federalnym przez Parlament Australii, jak i na szczeblu stanowym przez Parlamenty Stanowe. Do zadań Sądu Najwyższego należy także stosowanie i dokonywanie wykładni przepisów Konstytucji oraz rozpatrywanie kasacji od decyzji sądów federalnych, stanowych i terytorialnych.
Jurysdykcji Sądu Najwyższego Australii podlegają dwie główne kategorie spraw. Po pierwsze rozstrzyga sprawy wniesione bezpośrednio do Wysokiego Sądu, sprawy wymagające interpretacji przepisów Konstytucji oraz sprawy o szczególnym znaczeniu publicznym i sprawy, w których odstępuje od swoich wcześniejszych decyzji, po drugie rozpatruje odwołania od decyzji innych sądów.
Rozstrzygnięcia Federalnego Sądu Najwyższego są wiążące dla wszystkich australijskich sądów, włącznie ze stanowymi i terytorialnymi Sądami Najwyższymi.

</doc>
<doc id="1761652" url="https://pl.wikipedia.org/wiki?curid=1761652" title="Binais Begovic">
Binais Begovic

Binais Begovic (ur. 20 maja 1982 w Czarnogórze) – kulturysta współzawodniczący w kategorii półciężkiej, fotomodel. 
Życiorys.
Begovic, który w 1998 roku wyemigrował do Szwecji, pierwotnie rywalizował w szwedzkich konkurencjach kulturystycznych. W 2001 roku podczas zawodów ogólnokrajowych uplasował się na trzeciej pozycji w kategorii półciężkiej. W roku 2006 zwyciężył amerykańskie zawody Orange County Classic (federacji NPC), w których również startował jako zawodnik o wadze półciężkiej. W lipcu tego roku jego sylwetka po raz pierwszy pojawiła się na okładce magazynu sportowego – poczytnego "Iron Man". W ciągu kolejnego roku Begovic podróżował pomiędzy Szwecją a Stanami Zjednoczonymi, uczestnicząc w licznych zmaganiach kulturystycznych, a także gościnnie pozując do zdjęć w sesjach fotograficznych. W latach 2006-2008 ukazał się na okładkach ogólnoświatowych pism, m.in. w Japonii, Wielkiej Brytanii, Meksyku, Hiszpanii, Australii oraz – przede wszystkim – Szwecji i USA. W tym okresie był także modelem sportowej linii odzieżowej „GASP”.
Obecnie mieszka w Hollywood w stanie Kalifornia (USA) oraz w szwedzkim mieście Malmö. W roku 2008 zaczął pobierać lekcje aktorstwa.
Warunki fizyczne:

</doc>
<doc id="1761653" url="https://pl.wikipedia.org/wiki?curid=1761653" title="Cyberstalking">
Cyberstalking

Cyberstalking – neologizm określający zjawisko używania Internetu i innych mediów elektronicznych do nękania.
Zjawisko to jest definiowane jako cyberprzemoc popełniana przez stalkera. Sprawca jako narzędzia używa technologii informacyjnej, w szczególności Internetu, by dręczyć pojedynczą osobę, grupę osób lub całą organizację. 
6 czerwca 2011 weszła w życie poprawka do kodeksu karnego, uznająca cyberprzemoc i stalking w Polsce za czyn zabroniony (połączenie tych terminów daje pojęcie "cyberstalkingu"). Czyn ten podlega karze na podstawie art. 190a k.k. Osoba dopuszczająca się cyberstalkingu nazywana jest cyberstalkerem. Ofiarą cyberstalkingu padł co 12 Polak, w większości kobiety. Sprawcami były zazwyczaj osoby bliskie.

</doc>
<doc id="1761654" url="https://pl.wikipedia.org/wiki?curid=1761654" title="Roland Dantes">
Roland Dantes

Roland Dantes (1945 – 2009) był filipińskim aktorem, praktykiem sztuk walki, kulturystą.
Przez lata trenował z mistrzami sztuk walki, m.in. z Remy'm Presasem, Cacoyem Canete oraz Edgarem Sulite. Zanim zajął się aktorstwem, pracował jako policjant.
Zasłużył sobie na miano jednego z najpopularniejszych filipińskich aktorów. Zagrał w wielu filmach, w tym w "The Pacific Connection" (1975) i "Arnis: The Sticks Of Death" (1984). Niemałe sukcesy odnosił też w branży kulturystycznej; pięciokrotnie, w latach 1969-1980, uhonorowano go tytułem "Mr. Philippines". Dantes ubiegał się również o tytuły "Mr. Universe" oraz "Mr. World".
Zmarł 16 marca 2009 roku w wieku sześćdziesięciu czterech lat. Przyczyną zgonu była niewydolność serca.

</doc>
<doc id="1761655" url="https://pl.wikipedia.org/wiki?curid=1761655" title="Hornstrandir">
Hornstrandir

Hornstrandir – półwysep w północno-zachodniej Islandii, w regionie Westfjords, na północ od Jökulfirðir i na północny zachód od lodowca Drangajökull.
Obecnie bez stałych mieszkańców – ostatni mieszkaniec opuścił region w 1952 roku. Dawne farmy służą jako letnie domy sezonowe latem. Brak dróg. Na półwyspie znajduje się rezerwat przyrody o powierzchni ok. 580 km².

</doc>
<doc id="1761656" url="https://pl.wikipedia.org/wiki?curid=1761656" title="Anthony Catanzaro">
Anthony Catanzaro

Anthony "Tony" Catanzaro (ur. 18 grudnia 1970 w Bay Shore) – amerykański model fitness, konsultant treningowy, kulturysta. 
Życiorys.
Wczesne lata.
Urodził się w Bay Shore na Long Island jako najmłodszy z sześciorga dzieci Carlo, który pracował w branży rybnej i Rosarii, która była krawcową. Jego rodzice pochodzili z Sciacca na Sycylii. Miał cztery siostry - Kathy, Lisę, Annette i Francine oraz starszego brata Michaela. Mając 15 lat w rodzinnym mieszkaniu przekształcił jeden z pokoi w siłownię. Interesował się wrestlingiem, podziwiał w telewizji osobowość Hulka Hogana i Randy'ego Savage. 
Kariera.
W wieku 18 lat podjął pracę jako model fitness, a także rywalizował w kulturystyce. Po wygraniu międzynarodowego konkursu Mr. Fitness 1997, pojawiał się w licznych filmach treningowych, wielu programach typu talk-show "The Phil Donahue Show", "Ricki Lake" i "Maury", telewizyjnym stand-upie "Saturday Night Live", reklamach, katalogach i magazynach sportowych, takich jak "Exercise", "Fitness Magazine", "Health &amp; Fitness", "Natural Bodybuilding", "Muscle &amp; Fitness", "Fitness Plus", "Men’s Exercise" czy "Exercise for Men Only", a w styczniu 2001 roku na rozkładówce magazynu "Playgirl".
Wystąpił także w filmach, m.in. "Życie Carlita" ("Carlito's Way", 1993) Briana De Palmy, "Selekcjoner" ("The Scout", 1994) Michaela Ritchie czy "Lowball" (1997). Uczestniczył w reality show stacji Oxygen zatytułowanym "Mr. Romance". Zajął się też pisaniem artykułów dla Tracy James-New York Modeling Network.
Zamieszkał w Nowym Jorku ze swoją żoną Tiną, którą poznał w listopadzie 1993 roku gdy miał 22 lata i wówczas zmarła jego matka. 

</doc>
<doc id="1761662" url="https://pl.wikipedia.org/wiki?curid=1761662" title="Szymon Kuran">
Szymon Kuran

Szymon Kuran (ur. 16 grudnia 1955 w Szeligach, zm. 7 sierpnia 2005 w Reykjavíku) – polski kompozytor, skrzypek, muzyk jazzowy, od 1984 roku mieszkający i tworzący na Islandii.
Życiorys.
Początkowo uczył się muzyki pod kierunkiem ojca, później był uczniem Witolda Krotkiewskiego, skrzypka i kompozytora. W 1975 ukończył Państwową Średnią Szkołę Muzyczną im. F. Chopina w Warszawie w klasie skrzypiec, a w 1980 został absolwentem Akademii Muzycznej im. Stanisława Moniuszki w Gdańsku. W latach 1983-84 studiował muzykę orkiestrową w Goldsmith College w Londynie.
W latach 1981-83 pracował jako koncertmistrz Filharmonii Bałtyckiej. W roku 1984 wygrał konkurs na drugiego koncertmistrza w Islandzkiej Orkiestrze Symfonicznej w Reykjavíku i to stanowisko zajmował do roku 2000.
Był założycielem jazzowego kwartetu Súld, z którym pod koniec lat 80. XX wieku wystąpił na Festival International de Jazz de Montréal, oraz w 1989 jednym z założycieli kwartetu Kuran Swing, zwanego "string-jazz". Z oboma zespołami koncertował na Islandii i za granicą oraz nagrywał płyty.
Jeden z najpopularniejszych muzyków na Islandii. W 1991 uzyskał obywatelstwo islandzkie. W roku 1994 otrzymał tytuł Artysty Roku (Borgarlistmaður), nadany przez władze Reykjavíku. Trzy lata później dyrygował orkiestrą podczas występu reprezentanta Islandii, Paula Oscara, podczas 42. Konkursu Piosenki Eurowizji.

</doc>
<doc id="1761663" url="https://pl.wikipedia.org/wiki?curid=1761663" title="Góra Lushan">
Góra Lushan



</doc>
<doc id="1761665" url="https://pl.wikipedia.org/wiki?curid=1761665" title="Niski Weld">
Niski Weld

Niski Weld (ang. "Bushveld", afrikaans "Bosveld") – kraina geograficzna w Afryce Południowej, obejmująca sawanny większości Prowincji Limpopo i Prowincji Północno-Zachodniej w Południowej Afryce wraz z przyległymi terenami zachodniej Botswany i południowego Zimbabwe.
Geografia.
Obszar regionu jest wyżynny z wysokością bezwzględną między 750 a 1400 m n.p.m. Roczne opady sięgają od 350 mm na zachodzie do 600 mm na niektórych obszarach na północnym wschodzie. Przez region przebiegają trzy główne łańcuchy górskie:
Flora i fauna.
Na porośniętych sawanną obszarach wyżyny występują także gęste zagajniki drzew i wysokich krzewów. Tutejsze trawy są zwykle wysokie i przebarwiają się na żółto lub brązowo podczas zimy, która jest porą suchą na przeważającym obszarze Republiki Południowej Afryki. Zachowane w nienaruszonym stanie środowisko naturalne pozwala żyć tutaj dużym gatunkom ssaków, takim jak nosorożec biały, nosorożec czarny, żyrafa, gnu pręgowane, kudu, impala i różnorodne inne gatunki antylop.
Geologia.
Niski Weld jest jednym z najbogatszych w minerały regionów świata. Występują tu jedne z największych na świecie złóż andaluzytu, chromu, fluorytu, a także platyny i wanadu.
Gospodarka rolna.
Ponieważ większość regionu jest sucha, hoduje się tu przeważnie bydło, a uprawy ograniczają się do odpornych na suszę gatunków zbóż, takich jak sorgo czy proso, zwykle na nawadnianych polach.

</doc>
<doc id="1761666" url="https://pl.wikipedia.org/wiki?curid=1761666" title="Bushveld">
Bushveld



</doc>
<doc id="1761669" url="https://pl.wikipedia.org/wiki?curid=1761669" title="Sangüesa">
Sangüesa

Sangüesa (w jęz. baskijskim Zangozza) – miasto w północnej Hiszpanii w prowincji Nawarra. Położone przy ujściu rzeki Onsella do rzeki Aragón.

</doc>
<doc id="1761678" url="https://pl.wikipedia.org/wiki?curid=1761678" title="Sylvia Jebiwott Kibet">
Sylvia Jebiwott Kibet

Sylvia Jebiwott Kibet (ur. 28 marca 1984) – kenijska lekkoatletka, specjalistka od długich dystansów, srebrna medalistka mistrzostw świata z Berlina.
Także jej siostra – Hilda i liczne kuzynki odnoszą duże sukcesy w lekkoatletyce.

</doc>
<doc id="1761679" url="https://pl.wikipedia.org/wiki?curid=1761679" title="Mistrzostwa Świata w Lekkoatletyce 2009 – rzut młotem kobiet">
Mistrzostwa Świata w Lekkoatletyce 2009 – rzut młotem kobiet

Rzut młotem kobiet to jedna z konkurencji rozegranych podczas XII mistrzostw świata w lekkoatletyce.
Wymagane minimum A do udziału w mistrzostwach świata wynosiło 70,00 m, natomiast minimum B - 67,50 m.
Eliminacje odbyły się 20 sierpnia 2009, zaś finał rozegrano 22 sierpnia 2009.
Rekordy.
W poniższej tabeli przedstawione są rekord świata, rekord mistrzostw świata, rekord Polski oraz rekordy poszczególnych kontynentów z dnia 12 sierpnia 2009 roku.
Przebieg zawodów.
Runda kwalifikacyjna.
Godzina rozpoczęcia: 14:15 
Minimum kwalifikacyjne 72.00 (Q) lub 12 najlepszych wyników (q) - awans do finału.
Uwagi: NM = nie sklasyfikowana, Q = kwalifikacja na podstawie osiągniętego minimum, q = kwalifikacja uzupełniająca

</doc>
<doc id="1761680" url="https://pl.wikipedia.org/wiki?curid=1761680" title="Grzegorz Brzozowicz">
Grzegorz Brzozowicz

Grzegorz Brzozowicz (ur. 26 marca 1960 w Warszawie) – polski dziennikarz popkulturowy.
Życiorys.
W latach 1972–77 mieszkał w Belgradzie (Jugosławia). W 1985 ukończył studia na Wydziale Telekomunikacji na Politechnice Warszawskiej. W latach 1981–88 organizował koncerty w warszawskim klubie studenckim „Riviera-Remont” (w latach 1986–1988 kierownik klubu). Pomysłodawca i szef festiwalu muzycznego „Poza Kontrolą” (1985–1988). Współpracownik pism: „Non Stop”, „Ekran”, „Magazyn Muzyczny”, "Rock'n'Roll", „Gazeta Wyborcza” (1990–95), „Machina” (zastępca redaktora naczelnego 1996–97), „Elle”, „Muza”, „Gala” (redaktor naczelny 2002)), „Ozon”, „Dziennik”, „Playboy” i innych. Jako prezenter muzyczny pracował w stacjach radiowych: Trójka (1984–92) (audycje: Radio Clash, Dzika Rzecz, Tamtam, Rock po Polsku) Rozgłośnia Harcerska, Radio Kolor (szef muzyczny 1993–96), Jazz Radio, Radiostacja, Radio PiN, RDC. Dla TVP2 zrealizował szereg programów dokumentalnych, m.in. „Goran Bregović. Szczęściarz z Sarajewa” (1995), „Yugonostalgia" (2005), „Przyjaciele na 33 obroty” (2013), „Andrzej Korzyński – Zagubiony diament” (2016), „Legia u bram Ligi Mistrzów” (2016). W latach 2006–2011 był współpracownikiem telewizyjnego „Tygodnika kulturalnego” (TVP Kultura). Powrócił do programu w 2016 roku. W 2007 stworzył na antenie platformy n kanał filmowy „Wojna i Pokój”. Animator projektów muzycznych Yugoton i Yugopolis oraz pomysłodawca płyt Goran Bregović &amp; Kayah ("Bregović &amp; Kayah"), Goran Bregović &amp; Krzysztof Krawczyk („Daj mi drugie życie”), Justyna Steczkowska &amp; Boban Marković („Na co mi to było”). Nazwisko Grzegorza Brzozowicza, jako krytyka muzycznego, pojawia się (obok Romana Rogowieckiego) w przeboju Kazika "12 groszy".

</doc>
<doc id="1761690" url="https://pl.wikipedia.org/wiki?curid=1761690" title="Ógyalla">
Ógyalla



</doc>
<doc id="1761693" url="https://pl.wikipedia.org/wiki?curid=1761693" title="Mary Decker">
Mary Decker

Mary Teresa Decker (ur. 4 sierpnia 1958, w Bunnvale, w stanie New Jersey, od 1985 jako Mary Slaney) – amerykańska lekkoatletka specjalizująca się w biegach średnio i długodystansowych, złota medalistka mistrzostw świata z Helsinek na 1500 i 3000 metrów, wielokrotna rekordzistka świata (w tym aż 6 rekordów ustanowionych w 1982).
Kariera Amerykanki trwała ponad 20 lat, w 1973 wygrała swój bieg na rozegranym w Mińsku meczu międzypaństwowym, rok później ustanowiła pierwsze rekordy świata (na 1000 metrów, 2:02.4 na 880 jardów oraz 2:01.8 na 800 metrów). W 1979 zdobyła złoty medal igrzysk panamerykańskich (bieg na 1500 m, San Juan). Z różnych przyczyn (kontuzje, bojkot polityczny igrzysk w Moskwie, kolizje w trakcie biegów) pomimo wielu lat obecności w ścisłej czołówce nie udało się jej sięgnąć po medal igrzysk olimpijskich. W 1985 wygrała klasyfikacje punktową Finału Grand Prix IAAF nie tylko w swojej konkurencji (bieg na 3000 m), ale również łączną klasyfikację wszystkich konkurencji. W 1997 zdobyła srebrny medal halowych mistrzostw świata (bieg na 1500 m, Paryż), jednak odebrano jej medal z powodu dopingu.

</doc>
<doc id="1761694" url="https://pl.wikipedia.org/wiki?curid=1761694" title="Corina Popovici">
Corina Popovici

Corina Popovici (ur. 25 lipca 1987) – rumuńska skoczkini do wody. Brała udział w Mistrzostwach Świata w Pływaniu 2009. Zajęła w nich 29. miejsce na 31. możliwych. Zdobyła wtedy 228.45 punktów. Za nią uplasowała się Malezyjka Traisy Vivien Tukiet (219.80 pkt.), a przed nią Serbka Milica Stjepanovic (235.70 pkt.).

</doc>
<doc id="1761700" url="https://pl.wikipedia.org/wiki?curid=1761700" title="(24749) Grebel">
(24749) Grebel

(24749) Grebel – planetoida z pasa głównego asteroid okrążająca Słońce w ciągu 5 lat i 263 dni w średniej odległości 3,2 j.a. Została odkryta 24 września 1992 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Evy Grebel" (ur. 1966), niemieckiej astronom, profesor na Uniwersytecie w Heidelbergu, a od 2007 roku dyrektora w "Astronomisches Rechen-Institut". Została zaproponowana przez Lutza Schmadela. Przed nadaniem nazwy planetoida nosiła oznaczenie tymczasowe (24749) 1992 SM17.

</doc>
<doc id="1761701" url="https://pl.wikipedia.org/wiki?curid=1761701" title="Meczet Piątkowy w Eupatorii">
Meczet Piątkowy w Eupatorii

Meczet Piątkowy – meczet w Eupatorii, zbudowany przez jednego z największych architektów tureckich XVI wieku Hoca Mimar Sinana. Jest wzorowany na Hagia Sophia w Stambule. 
Historia powstania i opis budowli.
Budowę meczetu rozpoczęto w 1552 roku na polecenie, panującego w latach 1551–1577 chana Dewlet I Gireja. Ukończenie budowy nastąpiło 12 lat później, w 1564 roku. Meczet pozostał w prawie niezmienionej formie do dnia dzisiejszego.
Meczet ma kształt prostopadłościanu o podstawie kwadratu szerokości około 21 metrów i wysokości nawy głównej 22 metry. Od trzech stron, kopuły głównej, zachodniej, północnej i południowej znajduje się łącznie 11 mniejszych kopuł. Główne wejście znajduje się od strony północnej, a dodatkowe 3 wejścia znajdują się od strony wschodniej i zachodniej. Wnętrze świątyni podzielone jest na trzy nawy. Centralna ma szerokość 11,5 m, a dwie boczne po 4,65 m. Wewnątrz meczet otoczony jest z trzech stron drewnianą galerią. 
Meczet posiada dwa 35-metrowe minarety, po jednym od strony zachodniej i wschodniej. Oba minarety zostały przebudowane w XIX wieku z powodu ich bardzo złego stanu technicznego. Na minaretach znajdują się dwa balkony, z których muezzin wzywał wiernych na modlitwę. 
Cmentarz wokół meczetu.
Wokół meczetu znajduje się kilka grobów. 

</doc>
<doc id="1761702" url="https://pl.wikipedia.org/wiki?curid=1761702" title="Wielicki Kocioł">
Wielicki Kocioł

Wielicki Kocioł (słow. "Velická kotlina") – najwyższe piętro Doliny Wielickiej (zachodnia odnoga Doliny Zadniej Wielickiej) w słowackich Tatrach. Jest to cyrk lodowcowy pod granią główną Tatr Wysokich. Z trzech stron otoczony jest przez takie szczyty i turnie jak: Litworowy Szczyt (2413 m), Litworowy Zwornik, Wielicki Szczyt (2313 m), Mały Wielicki Szczyt, Zmarzła Kopa, Gerlachowska Kopka (2257 m). Wysokie położenie i zacienienie przez potężny masyw Gerlacha powodują, że bardzo długo zalega tutaj śnieg. W kotle znajdują się niewielkie stawki – Wielickie Oka. Nie prowadzi przez niego szlak turystyczny, ale kocioł jest dobrze widoczny z podejścia od Doliny Wielickiej na Polski Grzebień i Małą Wysoką.

</doc>
<doc id="1761703" url="https://pl.wikipedia.org/wiki?curid=1761703" title="Uzdrowisko Inowrocław">
Uzdrowisko Inowrocław

Uzdrowisko Inowrocław – zespół uzdrowiskowo-wypoczynkowy położony w zachodniej części Inowrocławia.
Lokalizacja.
Uzdrowisko Inowrocław obejmuje wydzielony obszar w zachodniej części miasta. Graniczy od wschodu z osiedlem Nowym, Zdrojowym, a od południa z osiedlem Rąbin. Zachodnia granica Uzdrowiska jest zarazem granicą miasta. Od północnego zachodu strefę uzdrowiskową ogranicza linia kolejowa nr 131 tzw. magistrala węglowa. Cały kompleks uzdrowiskowy obejmuje park Solankowy o powierzchni 85 ha oraz tzw. dzielnicę uzdrowiskową, gdzie zlokalizowane są sanatoria, hotele i wille wypoczynkowe.
Charakterystyka.
Uzdrowisko Inowrocław specjalizuje się w leczeniu chorób układu ruchu, reumatologii oraz układu krążenia. Położone jest na terenie parku Solankowego liczącego ponad 85 hektarów. Spółkę „Solanki” Uzdrowisko Inowrocław stanowi pięć zakładów leczniczych i noclegowych, które obsługują w ciągu roku ponad 26 tys. kuracjuszy:
Łącznie w parku i jego otoczeniu znajdują się również inne jednostki świadczące usługi lecznicze, rehabilitacyjne i wypoczynkowe – prywatne, branżowe i samorządowe, m.in.: sanatoria: „Oaza”, „Modrzew”, „Energetyk”, „Przy Tężni” oraz hotele (m.in. hotel Park) i wille wypoczynkowe. W 2001 roku powstała tutaj tężnia solankowa o zwartej formie, która obok tężni w Ciechocinku jest drugim takim obiektem w województwie kujawsko-pomorskim.
Park zdrojowy wraz z tężniami i dzielnicą uzdrowiskową stanowi ogólnomiejskie centrum rekreacyjne, „zieloną oazę” Inowrocławia oraz jego najcenniejszą strefę urbanistyczną, środowiskową i turystyczną. W parku można skorzystać z pijalni wód, gdzie serwowane są miejscowe wody mineralne: „Inowrocławianka” oraz „Jadwiga”, basenów solankowych („Termy Inowrocławskie”) i otwartych, jak również z szeregu obiektów rekreacyjnych i przyrodniczych: restauracji, dancingów, imprez kulturalnych w muszli koncertowej i teatrze letnim, palmiarni, siłowni plenerowych, placów zabaw, ogrodu botanicznego, ogrodów papieskich stworzonych na cześć papieża Jana Pawła II itd. W 2012 roku na południe od tężni solankowych powstał nowy kompleks parkowy, w którym utworzono sztuczne kąpielisko z plażą oraz miejsce do grillowania.
Historia.
Okres pruski 1875-1919.
Przesłanki do rozwoju lecznictwa uzdrowiskowego w Inowrocławiu stworzyło odkrycie w 1868 roku pokładów soli, co zapoczątkowało także rozwój przemysłu chemicznego bazującego na wykorzystaniu soli kamiennej. Inowrocławskie Uzdrowisko „Solanki” powstało w 1875 roku z inicjatywy doktora praw i przedsiębiorcy Zygmunta Wilkońskiego, właściciela majątków Rąbin i Mały Rąbin (Dziś Rąbinek). Wraz z Niemcem Oskarem Triepcke i Żydem Samuelem Hoenigerem Wilkoński założył Towarzystwo Akcyjne „Solanki Inowrocławskie”, które wykupiło tereny pod budowę obiektów kąpielowych i parku zdrojowego. W czerwcu 1875 w skład spółki wchodziło 50 akcjonariuszy.
W 1876 roku gotowy do użytku był już pierwszy dom kuracyjny z wyposażeniem 14 łazienek, co zapoczątkowało rozwój Inowrocławia jako miasta uzdrowiskowego. Solankę do zakładu kąpielowego doprowadzano z warzelni soli przy ulicy Pakoskiej. Jednocześnie, dzięki inicjatywie Lucjana Grabskiego założono ogród francuski o powierzchni 1 ha, który był zalążkiem parku zdrojowego. W 1880 przy ul. Narutowicza zbudowano Zakład Wodoleczniczy „Nowy Świat” ".
Po śmierci Zygmunta Wilkońskiego, „Solanki Inowrocławskie” w 1881 przeszły na własność miasta. W 1886 roku wzniesiono Specjalny Zakład Leczniczy dla dzieci cierpiących na choroby reumatyczne. W 1890 dzięki inicjatywie dr Józefa Krzymińskiego powstał Zakład Wodoleczniczy. Oprócz kąpieli solankowych wprowadzono kąpiele igliwiowe, borowinowe i inhalacje. W parku uzdrowiskowym w 1910 roku założono cieplarnię, a w 1915 pijalnię wód mineralnych, gdzie serwowano „Kujawiankę”, produkowaną z miejscowego źródła kopalnianego. Uzdrowisko było czynne tylko w sezonie letnim od maja do października. Kuracjusze mieszkali i jadali w prywatnych willach i pensjonatach.
Mimo że protektorat nad uzdrowiskiem zgodziła się przyjąć niemiecka para cesarska, względy polityczne wstrzymywały rząd niemiecki od jego subwencjonowania. W rezultacie nie przyciągało ono tak wielkiej liczby kuracjuszy, jak inne uzdrowiska położone w głębi Rzeszy Niemieckiej, niemniej liczba pacjentów stale wzrastała.
W 1919 roku po wyzwoleniu miasta przez wojska powstania wielkopolskiego, ówczesny prezydent miasta Józef Krzymiński przystąpił do rozbudowy uzdrowiska. W 1919 roku leczyło się w nim blisko 1000 kuracjuszy.
Okres międzywojenny 1919-1939.
Od 1922 roku uzdrowisko nosiło oficjalną nazwę „"Inowrocław Zdrój"”, natomiast potocznie występowało pod nazwą „"Solanki"”. Organizacyjnie było jednym z przedsiębiorstw komunalnych miasta Inowrocławia. Popularność uzdrowiska stopniowo wzrastała, na co wpływ miały właściwości lecznicze solanki, borowiny, wody mineralnej oraz kąpieli kwasowęglowych, inhalacji solankowych i zabiegów przyrodoleczniczych. W latach 30. XX w. doprowadzono do pijalni wód źródło słonogorzkie, zawierające sole magnezu przydatne w leczeniu otyłości. Wielki kryzys w Polsce (1929-1933) w niewielkim stopniu ograniczył frekwencję i działalność inwestycyjną. Liczba kuracjuszy wzrosła z 3 tys. w 1925 roku do 5,7 tys. w latach 30. XX w., a liczba zabiegów do 190 tys. w 1936 roku.
Władze miasta nie szczędziły środków na rozbudowę i upiększanie uzdrowiska. W 1920 powstała muszla koncertowa w parku zdrojowym, w 1925 – zakład kąpieli borowinowych, w 1929 – zakład przyrodoleczniczy z wziewalnią, w 1934 – nowy most i molo nad stawem parkowym z punktem wypożyczania łodzi. Zakładano deptaki i kwietniki, a w otoczeniu parku rozbudowano pensjonaty, dzięki czemu w zachodniej części miasta powstała dzielnica zdrojowa z bogatymi willami. W 1929 zaczęto wydawać periodyk „Wiadomości Zdrojowe”, a w 1937 roku odsłonięto pomnik Zygmunta Wilkońskiego. W 1930 roku Ubezpieczalnia Krajowa uruchomiła w Inowrocławiu pierwsze sanatorium.
W uzdrowisku odbywały się ogólnopolskie zjazdy medyczne: w 1929 VII Powszechny Zjazd Higienistów Polskich, a w 1930 – I Polski Zjazd Przeciwreumatyczny. W latach 20. i 30. XX w. na kurację do Inowrocławia przyjeżdżali m.in.: premier Władysław Grabski, wojewoda pomorski Władysław Raczkiewicz (późniejszy Prezydent RP na uchodźstwie), gen. Władysław Sikorski, gen. Józef Haller, kontradmirał Józef Unrug, prezydent Warszawy Stefan Starzyński, prezydent Poznania Cyryl Ratajski, złoty medalista olimpijski Janusz Kusociński, Maria Konopnicka, Stanisław Przybyszewski i inni.
Okres okupacji niemieckiej 1939-1945.
Podczas okupacji hitlerowskiej Uzdrowisko Inowrocław przeznaczono tylko dla Niemców. Zbudowano wówczas otwarty basen kąpielowy łącznie z budynkiem łazienek.
Okres PRL.
Po II wojnie światowej wskutek niewielkich zniszczeń, działalność leczniczą podjęto już w maju 1945. W tym roku skorzystało z niej 1179 kuracjuszy przyjezdnych i 340 mieszkańców miasta (w tym wielu żołnierzy). W 1950 samorządowe dotąd uzdrowisko zostało upaństwowione i przejęte wraz z sanatorium ZUS przez Centralny Zarząd Uzdrowisk Polskich. Sezon kuracyjny wydłużono do całego roku, a działalność poszerzono o usługi profilaktyczne i rehabilitacyjne. Inowrocław był jednym z pierwszych uzdrowisk w kraju, które wprowadziło gimnastykę leczniczą pod kierunkiem instruktora wychowania fizycznego. Większość kuracjuszy rekrutowała się spośród osób zatrudnionych w warunkach uciążliwych dla zdrowia. W 1956 odsłonięto pomnik założyciela uzdrowiska Zygmunta Wilkońskiego w miejscu zniszczonego przez hitlerowców monumentu z 1937 roku.
W 1952 roku Instytut Balneoklimatyczny w Poznaniu utworzył w sanatorium ZUS oddział kliniczny z kierunkami: reumatologicznym i gastrologicznym. W 1956 powstało pierwsze w kraju Sanatorium Geriatryczne pod kierunkiem dr Bogdana Snarskiego. W 1963 ukazała się monografia „"Inowrocław-Zdrój"” prof. dra med. Juliana Papierkowskiego z Warszawy, a w latach 1967, 1969 i 1972 wydano trzy tomy „"Informatora Naukowego Uzdrowiska Inowrocław"”, gdzie publikowano artykuły lekarzy prowadzących tu badania naukowe. W 1970 roku cztery sanatoria przekształcono w szpitale uzdrowiskowe rehabilitacji poszpitalnej i specjalistycznej.
W latach 60. i 70. XX w. rozbudowano sieć sanatoryjną o kolejne obiekty wznoszone m.in. przez Polskie Koleje Państwowe, Związki Zawodowe Pracowników Energetyki (1963), Przemysłu Drzewnego „Modrzew” (1976), Metalowców (1980), . W Uzdrowisku leczono kuracjuszy związkowych, nauczycieli, dzieci przebywające na koloniach zdrowotnych oraz tzw. kuracjuszy ambulatoryjnych (w tym mieszkańców Inowrocławia) w Poradni Uzdrowiskowej. Goszczono także pewną liczbę obcokrajowców, głównie reprezentantów Polonii.
W 1973 Akademia Medyczna w Poznaniu objęła patronat naukowy nad uzdrowiskiem. W 1980 roku działały tu cztery ośrodki naukowo-badawcze: reumatologiczny, kardiologiczny, gastroenterologiczny i dietetyczny – pod patronatem AM w Poznaniu oraz geriatryczny – pod patronatem AM w Białymstoku. Profil leczenia w Inowrocławiu obejmował schorzenia reumatyczne układu kostno-stawowego, schorzenia układu krążenia, układu trawiennego, górnych dróg oddechowych, schorzenia wieku podeszłego, wątroby, pęcherzyka i dróg żółciowych oraz otyłość pochodzenia pokarmowego.
W latach 1951-1979 liczba kuracjuszy sanatoryjnych wzrosła z 3,5 do 6 tys. osób, a leczonych ambulatoryjnie z 1,1 do 10 tys. osób. Liczby te nie obejmują sanatoriów branżowych, które wykonywały znaczne ilości zabiegów za pomocą swoich urządzeń leczniczych. W 1979 roku Uzdrowisko Inowrocław (bez sanatoriów branżowych) zatrudniało 383 pracowników i dysponowało 467 łóżkami. Dodatkowe 816 łóżek znajdowało się w sanatoriach związkowo-resortowych. W 1979 przystąpiono do budowy na zapleczu Szpitala Uzdrowiskowego nr 1 zespołu szpitali uzdrowiskowych: kardiologicznego i geriatrycznego, każdy na około 200 łóżek, a w dalszej kolejności zakładu rehabilitacyjnego z basenem. W 1988 roku oddano do użytku Zespół Sanatoriów Uzdrowiskowych „Kombatant”
W latach PRL funkcjonował Zakład Usług Socjalno-Kulturalnych, którego zadaniem było urozmaicanie programu pobytu kuracjuszy o imprezy kulturalne, rozrywkowe, turystyczne oraz wycieczki po regionie. W jego dyspozycji znajdowały się m.in.: Klub Kuracjusza z salą dancingową, Klub Zdrojowy, filia Rejonowej Biblioteki Publicznej przy ul. Wilkońskiego, czytelnia własna, świetlice i sale telewizyjne. W muszli parku solankowego organizowano koncerty Inowrocławskiej Orkiestry Promenadowej oraz imprezy okolicznościowe z udziałem artystów z regionu i całej Polski.
Okres III RP.
W latach 90. XX w. obiekty na terenie Uzdrowiska częściowo skomercjalizowano. Nieco zaniedbany po okresie PRL park Solankowy, zrewitalizowano, korzystając od 2005 roku z funduszy Unii Europejskiej. W 2001 na terenie parku wzniesiono tężnię solankową, w 2005 ustawiono ławeczkę gen. Władysława Sikorskiego, w 2009 – część parku na nowo zaaranżowano pod nazwą Ogrody Papieskie. Jesienią 2010 dokonano prywatyzacji spółki „Solanki” Uzdrowisko Inowrocław.
W 2012 roku park zdrojowy poszerzono w kierunku południowo-zachodnim, rok później wzniesiono palmiarnię oraz pijalnię wód „Inowrocławianka” oraz basen „Inowrocławską Termę”, w którym zamiast wody używana jest solanka.
Dyrektorzy.
Niepełna lista dyrektorów Uzdrowiska Inowrocław:
Sanatoria branżowe na terenie Uzdrowiska.
Sanatorium Kolejowe.
W 1947 w dawnym Zakładzie Leczniczym Dzieci im. Marszałka Focha powstał zalążek sanatorium PKP zorganizowany przez Stanisława Sroczyńskiego. W latach późniejszych rozbudowano go do 150 łóżek adaptując dla celów leczniczych byłe pensjonaty. W latach 1975-1977 oddano do użytku nowy budynek Sanatorium Kolejowego im. Józefa Krzymińskiego na 350 łóżek. Obok Uzdrowiska był to największy obiekt kuracyjny w Inowrocławiu, z oddziałami: gastroenterologicznym, geriatryczno-rehabilitacyjnym, balneologiczno-laryngologicznym, rehabilitacji narządów ruchu i dwoma reumatologicznymi. W 1979 w sanatorium tym leczono ok. 5 tys. osób rocznie. Obok oddano do użytku oddział przyrodoleczniczy z własnymi zakładami: kąpielowym, światło- i elektroterapeutycznym, basenem rehabilitacyjnym, salą ćwiczeń oraz zapleczem łóżkowym. Od 2008 roku nosi nazwę Sanatorium Uzdrowiskowe „Przy Tężni” im. dra Józefa Krzymińskiego.
Sanatorium „Energetyk”.
W 1963 roku Zarząd Główny Związku Zawodowego Pracowników Energetyki wybudował przy ul. Wilkońskiego dom wczasowy, który w 1965 przekształcono w sanatorium „Energetyk” o 120 miejscach. W latach 70. XX w. sanatorium rozbudowano o dwa budynki, mieszczące m.in. własny węzeł zabiegowy. W wyniku rozbudowy części hotelowej, w sanatorium „Energetyk” mogło leczyć się jednocześnie 450 kuracjuszy. W sanatorium wybudowano po raz pierwszy w Polsce specjalną komorę do krioterapii, a później stosowano hipoterapię dzięki współpracy z ośrodkiem rekreacji konnej. Obecna nazwa obiektu to: Centrum Rehabilitacyjno-Wczasowe „Energetyk”.
Sanatorium „Modrzew”.
Sanatorium „Modrzew” Związku Zawodowego Pracowników Leśnych i Przemysłu Drzewnego oddano do użytku w 1975 roku przy ul. Wierzbińskiego. Obiekt wyposażono m.in. w urządzenia zabiegowe w zakresie światło- i elektrolecznictwa, solankowy basen rehabilitacyjny, salę gimnastyczną oraz zaplecze socjalne. Mogło się tu leczyć jednocześnie 169 kuracjuszy. Sanatorium dysponuje jedynym w Inowrocławiu basenem wypełnionym solanką z naturalnego źródła.
Sanatorium „Metalowiec”.
Sanatorium „Metalowiec” wybudowane przez Związek Zawodowy Metalowców oddano do użytku w 1980 roku. Sąsiadowało ono z sanatorium „Energetyk”, korzystając z jego węzła kąpielowego. Mogło się tu leczyć jednocześnie 165 kuracjuszy. Stosowano tu zabiegi światło- i elektrolecznicze, kąpiele kwasowęglowe, okłady parafinowe i podwodne oraz kąpiele wirowe. Obecna nazwa to „Oaza”.

</doc>
<doc id="1761709" url="https://pl.wikipedia.org/wiki?curid=1761709" title="Radomski kocioł">
Radomski kocioł



</doc>
<doc id="1761711" url="https://pl.wikipedia.org/wiki?curid=1761711" title="Diplodus sargus">
Diplodus sargus



</doc>
<doc id="1761712" url="https://pl.wikipedia.org/wiki?curid=1761712" title="Diplodus annularis">
Diplodus annularis



</doc>
<doc id="1761713" url="https://pl.wikipedia.org/wiki?curid=1761713" title="(26842) Hefele">
(26842) Hefele

(26842) Hefele – planetoida z pasa głównego asteroid okrążająca Słońce w ciągu 5 lat i 139 dni w średniej odległości 3,07 j.a. Została odkryta 2 października 1991 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Herberta Hefele" (ur. 1942), emerytowanego astronoma na "Astronomisches Rechen-Institut". Została zaproponowana przez Lutza Schmadela. Przed nadaniem nazwy planetoida nosiła oznaczenie tymczasowe (26842) 1991 TK6.

</doc>
<doc id="1761716" url="https://pl.wikipedia.org/wiki?curid=1761716" title="RusGidro">
RusGidro

RusGidro - największa rosyjska firma zajmująca się produkcją energii elektrycznej ze źródeł odnawialnych (energia spadku wód, pływów morskich i wiatru, geotermia), druga na świecie pod względem mocy zainstalowanych w elektrowniach wodnych generatorów.
Została utworzona 1 września 2003, podczas reformy rosyjskiego sektora energetycznego, początkowo jako WAT "GidroOGK", od 24 grudnia 2004 jako OAO "GidroOGK", od 25 czerwca 2008 jako "RusGidro".
Firma posiada łącznie 53 obiekty, w tym największą w Rosji Sajano-Szuszeńską Elektrownię Wodną (moc 6400 MW), 9 elektrowni wodnych Kaskady Wołzko-Kamskiej (łączna moc 10 103 MW), Zejską Elektrownię Wodną (moc 1330 MW), Burejską Elektrownię Wodną (moc 1975 MW), wiele mniejszych elektrowni wodnych na północnych stokach Kaukazu, oraz elektrownie geotermalne na Kamczatce.
We wrześniu 2012 roku podpisano porozumienie na budowę czterech elektrowni na terytorium Kirgistanu. Jednak w styczniu 2016 roku strona kirgiska zerwała umowę - przyczyną było brak źródeł finansowania. W związku z tym firma zdecydowała się wytoczyć proces sądowy w sprawie windykacji kosztów budowy.
Głównym właścicielem firmy jest Federacja Rosyjska (ponad 60% akcji). Firma zatrudnia ponad 16 000 pracowników.

</doc>
<doc id="1761717" url="https://pl.wikipedia.org/wiki?curid=1761717" title="RusHydro">
RusHydro



</doc>
<doc id="1761720" url="https://pl.wikipedia.org/wiki?curid=1761720" title="46P/Wirtanen">
46P/Wirtanen

46P/Wirtanen – kometa krótkookresowa należąca do rodziny Jowisza, okrążająca Słońce w ciągu ok. 5 lat i 156 dni.
Kometę tę miała badać sonda kosmiczna Rosetta, jednak zrezygnowano z tego celu na rzecz innej – 67P/Czuriumow-Gierasimienko.
Odkrycie komety.
Kometa została odkryta przez Carla Wirtanena 17 stycznia 1948 roku w Obserwatorium Licka.
Orbita komety i właściwości fizyczne.
Orbita komety 46P/Wirtanen ma kształt elipsy o mimośrodzie 0,66. Jej peryhelium znajduje się w odległości 1,05 j.a., aphelium zaś 5,12 j.a. od Słońca. Jej okres obiegu wokół Słońca wynosi 5 lat i 156 dni, nachylenie do ekliptyki to wartość 11,76.
Jądro tej komety ma rozmiar 1,2 km.

</doc>
<doc id="1761721" url="https://pl.wikipedia.org/wiki?curid=1761721" title="John Powell (dyskobol)">
John Powell (dyskobol)

John Gates Powell (ur. 25 czerwca 1947 w San Francisco, zm. 18 sierpnia 2022 w Las Vegas) – amerykański lekkoatleta specjalizujący się w rzucie dyskiem.
Kariera.
Siedmiokrotny mistrz Stanów Zjednoczonych, dwukrotny brązowy medalista olimpijski (XXI Letnie Igrzyska Olimpijskie Montreal 1976 i XXIII Letnie Igrzyska Olimpijskie Los Angeles 1984). W 1987 roku podczas II Mistrzostw Świata w Rzymie zdobył srebrny medal. 3 maja 1975 roku John Powell pobił rekord świata w rzucie dyskiem rzucając na odległość 69,08 m. Rok później wynik ten poprawił jego rodak Mac Wilkins. W 1975 roku John Powell zdobył także złoty mednal podczas VII Igrzysk Panamerykańskich.

</doc>
<doc id="1761729" url="https://pl.wikipedia.org/wiki?curid=1761729" title="(29185) Reich">
(29185) Reich

(29185) Reich – planetoida z pasa głównego asteroid okrążająca Słońce w ciągu 5 lat i 161 dni w średniej odległości 3,09 j.a. Została odkryta 13 października 1990 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Ludwiga Reicha" (ur. 1940), profesora matematyki na Uniwersytecie w Grazu. Została zaproponowana przez Lutza Schmadela. Przed nadaniem nazwy planetoida nosiła oznaczenie tymczasowe (29185) 1990 TG8.

</doc>
<doc id="1761730" url="https://pl.wikipedia.org/wiki?curid=1761730" title="Kościół św. Antoniego w Próchniku">
Kościół św. Antoniego w Próchniku



</doc>
<doc id="1761731" url="https://pl.wikipedia.org/wiki?curid=1761731" title="Haxo">
Haxo

Haxo to nigdy nie używana od jej wybudowania w latach 20 XX wieku stacja paryskiego metra. Jest zlokalizowana na nieużywanym odcinku łączącym linie 3 bis i 7 bis.
Linia, na której zlokalizowana jest stacja, została wybudowana w latach 20 XX wieku pomiędzy stacjami Porte des Lilas (linia 3 bis) i Pré Saint-Gervais (linia 7 bis). Wybudowano tylko jednokierunkowy tor, a stacja Haxo była jedynym przystankiem. Dla ruchu w przeciwną stronę istnieje odcinek bez żadnego przystanku. W związku z tym, w razie uruchomienia tej stacji, byłaby ona stacją jednokierunkową.
Chociaż w czasach budowy wyposażono stację w pełną infrastrukturę, operator metra nie uznał eksploatacji tego odcinka za działalność wystarczająco dochodową.
Pociągi kursujące regularnie nigdy nie zatrzymywały się na Haxo, zatem nie istnieje obecnie nawet wyjście na powierzchnię. Na jej peron docierają tylko nieliczne pociągi wycieczkowe organizowane specjalnie dla entuzjastów; stacja była również użyta do demonstracji pociągu typu MF 88 dla przedstawicieli prasy w 1993, a plakietki z tym rokiem na peronie znajdują się do dnia dzisiejszego.
Obecnie brane jest pod uwagę stworzenie linii metra nr 15 z połączenia linii 3 bis i 7 bis. Jeśli tak się stanie, stacja Haxo zostanie otwarta dla publicznego użytku.
Podobne, nigdy nie używane stacje metra znajdują się w Londynie ("North End tube station") i Sztokholmie ("Kymlinge").

</doc>
<doc id="1761732" url="https://pl.wikipedia.org/wiki?curid=1761732" title="Noé Hernández">
Noé Hernández

Noé Hernández Valentín (ur. 15 marca 1978 w Chimalhuacán, zm. 16 stycznia 2013 tamże) − meksykański lekkoatleta, chodziarz. Srebrny medalista IO w 2000 w Sydney.
Osiągnięcia.
Mistrz Meksyku w chodzie na 20 kilometrów (2003).

</doc>
<doc id="1761733" url="https://pl.wikipedia.org/wiki?curid=1761733" title="John Powell">
John Powell



</doc>
<doc id="1761734" url="https://pl.wikipedia.org/wiki?curid=1761734" title="John Powell (lekkoatleta)">
John Powell (lekkoatleta)



</doc>
<doc id="1761744" url="https://pl.wikipedia.org/wiki?curid=1761744" title="Mebeweryna">
Mebeweryna

Mebeweryna (mebeverini hydrochloridum) – spazmolityk muskulotropowy, który działa bezpośrednio rozkurczowo na mięśnie gładkie przewodu pokarmowego.
Usuwa skurcz bez zaburzania prawidłowej motoryki jelit. Mebeweryna może być stosowana u chorych na jaskrę i przerost prostaty. Nie powoduje podwójnego widzenia i uczucia suchości w ustach.
Wskazanie do stosowania.
Objawowe leczenie bólów brzucha wywołanych kurczem mięśni gładkich jelit i zaburzeń czynnościowych jelit związanych z zespołem jelita drażliwego.
Stosowanie.
Do 400 mg na dobę 20 minut przed posiłkiem.
Skutki uboczne.
Bardzo rzadko mogą wystąpić reakcje nadwrażliwości, w szczególności pokrzywka, obrzęk naczynioworuchowy, obrzęk twarzy i wysypka. Powoduje fałszywie pozytywne wyniki testów na obecność amfetaminy w moczu i krwi.
Preparaty handlowe.
Duspatalin, Duspatalin retard

</doc>
<doc id="1761745" url="https://pl.wikipedia.org/wiki?curid=1761745" title="Góra Bernadzikiewicza">
Góra Bernadzikiewicza

Góra Bernadzikiewicza (norw. "Bernadzikiewiczfjellet") - góra na Spitsbergenie, we wschodniej części pasma Gór Piłsudskiego, o wysokości 751 m n.p.m. Nazwana na cześć Stefana Bernadzikiewicza, kierownika polskiej ekspedycji na Spitsbergen w 1934 roku. Nazwę nadał w 1953 roku Norweski Instytut Polarny.

</doc>
<doc id="1761746" url="https://pl.wikipedia.org/wiki?curid=1761746" title="Leon Piwiński">
Leon Piwiński

Leon Piwiński (ur. 2 lutego 1889 w Rudzie; zm. 1 grudnia 1942 w Warszawie) – polski krytyk literacki i edytor. Uczęszczał do gimnazjum w Siedlcach. Naukę kontynuował w Warszawie. Jako krytyk debiutował w roku 1912 recenzją powieści Tadeusza Micińskiego "Ksiądz". Po 1918 roku pracował w Ministerstwie Pracy i Opieki Społecznej jako urzędnik. Jako krytyk współpracował z wieloma czasopismami (m.in. z "Przeglądem Współczesnym", "Światem Książki"). W 1929 zrezygnował z pracy w biurze i zajął się twórczością krytyczną i edytorską. Współpracował z "Wiadomościami Literackimi", na łamach których opublikował około 70 artykułów i recenzji). Pracował w Polskim Radiu. W 1936 roku został redaktorem naczelnym "Pionu". W 1937 roku otrzymał Złoty Wawrzyn Polskiej Akademii Literatury. Od 1941 roku pracował w Miejskim Biurze Planowania Zarządu Miejskiego. 
Leon Piwiński do ok. 1914 roku używał nazwiska ojca - Pikuła. Między 1920 a 1930 przeprowadził prawnie zmianę nazwiska.

</doc>
<doc id="1761749" url="https://pl.wikipedia.org/wiki?curid=1761749" title="The Yin &amp; The Yang">
The Yin &amp; The Yang



</doc>
<doc id="1761751" url="https://pl.wikipedia.org/wiki?curid=1761751" title="The Yin and the Yang">
The Yin and the Yang

The Ying &amp; The Yang – drugi album studyjny amerykańskiego rapera Cappadonny, wydany w 3 kwietnia 2001 roku nakładem wytwórni Razor Sharp Records. Gościnnie na albumie pojawili się między innymi członkowie zaprzyjaźnionej grupy Wu-Tang Clan Ghostface Killah oraz Raekwon, jak również Killah Priest z Sunz of Man, Timbo King, Shyheim, Jermaine Dupri i raperka Da Brat. Za warstwę muzyczną płyty odpowiadają między innymi True Master, Inspectah Deck, Goldfingaz oraz Neonek. Tak samo jak przy poprzednim albumie Cappadonny producentem wykonawczym albumu byli RZA oraz jego brat Divine.
Album promowany był singlem „Super Model” z gościnnym udziałem Ghostface Killah. Do singla nakręcono teledysk, a sam utwór uplasował się na 43. miejscu listy Hot Rap Songs. "The Ying &amp; The Yang" zadebiutował na 51. miejscu krajowego notowania Billboard 200 oraz 19. miejscu listy Top R&amp;B/Hip-Hop Albums.

</doc>
<doc id="1761752" url="https://pl.wikipedia.org/wiki?curid=1761752" title="Francesco Mancini">
Francesco Mancini

Francesco Mancini (ur. 16 stycznia 1672 w Neapolu, zm. 22 września 1737 tamże) – włoski kompozytor i organista, przedstawiciel szkoły neapolitańskiej w muzyce.
Życiorys.
W roku 1688 rozpoczął naukę gry na organach w Conservatorio Santa Maria Della Pieta dei Turchini. Po ukończeniu studiów pełnił tam funkcję organisty do ok. 1702 roku. W tym właśnie roku dał się poznać jako kompozytor, pisząc swoją pierwszą operę "Ariovisto". Po wyjeździe Alessandra Scarlattiego w 1703 roku starał się bezskutecznie o posadę nadwornego kompozytora i dyrygenta na dworze neapolitańskim, ostatecznie w 1704 roku został zatrudniony jako pierwszy organista. Po zwycięstwie Austrii w 1707 roku w wojnie hiszpańsko-austriackiej o sukcesję w Neapolu, skomponował Te Deum. W nagrodę 5 grudnia 1707 został mianowany nadwornym kompozytorem, zastępując G. Veneziano. Jednak już listopadzie 1708 nowy austriacki wicekról, kardynał Grimani wezwał na dwór Neapolu z Rzymu A. Scarlattiego. Mancini został jego asystentem, otrzymując pełne wynagrodzenie oraz przywilej objęcia stanowiska po śmierci A. Scarlattiego. Oprócz obowiązków na dworze Mancini pełnił w latach 1720-1735 funkcję dyrektora muzycznego Conservatorio di Santa Maria di Loreto. Po śmierci A. Scarlattiego został ponownie dyrektorem w kaplicy królewskiej. W roku 1734 francuskie wojska Karola III Hiszpańskiego zajęły Neapol. Mancini udał się do Aversy, by złożyć hołd nowemu władcy. Karol pozwolił Manciniemu dalej pełnić swoje obowiązki na dworze. W 1735 roku Mancini dostał udaru, który go częściowo sparaliżował. Wkrótce po tym wydarzeniu władze konserwatorium zwolniły go z obowiązków i zatrudniły na jego stanowisko Giovanniego Fischiettiego. Mancini piastował swoje stanowisko na dworze do końca życia, jednak większość jego obowiązków przejął jego asystent Domenico Sarro.

</doc>
<doc id="1761756" url="https://pl.wikipedia.org/wiki?curid=1761756" title="Historyczna flaga Białorusi">
Historyczna flaga Białorusi



</doc>
<doc id="1761760" url="https://pl.wikipedia.org/wiki?curid=1761760" title="Lodowiec Biernawskiego">
Lodowiec Biernawskiego

Lodowiec Biernawskiego (norw. "Biernawskibreen") - lodowiec na Spitsbergenie, w północnej części Gór Piłsudskiego. Nazwę nadali Norwegowie na cześć dra Witolda Biernawskiego, fotografa i radiooperatora w czasie Polskiej Ekspedycji na Spitsbergen w 1934 roku.

</doc>
<doc id="1761761" url="https://pl.wikipedia.org/wiki?curid=1761761" title="Maria Grinberg">
Maria Grinberg

Maria Grinberg (ur. 1912, zm. 24 lipca 1994 w Warszawie) – polska historyk żydowskiego pochodzenia, wieloletni pracownik naukowy Żydowskiego Instytutu Historycznego, specjalizująca się w życiu politycznym Żydów w II Rzeczypospolitej.
Pochowana jest na cmentarzu żydowskim przy ulicy Okopowej w Warszawie (kwatera 2).

</doc>
<doc id="1761764" url="https://pl.wikipedia.org/wiki?curid=1761764" title="Rumyana Neykova">
Rumyana Neykova



</doc>
<doc id="1761765" url="https://pl.wikipedia.org/wiki?curid=1761765" title="Rumiana Nejkova">
Rumiana Nejkova



</doc>
<doc id="1761770" url="https://pl.wikipedia.org/wiki?curid=1761770" title="Belweder (Svalbard)">
Belweder (Svalbard)

Belweder (norw. "Belvederetoppen") - góra na Spitsbergenie, w zachodniej części pasma Gór Piłsudskiego, o wysokości 881 m n.p.m. Nazwana przez uczestników polskiej ekspedycji naukowej w 1934 roku w nawiązaniu do budynku Belwederu w Warszawie - ówczesnego symbolu miasta.

</doc>
<doc id="1761772" url="https://pl.wikipedia.org/wiki?curid=1761772" title="Mary Slaney">
Mary Slaney



</doc>
<doc id="1761775" url="https://pl.wikipedia.org/wiki?curid=1761775" title="Góra Curie-Skłodowskiej">
Góra Curie-Skłodowskiej

Góra Curie-Skłodowskiej (norw. "Curie-Skłodowskafjellet") – góra na Spitsbergenie, o wysokości 895 m n.p.m., na południowy wschód od Lodowca Polaków. Nazwana w 1934 roku na cześć akurat zmarłej Marii Skłodowskiej-Curie. 

</doc>
<doc id="1761776" url="https://pl.wikipedia.org/wiki?curid=1761776" title="Macrotocinclus affinis">
Macrotocinclus affinis



</doc>
<doc id="1761778" url="https://pl.wikipedia.org/wiki?curid=1761778" title="Przełęcz Jahna">
Przełęcz Jahna

Przełęcz Jahna (norw. "Jahnskardet") - przełęcz na południowym Spitsbergenie, między Górą Jahna a Gullichsenfjellet. Nazwana na cześć polskiego glacjologa Alfreda Jahna.

</doc>
<doc id="1761782" url="https://pl.wikipedia.org/wiki?curid=1761782" title="Karol Dziwisz">
Karol Dziwisz

Karol Dziwisz (ur. 14 czerwca 1911 w Hajdukach Wielkich, zm. 22 października 1982 w Katowicach) – piłkarz, pomocnik, reprezentant Polski.

</doc>
<doc id="1761785" url="https://pl.wikipedia.org/wiki?curid=1761785" title="Niedokończone Opowieści">
Niedokończone Opowieści



</doc>
<doc id="1761786" url="https://pl.wikipedia.org/wiki?curid=1761786" title="Niedokończone opowieści Númenoru i Śródziemia">
Niedokończone opowieści Númenoru i Śródziemia



</doc>
<doc id="1761789" url="https://pl.wikipedia.org/wiki?curid=1761789" title="Ray Stewart">
Ray Stewart

Raymond ("Ray") Douglas Stewart (ur. 18 marca 1965 w Kingston) – jamajski lekkoatleta, specjalizujący się w biegach sprinterskich. 
W 1984 roku na igrzyskach olimpijskich w Los Angeles zdobył srebrny medal w sztafecie 4 × 100 metrów. Trzy lata później na mistrzostwach świata w Rzymie zdobył srebro w biegu na 100 metrów i brąz w sztafecie 4 × 100 metrów. 

</doc>
<doc id="1761790" url="https://pl.wikipedia.org/wiki?curid=1761790" title="Mancini">
Mancini



</doc>
<doc id="1761791" url="https://pl.wikipedia.org/wiki?curid=1761791" title="Gabriella Bascelli">
Gabriella Bascelli

Gabriella Bascelli (ur. 19 sierpnia 1982 r. w Johannesburgu) – włoska wioślarka, reprezentant Włoch w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761793" url="https://pl.wikipedia.org/wiki?curid=1761793" title="Dasyloricaria filamentosa">
Dasyloricaria filamentosa



</doc>
<doc id="1761795" url="https://pl.wikipedia.org/wiki?curid=1761795" title="Parafia św. Jana z Dukli w Dukli">
Parafia św. Jana z Dukli w Dukli

Parafia pw. św. Jana z Dukli w Dukli – parafia rzymskokatolicka znajdująca się w archidiecezji przemyskiej w dekanacie Dukla. 
Erygowana w 1984. Jest prowadzona przez ojców Bernardynów. 
Kościół parafialny zbudowany w latach 1761-1764, trójnawowy, piękna fasada z dwiema wieżami pochodzi z lat 1770-1773, wnętrze zostało w latach 1899-1902 przebudowane w stylu neorenesansowym, wtedy też w przedłużeniu nawy wschodniej dobudowano kaplicę św. Jana z Dukli, w 1974 umieszczono w kaplicy srebrną trumnę z relikwiami świętego, przewiezionymi ze Lwowa.

</doc>
<doc id="1761796" url="https://pl.wikipedia.org/wiki?curid=1761796" title="Philippa Savage">
Philippa Savage

Philippa Savage (ur. 15 marca 1981 r. w Moree) – australijska wioślarka, reprezentantka Australii w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761799" url="https://pl.wikipedia.org/wiki?curid=1761799" title="Pippa Savage">
Pippa Savage



</doc>
<doc id="1761801" url="https://pl.wikipedia.org/wiki?curid=1761801" title="Mistrzostwa Świata w wioślarstwie 2009">
Mistrzostwa Świata w wioślarstwie 2009



</doc>
<doc id="1761804" url="https://pl.wikipedia.org/wiki?curid=1761804" title="Camila Vargas">
Camila Vargas

Camila Vargas (ur. 22 września 1986 r. w Falcon) – salwadorska wioślarka, reprezentant Salwadoru w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761805" url="https://pl.wikipedia.org/wiki?curid=1761805" title="Wojna ugandyjsko-tanzańska">
Wojna ugandyjsko-tanzańska

Wojna ugandyjsko-tanzańska (znana w Ugandzie pod nazwą „Wojny wyzwoleńczej”) – konflikt pomiędzy Ugandą a Tanzanią, toczący się w latach 1978–1979. Konsekwencją przegranej przez Ugandę wojny było obalenie reżimu Idi Amina.
Geneza.
Stosunki między Tanzanią a Ugandą ulegały systematycznemu pogorszeniu przez szereg lat. Po dojściu do władzy Idiego Amina podczas wojskowego zamachu stanu w 1971 roku, prezydent Tanzanii Julius Nyerere zaoferował azyl polityczny obalonemu prezydentowi Miltonowi Obote.
Do byłego prezydenta dołączyło 20 tys. osób prześladowanych przez dyktatora z powodów politycznych. Rok później grupa uchodźców przy wsparciu Tanzanii próbowała bezskutecznie obalić Amina. Junta oskarżyła Nyerere o przygotowanie zamachu, a dodatkowo zaczęła wspierać wrogów politycznych urzędującego prezydenta.
Na początku października 1978, rebelianci zaatakowali Amina w willi prezydenckiej w Kampali; dyktator uciekł wraz z rodziną helikopterem. Do ataku doszło w okresie, gdy liczba bliskich współpracowników Amina znacznie zmniejszyła się, przy rosnącej liczbie dysydentów w Ugandzie.
Gdy Mustafa Adrisi, wiceprezydent Ugandy został ranny w podejrzanym wypadku samochodowym, żołnierze lojalni wobec Adrisiego zbuntowali się. Odpowiedzią Amina było wysłanie żołnierzy przeciwko buntownikom, którym w części udało się przekroczyć granice Tanzanii. Rebelia przeniknęła do Tanzanii, skąd bojówki złożone z uchodźców zaczęły atakować żołnierzy dyktatora.
Odpowiedzią Amina na ataki na żołnierzy rządowych było wypowiedzenie wojny Tanzanii. Doszło do inwazji wojsk Ugandy oraz aneksji regionu Kagera, który od tej pory miał należeć do Ugandy.
Wojna.
Prezydent Nyerere ogłosił mobilizację. W ciągu kilku tygodni liczebność armii Tanzanii została zwiększona z poziomu 40 tys. żołnierzy do ponad 100 tys., w tym członków policji, służby więziennej oraz milicji. Siły Tanzanii zostały połączone z kilkoma bojówkami składającymi się z uchodźców, którzy na konferencji w Moshi zjednoczyli się w Ugandyjską Armię Wyzwolenia Nagrodowego.
Armia Tanzanii nabyła radzieckie wyrzutnie rakietowe Katiusza (znane w Ugandzie pod nazwą „"saba saba"”), które rozpoczęły ostrzał wybranych celów w Ugandzie. Wojska ugandyjskie wycofały się na swoje terytorium. Muammar al-Kaddafi wysłał 2500 żołnierzy, wyposażonych w czołgi T-54 i T-55, transportery opancerzone, wyrzutnie BM-21 Grad, myśliwce MiG-21 oraz bombowce Tu-22. Siły te mały wspomóc Amina. Gdy Libijczycy znaleźli się na linii frontu, ugandyjskie jednostki podążały w przeciwnym kierunku, wywożąc ciężarówkami dobra zrabowane z Tanzanii.
Libijskie siły stanowiły standardowe połączenie regularnych jednostek armii libijskiej, milicji ludowej oraz Legionu Islamskiego, często tworzone przez Libię dla tego rodzaju misji ekspedycyjnych. Tanzańczycy, do których dołączyli dysydenci skupieni w UNLA, próbowali przegrupować się na północ do Kampali, lecz ich pochód został zatrzymany przez ogromne bagna leżące na północ od rzeki Lukaya. Postanowili wysłać 201 Brygadę przez groblę komunikacyjną na drugi koniec bagna jako wzmocnienie dla stacjonującej na zachodnim krańcu 208 Brygady, w ten sposób zabezpieczając groble przed zablokowaniem lub zniszczeniem.
Atak przeprowadzony przez libijskie siły liczące piętnaście czołgów T-55 i kilkanaście transporterów opancerzonych w kierunku miasta Masaka napotkał 10 marca siły tanzańskie stacjonujące nad rzeką Lukuya. Libijczycy zmusili 201 Brygadę do chaotycznego odwrotu. Jednakże tanzański kontratak w nocy z 11 na 12 marca przeprowadzony z dwóch kierunków przez przegrupowaną 201 Brygadę z południa i 208 Brygadę od strony północno-zachodniej zakończył się sukcesem. Linia frontu została przełamana, a siły libijskie zmuszone do odwrotu. W starciach zginęło 200 Libijczyków oraz 200 żołnierzy ugandyjskich.
Siły Tanzanii i UNLA napotkały jeszcze opór po bitwie pod Lukuya, posuwając się powoli na zachód w kierunku stolicy Ugandy, Kampali. Lotnisko w Entebbe zostało zdobyte w szeregu starć, sama Kampala upadła 10 kwietnia 1979. W czasie zajmowania miasta niewielkie siły ugandyjskie i libijskie stawiły opór, jednak największym problemem dla wojsk Tanzanii był brak własnych map miasta.
Idi Amin uciekł najpierw do Libii, a następnie do Arabii Saudyjskiej. Siły libijskie wycofały się do miasta Jinja, a następnie zostały ewakuowane przez Kenię i Etiopię. Armia Tanzanii pozostała w Ugandzie dla utrzymania pokoju, podczas gdy UNLF (polityczne skrzydło z UNLA) zorganizowało wybory, mające na celu powrót kraju do cywilnych rządów.
Następstwa.
Po ucieczce Amina nastał czas intensywnej konkurencji i walki o władzę wśród różnych grup politycznych i etnicznych. Lule Yusuf został prezydentem z inicjatywy Tanzanii. W czerwcu 1979, w wyniku sporu o zakres uprawnień prezydenckich, Krajowa Komisja Konsultacyjna (NCC), która była najwyższym organem zarządzającym w UNLF doprowadziła do upadku Lule i zastąpienia go przez Godfrey Binaisa. Binaisa został obalony 12 maja 1980 przez Wojskową Komisję, wpływową grupę z UNLF kierowaną przez Paulo Muwanga, którego zastępcą został Yoweri Museveni (wówczas lidera Ruchu Patriotycznego Ugandy). Kraj dostał się pod kierownictwo Prezydenckiej Komisji Ugandy, składającej się m.in. z Paulo Muwanga, Yoweri Museveniego, Oyite Ojok i Tito Okello. Prezydencka komisja rządziła Ugandą do wyborów w grudniu 1980, które wygrała partia Miltona Obote – Ugandyjski Kongres Ludowy (UPC). Yoweri Museveni nie uznał wyników wyborów i ogłosił zbrojny bunt przeciwko rządowi Obote, kierując kraj w stronę wojny domowej.

</doc>
<doc id="1761806" url="https://pl.wikipedia.org/wiki?curid=1761806" title="Parafia św. Marii Magdaleny w Dukli">
Parafia św. Marii Magdaleny w Dukli

Parafia pw. św. Marii Magdaleny w Dukli - parafia rzymskokatolicka znajdująca się w archidiecezji przemyskiej w dekanacie Dukla. 
Erygowana w XIV wieku. Jest prowadzona przez księży diecezjalnych. Kościół parafialny późnobarokowy, zbudowany w latach 1742-1747 z wykorzystaniem wcześniejszego kościoła gotyckiego z XV wieku (obecnie prezbiterium), po pożarze odbudowany w latach 1764-1765, zniszczony ponownie w 1944 roku, odbudowany. Mieści się przy ulicy Trakt Węgierski. Jest urządzony w stylu rokoko. 

</doc>
<doc id="1761809" url="https://pl.wikipedia.org/wiki?curid=1761809" title="Francesco Panetta">
Francesco Panetta

Francesco Panetta (ur. 10 stycznia 1963 w Siderno) – włoski lekkoatleta, specjalizujący się w biegach długodystansowych. W 1987 na mistrzostwach świata w Rzymie zdobył złoty medal na 3000 m z przeszkodami. Na tych samych zawodach zdobył również srebro w biegu na 10 000 metrów. W 1986 roku na mistrzostwach Europy w Stuttgarcie zdobył srebrny medal. W 1990 roku na mistrzostwach Europy w Splicie zdobył złoty medal na 3000 m z przeszkodami. 
Srebrny medalista mistrzostw świata w biegach przełajowych (drużyna juniorów, Rzym 1982).

</doc>
<doc id="1761811" url="https://pl.wikipedia.org/wiki?curid=1761811" title="Homa Hosseini">
Homa Hosseini

Homa Hosseini (ur. 22 grudnia 1988) – irańska wioślarka, reprezentantka Iranu w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761818" url="https://pl.wikipedia.org/wiki?curid=1761818" title="Fanon">
Fanon

Fanon (łac. fano) – jedwabna szata liturgiczna papieża, oraz na mocy szczególnego przywileju patriarchy Lizbony. 
Nazwa fanonu wywodzi się od "pannusa (penos)", ręcznie tkanej tkaniny.
Opis.
Szata ma kształt peleryny zakładanej przez głowę na ornat. Złożona jest z dwóch nałożonych na siebie mucetów zszytych przy otworze na szyję. Wzór stanowią biało-złote pasy. W części opadającej na piersi wyhaftowany jest równoramienny krzyż. Na fanon nakłada się paliusz.
Historia.
Pochodzenia fanonu można doszukiwać się w pozostałości po kapturze lub w nawiązaniu do żydowskiego efodu. Najstarsze wzmianki o jego użyciu sięgają VIII wieku. Zwano go wówczas "anabolagium (anagolagium)", choć w tym czasie nie był on jeszcze zarezerwowany wyłącznie dla papieża. Ograniczenie pojawiło się dopiero w chwili, gdy inni duchowni rzymscy zaczęli zakładać fanon pod albę zamiast na nią, czyli w czasie gdy wśród duchowieństwa powstał zwyczaj używania fanonu jako zwykłego humerału. Pod koniec XII w. fanon nosił jedynie papież. Szata była zwana wówczas jako "orale". Nazwa fanon pojawiła się i utrwaliła w kolejnych wiekach.
Inne znaczenie.
Fanonem nazywane są również potocznie paski mitry.

</doc>
<doc id="1761819" url="https://pl.wikipedia.org/wiki?curid=1761819" title="Orlik długoczuby">
Orlik długoczuby

Orlik długoczuby, wojownik długoczuby ("Lophaetus occipitalis") – gatunek dużego drapieżnego ptaka z rodziny jastrzębiowatych (Accipitridae). Zamieszkuje tereny tropikalnej Afryki na południe od Sahary.
Systematyka.
Jedyny przedstawiciel rodzaju "Lophaetus". Nie wyróżnia się podgatunków. Najnowsze badania genetyczne sugerują pokrewieństwo "L. occipitalis" z orlikiem malajskim ("Ictinaetus malaiensis").
Morfologia.
Ptaki te mają około 53–58 cm długości, a rozpiętość skrzydeł wynosi 112–129 cm. Samce osiągają masę ciała 912–1363 g, samice 1367–1523 g. Ich upierzenie jest w większości ciemnobrązowe po czarne, jednak poprzeczne paski na ogonie i końcówki skrzydeł są białe.
Ekologia i zachowanie.
Występuje na wszystkich typach terenów leśnych i na zadrzewionych sawannach, zwłaszcza na wilgotnych terenach leśnych w pobliżu bagien, obszarów podmokłych i rzek. Spotykany jest także na terenach rolniczych, takich jak plantacje, pola uprawne, pastwiska czy sady. Większość czasu spędza na eksponowanych gałęziach wysokich drzew lub na słupach energetycznych położonych na skraju lasu, na polanach lub wzdłuż dróg.
Żywi się głównie małymi ssakami (zwłaszcza gryzoniami) i ptakami, rzadziej jaszczurkami, owadami, krabami, rybami i wężami.
Jest to ptak monogamiczny i terytorialny. Sezon lęgowy na niektórych obszarach trwa przez cały rok; w południowej Afryce szczyt lęgów przypada na okres lipiec–listopad. Gniazdo na drzewie budują z patyków oboje rodzice i wykładają je w środku zielonymi liśćmi. Niekiedy wykorzystują gniazdo innych ptaków, np. jastrzębia czarno-białego czy jaszczurkołapa. Samica składa 1–2 jaja i to głównie ona zajmuje się wysiadywaniem, które trwa około 42 dni; w tym czasie samiec dostarcza jej do gniazda pożywienie. Pisklęta wykluwają się asynchronicznie, czasami w odstępie 15 dni, i początkowo są karmione głównie przez samca. Opuszczają gniazdo w wieku około 53 dni, ale są jeszcze zależne od rodziców przez około 2–3 miesiące.
Status.
Międzynarodowa Unia Ochrony Przyrody (IUCN) uznaje orlika długoczubego za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznaje się za wzrostowy.

</doc>
<doc id="1761821" url="https://pl.wikipedia.org/wiki?curid=1761821" title="Lophaetus">
Lophaetus



</doc>
<doc id="1761823" url="https://pl.wikipedia.org/wiki?curid=1761823" title="Góra Kopernika">
Góra Kopernika

Góra Kopernika (norw. "Kopernikusfjellet") – góra na Spitsbergenie, o wysokości 1035 m n.p.m., pomiędzy lodowcami Zawadzkiego, Polaków i Amundsena. Nazwana na cześć Mikołaja Kopernika.

</doc>
<doc id="1761824" url="https://pl.wikipedia.org/wiki?curid=1761824" title="Lophaetus occipitalis">
Lophaetus occipitalis



</doc>
<doc id="1761826" url="https://pl.wikipedia.org/wiki?curid=1761826" title="Miroslava Knapková">
Miroslava Knapková

Miroslava Topinková Knapková (ur. 19 września 1980 r. w Brnie) – czeska wioślarka, złota medalistka igrzysk olimpijskich, mistrzyni świata, pięciokrotna mistrzyni Europy.
Igrzyska olimpijskie.
Na igrzyskach zadebiutowała w 2004 roku w Atenach w rywalizacji jedynek. Po zwycięstwie w eliminacjach zajęła drugie miejsce w półfinale i awansowała do finału A. Tam do mety dopłynęła na czwartej pozycji, tracąc do trzeciej Bułgarki Rumjany Nejkowej 2,04 sekundy.
Cztery lata później w Pekinie wzięła udział w dwóch konkurencjach. W jedynce zdołała awansować do finału, zajmując tam piąte miejsce ze stratą 10,04 sekundy do będącej na trzeciej pozycji Białorusinki Kaciaryny Karsten. W dwójce podwójnej zastąpiła w finale Jitkę Antošovą i wystąpiła z Gabrielą Vařekovą, kończąc zawody na szóstej pozycji.
Na igrzyskach olimpijskich w 2012 roku w Londynie wystartowała w zawodach jedynek. Po kolejnych zwycięstwach w eliminacjach, ćwierćfinale i półfinale wygrała finał, wyprzedzając Dunkę Fie Udby Erichsen i Australijkę Kimberley Crow.
Na następnych igrzyskach w Rio de Janeiro ponownie wystąpiła w rywalizacji jedynek. W eliminacjach zajęła drugie miejsce i awansowała do następnej rundy. W ćwierćfinale do mety dopłynęła na drugiej pozycji, zaś w półfinał zakończyła na czwartym miejsce, co dało jej awans do finału B. Tam wygrała rywalizację i została sklasyfikowana na siódmej pozycji.

</doc>
<doc id="1761828" url="https://pl.wikipedia.org/wiki?curid=1761828" title="Ysabeau S. Wilce">
Ysabeau S. Wilce

Ysabeau S. Wilce (ur. w Kalifornii) – amerykańska pisarka, autorka opowiadań i powieści dla młodzieży z gatunku fantasy.
Życiorys.
Ysabeau Wilce pochodzi z Kalifornii; wiele podróżowała po Europie i Stanach Zjednoczonych, by w końcu osiedlić się w Chicago. Z wykształcenia jest historykiem, specjalizowała się w historii militarnej.
Wilce jest autorką dwóch powieści, osadzonych w fantastycznym świecie Calify, których bohaterką jest nastoletnia Flora Segunda.

</doc>
<doc id="1761829" url="https://pl.wikipedia.org/wiki?curid=1761829" title="Mirka Knapková">
Mirka Knapková



</doc>
<doc id="1761831" url="https://pl.wikipedia.org/wiki?curid=1761831" title="Otto Riesner">
Otto Riesner

Otto Hugo Riesner (ur. 29 stycznia 1910 w Ligocie, dziś Katowice, zm. ?) – piłkarz, prawoskrzydłowy napastnik, reprezentant Polski.
Po zakończeniu wojny osiadł w Niemczech, w okolicach Frankfurtu nad Menem .

</doc>
<doc id="1761833" url="https://pl.wikipedia.org/wiki?curid=1761833" title="Przełęcz Kopernika">
Przełęcz Kopernika

Przełęcz Kopernika (norw. "Kopernikuspasset") - lodowa przełęcz na południowym Spitsbergenie, między Górą Kopernika a Belwederem.

</doc>
<doc id="1761834" url="https://pl.wikipedia.org/wiki?curid=1761834" title="Napoleon odwiedza zadżumionych w Jaffie">
Napoleon odwiedza zadżumionych w Jaffie

Napoleon odwiedza zadżumionych w Jaffie (znany również jako Zadżumieni w Jaffie lub Napoleon w Jaffie dotkniętej plagą, fr. "Bonaparte visitant les pestiférés de Jaffa") – obraz francuskiego malarza Antoine-Jeana Grosa.
Napoleon otaczał się malarzami, których wykorzystywał do propagowania swojej osoby poprzez sztukę. Jednym z artystów utrwalających jego czyny był Antoine-Jean Gros. Malarz tworząc swoje dzieło, oparł się na wydarzeniach, które miały miejsce w czasie kampanii egipskiej. Scena ukazuje Napoleona podczas wizyty w mieście Jafa w 1799, gdzie odwiedził swoich żołnierzy dotkniętych plagą dżumy. Jego wizyta miała na celu podnieść morale we francuskiej armii. 
Obraz został wystawiony 18 września 1804 w Salonie paryskim na wystawie Królewskiej Akademii Malarstwa i Rzeźby. W powstaniu obrazu pomagał Dominique Vivant Denon, uczestnik kampanii, a następnie dyrektor muzeum w Luwrze. 
Charakterystyka obrazu.
Scena rozgrywa się w meczecie, którego dziedziniec i minaret widać w tle. Na dalszym planie widoczne są mury Jafy z wieżą, na której została zatknięta flaga Francji na tle nieba osnutego dymem z armat i ognia.
W "Napoleonie w Jaffie dotkniętej plagą" widoczny jest wpływ wcześniejszej pracy pod tytułem "Przysięga Horacjuszy", autorstwa Jacques’a-Louisa Davida. Gros wykorzystał motyw arkad, które w obrazie Davida dzieliły scenę na trzy części. Artysta umieścił postać Napoleona w środkowej części pod arkadami i przedstawił na podobieństwo Chrystusa, który uzdrawia swoim dotykiem chorych. Sylwetkę wodza podkreśla światło, wpadające do pomieszczenia, które oświetla również grupę chorych. Naprzeciwko Napoleona znajduje się postać arabskiego lekarza opiekującego się chorym. 
Po lewej stronie znajdują się postacie o arabskim pochodzeniu. Jedna z nich jest ubrana w bogatą szatę orientalną i rozdaje chleb z kosza, trzymanego przez pomocnika. Za nimi dwaj czarnoskórzy wynoszą na noszach ciało prawdopodobnie zmarłego żołnierza. U dołu obrazu w cieniu widoczne są ciała innych chorych.
Gros, dzięki wykorzystaniu żywych kolorów i kontrastujących z nimi bladych ciał półnagich żołnierzy, ukazał dramatyzm sceny, spotęgowany dodatkowo monumentalnymi budowlami i kontrastem oświetlenia.

</doc>
<doc id="1761835" url="https://pl.wikipedia.org/wiki?curid=1761835" title="Ysabeau Wilce">
Ysabeau Wilce



</doc>
<doc id="1761836" url="https://pl.wikipedia.org/wiki?curid=1761836" title="Dziewczyny z drużyny 5">
Dziewczyny z drużyny 5

Dziewczyny z drużyny 5 lub Dziewczyny z drużyny: Walcz do końca (ang. "Bring It On V: Fight to the Finish") – amerykański film komediowy z 2009 roku, czwarty sequel filmu "Dziewczyny z drużyny" (2000).
Inne tytuły to: "Bring It On 5", "Dziewczyny z drużyny 5: Walcz do końca", "Bring It On: Fight to the Finish", "Bring It On V", "Dziewczyny z drużyny V".

</doc>
<doc id="1761837" url="https://pl.wikipedia.org/wiki?curid=1761837" title="Frida Svensson">
Frida Svensson

Frida Svensson (ur. 18 sierpnia 1981 r. w Falkenbergu) – szwedzka wioślarka, reprezentantka Szwecji w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761838" url="https://pl.wikipedia.org/wiki?curid=1761838" title="Parafia św. Józefa w Morągu">
Parafia św. Józefa w Morągu

Parafia św. Józefa w Morągu - rzymskokatolicka parafia położona w diecezji elbląskiej, w Dekanacie Morąg. Kościół parafialny Świętych Apostołów Piotra i Pawła został wybudowany w latach 1303–1331 w stylu gotyckim, przebudowany w XVI wieku. 

</doc>
<doc id="1761843" url="https://pl.wikipedia.org/wiki?curid=1761843" title="Francjasco Panetta">
Francjasco Panetta



</doc>
<doc id="1761846" url="https://pl.wikipedia.org/wiki?curid=1761846" title="Lodowiec Mogilnickiego">
Lodowiec Mogilnickiego

Lodowiec Mogilnickiego (norw. "Mogilnickibreen") - lodowiec na Spitsbergenie, na wschód od szczytu Wawel w Górach Piłsudskiego. Nazwany w 1956 roku przez Norwegów na cześć Henryka Mogilnickiego, fotografa i radiooperatora polskiej wyprawy naukowej na Spitsbergen w 1934 roku, w czasie której został odkryty.

</doc>
<doc id="1761847" url="https://pl.wikipedia.org/wiki?curid=1761847" title="Gilbert John Strange">
Gilbert John Strange

Gilbert John Strange (ur. 1899 w Tarrant Keynston, zm. 24 września 1918 w Cambrai) – angielski as myśliwski okresu I wojny światowej. Wygrał 7 pojedynków powietrznych.
Gilbert John Strange od wczesnego lata 1918 roku został przydzielony do eskadry myśliwskiej No. 40 Squadron RAF, w której służył do 24 września 1918 roku.
W jednostce tej swoje pierwsze zwycięstwo powietrzne odniósł 30 czerwca 1918 roku nad niemieckim balonem obserwacyjnym. Drugie i trzecie zwycięstwo odniósł wspólnie z George'em McElroyem i Indra Lal Royem. 22 lipca odniósł swoje piąte zwycięstwo powietrzne i otrzymał tytuł asa. 
Zginął w walce z samolotami z Jasta 58 24 września 1918 roku. Po zestrzeleniu samolotu Fokker D.VII, jego S.E.5a został zestrzelony przez niemieckiego asa Martina Dehmischa, który w kilka chwil później sam został zestrzelony i zmarł następnego dnia.

</doc>
<doc id="1761848" url="https://pl.wikipedia.org/wiki?curid=1761848" title="Elana Hill">
Elana Hill

Elana Hill (ur. 28 maja 1988 r. w Harare) – zimbabwejska wioślarka, reprezentantka Zimbabwe w wioślarskiej jedynce podczas Letnich Igrzysk Olimpijskich w Pekinie.

</doc>
<doc id="1761851" url="https://pl.wikipedia.org/wiki?curid=1761851" title="Fayella">
Fayella

Fayella to wymarły płaz z rodzaju temnospondyli. Żył w permie. Szczątki tego kopalnego płaza znaleziono w stanie Oklahoma w Stanach Zjednoczonych.

</doc>
<doc id="1761852" url="https://pl.wikipedia.org/wiki?curid=1761852" title="Dolina Zadnia Wielicka">
Dolina Zadnia Wielicka

Dolina Zadnia Wielicka (słow. "Zadná Velická dolina") – najwyższe piętro Doliny Wielickiej w słowackich Tatrach, znajdujące się powyżej Suchej Kopy i Długiego Stawu. Jest to kamienne pustkowie podchodzące pod grań główną Tatr z przełęczą Polski Grzebień. Ma dwie odnogi: zachodnią – Wielicki Kocioł – i wschodnią, podchodzącą pod szczyt Małej Wysokiej i boczną grań Zwalistej Turni oddzielającą ją od środkowego piętra Doliny Wielickiej. Przez pustkowia Doliny Zadniej Wielickiej prowadzi szlak turystyczny, jego trudniejsze fragmenty pod Polskim Grzebieniem ubezpieczone są około 100-metrowej długości łańcuchami. Na początku lata zalegają tu zwykle zdradliwe śniegi. Kamienne rumowisko porastają porosty z rodzaju "Rhizocarpon". Duże wrażenie robią stąd potężne ściany Gerlacha poprzecinane żlebami, z największym w całych Tatrach Żlebem Karczmarza, którego piargi zasypują Długi Staw.

</doc>
<doc id="1761854" url="https://pl.wikipedia.org/wiki?curid=1761854" title="Kościół Wniebowzięcia Najświętszej Maryi Panny w Zagórzu">
Kościół Wniebowzięcia Najświętszej Maryi Panny w Zagórzu

Kościół Wniebowzięcia Najświętszej Maryi Panny w Zagórzu – świątynia parafii rzymskokatolickiej w Starym Zagórzu przy ulicy Piłsudskiego. Od 1 lipca 2007 roku na mocy dekretu metropolity przemyskiego Józefa Michalika kościół stał się Sanktuarium Matki Boskiej Zagórskiej – Matki Nowego Życia.
Opis.
Późnobarokowy kościół parafialny w Starym Zagórzu zbudowany został w drugiej ćwierci XVIII wieku, przypuszczalnie z wykorzystaniem murów dawnej gotyckiej kaplicy. Podczas I wojny światowej w 1915 budynek został częściowo spalony. Był odnawiany w 1925 i w 1963.
Kościół zagórski to budowla jednonawowa, z przedsionkiem i zakrystią. Zbudowany jest z kamienia i pokryty tynkiem. Nawa główna, o rzucie prostokątnym, jest trójprzęsłowa, a łukowe barokowe sklepienie opiera się na ścianach. Przy dość krótkim prezbiterium znajduje się zakrystia; w przeszłości nad zakrystią mieściła się loża kolatorska z widokiem na ołtarz. Schody do loży znajdują się w zakrystii, sama loża jest nieczynna od lat powojennych i zasłonięta od ołtarza znacznej wielkości obrazem.
W fasadzie kościoła, w niszach umieszczone są drewniane rzeźby św. św. Piotra i Pawła; pomiędzy nimi umieszczona jest pamiątkowa tablica z czarnego marmuru ufundowana przez "Polaków w Zagórzu" z okazji dziesięciolecia odzyskania niepodległości (1928). Szczyt kościoła wieńczy sygnaturka (bez dzwonu).
We wnętrzu barokowy ołtarz główny zwieńczony figurą przedstawiającą scenę Wniebowzięcia Najświętszej Marii Panny. Centralnym punktem ołtarza jest łaskami słynący późnogotycki obraz Zwiastowania Najświętszej Marii Panny. Koronacja obrazu Matki Boskiej Zagórskiej dokonana została 2 lipca 2007 roku przez arcybiskupa przemyskiego Józefa Michalika. Główne elementy ołtarza pokryte są 24-karatowym złotem. Po bokach ołtarza stoją figury św. Piotra i św. Pawła oraz dwie postacie alegoryczne. Po obu stronach nawy głównej dwa ołtarze boczne, neobarokowe z obrazami z II połowy XX wieku; po lewej Matka Boska z Maksymilianem Marią Kolbe, po prawej Chrystus Miłosierny. Na ścianach świątyni znajdują się znaczne wielkości obrazy uratowane ze spalonego Klasztoru Karmelitów Bosych. Poza tym seria obrazów tworzących 14 stacji Drogi Krzyżowej. W świątyni ozdobne witraże z okresu międzywojennego ufundowane przez rodzinę barona Adama Gubrynowicza. Oryginalna ambona oraz chór; na chórze organy spełniające kryteria koncertowe. Ściany pokryte polichromią wykonaną w latach 80. XX wieku.
Poniżej ołtarza głównego znajduje się obraz „Ostatnia Wieczerza”, autorstwa Kazimierza Lisowskiego, namalowany w 1933.
W odległości kilku metrów na północ od świątyni wolnostojąca dzwonnica (z podpisem Kasper Siop) oraz kamienny mur graniczny. W przeszłości wokół kościoła znajdował się cmentarz grzebalny o czym przypomina stosowna tablica.
Kościół wraz z dzwonnicą został włączony do uaktualnionego w 1972 spisu rejestru zabytków Sanoka w jego nowych granicach administracyjnych (istniejących do 1977).
Tablice i obiekty pamiątkowe.
We wnętrzu kościoła odraz obok niego znajdują się obiekty upamiętniające:

</doc>
<doc id="1761855" url="https://pl.wikipedia.org/wiki?curid=1761855" title="Comedy Central (UK)">
Comedy Central (UK)

Comedy Central – angielska stacja telewizyjna, która została uruchomiona 1 listopada 1995 roku. Stację można oglądać na platformie cyfrowej Sky Digital, a także na kablówce Virgin Media. Kanał skupia się wyłącznie na komedii.
Kanał miał także inne nazwy przed Comedy Central:
Comedy Central w Irlandii.
Angielska stacja Comedy Central jest dostępna także w Irlandii przez Sky Digital, usług satelitarnych i kablowych UPC Irlandia, SCTV, Magnet Networks.
Programy.
Comedy Central jest znana wnoszenia popularnych amerykańskich seriali, do Wielkiej Brytanii, takich jak:
Everybody Loves Raymond, Frasier, Scrubs, King of Queens, Two and a Half Men, Everybody Hates Chris. Pokazywana jest także kreskówka South Park.

</doc>
<doc id="1761859" url="https://pl.wikipedia.org/wiki?curid=1761859" title="Aşağı Güzdək">
Aşağı Güzdək

Aşağı Güzdək (również Ashagy Gyuzdek i Verkhniy Guzdak) to miasto i gmina w Rejonie Abşeron we wschodnim Azerbejdżanie.

</doc>
<doc id="1761860" url="https://pl.wikipedia.org/wiki?curid=1761860" title="Ostra Brama (szczyt)">
Ostra Brama (szczyt)

Ostra Brama (norw. "Ostra Bramatoppen") – góra na Spitsbergenie, o wysokości 1035 m n.p.m., najwyższy szczyt w Górach Piłsudskiego. 
Szczyt został nazwany w 1934 przez uczestników polskiej ekspedycji naukowej, w nawiązaniu Ostrej Bramy w polskim wówczas Wilnie, z którego pochodziło dwóch członków wyprawy i w którym profesorem był Michał Siedlecki, ojciec uczestniczącego w wyprawie Stanisława Siedleckiego.

</doc>
<doc id="1761863" url="https://pl.wikipedia.org/wiki?curid=1761863" title="Parafia bł. Michała Kozala w Morągu">
Parafia bł. Michała Kozala w Morągu

Parafia bł. Michała Kozala w Morągu – rzymskokatolicka parafia położona w diecezji elbląskiej, w dekanacie Morąg. Kościół parafialny został wybudowany w latach 1987–1989. 28 marca 2005 został spalony. Mieści się przy ulicy Stefana Żeromskiego.

</doc>
<doc id="1761866" url="https://pl.wikipedia.org/wiki?curid=1761866" title="Stanisław Siedlecki">
Stanisław Siedlecki



</doc>
<doc id="1761867" url="https://pl.wikipedia.org/wiki?curid=1761867" title="TV Starachowice">
TV Starachowice



</doc>
<doc id="1761868" url="https://pl.wikipedia.org/wiki?curid=1761868" title="Eska Starachowice">
Eska Starachowice



</doc>
<doc id="1761869" url="https://pl.wikipedia.org/wiki?curid=1761869" title="Wioślarstwo na Letnich Igrzyskach Olimpijskich 2008 – dwójka bez sternika kobiet">
Wioślarstwo na Letnich Igrzyskach Olimpijskich 2008 – dwójka bez sternika kobiet

Dwójka bez sternika kobiet (W2-) – konkurencja rozgrywana podczas Letnich Igrzysk Olimpijskich 2008 w Pekinie między 9 a 16 sierpnia w Parku Olimpijskim Shunyi.

</doc>
<doc id="1761870" url="https://pl.wikipedia.org/wiki?curid=1761870" title="Radio Eska Starachowice">
Radio Eska Starachowice



</doc>
<doc id="1761872" url="https://pl.wikipedia.org/wiki?curid=1761872" title="Comedy Central Extra">
Comedy Central Extra

Comedy Central Extra – angielska stacja telewizyjna, która rozpoczęła emisję 1 września 2003 roku. Stację można oglądać na platformie cyfrowej Sky Digital, a także dzięki telewizji kablowej Virgin Media.
Comedy Central Extra rozpoczął nadawanie w Polsce 3 marca 2020 pod marką Polsat Comedy Central Extra Comedy Central Extra, zastępując kanał Comedy Central Family.

</doc>
<doc id="1761874" url="https://pl.wikipedia.org/wiki?curid=1761874" title="Getto w Grodnie">
Getto w Grodnie

Getto w Grodnie (jidysz גראָדנער געטאָ; "Grodner geto") – getto żydowskie istniejące w Grodnie w latach 1941–1943.
Historia.
Przed wybuchem II wojny światowej Żydzi stanowili 37% mieszkańców Grodna i byli drugą najliczniejszą, po Polakach (Polacy stanowili 60%), grupą narodowościową na terenie miasta. W latach 1939–1941 miasto znajdowało się pod okupacją sowiecką, jednak w czerwcu 1941 po silnym bombardowaniu dzielnicy żydowskiej zostało zajęte przez wojska niemieckie. W tym samym miesiącu utworzono Judenrat, na czele którego stanął nauczyciel szkoły średniej „Tarbutu” Dawid Brawer. Żydom nakazano noszenie opasek z niebieską gwiazdą Dawida, później żółtych łat.
15 października 1941 wydano zarządzenie o obowiązku pracy dla mężczyzn (od 14 do 60 lat) i kobiet (od 14 do 55). W listopadzie 1941 ogłoszono powstanie dwóch odrębnych gett na terenie miasta oddalonych od siebie o ok. 2 km. Getto nr 1 przeznaczone dla osób przydatnych gospodarce III Rzeszy założono w centralnej części miasta wokół synagogi – na jego terenie umieszczono ok. 15 tys. Żydów. Getto nr 2 powstało na terenie podmiejskiej Słobódki (pomiędzy obecnymi ulicami Kosmonautów, Lidzkiej i Antonowa), w jego obrębie zamknięto 10 tys. Żydów uznanych za niezdolnych do pracy.
Wprowadzono restrykcje dotyczące żywności: na każdego pracującego Żyda przypadało dziennie 200 gramów chleba. Judenrat prowadził sklep z koniną, która dostępna była tylko przy specjalnych okazjach. W piwnicach Synagogi umieszczono skład z ziemniakami. Na terenie gett istniały kuchnie publiczne wydające dziennie 3 tys. bezmięsnych posiłków o słabej wartości energetycznej.
Likwidacja grodzieńskiej społeczności żydowskiej rozpoczęła się w listopadzie 1942, gdy zdecydowano o zniesieniu Getta nr 2. W dniach 15 i 21 listopada 1942 jego mieszkańcy zostali w dwóch turach załadowani do wagonów kolejowych i wywiezieni do Auschwitz-Birkenau. Niewielką część Żydów przydatnych do pracy skierowano do getta nr 1.
Deportacje z getta śródmiejskiego rozpoczęły się pod koniec listopada 1942. Wywieziono wówczas 4 tys. osób do odległego o 5 km na południe obozu koncentracyjnego w Kiełbasinie. Obóz tranzytowy w Kiełbasinie był stacją przystankową przed deportacją do Auschwitz i Treblinki. W tym samym czasie miała miejsce trzecia z kolei Akcja w Grodnie, a pierwsza na terenie getta centralnego: mężczyźni, kobiety i dzieci zostały w środku nocy zgromadzeni w Wielkiej Synagodze, a nad ranem kazano im rozpocząć marsz do obozu w Kiełbasinie pod przywództwem obdarzonego autorytetem Żyda Skibelskiego (Skidelskiego?), którego przebrano w czapkę klowna i zmuszono do gry na skrzypcach.
W styczniu 1943 z Grodna w wyniku kolejnej tzw. Akcji deportowano do Oświęcimia 12 tys. Żydów, z których większość zamordowano tuż po przybyciu do obozu. W getcie zostało wówczas 5 tys. Żydów. Kolejne deportacje z getta miały miejsce w lutym 1943 (dwa transporty do Treblinki). Na terenie getta nr 1 pozostało wówczas nieco ponad 1 tys. Żydów, których w marcu wywieziono do getta w Białymstoku. 13 marca 1943 ogłoszono Grodno „wolnym od Żydów” ("Judenrein"), choć w momencie wkroczenia Armii Czerwonej do Grodna 14 lipca 1944 wciąż żyło w mieście od 40 do 50 ukrywających się Żydów.
Upamiętnienie.
Żydzi z Grodna zostali upamiętnieni jednym z kamieni z nazwą miasta, stanowiącym element pomnika Ofiar Obozu Zagłady w Treblince.

</doc>
<doc id="1761878" url="https://pl.wikipedia.org/wiki?curid=1761878" title="Parafia Trójcy Przenajświętszej w Morągu">
Parafia Trójcy Przenajświętszej w Morągu

Parafia Trójcy Przenajświętszej w Morągu – rzymskokatolicka parafia położona w diecezji elbląskiej, w Dekanacie Morąg, erygowana 6 czerwca 1999 roku. Mieści się przy ulicy Wyszyńskiego. W budowie kościoła szczególnie zasłużył się ks. Zbigniew Ciapała.

</doc>
<doc id="1761880" url="https://pl.wikipedia.org/wiki?curid=1761880" title="Bruno Giacomelli">
Bruno Giacomelli

Bruno Giacomelli (ur. 10 września 1952 roku) – były włoski kierowca wyścigowy Formuły 1.
Kariera.
Zadebiutował w wyścigu o Grand Prix Włoch 11 września 1977. Łącznie zdobył 14 punktów do klasyfikacji generalnej, najwięcej w sezonie 1981. Wystartował w 69. z 83. zaplanowanych wyścigów. Sześć razy punktował, a raz stanął na podium. W 1983 przerwał karierę na siedem lat. Powrócił do ścigania w sezonie 1990, lecz nie wystartował w żadnym wyścigu. Ostatnie zgłoszenie do wyścigu Grand Prix miało miejsce 30 września 1990 roku przed wyścigiem o Grand Prix Hiszpanii.
Zespoły.
Bruno Giacomelli jeździł dla następujących zespołów:

</doc>
<doc id="1761882" url="https://pl.wikipedia.org/wiki?curid=1761882" title="Młodzieżowe Mistrzostwa Świata w Boksie Mężczyzn 2008">
Młodzieżowe Mistrzostwa Świata w Boksie Mężczyzn 2008

Młodzieżowe Mistrzostwa Świata w Boksie Mężczyzn 2008 – 1. edycja młodzieżowych mistrzostw świata w boksie mężczyzn, które odbyły się w dniach 31 października – 1 listopada w meksykańskim mieście Guadalajara. Tabelę medalową zawodów wygrali pięściarze z Kuby zdobywając 4 złote medale. Zawody zorganizowało Międzynarodowe Stowarzyszenie Boksu (AIBA) zastępując wcześniejsze edycje mistrzostw świata w boksie juniorów rozgrywanych w latach 1979–2006.

</doc>
<doc id="1761883" url="https://pl.wikipedia.org/wiki?curid=1761883" title="VH1 Dania">
VH1 Dania

VH1 Dania – duńska stacja telewizyjna, która wystartowała 15 marca 2008 roku o godzinie 10:00. Kanał można oglądać na kablówce YouSee i Stofa. Centrala mieści się w Sztokholmie i w Londynie.

</doc>
<doc id="1761889" url="https://pl.wikipedia.org/wiki?curid=1761889" title="Martyna Sztaba">
Martyna Sztaba

Martyna Sztaba (ur. 1984) – CEO i współzałożycielka start-upu Syntoil, który zajmuje się oczyszczaniem karbonizatu z pirolizy zużytych opon do postaci sadzy technicznej. W 2019 roku Syntoil zajął II miejsce w globalnym konkursie Chivas Venture dla start-upów zaangażowanych w rozwiązywanie problemów klimatycznych i społecznych. 
Wraz z Anną Piętą współprowadzi podcast Muda Talks o zrównoważonym rozwoju. Gośćmi podcastu byli m.in. Marta Dymek, Extinction Rebellion, Grzegorz Łapanowski, Kacper Pobłocki i Marcin Popkiewicz. 
W latach 2012-2013 współwłaścicielka Tari Bari Bistro w Łodzi i prowadząca program telewizyjny Mapa Kultury w TVP Łódź.
W latach 2010-2012 rzeczniczka prasowa Muzeum Sztuki w Łodzi. Prowadziła galerię i wydawnictwo Delikatesy 2009-2010). 
W latach 2007-2009 szefowa Korporacji Ha!art i prezes Fundacji Krakowska Alternatywa, kuratorka, redaktorka. Wydawczyni między innymi Marty Dzido, Sylwii Chutnik, Bożeny Umińskiej-Keff. 
Studiowała polonistykę (2003/2004) i historię sztuki na Uniwersytecie Jagiellońskim (od 2004), gdzie napisała pracę magisterską o malarstwie Franciszki Themerson. Studiowała organizację produkcji filmowej i telewizyjnej na Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi i public relations i komunikowanie strategiczne na SGH w Warszawie.
Od 2004 prezeska Sekcji Sztuki Współczesnej Koła Naukowego Studentów Historii Sztuki UJ. 
Jako kuratorka debiutowała w 2006 roku w ramach Sekcji Sztuki Współczesnej wystawą „Monitoring” (z Małgorzatą Mleczko). Razem z Anką Sasnal, zrobiły wystawę „Moja matka nie jest boska” (Bunkier Sztuki, 2008). Z Dawidem Radziszewskim z poznańskiej galerii Pies współkuratorowała wystawę „Książka w sztuce i kulturze polskiej”.
W 2007 roku nominowana przez prof. Joannę Tokarską-Bakir do nagrody „Polka 2006” przyznawanej przez Wysokie Obcasy.
Pochodzi ze Srebrnej Góry, mieszka w Warszawie.

</doc>
<doc id="1761890" url="https://pl.wikipedia.org/wiki?curid=1761890" title="Loreczka białogardła">
Loreczka białogardła

Loreczka białogardła ("Vini peruviana") – gatunek małego ptaka z rodziny papug wschodnich (Psittaculidae). Opisana przez Philippa Ludwiga Statiusa Müllera w 1776 roku. Występuje na wyspach Polinezji Francuskiej oraz Wysp Cooka. Pierwotnie została stwierdzona na 23 wyspach otaczających Tahiti. Jednakże obecnie jej występowanie zostało ograniczone do ośmiu wysp, tj. Motu, Manuae, Tikehau, Rangiroa, Aratua, Kaukura, Apataki, Aitutaki, oraz prawdopodobnie na Harvey Island i Manihi. Nie wyróżnia się podgatunków.
Morfologia.
Wygląd zewnętrzny:
Mała papuga z krótkim ogonem. Jej upierzenie jest ciemnogranatowe. Górna część klatki piersiowej, gardło oraz dolna część lica do poziomu oczu jest ubarwiona na biało. Dziób, nogi i oczy są czerwone.
Dymorfizm płciowy nie jest zaznaczony.
Rozmiary:
Masa ciała:
Biotop.
Loreczka białogardła jest typowym gatunkiem zasiedlającym nizinne lasy oraz obszary zadrzewione przez człowieka. Obserwowana również na kwitnących roślinach, palmach kokosowych, bananowcach oraz w przydomowych ogrodach.
Pożywienie.
Loreczka białogardła żywi się miękkimi owocami, nektarem, pyłkiem kwiatów.
Rozród.
Gniazda zakłada w dziuplach. Składa dwa okrągłe jaja o wymiarach 19,5 × 17,0 mm.
Status.
Międzynarodowa Unia Ochrony Przyrody (IUCN) uznaje loreczkę białogardłą za gatunek narażony na wyginięcie (VU – "vulnerable") nieprzerwanie od 1994 roku. Głównym zagrożeniem dla loreczki białogardłej jest obecność szczura śniadego, kotów oraz błotniaka moczarowego ("Circus approximans"). Obecnie gatunek liczy od 7 do 9 tysięcy osobników, aczkolwiek liczebność stopniowo się obniża. Na niektórych wyspach, np. na Makatea w archipelagu Tuamotu gatunek ten już wyginął. Został wpisany do Załącznika II konwencji waszyngtońskiej.

</doc>
<doc id="1761891" url="https://pl.wikipedia.org/wiki?curid=1761891" title="Babadzhan">
Babadzhan

Babadzhan – miejscowość w rejonie Abşeron w Azerbejdżanie.

</doc>
<doc id="1761892" url="https://pl.wikipedia.org/wiki?curid=1761892" title="William MacLanachan">
William MacLanachan

William MacLanachan – angielski as myśliwski okresu I wojny światowej. Wygrał siedem pojedynków powietrznych.
William MacLanachan służył w armii. Na wiosnę 1917 roku został przeniesiony do RFC i przydzielony do eskadry myśliwskiej No. 40 Squadron RAF.
W jednostce tej swoje pierwsze zwycięstwo powietrzne odniósł 12 lipca 1917 roku nad niemieckim samolotem Albatros C. 
Wszystkie zwycięstwa powietrzne odniósł w 1917 roku. W czasie wojny nie uzyskał żadnego odznaczenia bojowego, choć na takie zasługiwał, spowodowane to było wyraźnym okazywaniem braku szacunku dla przełożonych.
W 1918 roku został przeniesiony do jednostki lotniczej na terenie Wielkiej Brytanii, gdzie służył do końca wojny.
Po zakończeniu wojny pracował jako dziennikarz. Wiele publikował pod pseudonimem "McScotch". W 1936 wydał książkę "Fighter Pilot", George Routledge &amp; Son Ltd, Londyn, w której opisał swoją służbę w 40 Eskadrze oraz innych pilotów tej jednostki.

</doc>
<doc id="1761894" url="https://pl.wikipedia.org/wiki?curid=1761894" title="Herb Kątów Wrocławskich">
Herb Kątów Wrocławskich

Herb Kątów Wrocławskich – jeden z symboli miasta Kąty Wrocławskie i gminy Kąty Wrocławskie w postaci herbu.
Wygląd i symbolika.
Herb przedstawia na czerwonej tarczy dwa wspięte srebrne lwy, grzbietami ku sobie, ale zwrócone ku sobie głowami (patrzące na siebie) ze złotymi koronami na głowach, których ogony są ze sobą splecione pionowo ku górze. Pazury lwów złote.
Historia.
Najstarszy zachowany wizerunek herbu zachował się na pieczęci z 1354 roku, ale dokumentacja herbu może pochodzić z roku między 1300 a 1388. Przypuszcza się, że lwy jako zwierzę herbowe mogą mieć związek z czasowym zarządzaniem miastem przez Królestwo Czeskie w latach 1337-1368. W 2018 rada miejska ustanowiła herb Uchwałą nr XLV/585/18.

</doc>
<doc id="1761895" url="https://pl.wikipedia.org/wiki?curid=1761895" title="Park Olimpijski Shunyi w Pekinie">
Park Olimpijski Shunyi w Pekinie

Park Olimpijski Shunyi w Pekinie () – obiekt wybudowany na potrzeby rozegrania konkurencji w wioślarstwie, kajakarstwie oraz w pływaniu 10 km stylem dowolnym podczas Letnich Igrzysk Olimpijskich w 2008 roku. Park znajduje się w wiosce Mapo, należącej do dzielnicy wiejskiej Shunyi w Pekinie.

</doc>
<doc id="1761896" url="https://pl.wikipedia.org/wiki?curid=1761896" title="Ansegiz z Fontenelle">
Ansegiz z Fontenelle

Ansegiz, opat z Fontenelle (ur. ok. 770 k. Lyonu, zm. 20 lipca 833 lub 834 w Fontenelle) – benedyktyński opat i reformator klasztorów w państwie Franków, święty Kościoła katolickiego.
Zaczynał jako zakonnik w benedyktyńskim opactwie Fontenelle, ale wkrótce powierzono mu zadanie zreorganizowania klasztorów św. Sykstusa pod Reims i św. Memgego w diecezji Châlons-sur-Marne, które zakończył sukcesem. Karol Wielki wyznaczył go opatem klasztoru Saint Germer de Fly oraz jednocześnie powierzył mu nadzór nad kodyfikacją prawa królewskiego pod kierownictwem opata Einharda. Jego praca w Saint-Germer-de-Fly również zostało uznana za bardzo udaną.
W 817 Ludwik I Pobożny powierzył mu słynne opactwo Luxeuil (dzisiejsze Luxeuil-les-Bains), założone przez Kolumbana Młodszego w 590 roku. Ostatecznie, zreformowawszy Luxeuil, został przeniesiony w 823, po śmierci Einharda, jako opat do opactwa św. Wandrille’a z Fontenelle, które zreformował tak samo skutecznie jak poprzednie opactwa. Dokończył pracę Einharda dokonując zbioru praw i rozporządzeń wydanych przez królów frankońskich - zbiór ten stał się oficjalną księgą prawa w cesarstwie na wiele lat.

</doc>
<doc id="1761897" url="https://pl.wikipedia.org/wiki?curid=1761897" title="Zamki nad Dunajcem">
Zamki nad Dunajcem

Zamki nad Dunajcem – ciąg zamków rycerskich zbudowanych w średniowieczu na wzniesieniach nad Dunajcem na terenie Małopolski. Strzegły one dunajeckiego odcinka szlaku handlowego biegnącego na Węgry wzdłuż Wisły, Dunajca, Popradu, Wagu i Dunaju i stanowiły część systemu fortyfikacyjnego państwa polskiego, chroniąc granicę od strony Węgier.
Położenie.
Zamki znajdowały się w następujących miejscowościach (posuwając się w górę rzeki, w nawiasie stan zachowania):
U podnóża Tatr, nad dopływem Dunajca, Białym Dunajcem, znajdował się zamek w Szaflarach, obecnie nieistniejący.
Grodziska.
Na licznych wzniesieniach nad Dunajcem i w jego dolinie znajdują się pozostałości grodzisk z epoki łużyckiej lub z okresu wczesnego średniowiecza. Stanowiska archeologiczne są zlokalizowane m.in. w następujących miejscowościach nad brzegami rzeki (posuwając się w górę jej biegu):
W przypadku niektórych z tych wzniesień, zwłaszcza na Sądecczyznie, istnieją lokalne legendy o zamkach, które miały się tam niegdyś znajdować i po których nie pozostał żaden ślad. Tak jest na przykład w przypadku Maszkowic; miejscowa tradycja łączy to miejsce ze średniowiecznym rycerzem Zyndramem z Maszkowic, bohaterem bitwy pod Grunwaldem; na Górze Zamczysko w Maszkowicach miał się niegdyś znajdować zamek, który został później całkowicie rozebrany. Istnieje także lokalne podanie o zamku usytuowanym kiedyś na Miejskiej Górze w Starym Sączu.
Zamek Lemiesz.
Odrębny problem stanowi zamek Lemiesz, wymieniony w XIV-wiecznym "Żywocie św. Kingi", zbudowany po 1288 roku, którego lokalizacja jest nieznana. Mógł on stać na jednym ze wzgórz nad Dunajcem; niektórzy badacze wskazywali na Białowodzką Górę, Kurowską Górę, Babią Górę we wsi Zabrzeż bądź wzgórze nad przysiółkiem Misiołówka w widłach Dunajca i Obidzkiego Potoku we wsi Brzyna.
Zamki nad Popradem.
Kolejne zamki strzegące szlaku handlowego prowadzącego z Polski na Węgry znajdowały nad prawym dopływem Dunajca, Popradem: w Rytrze, Muszynie i Starej Lubowli.
Szlaki turystyczne.
W województwie małopolskim nie istnieje specjalny, odrębny szlak turystyczny, którego trasa przebiegałaby przez wzniesienia, na których stały średniowieczne zamki strzegące traktu handlowego biegnącego wzdłuż Dunajca. Niektóre obiekty znajdują się na trasach lokalnych szlaków turystycznych:

</doc>
<doc id="1761898" url="https://pl.wikipedia.org/wiki?curid=1761898" title="Furtian">
Furtian

Furtian – zakonnik będący odźwiernym (klucznikiem) klasztoru, posiadający klucze do furty klasztornej oraz nadzorujący i pilnujący porządku przy wchodzeniu i wychodzeniu z niego. Każdy zakon ma ściśle określone reguły, kto może wchodzić lub opuszczać mury klasztorne.
W zakonach męskich funkcję tę pełni brat furtian, a w zakonach żeńskich siostra furtianka.

</doc>
<doc id="1761899" url="https://pl.wikipedia.org/wiki?curid=1761899" title="Jan de Ronco">
Jan de Ronco

Jan de Ronco (fr. "Jean de Ronco") (ur. XII wiek, zm. XIII wiek) – świecki kaznodzieja i minister włoskich waldensów, pierwszy przywódca ruchu "Ubogich z Lombardii"
W 1205 roku został wybrany przez wspólnotę z Lombardii na zwierzchnika ich kongregacji. Spotkało się to z potępieniem ze strony Piotra Waldo, który nie uznawał praktyki powoływania stałego świeckiego duchowieństwa oraz odchodzenia kaznodziejów waldyzmu od pracy wędrownych misjonarzy.
Po rozłamie Jan de Ronco stanął na czele radykalnego skrzydła waldensów zwanego "Ubogimi z Lombardii". Mimo że nie posiadał święceń kapłańskich zaczął pełnić funkcje zastrzeżone do tej pory dla prezbiterów i biskupów, odprawiać stałe nabożeństwa i udzielać sakramentów.
W latach 1208-1209 przewodniczył synodowi włoskich waldensów, który stał się początkiem podziału doktrynalnego w łonie waldensów na grupę odwołująca się do katolicyzmu zwaną "Ubogimi z Lyonu" i grupę głoszącą donatyzm zwaną "Ubogimi z Lombardii".

</doc>
<doc id="1761901" url="https://pl.wikipedia.org/wiki?curid=1761901" title="Li Shizhen">
Li Shizhen

Li Shizhen (ur. 1518, zm. 1593) – chiński lekarz i farmaceuta.
Urodził się w prowincji Hubei. Jego ojciec i dziadek byli lekarzami, Li natomiast pragnął zostać urzędnikiem, jednak gdy w wieku 30 lat po raz trzeci nie zdał egzaminów urzędniczych, rozpoczął praktykę medyczną u ojca. Szybko zdobył sobie uznanie jako lekarz, a jego sława przekroczyła granice prowincji.
Li Shizhen napisał dwie prace z zakresu medycyny: "Księgę Pulsów" (濒湖脉学 "Binhu maixue", 1564) i "Traktat o akupunkturze" (五脏图论 "Wuzang tulun", 1592). Jego największym dziełem było jednak monumentalne kompendium leków pod tytułem "Encyklopedia korzeni i roślin" (本草纲目, "Bencao gangmu"). Materiały do niej zaczął zbierać w 1552 roku, gdy zauważył, że wiele starych receptur zawiera błędy. Zaczął więc je sprawdzać i notować swoje obserwacje. Pracę nad "Bencao gangmu" zakończył w 1578 roku, jednak jeszcze dwukrotnie ją przerabiał i dzieło ostatecznie ukazało się dopiero po śmierci autora w 1596 roku. W 52 tomach ozdobionych 1000 rysunkami Li Shizhen opisał 1892 leki roślinne, 444 zwierzęce, 275 mineralnych oraz 10 tysięcy receptur na leki złożone. Znalazły się w nich 374 nowe leki odkryte przez Li. Dzieło to wywarło wielki wpływ na rozwój medycyny i botaniki. Ukazało się trzykrotnie w przekładzie na japoński (1606, 1783, 1929). W Europie stało się znane dzięki streszczeniu łacińskiemu wydanemu w 1662 roku przez Michała Boyma.

</doc>
<doc id="1761902" url="https://pl.wikipedia.org/wiki?curid=1761902" title="Herb Bystrzycy Kłodzkiej">
Herb Bystrzycy Kłodzkiej

Herb Bystrzycy Kłodzkiej – jeden z symboli miasta Bystrzyca Kłodzka i gminy Bystrzyca Kłodzka w postaci herbu.
Wygląd i symbolika.
Herb przedstawia na czerwonej tarczy herbowej wspiętego srebrnego lwa posiadającego złote: koronę na głowie, pazury i język. Lew skierowany jest w prawą (heraldycznie) stronę. Ogon lwa jest rozwidlony i skierowany ku górze.
Herb nawiązuje do dawnej przynależności do królestwa Czech.
Historia.
Bystrzyca Kłodzka zachowała w herbie lwa czeskiego nawet wtedy, gdy miasto należało do państwa pruskiego.

</doc>
<doc id="1761903" url="https://pl.wikipedia.org/wiki?curid=1761903" title="Paul Blocq">
Paul Blocq

Paul Oscar Blocq (ur. 1860, zm. 21 maja 1896) – francuski lekarz neurolog.
Razem z Jeanem-Martinem Charcotem i Gheorghe Marinescu zajmował się neuropatologią w klinice Salpêtrière. Zespół astazja-abazja znany jest też jako zespół Blocqa.

</doc>
<doc id="1761905" url="https://pl.wikipedia.org/wiki?curid=1761905" title="AssaultCube">
AssaultCube

AssaultCube (dawniej ActionCube) – gra komputerowa z gatunku FPS będąca wolnym oprogramowaniem. Pierwsza wersja beta (0.90) została upubliczniona 1 listopada 2006, a wersja 1.0 została wydana 21 listopada 2008. Tworzona jest ochotniczo przez zespół Rabid Viper Productions, który wspomaga zgromadzona wokół projektu społeczność. Założeniem twórców było stworzenie lekkiej, wieloplatformowej i łatwo edytowalnej gry zajmującej niewiele pamięci – aby grać, wystarczy pobrać z internetu około 40 MB danych. Podstawowe wymagania systemowe: procesor Intel Pentium III lub AMD K7, karta graficzna NVIDIA GeForce 256 lub ATi Radeon R7000, pamięć operacyjna RAM 192 MB. Do poprawnego działania wystarczy standardowy modem o maksymalnej przepustowości 56 kb/s. Standardowa instalacja AssaultCube posiada wbudowany edytor map.
Dostępna broń.
Każdy gracz ma do wyboru jeden z pięciu rodzajów broni, zmiany można dokonać w dowolnym momencie przed ponownym spawnem. Oprócz tego każdy z graczy jest wyposażony w pistolet oraz nóż bojowy. Dostępne są również granaty, które można jednak zdobyć jedynie podczas gry, zbierając je z różnych miejsc na danej mapie. Niemożliwe jest odebranie broni zabitemu graczowi ani zebranie w ten sposób dodatkowej amunicji.
Rozgrywka.
Z założenia ma być szybka i dynamiczna. Każdy gracz zaczyna ze 100 punktami życia, które traci, gdy zostanie trafiony przez przeciwnika lub kolegę z drużyny. W czasie gry jej uczestnicy mogą zbierać umieszczone na mapie przedmioty, wzbogacając swój arsenał o granaty i dwa pistolety, odnawiając zdrowie lub zapas amunicji. Dostępnych jest wiele map oficjalnych oraz robionych przez fanów gry, na których rozgrywka może być toczona w jednym z kilku trybów. Każdą z map można także uruchomić w trybie dla pojedynczego gracza, co umożliwia dokładne jej poznanie. Jak w wielu grach tego typu, gracze mogą porozumiewać się za pomocą kilkunastu skrótów klawiszowych, z których każdy wywołuje inny komunikat głosowy.

</doc>
<doc id="1761906" url="https://pl.wikipedia.org/wiki?curid=1761906" title="Furtianka">
Furtianka



</doc>
<doc id="1761907" url="https://pl.wikipedia.org/wiki?curid=1761907" title="Pistolet TOZ 35">
Pistolet TOZ 35

TOZ 35 - jednostrzałowy pistolet sportowy kalibru 5,6 mm, przystosowany do nabojów bocznego zapłonu, skonstruowany w 1960 roku przez Jefima Chajdurowa w Tulskich Zakładach Zbrojeniowych w Tule. 
Pistolet w różnoraki sposób jest unowocześniany najczęściej poprzez zmianę oryginalnej rękojeści na rękojeść firmy "Morini" oraz doczepienie specjalnego ciężarka tzw. TOZ Balance. Przez zawodników wyczynowych uznawany za najlepszy w konkurencji pistoletu dowolnego.
Uwagi.
Długość, szerokość, wysokość i ciężar dotyczy pistoletów z fabrycznym chwytem, użytkownicy chętnie modyfikują rękojeść według własnych potrzeb, więc często te wymiary ulegają zmianie.

</doc>
<doc id="1761909" url="https://pl.wikipedia.org/wiki?curid=1761909" title="ActionCube">
ActionCube



</doc>
<doc id="1761911" url="https://pl.wikipedia.org/wiki?curid=1761911" title="VH1 UK i Irlandia">
VH1 UK i Irlandia

VH1 UK i Irlandia – stacja telewizyjna, która dostępna była w Irlandii oraz w Wielkiej Brytanii. Stacja wystartowała 10 października 1994 roku. Siostrzanym kanałem telewizyjnym był VH1 Classic UK. VH1 był dostępny na platformie cyfrowej, Sky Digital kanał 357 oraz na kablówce, Virgin Media kanał 316 i UPC Ireland kanał 706.
Dnia 7 stycznia 2020 roku stacja zakończyła nadawanie. Można wtedy było zobaczyć planszę z napisem (tłumaczenie z angielskiego):
"VH1 nie będzie nadawany już na tym kanale/tej pozycji".
Kanał poświęcał czas artystom w konkretne dni. Przykładem tego były "Jacksons Day", "Beautiful South Day", "Elton John Day" oraz "Madonna Day".

</doc>
<doc id="1761913" url="https://pl.wikipedia.org/wiki?curid=1761913" title="Big in America">
Big in America



</doc>
<doc id="1761915" url="https://pl.wikipedia.org/wiki?curid=1761915" title="Herb Kudowy-Zdroju">
Herb Kudowy-Zdroju

Herb Kudowy-Zdroju – jeden z symboli miasta Kudowa-Zdrój w postaci herbu.
Wygląd i symbolika.
Herb przedstawia na tarczy czwórdzielnej w krzyż w pierwszym polu na białym tle czarny zdrój, z którego tryskają ku górze cztery strumienie wody z bąbelkami. Drugie pole jest czerwone, trzecie – żółte. Czwarte przedstawia czerwone serce na białym tle.
Herb nawiązuje do uzdrowiskowego charakteru miasta.

</doc>
<doc id="1761917" url="https://pl.wikipedia.org/wiki?curid=1761917" title="Zakrystianka">
Zakrystianka



</doc>
<doc id="1761920" url="https://pl.wikipedia.org/wiki?curid=1761920" title="Bielawski (herb szlachecki)">
Bielawski (herb szlachecki)

Bielawski – polski herb szlachecki, nadany w zaborze austriackim.
Opis herbu.
Tarcza podzielona skosem lewym złotym. W polu pierwszym, czerwonym, pióro srebrne w skos, na mieczu srebrnym o rękojeści złotej na opak w skos lewy.
W polu drugim, błękitnym, słońce złote, wychylające się zza gór srebrnych.
Klejnot: Róża czerwona o środku złotym i listkach zielonych, między dwoma skrzydłami orlimi; prawym w pas czerwono-białym, lewym w pas złoto-błękitnym.
Labry z prawej czerwone, podbite srebrem, z lewej błękitne, podbite złotem.
Najwcześniejsze wzmianki.
Nadany podpułkownikowi Józefowi Bielawskiemu razem z pierwszym stopniem szlachectwa ("Edler von") i przydomkiem "von Tarnowród" w Galicji w 1917 roku.
Herbowni.
Bielawski.

</doc>
<doc id="1761922" url="https://pl.wikipedia.org/wiki?curid=1761922" title="VH1 Classic UK">
VH1 Classic UK

VH1 Classic UK – cyfrowy kanał telewizyjny dostępny w Wielkiej Brytanii i w innych krajach Europy. Kanał uruchomiony był najpierw na rynek brytyjski i rozpoczął emisję 1 lipca 1999 roku jako MTV Classic UK. W grudniu 2005 roku została oddzielona wersja dla reszty Europy VH1 Classic Europe.
Natomiast VH1 Classic UK przestał istnieć 1 marca 2010 roku. Został zastąpiony nowym kanałem MTV Classic (UK).

</doc>
<doc id="1761923" url="https://pl.wikipedia.org/wiki?curid=1761923" title="Herb Trzebnicy">
Herb Trzebnicy

Herb Trzebnicy – jeden z symboli miasta Trzebnica i gminy Trzebnica w postaci herbu.
Wygląd i symbolika.
Herb Trzebnicy stanowi w polu niebieskim en face głowa Świętego Piotra. Twarz barwy kremowej, włosy, broda barwy białej. Głowa otoczona złotym nimbem. Pod głową dwa takież skrzyżowane klucze – symbole świętego Piotra.
Herb nawiązuje do pierwszego właściciela miasta – Piotra Włostowica, który przed 1138 r. ufundował w Trzebnicy kaplicę pod wezwaniem swego patrona. Około 1200 r. w miejsce poprzedniego kościółka wzniesiono murowany kościół św. Piotra, który pełnił rolę kościoła parafialnego.

</doc>
<doc id="1761924" url="https://pl.wikipedia.org/wiki?curid=1761924" title="Horst Baron">
Horst Baron

Horst Baron (ur. 14 marca 1962) – niemiecki aktor filmów pornograficznych. W jego dorobku widnieje ponad 300 filmów. Występował także jako Horst Stramka, Horst Stramm, Horst S. i Horst.
Kariera w branży porno.
Pochodzi z Düsseldorfu. Wszedł do branży porno w 1994, szybko zdobywając reputację „dżentelmena z przemysłu porno”. Początkowo występował ze swoją ówczesną żoną Dianą Briant w amatorskiej serii Puaka "To mniej więcej są państwa sąsiedzi - odc. 21" ("Sind das etwa Ihre Nachbarn: Teil 21", 1997). 
Pracował dla takich niemieckich wytwórni jak Touch Video, Magma Film, XY Video, Multi-Media-Verlag (MMV), MTC, Sedesex Films czy Videorama. Wystąpił w parodii serialu "Słoneczny patrol" – "Babewatch 5" (1999), melodramacie MMV "Szkoła uwodzenia" ("Eiskalte Engel", 2002) w roli Pana Sandemanna, oraz "Der goldene Käfig" (2009) w scenie masturbacji z Mandy Bright, Titusem Steelem i Vivian Schmitt, "Fetish - Der Meister" (2002) jako mistrz fetyszu oraz "Divino Dante" (2003) z Melissą Lauren. Znalazł się na arenie międzynarodowej, gdy w 2001 wystąpił w pierwszym amerykańskiej dystrybucji Wicked Pictures francuskiej produkcji Vidéo Marc Dorcel "Désir Fatal" (2001). Harry S. Morgan zatrudnił go do "Teeny Exzesse" (2002). 
W kostiumowym filmie "Faust" (2002), uhonorowanym hiszpańską nagrodą Ninfa na Festival Internacional de Cine Erótico de Barcelona w kategorii „Najlepszy hiszpańskojęzyczny film”, w reżyserii Mario Salieriego, wystąpił jako niemiecki żołnierz podczas II wojny światowej w scenie triolizmu (w tym blowjob) z Katsuni i Steve’em Holmesem. Salieri zaangażował go do roli żebraka w parodii porno powieści "Pinokio" Carla Collodiego – "Penocchio" (2002).
Wystąpił we włoskich realizacjach Mario Salieri Entertainment Group takich jak "Leggenda del pirata nero" (2001)/"Divina" (2001) z Sophie Evans, "Żona nauczyciela" ("La femme du prof", 2002) jako surowy profesor Ronaldo i "Dossier Prostituzione" (2003) z Katsuni. W produkcji gonzo Evil Angel "Euro Domination 9" (2006) w reż. Christopha Clarka wziął udział w scenie seksu grupowego. Grał Franka w komediodramacie "A jeśli przypadkiem pewnego ranka..." ("Per Caso una Mattina" (2006). Był obsadzany we francuskich filmach Vidéo Marc Dorcel, w tym "Les Jambes en l’Air" (2001) z Cristiną Bellą i "Russian Institute: Lesson 11: Pony Club" (2008) z Tarrą White, oraz Private Media Group, m.in.: "Private Tropical 18: Puertorican Affairs" (2005) z Angel Dark czy "Private Gold 89: X-Girls" (2007) z Nikky Blond.
Realizacja Vidéo Marc Dorcel "Frywolne ciało" ("La Jouisseuse", 2002), w której zagrał szefa głównej bohaterki, została uhonorowana Venus Award 2003 za najlepszy film francuski. Z kolei w produkcji Magmafilm "Ósmy grzech" ("Die 8. Sünde", 2002), która zdobyła Venus Award 2003 w kategorii najlepszy film niemiecki, pojawił się jako anioł Ilas. Film "Private Gold 67: Millionaire 1" (2003), gdzie wystąpił jako Hans von Reiben, w 2004 otrzymał nagrodę Ninfa na Festival Internacional de Cine Erótico de Barcelona w kategorii „Najlepsze DVD” oraz Venus Award w dwóch kategoriach: „Najlepszy film europejski” i „Najlepsza produkcja DVD - Niemcy”.
W 2005 dwa filmy z jego udziałem zdobyły EroticLine Award: "Hard Movie Project"/"Der Boss" (2005) w kategorii „Najlepszy film niemiecki” i "Robinson Crusoe na wyspie grzechu" ("Private Gold 72: Robinson Crusoe on Sin Island", 2005) w roli kapitana Bonneta w kategorii „Najlepszy film międzynarodowy”, a także AVN Award 2006 w kategorii „Najlepszego film zagraniczny”. 
19 października 2006 w Berlinie został uhonorowany EroticLine Award w kategorii „Najlepszy aktor”. W 2006 roku pastisz filmu "" - "Private Gold 81: Porn Wars 1" (2006), gdzie zagrał postać Klanza, był nominowany do XRCO Award w kategorii „Najlepsza komedia lub parodia”. 
W 2008 film Private Media Group "Kasyno grzechu" ("Casino, No Limit", 2008) z jego udziałem został nagrodzony EroticLine Award w dwóch kategoriach: „Najlepszy film europejski” i „Najlepszy film wysokobudżetowy” oraz otrzymał nagrodę Ninfa jako „Najlepszy film”, a w 2009 zdobył XBIZ Award w kategorii „Najlepszy film roku”. 
W wysokobudżetowym dreszczowcu "Dziennikarka" ("The Journalist", 2012), osadzonym w świecie międzynarodowego dziennikarstwa, zagrał postać wpływowego polityka, podejrzanego o utrzymywanie związków ze swingersami i kobietami o złej reputacji, a który jest mężem młodej francuskiej dziennikarki. Film był nominowany do AVN Award w kategorii „Najlepszy zagraniczny film roku”, „Najlepsze sceny seksu w zagranicznej produkcji” i „Najlepszy reżyser zagranicznej produkcji” (Pascal Lucas) oraz XBiz Award w kategorii „Europejska premiera fabularna roku”.
W 2022 znalazł się na piątym miejscu listy 21. najlepszych niemieckich gwiazd porno portalu EuroSexScene.com.
Obecność w kulturze masowej.
Uczestniczył w audycji radiowej Radio Brennt "Popstars fragen Poppstars". 
W 2003 został obsadzony w roli przestępcy Mike’a w jednym z odcinków jedenastego sezonu serialu kryminalnego RTL "Kobra – oddział specjalny" ("Alarm für Cobra 11 – Die Autobahnpolizei") pt.: "Fałszywe sygnały" ("Falsche Signale") z Erdoğanem Atalayem i Christianem Oliverem.
Był dublerem w dramacie psychologicznym Larsa von Triera "Antychryst" ("Antichrist", 2009), gdzie wraz z Mandy Starship zastępował Willema Dafoe i Charlotte Gainsbourg w odważniejszych scenach erotycznych. Światowa premiera filmu miała miejsce 18 maja 2009 podczas 62. MFF w Cannes.
W szwajcarskiej komedii "Monsieur Brucco: Ein Albaner und die zwei Koffer" (2016) grał rolę dyrektora HR zarządzającego usługami Human Resources i był odpowiedzialny za: proces rekrutacji, rozwój organizacji, szkolenia, rozwój pracowników, wysoką wydajność, sprawozdania, administrację i rozwój działu kadr. Trafił do obsady przygodowego dramatu biograficznego Petera Greenawaya "Pieszo do Paryża" ("Walking to Paris", 2019) z Carlą Juri.
W latach 2019–2020 studiował metody aktorskie, techniki Sanforda Meisnera i aktorstwa filmowego w ZES Centrum Rozwoju Aktorstwa (Zentrum für Entwicklung im Schauspiel) w Embrachu.
Życie prywatne.
Po tym, jak jego żona Diana wycofała się z branży porno w 2004, również rozwiodła się z nim. Wyprowadziła się od niego z córką, pozostawiając mu na wychowanie syna. Zamieszkał w Zurychu w Szwajcarii.

</doc>
<doc id="1761925" url="https://pl.wikipedia.org/wiki?curid=1761925" title="Liga Sprawiedliwości">
Liga Sprawiedliwości

Liga Sprawiedliwości (także: Liga Sprawiedliwych, ang. Justice League) – fikcyjna drużyna zrzeszająca najpopularniejsze postacie superbohaterów z komiksów wydawanych przez DC Comics. Jej twórcą był scenarzysta Gardner Fox.
Po raz pierwszy Liga Sprawiedliwości pojawiła się w komiksie "The Brave and the Bold" vol.1 #28 (marzec 1960) w składzie: Wonder Woman, Superman, Batman, Flash (Barry Allen), Green Lantern (Hal Jordan), Aquaman i Marsjanin Łowca. Przez lata drużyna rozrastała się o kolejnych bohaterów, m.in.: Green Arrow, Green Lanterna (John Stewart), Flasha (Wally West), Atoma, Hawkmana, Black Canary, Kapitana Marvela, Zatannę, Firestorma, Plastic Mana i wielu innych. Pojawiały się też inne nawiązujące do niej organizacje: Amerykańska Liga Sprawiedliwości (Justice League of America), Europejska Liga Sprawiedliwości (Justice League of Europe), Międzynarodowa Liga Sprawiedliwości (Justice League International), Justice League Task Force, Justice League Elite, Extreme Justice oraz Justice League Dark.
Historia.
Srebrny i brązowy wiek.
W tzw. złotym wieku komiksów DC wprowadzono wielu wyróżniających się bohaterów, m.in.: Flasha (Jay Garrick), Green Lanterna (Alan Scott), Daniela Kappesa, itp. DC Comics poprosiło pisarza Gardnera Foxa, by spróbował przywrócić Justice Society of America. Fox pod wpływem popularności National Football League i Major League Baseball zdecydował, że zmieni nazwę drużyny z Justice Society na Justice League. The Justice League of America zadebiutowała w "The Brave and the Bold #28" (1960) i szybko stała się najlepiej sprzedającym się tytułem.
Zgodnie z Justice Society, koncepcja Ligi Sprawiedliwości była prosta: należy uwzględnić wszystkie najpopularniejsze znaki DC w jednym zeszycie (stąd oryginalnym składzie znajdowali się Superman, Batman, Aquaman, Flash, Green Lantern, Martian Manhunter, i Wonder Woman). Trzy inne marki: Green Arrow, Atom i Hawkman szybko zostały dodane do wykazu.
Liga Sprawiedliwych operowała z tajnych jaskiń na peryferiach małego miasta Happy Harbor w stanie Rhode Island. Pomocnikiem Ligi był nastolatek Snapper Carr, który był uważany za maskotkę zespołu. Pomógł on Lidze pokonać gigantyczną rozgwiazdę Starro. W "Justice League of America #77" (grudzień 1969) był posądzany o zdradzenie lokalizacji tajnych jaskiń Jokerowi. Po jego dymisji Ligę opuścili również J'onn J'onzz i Wonder Woman.
Era satelitarna.
Zaistniała potrzeba stworzenia nowej, bezpiecznej siedziby. W "Justice League of America #78" (luty 1970) nowa kwatera główna została założona na satelicie okołoziemskim. Pojawili się też nowi członkowie: Black Canary, Phantom Stranger, Elongated Man, Red Tornado, powróciła Wonder Woman. Po czasie przyjęto również Hawkwoman. Na końcu dołączyły Zatanna i Firestorm.
Osoby zajmujące się produkcją w latach 70., to m.in. pisarze Gerry Conway, Cary Bates, E. Nelson Bridwell, Steve Englehart oraz Dick Dillin. Po śmierci Dillina seria miała krótki skok popularności w 1982 roku, kiedy dołączył do ekipy artysta George Pérez.
Detroit.
W 1984 roku, starając się naśladować sukces najpopularniejszych komiksów DC w "New Teen Titans", redaktorzy DC uznali, że większość stałych członków można zastąpić przez nowszych, młodszych. DC także przeniosło siedzibę zespołu z satelity do bazy w Detroit w stanie Michigan. Ruch tem został źle odebrany przez czytelników, którzy nazwali ten okres „Justice League Detroit”. Główna krytyka skupiła się na tym, że Liga zostaje wypełniona przez bohaterów drugiego kursu. Zespół był początkowo prowadzony przez Aquamana i weteranów Ligi: Zatanna, Martian Manhunter i Elongated Man, ale większość opowieści koncentruje się na nowo zatrudnionych bohaterach: Vixen, Gypsy, Steel i Vibe. Aquaman opuścił nowy zespół po zaledwie kilku kwestiach i został zastąpiony przez lidera Martian Manhunter. Nawet powrót Batmana do zespołu w "Justice League of America # 250" nie mógł powstrzymać spadku serii. Finał, napisany przez J.M. DeMatteis i Luke McDonnella, zakończył historię z udziałem wroga profesora Ivo, który dopuścił się zabójstwa Vibe i Steela.
Współczesne wcielenia.
Międzynarodowa Liga Sprawiedliwości.
W 1986 roku powstał crossover "Legends", który opowiadał o formowaniu się nowej ligi. Nowy zespół początkowo nazywał się Liga Sprawiedliwości, później zaczęto określać go jako Międzynarodowa Liga Sprawiedliwości (Justice League International). Nowa seria, napisana przez Keitha Giffena i J.M. DeMatteisa z rysunkami Kevin Maguire'a (a później Adama Hughesa), dodała historiom nieco ekscentrycznego humoru. Członkowie to: Batman, Black Canary, Blue Beetle, Captain Marvel, Doctor Light (nowa japońska bohaterka, powstała z kryzysu, nie złoczyńca, który pojawił się wcześniej), Doctor Fate, Martian Manhunter, Mister Miracle, i Guy Gardner, a wkrótce potem dodano Booster Gold, Captain Atom, Fire (dawniej znana jako Green Flame), Ice (dawniej znana jako Ice Maiden) i obaj Rocket Redzi (jeden był szpiegiem Manhunterem, a drugi Dimitri Pushkinem). Seria początkowo była określana jako humorystyczna i na wysokim poziomie, ale po odejściu pisarzy Giffena i DeMatteisa, pozostali autorzy nie dali rady utrzymać balansu między humorem a bohaterstwem. W połowie i pod koniec lat 90. pojawiły się serie poboczne: Justice League Europe, Extreme Justice, and Justice League Task Force.
JLA.
Po niskiej sprzedaży różnych serii pobocznych, postanowiono połączyć wszystkie drużyny w jednym tytule. Amerykańska Liga Sprawiedliwości powróciła we wrześniu 1996 roku w miniserii "Justice League: A Midsummer’s Nightmare", stworzonej przez Marka Waida i Fabiana Niciezę. W 1997 roku DC Comics uruchomiła nową serię o Lidze Sprawiedliwości zatytułowaną "JLA", napisaną przez Granta Morrisona z rysunkami Howarda Portera i Johna Della.
Ta seria jest kolejną próbą powrotu do korzeni, gdzie trzon stanowiło siedmiu herosów: Superman, Batman, Wonder Woman, Aquaman, Flash, Green Lantern (Kyle Rayner) oraz Marsjański Łowca Ludzi. Ponadto Liga otrzymała nową siedzibę – Watchtower. Morrison wprowadził ideę mówiącą o tym, że JLA jest alegorią panteonu bogów posiadających różnymi uprawnieniami i osobowościami. Wprowadził też nowe postacie: Barbarę Gordon (Oracle), Steela (John Henry Irons) i Plastic Mana.
Od teraz Liga skupia się jedynie na największych zagrożeniach, które mogą zagrozić Ziemi. Liga musiała się zmierzyć z: inwazją obcych, nieprawidłowo działającą maszyną wojenną z przyszłości, hordą zbuntowanych aniołów, nowo stworzoną koalicją czarnych charakterów zwaną jako kontr-liga, najemnikami z uzbrojeniem dostosowanym indywidualnie dla każdego superbohatera, zagrożeniami z kosmosu i rozwścieczonym duchem planety Ziemi. A ponieważ każdy z bohaterów miał własną serię komiksową, to historie często przeplatały się między różnymi komiksami.
Dzięki nowemu podejściu seria przez kilka lat była najlepiej sprzedającym się tytułem. Pomimo tego DC nie tworzyło żadnych serii pobocznych, a jedynie kilka miniserii. Jedynym wyjątkiem było Justice League Elite, które jednak ograniczono do 12 numerów.
W 2007 Geoff Johns i Alan Heinberg wydali historię zwaną "Crisis of Conscience" ("JLA" #115-119) opisującą rozwiązanie Amerykańskiej Ligi Sprawiedliwości. Na końcu historii Superboy-Prime niszczy Watchtower. "JLA" była jednym z tytułów, których wydawanie zakończono po wydarzeniach związanych z "Kryzysem nieskończoności". Serię zakończono po 125 numerach.
"52".
W serii komiksowej "52", w numerze 24., Firestorm rekrutuje nową, zreformowaną Ligę Sprawiedliwości. W jej skład wchodzą:Firehawk, Super-Chief, Bulleteer i Ambush Bug. Walczą oni z obłąkanym Skeetsem, który odbiera moce Super-Chiefowi i zabija go. Po tym zdarzeniu Firestorm rozwiązuje zespół.
Liga Sprawiedliwości w innych mediach.
Liga poza komiksem pojawiła się w różnych serialach animowanych: "Super Friends" z lat 1973-1986, "Liga Sprawiedliwych" ("Justice League") z lat 2001–2004 i "Liga Sprawiedliwych bez granic" ("Justice League Unlimited") z lat 2004–2006, czy ostatnio "Liga Młodych" ("Young Justice") z lat 2011–2013, a także w licznych filmach animowanych, wydawanych bezpośrednio na DVD i Blu-ray, np. ' ("Justice League: The New Frontier") czy ' ("Justice League: Crisis on Two Earths"). W wersji aktorskiej pierwszy raz pojawiła się w programie telewizyjnym "Legends of the Superheroes" z 1979 roku, a następnie w filmie telewizyjnym "Justice League of America" z 1997 roku. W 2008 roku w produkcji był film o Lidze Sprawiedliwych, jednak prace nad nim wstrzymano. Wraz z wejściem do kin najnowszej odsłony przygód Supermana pod tytułem "Człowiek ze stali" ("Man of Steel") w reżyserii Zacka Snydera, pojawiły się informacje, że jego film ma zapoczątkować całą serię filmów o przygodach poszczególnych bohaterów DC, która ma zostać uwieńczona kinową adaptacją "Justice League". Scenarzystą ma być David S. Goyer, natomiast reżyserem obrazu został Zack Snyder.

</doc>
<doc id="1761929" url="https://pl.wikipedia.org/wiki?curid=1761929" title="Herb Chocianowa">
Herb Chocianowa

Herb Chocianowa – jeden z symboli miasta Chocianów i gminy Chocianów w postaci herbu.
Wygląd i symbolika.
Herb przedstawia na tle niebieskiej okrągłej tarczy herbowej białe mury miejskie posiadające bramę z otwartymi drzwiami i podniesioną kratą. Nad murami umieszczone są dwie wieże obronna i kościelna. Między nimi umieszczone jest brązowe koło z ośmioramienną brązową gwiazdą.
Koło nawiązuje do godła rodziny , ostatnich właścicieli miasta z XVIII wieku.

</doc>
<doc id="1761932" url="https://pl.wikipedia.org/wiki?curid=1761932" title="Pedro Rodríguez (piłkarz urugwajski)">
Pedro Rodríguez (piłkarz urugwajski)

Pedro Rodríguez (ur. 19 czerwca 1928 w Montevideo) – piłkarz urugwajski noszący przydomek "el mono relojero", bramkarz.
Urodzony w Montevideo (w dzielnicy Brazo Oriental) Rodríguez w latach 1943–1946 grał w młodzieżowej drużynie klubu Club Nacional de Football. Karierę zawodową rozpoczął w 1947 roku w klubie Progreso Montevideo, skąd w 1948 roku przeszedł do klubu Rampla Juniors.
W 1950 roku wygrał razem w klubem Rampla Juniors turniej Torneo Competencia.
Jako piłkarz klubu Rampla Juniors wziął udział w turnieju Copa América 1953, gdzie Urugwaj zajął trzecie miejsce. Rodríguez zagrał tylko w meczu z Paragwajem, gdzie w 32 minucie zastąpił w bramce Luisa Radichego, tracąc w meczu 1 bramkę.
Wciąż jako gracz klubu Rampla Juniors był w kadrze reprezentacji podczas turnieju Copa América 1956, gdzie Urugwaj zdobył tytuł mistrza Ameryki Południowej. Rodríguez nie zagrał ani razu, gdyż podstawowym bramkarzem reprezentacji był Julio Maceiras.
Rodríguez uważany jest do dziś za symbol klubu Rampla Juniors, w którym grał do końca swej kariery w 1960 roku.

</doc>
<doc id="1761935" url="https://pl.wikipedia.org/wiki?curid=1761935" title="Protathlima A’ Kategorias (2009/2010)">
Protathlima A’ Kategorias (2009/2010)

Rozgrywki cypryjskiej pierwszej ligi w sezonie 2009/2010 są siedemdziesiątymi drugimi w historii. W rozgrywkach bierze udział czternaście drużyn, w tym trzy, które awansowały z drugiej ligi – Ermis Aradippou, Aris Limassol i Nea Salamina Famagusta. W rozgrywkach biorą udział tylko drużyny z greckojęzycznej części wyspy. Rozpoczęły się 29 sierpnia 2009 roku a zakończyły 8 maja 2010 roku. Obrońcą mistrzowskiego tytułu była drużyna APOEL Nikozja, ale tytuł wywalczyła inna ekipa z Nikozji – Omonia.
Pierwsza runda.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Druga runda.
Grupa A.
Wyniki.
 
 
 
 
 
 
 
 
Grupa B.
Wyniki.
 
 
 
 
 
 
 
 
Grupa C.
Wyniki.
 
 
 
 
 
 
 
 

</doc>
<doc id="1761937" url="https://pl.wikipedia.org/wiki?curid=1761937" title="Aselefech Mergia">
Aselefech Mergia

Aselefech Mergia (ur. 23 stycznia 1985 w Waliso) – etiopska lekkoatletka, specjalistka od długich dystansów, brązowa medalistka mistrzostw świata z Berlina w maratonie.
Osiągnięcia.
W 2012 reprezentowała Etiopię na igrzyskach olimpijskich w Londynie, na których zajęła 42. miejsce w maratonie.

</doc>
<doc id="1761940" url="https://pl.wikipedia.org/wiki?curid=1761940" title="Herb Twardogóry">
Herb Twardogóry

Herb Twardogóry – jeden z symboli miasta Twardogóra i gminy Twardogóra w postaci herbu.
Wygląd i symbolika.
Herb przedstawia na niebieskiej tarczy czerwony zamek posiadający trzy wieże pokryte czarnymi daszkami. W środkowej wieży brama jest otwarta. Zamek stoi na zielonej górce. Z lewej i prawej strony zamku stoją zielone drzewa. Nad zamkiem umieszczony jest anioł w locie.
Zamek w herbie nawiązuje do zbudowanego w mieście w XVII wieku zamku.
Historia.
Wizerunek herbowy z niewielkimi zmianami (np. czerwone tło, biały zamek) używany jest od 1681 roku.

</doc>
<doc id="1761942" url="https://pl.wikipedia.org/wiki?curid=1761942" title="I liga cypryjska w piłce nożnej (2009/2010)">
I liga cypryjska w piłce nożnej (2009/2010)



</doc>
<doc id="1761953" url="https://pl.wikipedia.org/wiki?curid=1761953" title="Libertyni">
Libertyni



</doc>
<doc id="1761954" url="https://pl.wikipedia.org/wiki?curid=1761954" title="Ikona Matki Bożej „Wszystkich Strapionych Radość”">
Ikona Matki Bożej „Wszystkich Strapionych Radość”

Ikona Matki Bożej „Wszystkich Strapionych Radość” – cudowna ikona Matki Bożej, przechowywana w cerkwi pod jej wezwaniem w Moskwie. 
Opis.
Oryginalna ikona przedstawia Maryję w mandorli, z dzieciątkiem na lewym ramieniu, w królewskim płaszczu i koronie, otoczoną przez tłum ludzi cierpiących i modlących się do niej o wstawiennictwo. Ponad postacią Matki Bożej widoczni są aniołowie, którzy przekazują modlącym się łaski uzyskane za jej sprawą. Ponad nimi znajduje się wizerunek Trójcy Świętej. 
W różnych wariantach ikony wygląd Maryi i jej otoczenia może ulegać zmianie – np. może ona występować bez atrybutów królewskich, a nawet bez Dzieciątka Jezus na rękach, lub stać na obłoku. Najważniejszym elementem wizerunku jest stojąca postać Matki Bożej otoczonej przez strapionych oraz Trójca Święta (lub sam Chrystus), która udziela łask wyproszonych przez Maryję.
Historia.
Warianty ikony Matki Bożej „Wszystkich Strapionych Radość” funkcjonowały co najmniej od II poł. XVII wieku. Wizerunek ten mógł ukształtować się pod wpływem katolickich wizerunków Maryi. Ikona zyskała opinię cudownej w 1688. Wtedy według legendy Matka Boża miała pojawić się we śnie siostry patriarchy Moskwy i całej Rusi Joachima, Eutymii Papiny, i nakazała jej pomodlić się przed ikoną „Wszystkich Strapionych Radość”, znajdującą się w cerkwi na Ordynce (ówcześnie Przemienienia Pańskiego). Eutymia zrobiła tak 24 października tego samego roku i została uzdrowiona. Wydarzenie to odbiło się szerokim echem i sprawiło, że ikona stała się celem pielgrzymkowym, a cerkiew, w której się znajdowała, otrzymała nowe wezwanie. 
Dalsze losy wizerunku nie są jasne. W 1711 siostra cara Piotra Wielkiego Natalia zabrała ikonę Matki Bożej „Wszystkich Strapionych Radość” do Petersburga i umieściła ją w carskiej kaplicy domowej Zmartwychwstania Pańskiego; nie jest jednak pewne, czy był to oryginał, czy też kopia wizerunku, który nadal znajdował się w Moskwie. Po rewolucji październikowej cerkiew na Ordynce została zamknięta w 1932, zaś los przechowywanych w niej ikon nie jest znany. Obecny wizerunek znajdujący się w tej cerkwi jest wierną kopią oryginału.

</doc>
<doc id="1761957" url="https://pl.wikipedia.org/wiki?curid=1761957" title="Loreczka błękitna">
Loreczka błękitna

Loreczka błękitna ("Vini ultramarina") – gatunek małego ptaka z rodziny papug wschodnich (Psittaculidae). Opisana przez Heinricha Kuhla w 1820 roku. Jest gatunkiem endemicznym występującym jedynie na Markizach w Polinezji Francuskiej. Krytycznie zagrożona wyginięciem; prawdopodobnie przetrwała jedynie na wyspie Ua Huka. Nie wyróżnia się podgatunków.
Morfologia.
Wygląd zewnętrzny:
Mała papuga z krótkim ogonem. Górna część tułowia, skrzydła oraz czoło lazurowe. Niebieski tył głowy, nogi i pierś. Policzki i górna część piersi bogato nakrapiane czarnymi cętkami na białym tle. Brzuch biały z niebieskimi, poziomymi pręgami. Dziób, nogi i oczy są czerwone.
Dymorfizm płciowy nie jest zaznaczony.
Rozmiary:
Masa ciała:
Pożywienie.
Loreczka błękitna żywi się miękkimi owocami, przede wszystkim mango, nektarem, pyłkiem kwiatów. Preferuje nektar palmy kokosowej, bananowca oraz miejscowego gatunku ketmii ("Hibiscus tileaceus").
Biotop.
Loreczka błękitna zasiedla zalesione obszary wysp.
Rozród.
Gniazda zakłada w dziuplach. Preferuje zakładanie gniazd w drzewach chlebowca właściwego ("Artocarpus altilis"), matoa ("Pometia pinnata"), pandana ("Pandanus tectorius") i ketmii ("Hibiscus tileacus"). Samica składa 2 okrągłe jaja o wymiarach 22,5 × 18,5 mm.
Status.
Międzynarodowa Unia Ochrony Przyrody (IUCN) od 2017 roku uznaje loreczkę błękitną za gatunek krytycznie zagrożony wyginięciem (CR – "critically endangered"); wcześniej, od 1994 roku miała ona status gatunku zagrożonego (EN – "endangered"). W drugiej połowie XX wieku występowała na wyspach Ua Pou, Nuku Hiva, Ua Huka i Fatu Hiva. Prawdopodobnie przetrwała jedynie na Ua Huka. Liczebność populacji szacuje się na 1000–2499 osobników, a jej trend uznaje się obecnie za stabilny. Głównym zagrożeniem dla loreczki błękitnej jest obecność szczura śniadego. Ponadto zagrożenie stanowią pożary lasów i traw oraz nadmierny wypas zwierząt. Została wpisana do Załącznika I konwencji waszyngtońskiej.

</doc>
<doc id="1761958" url="https://pl.wikipedia.org/wiki?curid=1761958" title="Mistrzostwa Świata w Wioślarstwie 2009 – ósemka wagi lekkiej mężczyzn">
Mistrzostwa Świata w Wioślarstwie 2009 – ósemka wagi lekkiej mężczyzn

Ósemka wagi lekkiej mężczyzn (LM8+) – konkurencja rozgrywana podczas Mistrzostw Świata w Wioślarstwie 2009 w Poznaniu między 23 a 30 sierpnia na Torze Regatowym "Malta".

</doc>
<doc id="1761960" url="https://pl.wikipedia.org/wiki?curid=1761960" title="Flaga biało-czerwono-biała">
Flaga biało-czerwono-biała



</doc>
<doc id="1761961" url="https://pl.wikipedia.org/wiki?curid=1761961" title="1948 NBA Draft">
1948 NBA Draft

1948 NBA Draft – drugi w historii draft NBA (wtedy BAA) odbył się w 1948 r. Składał się z 10 rund. W drafcie wybranych zostało trzech późniejszych członków Basketball Hall of Fame - Dolph Schayes, Bobby Wanzer i Harry Gallatin.
Legenda.
Pogrubiona czcionka - wybór do All-NBA Team.
Gwiazdka (*) - członkowie Basketball Hall of Fame.

</doc>
<doc id="1761962" url="https://pl.wikipedia.org/wiki?curid=1761962" title="Kališčák">
Kališčák

Kališčák (również "Kališovo jezero", "Kališok") – bagr w Boguminie położony między dzielnicami Stary Bogumin i Szonychel, tuż obok Odry. Powierzchnia zbiornika wynosi 59,9 ha. Do 1996 roku był używany jako zbiornik na wodę pitną dla części Bogumina. W sezonie letnim pełni funkcję kąpieliska dla miejscowej ludności, jest on także wykorzystywany przez wędkarzy. Jakość wody spełnia wymagane normy do kąpieli, oraz jest stale nadzorowana. Przy Kališčáku mieści się fort piechoty czechosłowackich umocnień wojennych oznaczony jako MO S-3 „U mlýna”. Działa tu także Żwirownia Starý Bohumín.

</doc>
<doc id="1761966" url="https://pl.wikipedia.org/wiki?curid=1761966" title="Katedra Wniebowzięcia Najświętszej Marii Panny w Dubrowniku">
Katedra Wniebowzięcia Najświętszej Marii Panny w Dubrowniku

Katedra Wniebowzięcia Najświętszej Marii Panny (chorw. "Dubrovačka katedrala Uznesenja Marijina") – katedra w Dubrowniku, główna świątynia rzymskokatolickiej diecezji dubrownickiej w Chorwacji.
Znana jest jako "Velika Gospa". Została zbudowana w latach 1671–1713 w stylu barokowym. Powstała na miejscu świątyni, którą zbudował według legendy król angielski Ryszard Lwie Serce w podzięce za cudowne ocalenie w drodze powrotnej z wyprawy krzyżowej, kiedy statek jego rozbił się o pobliską wyspę Lokrum. Świątynia uległa zniszczeniu podczas trzęsienia ziemi, w roku 1667. Wnętrze katedry zawiera wiele cennych malowideł m.in. jeden oryginalny obraz Tycjana. W katedrze bogaty skarbiec.

</doc>
<doc id="1761967" url="https://pl.wikipedia.org/wiki?curid=1761967" title="Black Gives Way to Blue">
Black Gives Way to Blue

Black Gives Way to Blue – czwarty album studyjny amerykańskiego zespołu muzycznego Alice in Chains, opublikowany 29 września 2009 nakładem wytwórni Virgin/EMI. Jest pierwszym wydawnictwem zespołu od 14 lat, a także pierwszym zarejestrowanym z nowym wokalistą Williamem DuVallem, który zastąpił zmarłego w kwietniu 2002 Layne’a Staleya. Proces nagrań trwał od października 2008 do marca 2009 w 606 Studio w Los Angeles. Produkcją zajął się Nick Raskulinecz. Płytę promowały cztery single – „A Looking in View”, „Check My Brain”, „Your Decision” i „Lesson Learned”, z czego dwa pierwsze utwory uzyskały nominacje do nagrody Grammy w kategorii Best Hard Rock Performance.
17 października album zadebiutował na 5. pozycji w zestawieniu Billboard 200, z wynikiem 126 tys. sprzedanych egzemplarzy. W lutym 2010, po przekroczeniu progu 40. tys. sprzedanych kopii, "Black Gives Way to Blue" uzyskał w Kanadzie certyfikat złotej płyty, który został przyznany przez organizację Music Canada (MC). W maju, uzyskawszy nakład 500 tys. egzemplarzy w Stanach Zjednoczonych, otrzymał od zrzeszenia wydawców muzyki Recording Industry Association of America (RIAA) certyfikat złotej płyty.
Geneza.
5 kwietnia 2002, z powodu długoletniego uzależnienia od narkotyków, zmarł Layne Staley. Sytuacja ta spowodowała zawieszenie działalności przez Alice in Chains. Jerry Cantrell kontynuował prace nad drugim albumem solowym "Degradation Trip" (2002), natomiast Mike Inez i Sean Kinney zajęli się innymi projektami muzycznymi. Na początku 2005 perkusista został inicjatorem charytatywnego koncertu na rzecz ofiar tsunami na Oceanie Indyjskim. Odbył się on w Premier Nightclub w Seattle w stanie Waszyngton. Z zespołem gościnnie wystąpiło wielu zaprzyjaźnionych artystów, w tym między innymi Ann Wilson, Chris DeGarmo i Maynard James Keenan.
10 marca 2006 muzycy zagrali w Etess Arena na imprezie Decades Rock Live! zorganizowanej przez kanał VH1 Classic. Wydarzenie to było poświęcone zespołowi Heart. Na scenie grupa wspomagana była przez siostry Ann i Nancy Wilson, Phila Anselmo i Williama DuValla. Kinney w wywiadzie dla „Seattle Weekly” przyznał: „Nigdy nawet nie przeszło nam przez myśl, by zmieniać nazwę. Moglibyśmy się nazwać Leather Snake i zagrać kilka naszych utworów, a ludzie by mówili: «chłopaki z Alice in Chains grają w klubie na rogu ulicy!»”. Wkrótce po tym DuVall został nowym wokalistą. Inez, odnosząc się do tej sytuacji, przyznał: „Wybraliśmy jego, ponieważ on miał pomysł na coś swojego. Nie chciał i nawet nie próbował być kolejnym klonem Layne’a. Nie wszyscy może to wiedzą, ale on grał już z Jerrym od 10 lat, więc jego przyjęcie było dość naturalną sprawą. Nigdy nie chcieliśmy znaleźć drugiego Layne’a Staleya. On był, jest i będzie niezastąpiony. Był jednym z członków naszej rodziny i najlepszych przyjaciół. Można powiedzieć, że przyjście Williama odświeżyło trochę zespół. Nie starał się on wpasować w czyjeś buty tylko założył swoje”.
16 maja występem w Moore Theatre grupa zainaugurowała amerykańską część trasy Finish What we Started Tour. Obecny na koncercie dziennikarz Jeff Gilbert wyraził pochlebną opinię na temat DuValla. Tournée trwało do listopada i objęło ponad 80 koncertów, w trakcie których zespół występował między innymi na największych europejskich festiwalach oraz w Azji i Stanach Zjednoczonych.
Nagrywanie.
W kwietniu 2007 blogger zespołu przyznał za pośrednictwem oficjalnej strony internetowej Alice in Chains, że w trakcie pięciodniowego pobytu w Los Angeles, muzycy odbyli trzy próby, podczas których nagrali demo. Jak stwierdził, „nowy materiał kopie po dupie”. Po zakończeniu trasy z Velvet Revolver, Cantrell od października 2007 do marca 2008 pracował nad kolejną częścią materiału. Na początku września poinformowano, że członkowie zespołu odbyli na przełomie lipca i sierpnia czterodniową sesję w sali prób na terenie północnego Hollywood.
Frontman Foo Fighters, Dave Grohl zasugerował, by sesję odbyć w należącym do jego zespołu 606 Studio w San Fernando Valley wraz z Nickiem Raskulineczem. Producent początkowo był sceptycznie nastawiony do otrzymanej propozycji współpracy. „Jak może być Alice bez Layne’a Staleya? Po poznaniu się nawzajem, zespół zagrał «Check My Brain» i natychmiast się zgodziłem”.
Sesja rozpoczęła się 23 października 2008. Podczas nagrań Raskulinecz i inżynier dźwięku Paul Figueroa koncentrowali swoją uwagę na jednym z kluczowych elementów zespołu – dźwięku gitar Cantrella. Figueroa: „Jerry zrobił cztery przejścia zgodnie z «rytmiczną» koncepcją, wykonując praktycznie tę samą ideę cztery razy oddzielnie. Spośród tych czterech przejść przesuniemy dwa w lewo i dwa w prawo, a potem zrobimy kolejne przejście na utworze, będące w centrum”. Cantrell korzystał ze wzmacniaczy gitarowych Bogner Fish Preamp, wzmacniaczy lampowych Bogner Uberschall, 1960s Orange i Vox AC30 (jego efekt tremolo został zastosowany w utworze „When the Sun Rose Again”). Muzyk wykorzystał również 30 i 100-watowe wzmacniacze i kolumny Mesa Boogie, 100-watowy Marshall, 60-watowy Marshall z głośnikiem Celestion V30s i 65-watowy Marshall JCM 800 combo z dwoma głośnikami Celestion G12-65. Cantrell nagrywał na sprawdzonych modelach gitar – używanych od czasów debiutu "Facelift" (1990) G&amp;L Rampage (nazwane „Porno” i „No War”), Gibson Les Paul (57 Goldtop) i Gibson Flying V.
Do overdubbingu i rejestracji solówek Cantrell stosował model Gibson SG z wykorzystaniem wzmacniaczy Hiwatt Custom Lead 30 i Vox AC30. Raskulinecz: „Zazwyczaj były trzy wzmacniacze i cztery różne kolumny. Chcieliśmy uzyskać selekcję dla każdej ścieżki do osiągnięcia tonu, który Jerry miał w głowie, więc zastosowaliśmy proces dublowania, dokładnie ten sam dźwięk w każdym przejściu”. Falującą wieżę hałasu udało się uzyskać za pomocą techniki "close-miking", czyli w sytuacji, gdzie mikrofon umieszczony jest stosunkowo blisko instrumentu lub źródła dźwięku. Do tego procesu użyto mikrofony Neumann (modele U 67 i U 47; Raskulinecz: „To mój ulubiony model mikrofonu do nagrywania gitar, ponieważ jego duża membrana daje pełną szerokość pasma dźwięku, zarówno wysokich, jak i niskich częstotliwości”), Soundelux 251 i Shure SM57 oraz dwa kondensatory lampowe Mojave MA-200 i MA-100. Zespół korzystał z przedwzmacniaczy Neve – 8058 i 31102. Raskulinecz: „Dźwięk i klarowność były kluczem (…) Jednym z powodów, dla którego nie korzystaliśmy z mikrofonów pokojowych dla ścieżek Jerry’ego był fakt, że jego wzmacniacze zostały ustawione na «oszołomienie». Z tego całego natężenia, nie potrafilibyśmy zdobyć odpowiedniej definicji”. Do zarejestrowania poszczególnych partii perkusji i gitar akustycznych, Raskulinecz i Figueroa zastosowali dwa spięte magnetofony taśmowe Studer. Kinney korzystał z modelu perkusji DW z dużymi talerzami i nadwymiarowym hi-hat. Zdecydowano się na wykorzystanie mikrofonów Audio Technica ATM 125s i AKG D 112 z przodu zestawu, i AKG 451 i 414 zamontowanych na tom-tomach. Z początkiem marca wykonano proces overdubbingu gitar i większości partii wokalnych. Figueroa: „Ta część Alice nigdy nie umarła; kiedy słuchasz tych harmonii, to tak jakbyś słyszał ducha”.
W trakcie sesji DuVall napisał utwór „Tongue Tied”, zainspirowany samobójczą śmiercią jednego ze swoich przyjaciół, lecz nie został on uwzględniony na albumie. Proces nagrań został zakończony 18 marca 2009, w dniu 43. urodzin Cantrella.
Analiza.
Muzyka.
Odnosząc się do warstwy muzycznej, Cantrell przyznał na łamach „Guitar World”: „Nigdy nie byliśmy grupą polityczną. To jest album o osobistym doświadczeniu. Jest to całkiem naturalny postęp, ale są plamy, których po prostu zmyć nie można”. Kinney podkreślił w rozmowie z tygodnikiem „Billboard”, że zespół kontynuuje tradycję gry w różnych stylach i brzmieniach, od hardrockowej natury "Dirt" (1992) po akustyczne rozwiązania z opublikowanego w 1994 minialbumu "Jar of Flies".
Ryan Ogle z Blabbermouth.net zwrócił uwagę na melancholijny nastrój panujący w utworze „Private Hell” i bluesowy klimat „When the Sun Rose Again”. Autor podkreślił, że „Acid Bubble” stanowi „najsilniejszy i najbardziej przygnębiający fragment albumu”. W dalszej części napisał: „Chłodne melodie z obu gitar i wokali, przekraczają normalną, mroczną bryłę Alice in Chains, i docierają do nowego płaskowyżu niepewności i chaosu, zanim prosty i ciężki groove wprowadza agresję, tak rzadko słyszaną w tym zespole”. Sarah Rodman z „The Boston Globe” zaznaczyła: „"Black Gives Way to Blue" jest wystarczająco podobny do klasycznego, ciężkiego, lecz kontemplacyjnego brzmienia, bez konieczności wchodzenia w przerażającą lub zdesperowaną mimikę”. Siân Llewellyn z brytyjskiego Classic Rocka” podkreśliła, że „Check My Brain” przywołuje na myśl starsze dokonania grupy, a melodyjność refrenu przyrównała do „Man in the Box”. Ciężar i agresję „A Looking in View” autorka zestawiła z „Angry Chair”. W opinii Naushada Kabira z „The Cornell Daily Sun”, „Your Decision” i „When the Sun Rose Again”, ze względu na swój akustyczny akompaniament, stanowią bezpośrednie nawiązania do minialbumów "Sap" (1992) i "Jar of Flies". Andrew Blackie z PopMatters podkreślił, że ballady „Your Decision” i „When the Sun Rose Again”, poprzez swoją delikatność, stanowią nawiązania do wcześniejszych kompozycji, takich jak „Down in a Hole”, „Nutshell” czy „Heaven Beside You”. Mikael Wood opisał płytę na łamach magazynu „Revolver” jako „gęste tkaniny ciężkich gitar i gwałtownych melodii”. Jacqui Swift z „The Sun” zwrócił uwagę na „ciężar i moc” w otwierającym „All Secrets Known”, zniekształcone partie gitar i spleciony wokal DuValla w „Check My Brain”. Bartek Koziczyński na łamach miesięcznika „Teraz Rock” wyraził pochlebną opinię o albumie: „Zakorzeniony w charakterystycznym stylu, ale współczesny, z nowymi elementami… Dobry album. Bardzo”. Autor zwrócił uwagę na fakt, że płyta stanowi przekrój wcześniejszych dokonań zespołu. „Od utworów przywodzących na myśl czas "Dirt", jak pełzający, nisko strojony «Acid Bubble», czy ozdobiony spiętrzonymi harmoniami wokalnymi i riffem z charakterystyczną sekwencją akordów «Private Hell», przez prostsze, odciążone «Take Her Out», «Check My Brain», po przeczy akustyczne, jakie grupa wykonywała pod koniec pierwszego etapu kariery”.
Gościnnie w tytułowym utworze wystąpił Elton John. Muzyk entuzjastycznie wyrażał się o możliwości współpracy. „Byłem nieco zaskoczony, że Alice in Chains poprosi mnie o zrobienie czegokolwiek. Nigdy bym nie pomyślał, że zagram na ich płycie. Kiedy usłyszałem tę piosenkę, naprawdę chciałem to zrobić. Podobało mi się to, że jest taka prosta i piękna”.
Teksty.
Cantrell w rozmowie z „Guitar World” przyznał, że pisanie tekstów na nowy album było najcięższym wyzwaniem z jakim spotkał się do tej pory. Zaznaczył jednocześnie, że niektóre utwory, takie jak „All Secrets Known”, „Lesson Learned” czy „Private Hell”, są powrotem do tematów z poprzednich płyt zespołu. Na łamach „Classic Rocka” wyznał: „Piszę w określony sposób i to się nie zmieniło”. W wywiadzie dla „Billboard”, Kinney odniósł się do śmierci Staleya oraz tego, jaki wpływ miała ona na muzyków i proces tworzenia albumu: „Nie ma takiego dnia, w którym bym nie myślał o nim. Wiele wydarzyło się w naszym życiu od 1995. Żyjemy, nigdy nie rozmawialiśmy o tym, ani nie dyskutowaliśmy na forum publicznym. Nie tworzymy piosenek o szybkich samochodach i dziewczynach. To o czym piszemy, to okres mówiący o tym, co wydarzyło się w życiu każdego z nas od momentu ostatniej płyty. I o tym śpiewamy na tym albumie.
W „Check My Brain” Cantrell opisał swoją przeprowadzkę z Seattle do Los Angeles w 2003, przedstawiając ją w formie ironii połączonej z sarkazmem. Warstwa liryczna „Your Decision” opowiada o życiu w bólu i podejmowaniu właściwych decyzji. Tekst „A Looking in View” Cantrell podsumował: „W zasadzie opowiada o wielu rzeczach, które trzymamy, zaciskamy gdzieś w głębi siebie. Mówi o tym, że wiele osób spośród nas decyduje się pozostać ze swoimi problemami, czy nawet z samym sobą wewnątrz siebie. Rzadko kiedy się zdarza, że w sposób odważny otwieramy się na zewnątrz. To jest taki wspólny czynnik, który łączy nas wszystkich. To zabawne jak czasami potrafimy ze sobą zaciekle walczyć, nie dążąc wcale do porozumienia”. Utrzymany w melancholijnym tonie „Private Hell” stanowi nawiązanie do Layne’a Staleya, który przez lata walczył z uzależnieniem od narkotyków. Zamykająca album kompozycja „Black Gives Way to Blue”, mająca emocjonalny charakter, wyrażająca smutek i utratę, jest hołdem dla Staleya, złożonym przez zespół.
Wydanie.
Kinney przyznał, że „album sfinansowaliśmy z Jerrym z własnej kieszeni, bo wierzymy w ten materiał”. Inez dodał, że w trakcie nagrań, grupa nie była związana umową z żadną wytwórnią. „Pierwotnie płytę sfinansowaliśmy sobie sami, zanim wybraliśmy się z nią do wydawcy, ponieważ gdybyśmy ostatecznie uznali, że nie brzmi to wystarczająco dobrze, zawsze moglibyśmy wyciągnąć przysłowiową wtyczkę i nie być zobowiązanym wobec jakiejkolwiek wytwórni do wypuszczenia czegokolwiek na rynek. Może zabrzmi to dziwnie i bardzo zapobiegawczo, ale nie chcieliśmy nadszarpnąć dobrego zdania na temat naszej dotychczasowej spuścizny wypuszczając słaby album. Także wszystko robiliśmy metodą małych kroczków”.
Pod koniec kwietnia Steve Appleford z „Los Angeles Timesa” poinformował, że materiał ukaże się we wrześniu nakładem Virgin/EMI, kończąc tym samym 20-letnią współpracę z Columbia. 11 czerwca podano do wiadomości tytuł i datę premiery. 14 lipca muzycy zagrali w Ricardo Montalbán Theatre w Hollywood krótki, akustyczny występ, w trakcie którego wykonali „Your Decision”, „Black Gives Way to Blue” i „Down in a Hole”. Gościnnie z zespołem wystąpił Derek Sherinian. Po zakończeniu koncertu, za pośrednictwem systemu PA, odbył się przedpremierowy odsłuch płyty. 21 lipca w Hollywood odbył się drugi odsłuch. 12 sierpnia zaprezentowano okładkę albumu.
Premiera "Black Gives Way to Blue" odbyła się 29 września. W wersji iTunes dodano w formie bonusu dwa utwory. Album promowany był przez cztery single – „A Looking in View”, „Check My Brain”, „Your Decision” i „Lesson Learned”, z czego drugi i trzeci osiągnął najwyższą lokatę notowania „Billboardu” Mainstream Rock Songs. Do wszystkich singlowych kompozycji zostały zrealizowane teledyski.
Odbiór.
Krytyczny.
Album w większości spotkał się z przychylnymi opiniami. Na podstawie ocen z recenzji na stronie Metacritic, zliczono średnią przedstawiającą przyjęcie przez medium krytyków. "Black Gives Way to Blue" osiągnął wynik 69/100, co pozwala sklasyfikować go jako „ogólnie przychylne recenzje”.
Stephen Thomas Erlewine z AllMusic zaznaczył, że nowy album, mimo wieloletniej przerwy, wciąż zachowuje charakterystyczne dla zespołu ciężkie i mroczne brzmienie. „Pomimo iż Alice in Chains nigdy nie będzie zespołem kojarzącym się z dobrym samopoczuciem, to jednak namacalne jest poczucie ulgi, że muzycy znów mogą grać razem jako kwartet”. Raziq Rauf z rozgłośni BBC Music podkreślił, że „skażony talent Staleya, nigdy nie zostanie zapomniany”, dodając: „Mimo monumentalnych przeszkód, "Black Gives Way to Blue" jest wielkim sukcesem”. Ryan Ogle z Blabbermouth.net przyznał albumowi osiem i pół gwiazdki w dziesięciostopniowej skali, uzasadniając: „"Black Gives Way to Blue" to uczciwe spojrzenie od wewnątrz, to jak dziś prezentuje się zespół. Przypomina w pewnym stopniu poprzednie albumy grupy, ale z zupełnie nowym doświadczeniem. Jest to album godny pochwały”. Sarah Rodman na łamach „The Boston Globe” podkreśliła, że kwartet wciąż zachowuje swoje charakterystyczne brzmienie, łącząc ciężkie i dynamiczne kompozycje z lekkimi, utrzymanymi w stylistyce muzyki akustycznej utworami. Autorka zwróciła uwagę, że pomimo iż na nowym wydawnictwie czuć jest „uzdrowienie i nadzieję”, to zawiera on wiele „mrocznych i ponurych przemyśleń”. Siân Llewellyn z „Classic Rocka” napisała: „Zespół sam przyznaje się w pierwszym utworze: «"There’s no going back to the place we started from…"» Ale mogą się poruszać dalej. I to właśnie Alice in Chains zrobili. Parafrazując powieść Dave’a Eggersa, jest to naprawdę oszałamiające [i bolesne] dzieło oszałamiającego geniuszu”.
Andrew Blackie z PopMatters przyznał: „"Black Gives Way to Blue" to warty album powrotny, zasługujący na te słowa. Biorąc jednak pod uwagę, że jest to pierwsza płyta Alice in Chains od 14 lat, nieodłącznym elementem wydania jest umieszczenie jej obok wcześniejszych nagrań grupy. To sprawia, że niestety jest to ich najsłabszy album od dłuższego czasu, brakuje werwy trzech pierwszych płyt [lub nawet minialbumów]”. Autor zauważył, że ukazująca serce okładka albumu może symbolizować „ożywione życie w nowym Alice in Chains, wyrywanego z popiołów”. Paul Brannigan z magazynu „Q” przyznał w swej ocenie, że jest to „wspaniały powrót”, podkreślając „zdumiewające melodie DuValla, które doskonale uzupełniają się z rytmami prowadzonymi przez Cantrella”. Agencja prasowa Reuters wyraziła pochlebną opinię: „Kwartet powraca z zestawem jedenastu utworów, które brzmią, jakby były nagrane podczas sesji w 1995. Nowy wokalista William DuVall ma ten sam rodzaj kadencji i wagi głosu co Staley, a co ważniejsze, jego wokalna mieszanka z gitarami Cantrella zapewnia, że ten integralny harmoniczny znak towarowy pozostaje nienaruszony”. Christian Hoard z „Rolling Stone’a” zauważył, że album jest wypełniony mocną, energiczną i gitarową muzyką, czyli taką, z jakiej zespół słynął przed laty. Autor przyznał, że kompozycję „Check My Brain” „śmiało można zakwalifikować do największych hitów zespołu”. Kenny Herzog na łamach „Spin” pochwalił wokal DuValla w „Private Hell”, a także wyróżnił kompozycję „Check My Brain”, w której, jego zdaniem, słychać jest echa dawnego Alice in Chains. Brytyjski „Uncut” przyznał: „Dźwięk jest wciąż pełen groźby, melodii i zagłady, klin pełen znaków towarowych, ciężkich riffów Cantrella”.
Komercyjny.
W pierwszym tygodniu od premiery "Black Gives Way to Blue" uzyskał nakład sprzedaży na poziomie 3 tys. 517 kopii w Australii i 126. tys. egzemplarzy w Stanach Zjednoczonych. 17 października zadebiutował na 5. pozycji w zestawieniu Billboard 200, utrzymując się na liście przez 32 tygodnie. Album uplasował się na czołowych lokatach list przebojów w Australii (12. pozycja), Norwegii (9. miejsce), Nowej Zelandii (7. lokata) i Wielkiej Brytanii (19. miejsce). 19 lutego 2010 "Black Gives Way to Blue" przekroczył w Kanadzie próg 40 tys. sprzedanych egzemplarzy, uzyskując certyfikat złotej płyty, przyznanej przez organizację Music Canada (MC). 18 maja płyta pokryła się złotem w Stanach Zjednoczonych, za sprzedaż 500 tys. kopii. Certyfikat został przyznany przez zrzeszenie Recording Industry Association of America (RIAA).
Nagrody i nominacje.
8 kwietnia 2010, podczas pierwszej gali rozdania Revolver Golden Gods Award w klubie Nokia, "Black Gives Way to Blue" został nagrodzony statuetką w kategorii Album of the Year. 19 kwietnia płyta zdobyła nagrodę polskiego przemysłu fonograficznego Fryderyk dla najlepszego albumu zagranicznego. W latach 2010 i 2011 utwory „Check My Brain” i „A Looking in View” uzyskały nominacje do nagrody Grammy w kategorii Best Hard Rock Performance.
Promocja.
Zespół rozpoczął aktywne koncertowanie przed premierą albumu, uczestnicząc między innymi na przełomie lutego i marca u boku Bloodhound Gang i Nine Inch Nails w australijskim Soundwave Festival. Od maja do sierpnia grupa zagrała krótką trasę po Stanach Zjednoczonych i Europie, występując na wielu festiwalach, takich jak Rock on the Range, brytyjskiej edycji Sonisphere Festival i supportując Metallikę w ramach World Magnetic Tour.
4 września, koncertem w Waszyngtonie, zespół zainaugurował trasę Black Gives Way to Blue Tour, grając w Stanach Zjednoczonych i kontynencie europejskim. Muzycy występowali między innymi na festiwalach Rock am Ring w Niemczech, Sonisphere i Nova Rock Festival w Austrii. 10 listopada zagrali w programie "Later... with Jools Holland", wykonując „Check My Brain”, „Black Gives Way to Blue” i „Lesson Learned”.
16 września 2010 muzycy Alice in Chains wraz z Deftones i Mastodon zainicjowali minitournée Blackdiamondskye, obejmujące miasta Stanów Zjednoczonych. 8 października grupa zagrała koncert w KeyArena w Seattle, który został zarejestrowany w formacie 3D. Trasa zakończyła się 16 października występem w Las Vegas.
Personel.
Opracowano na podstawie materiału źródłowego:
Alice in Chains
Muzycy sesyjni
Produkcja
Oprawa graficzna
Management

</doc>
<doc id="1761968" url="https://pl.wikipedia.org/wiki?curid=1761968" title="Jaskinia Skorocicka">
Jaskinia Skorocicka

Jaskinia Skorocicka – gipsowa jaskinia krasowa położona w pobliżu Skorocic w województwie świętokrzyskim na terenie rezerwatu przyrody „Skorocice”, 50 km na południowy wschód od Kielc. 
Jaskinia Skorocicka to najdłuższa jaskinia gipsowa na obszarze Polski. Przez całą jaskinię płynie część podziemna Potoku Skorocickiego.

</doc>
<doc id="1761969" url="https://pl.wikipedia.org/wiki?curid=1761969" title="Badminton na Island Games 2009">
Badminton na Island Games 2009

Turniej badmintona na Island Games 2009 trwał w dniach 28-29 czerwca oraz 1-3 lipca 2009 roku. Cały turniej odbył się na Vikingahallen w miejscowości Jomala. Jest to wyremontowana hala sportowa z roku 1991, pierwotnie służąca do rozgrywek siatkówki. Obiekt ma 1400 m² i wymiary 56x26 m.
Medale.
Medale dla poszczególnych krajów
Konkurencje męskie.
Odbyły się dwie konkurencje męskie badmintona - indywidualna oraz deble.
Mężczyźni indywidualnie.
W konkurencji tej wzięli udział zawodnicy z trzynastu następujących reprezentacji: Falklandów, Gibraltaru, Gotlandii, Grenlandii, Guernsey, Jersey, Minorki, Orkadów, Świętej Heleny, Wight, Wysp Alandzkich, Wysp Owczych oraz Wyspy Man. Turniej odbył się 1 lipca.
Przebieg.
Przebieg męskiego turnieju indywidualnego wyglądał następująco:
Przed 1/16 finału odbyło się jeszcze kilka meczów 1/32 finału:
Mężczyźni deble.
W konkurencji tej wzięli udział zawodnicy z dwunastu następujących reprezentacji: Falklandów, Gibraltaru, Gotlandii, Grenlandii, Guernsey, Jersey, Minorki, Orkadów, Wight, Wysp Alandzkich, Wysp Owczych oraz Wyspy Man. Turniej odbył się 2 lipca.
Przebieg.
Przebieg męskiego turnieju deblowego wyglądał następująco:
Konkurencje żeńskie.
Odbyły się dwie konkurencje żeńskie badmintona - indywidualna oraz deble.
Kobiety indywidualnie.
W konkurencji tej wzięły udział zawodniczki z dwunastu następujących reprezentacji: Falklandów, Gibraltaru, Gotlandii, Grenlandii, Guernsey, Jersey, Minorki, Orkadów, Wight, Wysp Alandzkich, Wysp Owczych oraz Wyspy Man. Turniej odbył się 1 lipca.
Przebieg.
Przebieg żeńskiego turnieju indywidualnego wyglądał następująco:
Przed 1/16 finału odbyło się jeszcze kilka meczów 1/32 finału:
Kobiety deble.
W konkurencji tej wzięły udział zawodniczki z jedenastu następujących reprezentacji: Falklandów, Gibraltaru, Gotlandii, Grenlandii, Guernsey, Jersey, Minorki, Orkadów, Wight, Wysp Owczych oraz Wyspy Man. Turniej odbył się 2 lipca.
Przebieg.
Przebieg żeńskiego turnieju deblowego wyglądał następująco:
Konkurencja drużynowa.
W drużynowej konkurencji wzięło udział jedenaście reprezentacji. Były to następujące reprezentacje: Falklandów, Gibraltaru, Gotlandii, Grenlandii, Guernsey, Jersey, Minorki, Orkadów, Wight, Wysp Owczych oraz Wyspy Man. Mecze rozegrano w dniach: 28 i 29 czerwca 2009. Każdy z meczów składał się z pięciu spotkań - singlowych (męskiego i żeńskiego) oraz deblowych (męskiego, żeńskiego i mieszanego).
Przebieg.
Turniej przebiegał następująco:

</doc>
<doc id="1761971" url="https://pl.wikipedia.org/wiki?curid=1761971" title="1947 NBA Draft">
1947 NBA Draft

1947 BAA Draft – pierwszy w historii draft NBA (wtedy BAA). Zostali w nim wybrani trzej późniejsi członkowie Basketball Hall of Fame: Harry Gallatin, Andy Phillip i Jim Pollard. Z pierwszym numerem wybrany został Clifton McNeely, jednak nie zagrał on nigdy w NBA.
Legenda.
Pogrubiona czcionka - wybór do All-NBA Team.
Gwiazdka (*) - członkowie Basketball Hall of Fame.

</doc>
<doc id="1761973" url="https://pl.wikipedia.org/wiki?curid=1761973" title="Alojzy Balcerzak">
Alojzy Balcerzak

Alojzy Balcerzak (ur. 1 listopada 1930 w Zdworzu, zm. 2 maja 2021 w Warszawie) – polski grafik, malarz, artysta plastyk, popularyzator sztuki i wykładowca.
Życiorys.
Urodził się 1 listopada 1930 roku we wsi Zdwórz na Mazowszu. W latach 1951-1959 studiował na Wydziale Malarstwa Akademii Sztuk Pięknych w Warszawie, w pracowniach profesorów Stanisława Czajkowskiego i Kazimierza Tomorowicza. W 1954 roku przeniósł się do pracowni Ilustracji i Książki prowadzonej przez prof. Jana Marcina Szancera na Wydziale Grafiki. Pod jego kierunkiem uzyskał dyplom w 1957 roku. Jednocześnie kontynuował dodatkową specjalizację warsztatową w drzeworycie i linorycie u prof. Wacława Waśkowskiego.
Od marca 1962 do 1967 prowadził Salon Debiutów przy Uniwersytecie Warszawskim. W latach 1984-1986 był dyrektorem Stołecznego Biura Wystaw Artystycznych. W latach 1998-2007 wykładał w pracowniach rysunku i malarstwa na Wydziale Grafiki Europejskiej Akademii Sztuki w Warszawie.
Był i jest inicjatorem i kuratorem wielu wystaw i plenerów integrujących środowisko artystów, zwłaszcza tych zajmujących się malowaniem pejzaży. W czerwcu 1991 r. wystawa „Krajobraz polski” zainaugurowała działalność wiejskiej galerii nad jeziorem Zdworskim (gmina Łąck koło Płocka), gdzie w dalszym ciągu A. Balcerzak jest koordynatorem programu artystycznego. Wraz z zainteresowanymi osobami powołał organizację „Stowarzyszenie Popierania Galerii Koszelówka”, która w różnych formach wspomaga galerię.
Jego twórczość malarska przesycona jest silnymi związkami z naturą, cechuje ją porządek w budowie i kompozycji.
”Zaangażowaniem w malarstwie A. Balcerzaka są pejzaże rodzinnego Mazowsza. Centralnym tematem pozostaje luminizm: malarska pogoń za zmiennym teatrem natury rozświetlanym słonecznym lub księżycowym blaskiem, pogoń za nieustanną grą świateł.” (Maria Krawczuk, „Alojzy Balcerzak, Album 2001”, Kalendarium, str. 58)
Obok malarstwa uprawiał grafikę artystyczną i użytkową. Od 1958 r. zaprojektował dla Ministerstwa Łączności 30 serii znaczków pocztowych (łącznie 143 projekty). Otrzymał za nie szereg nagród, wśród nich Złoty Medal przyznany przez prezydenta Republiki Włoskiej na Międzynarodowej Wystawie Filatelistycznej w Asiago za najpiękniejszy znaczek pocztowy 1972 roku, związany z popularyzacją turystyki krajoznawczej. Dla warszawskiego Wydawnictw Szkolnych i Pedagogicznych wykonywał ilustracje do podręczników szkolnych. W latach 1971-1979 współpracował z LOT (Polskie Linie Lotnicze).
Malarstwo prezentował na kilkudziesięciu wystawach indywidualnych i zbiorowych ogólnopolskich i międzynarodowych oraz na prezentacjach sztuki polskiej za granicą. Jego prace znalazły miejsce w muzeach w kraju i w kolekcjach prywatnych w Polsce a także za granicą.
Mieszkał w Warszawie przy ul. Śniadeckich 20/21. Pochowany na cmentarzu parafialnym w Gąbinie.

</doc>
<doc id="1761974" url="https://pl.wikipedia.org/wiki?curid=1761974" title="Mistrzostwa Świata w Wioślarstwie 2009 – dwójka ze sternikiem mężczyzn">
Mistrzostwa Świata w Wioślarstwie 2009 – dwójka ze sternikiem mężczyzn

Dwójka ze sternikiem mężczyzn (M2+) – konkurencja rozgrywana podczas Mistrzostw Świata w Wioślarstwie 2009 w Poznaniu między 23 a 30 sierpnia na Torze Regatowym "Malta".

</doc>
<doc id="1761976" url="https://pl.wikipedia.org/wiki?curid=1761976" title="Kocia ferajna w Beverly Hills">
Kocia ferajna w Beverly Hills

Kocia ferajna w Beverly Hills (ang. "Top Cat and the Beverly Hills Cats", 1987) – amerykański film pełnometrażowy.
Fabuła.
Benek odziedzicza spadek po majętnej starszej damie, która darzyła go sympatią. Snerdly i jego wilkopodobny pomocnik Rasputin chcą mu go odebrać. Aby do tego nie dopuścić, Benek potrzebuje pomocy przyjaciół z kociej ferajny. Tolek Cacek wraz z całą ferajną postanawiają pomóc Benkowi i w ten sposób trafiają do Beverly Hills.
Wersja polska.
Stara wersja.
W wersji polskiej udział wzięli:
i inni
Tekst piosenki: Wojciech Młynarski
Reżyseria: Elżbieta Jeżewska
Dialogi: Elżbieta Łopatniukowa
Operator dźwięku: Andrzej Kowal
Montaż: Zofia Dmoch
Kierownik produkcji: Ewa Borek
Nagranie: Zespół Telewizji Polskiej, Warszawa
Lektor: Władysław Frączak
Nowa wersja.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Magdalena Dwojak
Teksty piosenek: Jacek Bończyk
Dźwięk i montaż: Janusz Tokarzewski
Kierownictwo muzyczne: Marek Klimczuk
Kierownik produkcji: Elżbieta Araszkiewicz
W wersji polskiej udział wzięli:

</doc>
<doc id="1761977" url="https://pl.wikipedia.org/wiki?curid=1761977" title="VH1 Brazylia">
VH1 Brazylia

VH1 Brazylia – brazylijska stacja telewizyjna, która wystartowała 21 listopada 2005 roku. Stacje można oglądać na telewizji kablowej lub platformie satelitarnej. Siostrzaną stacją telewizyjną jest VH1 Ameryka Łacińska.
VH1 jest skierowana do 25-44 latków i odgrywa lokalne międzynarodowe teledysków z lat od 70. do 2000. Codziennie jest program muzyczny Top 20 i Top 40.

</doc>
<doc id="1761978" url="https://pl.wikipedia.org/wiki?curid=1761978" title="Mao Dun">
Mao Dun

Mao Dun, właśc. "Shen Dehong" (沈德鴻; ur. 4 lipca 1896 w Wuzhen, zm. 27 marca 1981) – chiński pisarz i działacz społeczny. 
Urodził się w Wuzhen w prowincji Zhejiang. W 1913 podjął studia na Uniwersytecie Pekińskim, które ze względu na trudną sytuację materialną musiał przerwać w 1916 roku. Następnie pracował jako dziennikarz. Od 1920 roku redagował miesięcznik „Xiaoshuo Yuebao” (小说月报), tworzony w duchu ideologii Ruchu 4 Maja. Na łamach pisma popularyzował literaturę światową oraz idee realizmu i demokratyzmu w literaturze. W tym czasie związał się z powstającym w Chinach ruchem komunistycznym. Brał udział w ekspedycji północnej. Po rozpoczęciu w 1927 roku przez Czang Kaj-szeka kampanii przeciwko komunistom musiał się ukrywać, a w 1928 roku uciekł do Japonii. Do Chin powrócił w 1930 roku i podjął działalność w Lidze Pisarzy Lewicowych. W tym okresie powstały jego najbardziej znane utwory, m.in. trylogia powieściowa "Zaćmienie" (1928), powieści "Tęcza" (1930) i "Przed świtem" (1933). Ukazywał w nich ubóstwo, protesty chłopskie, pauperyzację drobnych handlarzy i walkę z agresją japońską. W latach 1937–1945 był członkiem kierownictwa Ogólnochińskiego Stowarzyszenia Działaczy Literatury i Sztuki na rzecz Oporu Wobec Wroga.
Po utworzeniu Chińskiej Republiki Ludowej w 1949 został ministrem kultury. Piastował to stanowisko do 1964 roku. Od 1949 do swojej śmierci w 1981 był także przewodniczącym Związku Pisarzy Chińskich.
Od 1982 Stowarzyszenie Pisarzy Chińskich przyznaje Nagrodę Literacką im. Mao Duna.

</doc>
<doc id="1761979" url="https://pl.wikipedia.org/wiki?curid=1761979" title="Kozacy Dońscy">
Kozacy Dońscy



</doc>
<doc id="1761982" url="https://pl.wikipedia.org/wiki?curid=1761982" title="HD 10307">
HD 10307

HD 10307 – gwiazda podwójna znajdująca się gwiazdozbiorze Andromedy w odległości ok. 41 lat świetlnych od Ziemi.
6 lipca 2003 z radioteleskopu Eupatoria RT-70 na Ukrainie w kierunku HD 10307 została wysłana wiadomość "Cosmic Call 2", która dotrze do gwiazdy we wrześniu 2044.

</doc>
<doc id="1761983" url="https://pl.wikipedia.org/wiki?curid=1761983" title="Günter Särchen">
Günter Särchen

Günter Särchen (ur. 14 grudnia 1927 w Wittichenau; zm. 19 lipca 2004 w
Hoyerswerda) – niemiecki katolicki pedagog społeczny, publicysta i działacz na rzecz pojednania polsko-niemieckiego.
Życiorys.
Günter Särchen urodził się w katolickim miasteczku Wittichenau w Górnych Łużycach.
Uczęszczał tam do szkoły podstawowej, potem do szkoły średniej w Hoyerswerda i w latach 1942 – 1944 do szkoły handlowej w Senftenbergu. Powołany do wojska w styczniu 1945 dostał się do niewoli amerykańskiej. Zachorował na gruźlicę i leczył się w sanatorium. Okres pobytu w niewoli i w sanatorium stał się czasem rozmyślań nad winą Niemiec.
Po opuszczeniu sanatorium rozpoczął w Berlinie Zachodnim studia w dziedzinie pedagogiki społecznej. W czasie studiów zapoznał się z katolicką nauką o społeczeństwie. Od maja 1950 do 1953 pracował w diecezji Görlitz z młodzieżą, potem do marca 1957 w Magdeburgu.
W kwietniu 1957 został współpracownikiem redakcji wydawnictwa św. Benona (St. Benno-Verlag) w Lipsku, jedynego katolickiego wydawnictwa w NRD. W styczniu 1958 objął stanowisko kierownika działu w biskupstwie magdeburskim, gdzie zajmował się zaopatrzeniem wszystkich gmin katolickich na obszarze NRD w pomoce duszpasterskie. W czerwcu 1984 przeszedł na rentę inwalidzką. Był śledzony przez agentów Stasi. Ostatnie lata życia spędził z małżonką Brigitte w rodzinnym mieście Wittichenau jako obywatel honorowy tego miasta.
W roku 1990 został odznaczony Krzyżem Komandorskim Orderu Zasługi RP, w roku 1993 Orderem Zasługi Republiki Federalnej Niemiec ze wstęgą.
Działalność społeczna.
W połowie lat pięćdziesiątych zetknął się Günter Särchen z lipskimi oratorianami, którzy jeszcze przed II wojną światową nawiązali kontakty z młodzieżą polską. W roku 1960 wyjechał po raz pierwszy do Polski, gdzie spotkał się z Klubami Inteligencji Katolickiej, z ośrodkiem w Laskach oraz z biskupem krakowskim Karolem Wojtyłą.
Po spotkaniu z Lotharem Kreyssigiem, który po wzniesieniu muru 1961 organizował Akcję Znak Pokuty na terenie NRD, włączył się natychmiast do tej akcji. Pierwsza pielgrzymka do Polski w roku 1964 nie doszła do skutku wskutek sprzeciwu władz NRD. Dopiero w następnym roku grupa ochotników odwiedziła obozy koncentracyjne w Oświęcimiu i na Majdanku i pracowała tam społecznie.
Günter Särchen działał w kierownictwie Aktion Sühnezeichen w latach 1963-1975.
1990 był jednym z inicjatorów międzynarodowego ośrodka spotkań młodzieży w Krzyżowej. Był też wydawcą i autorem wielu publikacji.
We wrześniu 1991 w wygłoszonym w Berlinie przemówieniu premier Tadeusz Mazowiecki podkreślił zasługi Güntera Särchena i Lothara Kreyssiga dla dzieła Znaku Pokuty. Nazwał Särchena człowiekiem prawym i ofiarnym, z którym łączy go bliska przyjaźń.

</doc>
<doc id="1761984" url="https://pl.wikipedia.org/wiki?curid=1761984" title="Anastazy Matywiecki">
Anastazy Matywiecki

Anastazy Matywiecki, ps. „Nastek” (ur. 17 września 1914 w Kobryniu, zm. 26 sierpnia 1944 w Warszawie) – polski prawnik, działacz społeczny i poeta pochodzenia żydowskiego, działacz podziemia zbrojnego w czasie II wojny światowej.
Życiorys.
Syn nauczyciela Zelika i Małki z d. Goldin. Od 1931 studiował prawo na Uniwersytecie Warszawskim. Po ukończeniu studiów był aplikantem w kancelarii adwokackiej Leona Berensona. Przyjaciel Jana Śpiewaka, Seweryna Pollaka i Stanisława Jerzego Leca. Członek rewolucyjnej organizacji studenckiej „Pochodnia”, OMS „Życie” i KZMP, wydawał powielone nielegalne ulotki komunistyczne. Za działalność komunistyczną został w 1932 aresztowany. 
W czasie okupacji niemieckiej był więźniem warszawskiego getta; brał czynny udział w organizacji pomocy i schronienia dla Żydów w Warszawie. Działacz Żydowskiego Komitetu Narodowego. 
Podczas powstania warszawskiego służył w stopniu porucznika jako oficer Sztabu AL Okręgu Warszawa. Zginął wraz z mjr. Bolesławem Kowalskim ps. „Ryszard”, mjr. Stanisławem Nowickim ps. „Feliks”, kpt. Edwardem Lanotą ps. „Edward” i kpt. Stanisławem Kurlandem ps. „Korab” w zbombardowanej kamienicy przy ulicy Freta 16. W czasie wojny uległy zniszczeniu wszystkie jego utwory.
Ekshumowany w marcu 1945 i pochowany w grobie Sztabu AL na skwerze Hoovera w Warszawie. 26 sierpnia 2009 jego szczątki zostały pochowane w zbiorowej mogile w kwaterze AL na cmentarzu Wojskowym na Powązkach w Warszawie. 
Był ojcem poety i eseisty Piotra Matywieckiego (ur. 1943).

</doc>
<doc id="1761986" url="https://pl.wikipedia.org/wiki?curid=1761986" title="Kościół parafialny pod wezwaniem Miłosierdzia Bożego w Tarnobrzegu">
Kościół parafialny pod wezwaniem Miłosierdzia Bożego w Tarnobrzegu



</doc>
<doc id="1761989" url="https://pl.wikipedia.org/wiki?curid=1761989" title="Already Gone">
Already Gone

Already Gone – piosenka pop-rockowa stworzona przez Kelly Clarkson i Ryana Teddera na czwarty album studyjny Clarkson, "„All I Ever Wanted”" (2009). Wyprodukowany przez Teddera, utwór wydany został jako trzeci singel promujący krążek dnia 7 sierpnia 2009 w Australii.
Clarkson skrytykowała Teddera za dostarczenie tego samego aranżu muzycznego Beyoncé Knowles, która wykorzystała go w utworze „Halo”, bez zawiadomienia o tym fakcie. Wokalistka wyraziła również krytykę w stosunku do wytwórni płytowej, która wydała kompozycję jako singel bez jej aprobaty.
Informacje o singlu.
„Already Gone” jest jedną z czterech piosenek współstworzonych z członkiem zespołu OneRepublic, Ryanem Tedderem, które znalazły się na czwartym albumie studyjnym wokalistki, "All I Ever Wanted". Utwór to ballada opowiadająca o końcu związku. Lirycznie, narratorem w „Already Gone” jest Clarkson, która mówi do swojego chłopaka, że pomimo iż zachowywał się perfekcyjnie i nie mógł kochać jej bardziej ich związek nie może przetrwać, gdyż nie jest ona zbyt dobra dla niego; by uniknąć zranienia mężczyzny w przyszłości, artystka decyduje się na zakończenie partnerstwa, zaś on powinien się pogodzić z faktem, iż ona już odeszła. Klip ukazuje grę na wielu instrumentach, bez udziału muzyków, by zaaranżować melodię soft rockową inspirowaną muzyką popową i R&amp;B.
Clarkson zarzuciła Tedderowi fakt, iż ten wykorzystał tę samą muzykę którą stworzył dla „Already Gone” w piosence „Halo” wykonywanej przez Beyoncé Knowles zaś wydanej na krążku "I Am... Sasha Fierce", którą Ryan Tedder współstworzył oraz wyprodukował. Kelly twierdzi, że kiedy usłyszała „Halo”, album "I Am... Sasha Fierce" wydany już był na rynki muzyczne, zaś jej krążek był już ukończony oraz tłoczony. Clarkson zaskoczył czyn Teddera, który użył tego samego aranżu muzycznego w dwóch różnych utworach, utrzymując fakt iż opinia publiczna może posądzić Kelly o kradzież piosenki Knowles.
„Ryan i ja spotkaliśmy się w studiu jeszcze zanim pracował on z innymi artystami... Razem stworzyliśmy około sześć piosenek, cztery lub pięć były pewne na mój album. Wszystko było w porządku i cudownie. Ówcześnie w ogóle nie słyszałam o piosence 'Halo'. Album Beyonce ukazał się wtedy, kiedy mój był w tłoczni. Nikt, który siedzi spokojnie w domu nie pomyśli '"Spójrz, Ryan Tedder dał jeden podkład muzyczny i Beyoncé, i Kelly Clarkson"'. Nie, on po prostu oskarży o kradzież. Po usłyszeniu nagrania „Halo” zadzowniłam do Ryana i powiedziałam '"Nie rozumiem. Dlaczego to zrobiłeś?"'”
Ponieważ dwa pierwsze single promujące album "All I Ever Wanted" to utrzymane w szybkim tempie utwory dance-pop, wytwórnia płytowa wokalistki zdecydowała się wydać na rynek muzyczny jako trzeci singel wolną balladę wybierając „Already Gone”. Clarkson przyznała, iż „walczyła i walczyła” z przełożonymi, by uchronić kompozycję przed wydaniem ze względu na oskarżenia kierowane pod jej adresem w związku z sytuacją Knowles. W wywiadzie radiowym dla audycji "The Morning Show with Larry Flick" wokalistka przyznała, że chciała by trzecim singlem promującym krążek stała się kompozycja „Cry”.
„W końcu wydali tę piosenkę bez mojej zgody. Do bani, ale to są te rzeczy nad którymi nie masz kontroli. Stworzyłam album i z punktu widzenia, wytwórnia płytowa może z nim zrobić co chce. To przykład bardzo nieprzyjemnej sytuacji, ale... rozumiesz, uczysz się na błędach”.
Ryan Tedder ustosunkował się do zarzutów wydając oświadczenie, w którym mówi iż obie piosenki są „zupełnie różne”, a krytyka kierowana pod jego adresem jest „raniąca i absurdalna”.
„'Already Gone’ to jedna z najlepszych kompozycji jakie stworzyłem bądź wyprodukowałem od czasu ‘Bleeding Love’ i ma wyższą wartość niż ‘Halo’. To są dwie zupełnie różne piosenki pod względem koncepcjonalnym, melodycznym, lirycznym i nigdy nie chciałem oszukać takiej artystki jak Kelly Clarkson, czy Beyonce Knowles nagrywając z nimi taki sam utwór muzyczny, te myśli są tak samo raniące, jak i absurdalne. Kiedy ludzie usłyszą ‘Already Gone’ usłyszą to samo co ja – jeden z najlepszych żeńskich wokali na ziemi uwydatniając w tej piosence jej najbardziej prześladujący wokal. Zachęcam ludzi do posłuchania oraz stworzenia swojej własnej opinii”.
Promocja.
Clarkson rozpoczęła promocję „Already Gone” w lipcu 2009, po raz pierwszy występując w programie "Late Night with David Letterman" dnia 13 lipca, prezentując skróconą wersję utworu z albumu. Wokalistka zaprezentowała piosenkę dnia 31 lipca w programie "Good Morning America". Kompozycja wykorzystana została również w piątej edycji programu "So You Think You Can Dance" jako piosenka „wyjściowa”, podczas ogłoszenia wyników ostecznego głosowania wobec tancerek.
Teledysk.
Teledysk do singla nagrywany był w Toronto, w dniach 19 - 20 czerwca 2009 i reżyserowany przez Josepha Kahna, który poprzednio pracował z Clarkson na planach zdjęciowych do klipów „Never Again”, „Walk Away” oraz „Behind These Hazel Eyes”. Akcja videoclipu rozgrywa się głównie w apartamencie i sali prób. Clarkson stwierdziła, że teledysk jest połączeniem jej poprzednich klipów, zaś efekt końcowy oczarował ją stwierdzając, iż videoclip jest „zupełnym przeciwieństwem jej życia codziennego”. Teledysk rozpoczyna się ujęciem prezentującym artystkę samotną w apartamencie ubraną w złotą suknię wieczorową z ozdobionymi cekinami rękawiczkami, dużym naszyjnikiem z pereł leżącą na szezlongu. Kolejna scena ukazuje wokalistkę w czarnej sukience, śpiewającą w pokoju prób otoczoną przez niewidocznych członków orkiestry grających na instrumentach. W czasie trwania klipu widoczne są osobne ujęcia ukazujące grające instrumenty bądź kieliszki szampana.
Oficjalna strona internetowa artystki dnia 22 lipca 2009 potwierdziła, iż następnego tygodnia teledysk odbędzie premierę. Klip zamieszczono na portalu dnia 27 lipca 2009.

</doc>
<doc id="1761991" url="https://pl.wikipedia.org/wiki?curid=1761991" title="Bieliński Hrabia">
Bieliński Hrabia

Bieliński ("Bieliński hrabia (a)") – polski herb hrabiowski, odmiana herbu Junosza, nadany w Prusach.
W polu czerwonym na murawie zielonej, baran srebrny z bokiem pokrwawionym. 
Nad tarczą korona hrabiowska, a nad nią hełm w koronie z klejnotem: pięcioma strusimi piórami. 
Labry czerwone podbite srebrem.
Najwcześniejsze wzmianki.
Nadany z tytułem hrabiowskim w Prusach w 1798 roku Stanisławowi Bielińskiemu.
Herbowni.
hrabia Bieliński.

</doc>
<doc id="1761992" url="https://pl.wikipedia.org/wiki?curid=1761992" title="Ceyranbatan">
Ceyranbatan

Ceyranbatan (również Dzheyranbatan) – miejscowość i gmina w rejonie Abşeron w Azerbejdżanie.

</doc>
<doc id="1761994" url="https://pl.wikipedia.org/wiki?curid=1761994" title="Tha Carter II">
Tha Carter II

Tha Carter II – piąty album amerykańskiego rapera Lil Wayne'a. Album został wydany 6 grudnia 2005. Pojawiają się na nim gościnnie tacy wykonawcy jak Birdman, Kurupt, Curren$y, Robin Thicke i Nikki.
Lista utworów.
Opracowano na podstawie:

</doc>
<doc id="1761995" url="https://pl.wikipedia.org/wiki?curid=1761995" title="Çuxanlı">
Çuxanlı

Çuxanlı (również Chukhonly) - miejscowość w rejonie Abşeron w Azerbejdżanie.

</doc>
<doc id="1761996" url="https://pl.wikipedia.org/wiki?curid=1761996" title="Bieliński II Hrabia">
Bieliński II Hrabia

Bieliński hrabia ("Bieliński hrabia (b)") – polski herb hrabiowski, odmiana herbu Szeliga, nadany w Królestwie Polskim.
Opis herbu.
W polu czerwonym z półksiężyca złotego barkiem w dół wychodzi krzyż złoty o ramionach klinowatych.
Nad tarczą korona hrabiowska, a nad nią hełm w koronie z klejnotem: ogonem pawim.
Labry czerwone podbite złotem.
Najwcześniejsze wzmianki.
Nadany z tytułem hrabiowskim wojewodzie Piotrowi Bielińskiemu w 1825 roku.
Herbowni.
hrabia Bieliński.

</doc>
<doc id="1762000" url="https://pl.wikipedia.org/wiki?curid=1762000" title="Mistrzostwa Świata w Wioślarstwie 2009 – jedynka wagi lekkiej kobiet">
Mistrzostwa Świata w Wioślarstwie 2009 – jedynka wagi lekkiej kobiet

Jedynka wagi lekkiej kobiet (LW1x) – konkurencja rozgrywana podczas Mistrzostw Świata w Wioślarstwie 2009 w Poznaniu między 23 a 30 sierpnia na Torze Regatowym "Malta".

</doc>
<doc id="1762001" url="https://pl.wikipedia.org/wiki?curid=1762001" title="Digah">
Digah

Digah (również Digyakh, Digakh, Diqex i Dygya) - miejscowość i gmina w rejonie Abşeron w Azerbejdżanie. Liczba mieszkańców wynosi 3050.

</doc>
<doc id="1762002" url="https://pl.wikipedia.org/wiki?curid=1762002" title="Okop bagnetów">
Okop bagnetów

Okop bagnetów () – wzniesiony w 1920 roku pomnik żołnierzy poległych w bitwie pod Verdun z 3. i 4. kompanii 137 Pułku Piechoty francuskiej. Według powstałej bezpośrednio po wojnie popularnej wersji upamiętnia żołnierzy zasypanych żywcem w zawalonym pod wpływem niemieckiego ostrzału okopie. W rzeczywistości pochowani w tym miejscu żołnierze zginęli wcześniej i zostali pochowani w zbiorowym grobie powstałym w miejscu, w którym wcześniej się bronili.
Tło historyczne.
Między 10 a 12 czerwca 1916 roku 3. i 4. kompania 137 Pułku Piechoty znalazły się pod bezpośrednim ostrzałem niemieckim w otoczonym przez przeciwnika okopie w wąwozie Dame. Większość z nich zginęła, jedynie nielicznym udała się ucieczka. Po zdobyciu okopu żołnierze niemieccy zebrali ciała Francuzów i umieścili je w zniszczonym okopie w celu dokonania prowizorycznego pochówku. Nie mając możliwości wykonania krzyża, pozostawili część karabinów zabitych w okopie tak, by wystawały z ziemi i wskazywały na istnienie grobu.
Budowa pomnika i powstanie legendy.
Bezpośrednio po wojnie pola bitewne pod Verdun stały się celem wycieczek i były szczegółowo opisywane przez prasę francuską. Nie jest jasne, kto jako pierwszy odkrył wówczas grób w wąwozie Dame i błędnie zinterpretował wystające z ziemi karabiny. Na łamach gazet zaczęły ukazywać się publikacje twierdzące, że okop uległ zasypaniu pod wpływem niemieckiego ognia w momencie, gdy znajdujący się w nim żołnierze, z wzniesionymi w górę bagnetami, szykowali się do kontrnatarcia. W artykułach tych po raz pierwszy również pojawiła się nazwa "Okop karabinów", a następnie "Okop bagnetów". Popularność legendy stała się na tyle duża, że pod jej wpływem powstał - z prywatnej fundacji Amerykanina nazwiskiem Rand - pomnik, na którym do dziś widnieje napis odnoszący się do nieautentycznej wersji wydarzeń. Został on odsłonięty 8 grudnia 1920 przez prezydenta Francji Alexandre'a Milleranda, a łączny koszt jego budowy wyniósł 500 tys. franków. Autorem projektu był André Ventre.
Dowody fałszywości legendy.
Późniejsze szczegółowe badania nad historią Okopu bagnetów pozwalają stwierdzić, że popularna wersja wydarzeń jest z pewnością fałszywa. Jest niemożliwe, by żołnierze znajdujący się w okopie zachowali postawę stojącą w momencie zawalenia się go, a zatem również wystające z ziemi fragmenty broni nie mogłyby - tak jak w przypadku Okopu bagnetów - ustawić się prosto i w regularnych odstępach. Ponadto w czasie rozkopywania okopu ustalono, że szkielety żołnierzy faktycznie znajdujące się w okopie były rozmieszczone w pozycji leżącej, jak zwykle w przypadku prowizorycznych zbiorowych grobów z epoki I wojny światowej, nie zaś w pozycji stojącej, jak głosiła legenda.
Jeszcze w latach 20. XX wieku Okop bagnetów został rozkopany w celu ewentualnej identyfikacji znajdujących się w nim ciał. Znaleziono 21 szkieletów, z których 14 udało się zidentyfikować. Szczątki te przeniesiono na cmentarz w Fleury, zaś zwłoki siedmiu nieznanych żołnierzy pozostawiono na pierwotnym miejscu, stawiając obok wystających z ziemi karabinów drewniane krzyże.
Opis pomnika.
Pomnik składa się z betonowej konstrukcji przykrywającej pierwotne miejsce pochówku żołnierzy, do której prowadzi żelazna brama. Obok umieszczony został obelisk wzniesiony przez rodzinę dowódcy 137 pułku piechoty z krzyżem i tablicą pamiątkową.

</doc>
<doc id="1762004" url="https://pl.wikipedia.org/wiki?curid=1762004" title="VH1 Ameryka Łacińska">
VH1 Ameryka Łacińska

VH1 Ameryka Łacińska – stacja wystartowała 1 kwietnia 2004 roku. VH1 można oglądać platformach cyfrowych i kablówkach. W niektórych krajach jak Kolumbia, Peru, Meksyk i Argentyna kanał ma więcej widzów niż MTV odpowiedników.
Stacja jest dostępna państwach Ameryki Łacińskiej np:

</doc>
<doc id="1762012" url="https://pl.wikipedia.org/wiki?curid=1762012" title="Fatmayı">
Fatmayı

Fatmayı (również Fat'mayy, Fatmai i Fatmay) – miejscowość i gmina w rejonie Abşeron w Azerbejdżanie. Liczba ludności wynosi 1816.

</doc>
<doc id="1762016" url="https://pl.wikipedia.org/wiki?curid=1762016" title="Oblężenie Heraklei Trachińskiej">
Oblężenie Heraklei Trachińskiej

Oblężenie Heraklei Trachińskiej – starcie zbrojne, które miało miejsce w roku 191 p.n.e. 
Po zwycięskiej bitwie pod Termopilami, konsul rzymski Maniusz Acyliusz Glabrio skierował się do Heraklei Trachińskiej (Trachis), chcąc złamać opór Etolów. Miasto było silnie ufortyfikowane, posiadało też dobrze usytuowany akropol. Liczba obrońców szacowana jest na 2 000 ludzi. Oblężenie miasta rozpoczęło się w maju 191 roku p.n.e. Rzymianie starali się podejść pod miasto ze wszystkich stron, natrafiając na gwałtowny opór obrońców. Na próby ataków Rzymian na mury przy pomocy taranów, Etolowie dokonywali wypadów z miasta. Ataki Rzymian trwały dzień i noc, za każdym razem jednak wyczerpani obrońcy zrzucali napastników z drabin. Rzymianom udało się w końcu wtargnąć do miasta z drugiej, pozbawionej obrońców strony, gdzie mury także zostały mocno zniszczone. Etolowie wraz z mieszkańcami miasta zbiegli wówczas na akropol, jednak na skutek braku żywności złożyli broń. Oblężenie Heraklei trwało 24 dni. Do niewoli dostał się m.in. przywódca Etolów - Damokrytes z Kalydonu. Po wejściu do Heraklei Rzymianie splądrowali miasto, dając Etolom 10 dni rozejmu. 

</doc>
<doc id="1762017" url="https://pl.wikipedia.org/wiki?curid=1762017" title="Irena Eichler">
Irena Eichler



</doc>
<doc id="1762023" url="https://pl.wikipedia.org/wiki?curid=1762023" title="Gasan">
Gasan

Gasan – miejscowość w rejonie Abşeron w Azerbejdżanie.

</doc>
<doc id="1762024" url="https://pl.wikipedia.org/wiki?curid=1762024" title="Zatoka serc">
Zatoka serc

Zatoka serc (również Nie ma jak w domu, ang. "Home and Away") – australijska opera mydlana, emitowana w telewizji Seven Network od 17 stycznia 1988. Od 28 lipca 2022 roku jest najdłuższą operą mydlaną w Australii. Serial zdobył ponad 30 nagród Logie.
Fabuła.
Serial rozpoczyna się gdy Tom Fletcher (Roger Oakley) i jego żona Pippa Fletcher (Vanessa Downing), dowiadują się, że nie mogą mieć dzieci, dlatego wraz ze swymi wychowankami: Frankiem Morganem (Alex Papps), Carly Morris (Sharyn Hodgson), Stevenem Mathesonem (Adam Willits), Lynn Davenport (Helena Bozich) i Sally Fletcher (Kate Ritchie) przenoszą się do Summer Bay. Tutaj zaprzyjaźniają się z mieszkańcami m.in. z Floss McPhee (Sheila Kennelly) i Alfem Stewart (Ray Meagher) i Ailsą Stewart (Judy Nunn).
Z czasem w miasteczku zamieszkali nowi ludzie, inni natomiast odeszli. Każdy z nich musi jednak stawić czoła wielu problemom takim jak kłótnia, zdrada i romans czy choroba.
Emisja w Polsce.
Serial w Polsce był emitowany pod tytułem "Nie ma jak w domu" w latach 1996–1999 w stacjach TVP1 i Nasza TV, a także pod tytułem "Zatoka serc" w latach 2011–2013 w stacji Viacom Blink!.
Obsada.
W rolach epizodycznych pojawili się m.in.: Naomi Watts, Heath Ledger, Guy Pearce, Nathan Page.

</doc>
<doc id="1762032" url="https://pl.wikipedia.org/wiki?curid=1762032" title="Archidiecezja Lusaka">
Archidiecezja Lusaka

Archidiecezja Lusaka (łac. "Archidioecesis Lusakensis", ang. "Archdiocese of Lusaka") - rzymskokatolicka archidiecezja ze stolicą w Lusace, w Zambii.
Na terenie archidiecezji pracuje 372 zakonników i 994 siostry zakonne.
Sufraganii Lusaki.
Archidiecezja Lusaka jest jedną z dwóch (obok archidiecezji Kasama) zambijskich archidiecezji. Sufraganami arcybiskupa Lusaki są biskupi diecezji:
Historia.
Polska misja.
Rodezja Północna była pierwszą misją powierzoną przez Stolicę Apostolską wyłącznie polskim misjonarzom. Została ona zapoczątkowana już w 1912. W 1927 część terenów rozległej terytorialnie misji odstąpiono misjonarzom innych narodowości. Równocześnie misję przemianowano na Prefekturę Apostolską Broken Hill, której ordynariuszem został Polak o. Bruno Wolnik SI. Po rezygnacji Wolnika jego następcą został kolejny polski misjonarz – jezuita Adam Kozłowiecki. W latach 1950 – 1955 był administratorem, a następnie ordynariuszem wikariatu apostolskiego Lusaka. W 1959 został pierwszym arcybiskupem Lusaki. 29 maja 1969 złożył rezygnacje, aby arcybiskupem mógł zostać zambijski duchowny. 21 lutego 1998 jako pierwszy biskup służący w Zambii został kreowany kardynałem.
Historia ogólna.
W dniu 14 lipca 1927 erygowana została "Prefektura Apostolska Broken Hill". Dotychczas wierni z terenów włączonych do nowej prefektury należeli do Prefektury Apostolskiej Zambezi (obecnie archidiecezja Harare). Prefektura Apostolska Broken Hill była drugą jednostką administracyjną Kościoła rzymskokatolickiego w Rodezji Północnej (dzisiejszej Zambii) po powstałym w 1913 Wikariacie Apostolskim Bangueolo (obecnie archidiecezja Kasama).
W latach 30. XX wieku w miarę rozwoju Kościoła Rzymskiego w Rodezji Północnej z Prefektury Apostolskiej Broken Hill wyłączono dwie nowe prefektury apostolskie: 25 maja 1936 – Victoria Falls (obecnie diecezja Livingstone) i 8 stycznia 1938 – Ndola (obecnie diecezja Ndola).
13 czerwca 1946 zmieniono nazwę prefektury na "Prefektura Apostolska Lusaka".
14 lipca 1950 prefekturę apostolską podwyższono do godności wikariatu apostolskiego i nazwano "Wikariat Apostolski Lusaka".
W dniu 25 kwietnia 1959 papież Jan XXIII powołał pierwsze północnorodezyjskie diecezje. Wszystkie je, znajdujące się na terenie dzisiejszej Zambii, podporządkował wyniesionej w tym dniu do godności arcybiskupstwa Archidiecezji Lusaka. Stan taki trwał do 12 czerwca 1967, kiedy to powstała druga zambijska archidiecezja – Kasama.
10 marca 1962 z terenów archidiecezji Lusaka wyłączono diecezję Monze.
29 października 2011 z terenów archidiecezji Lusaka wyłączono diecezję Kabwe.

</doc>
<doc id="1762034" url="https://pl.wikipedia.org/wiki?curid=1762034" title="Vini sinotoi">
Vini sinotoi

 Vini sinotoi – wymarły gatunek ptaka z rodziny papug wschodnich (Psittaculidae). Opisana przez Davida Steadmana i Marie C. Zarriello w 1987 roku. Nazwa gatunkowa "sinotoi" nadana została na cześć amerykańskiego antropologa japońskiego pochodzenia Yosihiko H. Sinoto.
Występowanie.
Był gatunkiem endemicznym występującym jedynie na Markizach w Polinezji Francuskiej. Szczątki odkryto na Hiva Oa, Ua Huka, Tahuata.
Morfologia.
Niewielka papuga, nieco większa od loreczki błękitnej ("Vini ultramarina"). Gatunek opisany na podstawie kości kruczej ("coracoid"), łopatki ("scapula"), kości ramiennej ("humeri"), kości piszczelowo-skokowej ("tibiotarsi"), kości stępowo-śródstopnej ("tarsometatarsi"), kości palców ("pedal phalanx"), dzioba ("rostrum"), kości kwadratowej ("quadrata"), żuchwy ("mandibulae") i mostka ("sterna").
Pożywienie.
Najprawdopodobniej odżywiał się miękkimi owocami, nektarem i pyłkiem kwiatów, analogicznie jak inne gatunki papug z rodzaju "Vini".
Biotop.
"Vini sinotoi" był gatunkiem zasiedlającym tereny zalesione.
Rozród.
"Vini sinotoi" gniazdował najprawdopodobniej w dziuplach drzew.
Wytępienie.
Wyginął 1300–700 lat temu (700–1300 rok n.e.). Przyczyną wyginięcia było najprawdopodobniej odłowienie przez pierwszych ludzi przybyłych na wyspy.

</doc>
<doc id="1762043" url="https://pl.wikipedia.org/wiki?curid=1762043" title="Marinescu">
Marinescu

Nazwisko Marinescu (Marinesco) może dotyczyć następujących osób:

</doc>
<doc id="1762047" url="https://pl.wikipedia.org/wiki?curid=1762047" title="Mary Jean Tomlin">
Mary Jean Tomlin



</doc>
<doc id="1762049" url="https://pl.wikipedia.org/wiki?curid=1762049" title="Vini vidivici">
Vini vidivici

Vini vidivici – wymarły gatunek ptaka z rodziny papug wschodnich (Psittaculidae). Opisany przez Davida Steadmana i Marie C. Zarriello w 1987 roku. Nazwa gatunkowa "vidivici", nadana przez Davida Steadmana, nawiązuje do znanego cytatu "Veni, vidi, vici".
Występowanie.
Był gatunkiem występującym na Markizach i Wyspach Towarzystwa w Polinezji Francuskiej oraz Wyspach Cooka. Szczątki odkryto na Hiva Oa, Ua Huka, Tahuata.
Morfologia.
Największa znana papuga z rodzaju "Vini". Gatunek opisany na podstawie kości kruczej ("coracoid"), kości ramiennej ("humeri"), kości piszczelowo-skokowej ("tibiotarsi"), kości stępowo-śródstopnej ("tarsometatarsi"), żuchwy ("mandibulae") i kości nadgarstkowo-śródręcznej ("carpometacarpus").
Pożywienie.
Najprawdopodobniej odżywiał się miękkimi owocami, nektarem i pyłkiem kwiatów, analogicznie jak inne gatunki papug z rodzaju "Vini".
Biotop.
"Vini vidivici" był gatunkiem zasiedlającym tereny zalesione. Gniazdował najprawdopodobniej w dziuplach drzew.
Wytępienie.
"Vini vidivici" wyginął 1300–700 lat temu (700–1300 rok n.e.). Przyczyną wyginięcia było najprawdopodobniej odłowienie przez pierwszych ludzi przybyłych na wyspy.

</doc>
<doc id="1762061" url="https://pl.wikipedia.org/wiki?curid=1762061" title="James W. Kernohan">
James W. Kernohan



</doc>
<doc id="1762068" url="https://pl.wikipedia.org/wiki?curid=1762068" title="Wąwóz Lowietiński">
Wąwóz Lowietiński

Wąwóz Lowietiński (czes. Lovětínská rokle) - wąwóz na terenie Czech w Górach Żelaznych koło wsi Podhradí, na terenie powiatu (okresu) Chrudim w Kraju pardubickim.
Wąwóz znajduje się w rezerwacie przyrody Lichnice - Kaňkovy hory, i stanowi najciekawsze podejście do ruin zamku Lichnice (szlak żółty). Porośnięty ciemnym liściastym lasem. Okolica urozmaicona licznymi skałkami, z których największa to wychodnia Dívčí kámen. Ścieżka dnem wąwozu często krzyżuje się z szeroko rozlewającym się Lovětínským potokiem (brody), co stanowi atrakcję turystyczną, zwłaszcza przy wyższym stanie wód. 

</doc>
<doc id="1762069" url="https://pl.wikipedia.org/wiki?curid=1762069" title="Grób członków Sztabu AL na skwerze Hoovera w Warszawie">
Grób członków Sztabu AL na skwerze Hoovera w Warszawie

Grób członków Sztabu AL na skwerze Hoovera w Warszawie – mogiła 5 członków sztabu okręgu warszawskiego AL poległych w powstaniu warszawskim. 
Opis.
W mogile pochowano dowódcę okręgu mjr. Bolesława Kowalskiego, członka Sztabu Głównego AL mjr. Stanisława Nowickiego, szefa sztabu okręgu kpt. Edwarda Lanotę, dowódcę oddziałów Służby Bezpieczeństwa AL w powstaniu kpt. Stanisława Kurlanda i oficera sztabowego por. Anastazego Matywieckiego poległych 26 sierpnia 1944 r. w kwaterze dowództwa AL na Nowym Mieście przy ul Freta 16 po jej zbombardowaniu. Początkowo ich mogiły mieściły się przy gruzach zbombardowanej kamienicy, ale w marcu 1945 r. ciała zostały ekshumowane i uroczyście złożone we wspólnym grobie na skwerze Hoovera na Krakowskim Przedmieściu. 
Miejsce zostało trwale upamiętnione w 1953 r.. Umieszczono tam płytę granitową z napisem. Co roku 26 sierpnia zbierali się kombatanci i odbywały się uroczystości z udziałem kompanii honorowej wojska z uroczystym złożeniem kwiatów. 
Ostatecznie Rada Ochrony Pamięci Walk i Męczeństwa mimo protestów rodzin zadecydowała o usunięciu płyty z mogiły 9 października 2008, w czasie prac prowadzonych na skwerze przez Zarząd Terenów Publicznych Śródmieście, robotnicy kładący podziemne instalacje światłowodowe usunęli płytę i natrafili na szczątki. Robotnicy wykopali 4 trumny, a także krzyż, zegarek, przedwojenne monety, pozostałości po odzieży i butach, czerwoną flagę z napisem „AL”. Na miejsce została wezwana policja i archeolog z biura stołecznego konserwatora zabytków. Prasa nagłośniła sprawę informując, iż odnaleziono niezidentyfikowane szczątki powstańcze. Informacje te wynikały z faktu, że od wielu lat mogiła nie figurowała w żadnych rejestrach i w ewidencji wojewody i traktowana była jako grób symboliczny. Dalej sprawę nagłośnili zbulwersowani krewni pochowanych w tym poeta Piotr Matywiecki. 
Szczątki złożone w mogile trafiły do Zakładu Medycyny Sądowej Warszawskiego Uniwersytetu Medycznego. Jak się okazało, w mogile poza szczątkami 5 członków Sztabu AL złożone były szczątki co najmniej kilkunastu osób dorosłych obojga płci oraz dziecka w wieku około siedmiu-ośmiu lat prawdopodobnie również poległych w czasie bombardowania kamienicy przy ul. Freta 16. 
Prokuratura prowadziła śledztwo w sprawie przekroczenia uprawnień przez urzędników, którzy dopuścili do usunięcia płyty i rozkopania grobu na skwerze Hoovera. Postępowanie umorzyła, nie dopatrując się naruszenia prawa.
26 sierpnia 2009 r., w rocznicę śmierci wszystkie szczątki z grobu na skwerze Hoovera, spoczęły w zbiorowej mogile w kwaterze AL na Wojskowych Powązkach. Uroczystość miała charakter świecki z ceremoniałem wojskowym. Wiceprezydent Warszawy Włodzimierz Paszyński obiecał również umieszczenie na skwerze Hoovera tablicy informującej, iż znajdowała się tam mogiła członków Sztabu AL.

</doc>
<doc id="1762070" url="https://pl.wikipedia.org/wiki?curid=1762070" title="Gaetano de Lai">
Gaetano de Lai

Gaetano de Lai (ur. 30 lipca 1853 w Malo, zm. 24 października 1928 w Rzymie) – włoski duchowny katolicki, wysoki urzędnik Kurii Rzymskiej, kardynał.
W latach 1867-1870 uczył się w seminarium w rodzinnej diecezji Vicenza. Studiował następnie na Pontyfikalnym Seminarium S. Apolinare w Rzymie. Uzyskał doktoraty z teologii, filozofii i "utroque iure" po czym przyjął święcenia kapłańskie w Niedzielę wielkanocną 16 kwietnia 1876 z rąk kardynała Costantino Patrizi Naro. Od 1878 był pracownikiem Świętej Kongregacji Soboru i jednocześnie wykładał w rzymskim seminarium. W 1891 został podsekretarzem, w czerwcu 1903 prosekretarzem, a w listopadzie 1903 sekretarzem Kongregacji Soboru. W 1897 otrzymał tytuł prałata domowego Jego Świątobliwości.
Na konsystorzu z grudnia 1907 został kreowany kardynałem diakonem i otrzymał kościół tytularny San Nicola in Carcere. 20 października 1908 mianowany sekretarzem Świętej Kongregacji Konsystorialnej. Funkcję tę pełnił aż do śmierci. Odpowiadał za walkę z modernizmem przez co został nazwany "jedną z najbardziej bezlitosnych kurialnych maszyn do usuwania wszystkiego, co trąciło modernizmem, także tylko domniemanym". Był przewodniczącym jednej z komisji kodyfikujących kodeks prawa kanonicznego, a także komisji reorganizującej Kurię Rzymską. 27 listopada 1911 został mianowany kardynałem-biskupem Sabiny, co wiązało się z przyjęciem święceń biskupich. Sakry udzielił mu w Kaplicy Sykstyńskiej sam papież Pius X. Brał udział w konklawe 1914 i 1922 roku. Od 1919 był wicedziekanem kolegium kardynalskiego. Reprezentował papieża na różnych kongresach i synodach diecezjalnych. W 1924 został administratorem diecezji Poggio Mirteto, w 1925 jej biskupem, a samą diecezję połączono z Sabina. Pochowany został na cmentarzu Campo Verano. W 1929 ciało przeniesiono do kościoła w jego rodzinnym mieście.

</doc>
<doc id="1762071" url="https://pl.wikipedia.org/wiki?curid=1762071" title="Konkatedra Świętych Apostołów Piotra i Pawła w Osijeku">
Konkatedra Świętych Apostołów Piotra i Pawła w Osijeku

Konkatedra Świętych Apostołów Piotra i Pawła (chor. "Osječka konkatedrala Svetog Petra i Pavla") - konkatedra rzymskokatolickiej archidiecezji Ðakovo-Osijek w Osijeku w Chorwacji. Mieści się w górnej części miasta zwanej Gornji Grad. Jest to zbudowany w latach 1894-1898 według projektów niemieckiego architekta Franza Langenberga oraz austriackiego architekta Richarda Jordana neogotycki kościół. Świątynia posiada pięć ołtarzy neogotyckich. Dzwonnica kościelna o wysokości 94 metrów posiada cztery empory. W 1991 podczas wojny w Chorwacji została częściowo uszkodzona.

</doc>
<doc id="1762072" url="https://pl.wikipedia.org/wiki?curid=1762072" title="Goradil">
Goradil

Goradil (również Gerodil, Goradil i Gorodil) – miejscowość która jest najsłabiej zaludniona w rejonie Abşeron w Azerbejdżanie. Liczba ludności wynosi 886.

</doc>
<doc id="1762073" url="https://pl.wikipedia.org/wiki?curid=1762073" title="Bramy raju">
Bramy raju

Bramy raju – powieść Jerzego Andrzejewskiego opublikowana w 1960 roku nakładem Państwowego Instytutu Wydawniczego. Utwór opowiada o krucjacie dziecięcej z 1212 roku. Temat ten posłużył autorowi do podjęcia problemu wyłaniania się idei i sposobu, w jaki oddziałuje ona na zbiorowość.
Forma powieści.
"Bramy raju" mają formę spowiedzi kolejnych uczestników wyprawy, wysłuchiwanej przez starego zakonnika. Utwór składa się z dwóch zdań, z czego drugie obejmuje tylko cztery słowa ("I szli całą noc"). Taka konstrukcja powieści ma służyć rozmyciu się podmiotu mówiącego i akcentowaniu uczestnictwa we wspólnocie – kolejne wypowiedzi przenikają się i objaśniają nawzajem, słowa poszczególnych osób nie są wyraźnie rozgraniczone. Niektórzy spośród recenzentów krytykowali budowę utworu, wskazując, że niejednokrotnie jest ona wymuszona, a niektóre ze zdań pobocznych powinny być wydzielone.
Fabuła.
Akcja utworu rozpoczyna się podczas wędrówki krucjaty dziecięcej przez francuskie hrabstwo Vendôme, trzeciego dnia powszechnej spowiedzi uczestników wyprawy. Wyznań dzieci wysłuchuje idący na czele pochodu franciszkanin. Jest on pełen niepokoju z powodu nawiedzającego go snu – śnił, że znajduje się na spalonej słońcem pustyni, gdzie słyszał obojętny głos mówiący, że to właśnie jest cel krucjaty – Jerozolima. Przez pustynię wędruje dwójka chłopców, jedyni, którzy przeżyli długą drogę. Kiedy jeden z chłopców upada, drugi postanawia sam kontynuować podróż. Zakonnik orientuje się po ruchach chłopca, że jest on niewidomy, nagle widzi jego twarz i orientuje się, że ślepym dzieckiem jest inicjator wyprawy – piękny Jakub z Cloyes. Pomimo wynikającego ze snu niepokoju zakonnik decyduje się wspierać wyprawę.
Kiedy spowiadają się dzieci z Cloyes, które jako pierwsze dołączyły do Jakuba i wzięły udział w krucjacie, spowiednik orientuje się, że nie są one niewinne, a ich wędrówka do Jerozolimy nie wynika z powodów religijnych. Jako pierwsza spowiada się Maud, przybrana siostra Jakuba, która jako pierwsza poparła go, gdy oznajmił we wsi, że Bóg nakazał mu poprowadzić dziecięcą krucjatę do Grobu Pańskiego w Jerozolimie, a tym samym zachęciła innych do udziału w wyprawie. Maud wyznaje spowiednikowi, że wzięła udział w wędrówce tylko z powodu swojej wieloletniej, niespełnionej miłości do Jakuba. Drugi ze spowiadających się – Robert, syn młynarza przyznaje, że opuścił starego ojca i wziął udział w krucjacie, aby opiekować się Maud, którą bez wzajemności kocha. Trzecia wyznaje swoje grzechy Blanka, córka kołodzieja. Mówi ona spowiednikowi, że jest zakochana w Jakubie, ale ponieważ on jej nie chce, sypia z Aleksym Melissenem. Rodzice Aleksego zginęli w 1204 roku podczas ataku krzyżowców na Bizancjum. Jeden z uczestników tamtej wyprawy, Ludwik hrabia na Blois zabrał chłopca ze sobą, a 8 lat później nawiązał z nim homoseksualny romans, nie kochał jednak Aleksego, a jedynie pożądał go, zakochany był natomiast w Jakubie. Hrabia na Blois popełnił samobójstwo po nocy spędzonej w szałasie pasterskim Jakuba, tej samej nocy w Jakubie zakochał się Aleksy i ta właśnie miłość skłoniła go do wzięcia udziału w wyprawie. Zakonnik udziela Aleksemu rozgrzeszenia, podobnie jak każdemu innemu ze spowiadających się wcześniej dzieci.
Ostatnim ze spowiadających się jest inicjator wyprawy, Jakub z Cloyes. Opowiada zakonnikowi o tym, że pewnej nocy pod szałasem pasterskim, w którym mieszkał pojawił się Ludwik de Blois. Spędzają razem noc na rozmowie, Jakub zakochuje się w rycerzu, który opowiada mu o tym, że poświęcił życie na odzyskanie Grobu Pańskiego w Jerozolimie z rąk pogan. Miałoby to być dla niego odkupieniem za wzięcie udziału w wyprawie krzyżowej 1204 roku, która zakończyła się rzezią niewinnych w Bizancjum. Po tej nocy hrabia Ludwik popełnił samobójstwo. Dowiedziawszy się o jego śmierci, Jakub podjął jego marzenie o odbiciu Jerozolimy, zszedł do wsi i poinformował jej mieszkańców, że usłyszał głos Boga, nakazującego mu zebrać dzieci i poprowadzić je w drogę do Ziemi Świętej, ponieważ tylko ich niewinność może spowodować odzyskanie Jerozolimy. Dowiedziawszy się, że objawienie Jakuba było kłamstwem, zakonnik odmawia mu rozgrzeszenia. Następnie staje na środku drogi i próbuje zatrzymać idące dzieci, zostaje jednak przez nie stratowany. Ostatecznie, zdeptany starzec błogosławi wyprawę. Krucjata podąża dalej.
Problematyka utworu.
Powieść podejmuje temat wytwarzania się masowych idei i ich oddziaływania na zbiorowość, stanowiąc tym samym rozrachunek Andrzejewskiego z okresem fascynacji komunizmem. W trakcie lektury utworu okazuje się, że pomysł uwolnienia Grobu Pańskiego przez niewinne dzieci jest w istocie iluzją – nie jest oparty na przesłankach religijnych, a stanowi jedynie sublimację pożądania i potrzeby ekspiacji. Pomysł wyprawy krzyżowej został narzucony Jakubowi przez hrabiego Ludwika podczas niespełnionej erotycznie nocy. Źródłem idei jest poczucie winy Ludwika, wywołane udziałem w grabieżach i zdradą idei krucjat, która dokonała się w Konstantynopolu w 1204 roku, a sama wyprawa ma być próbą oczyszczenia z winy zbiorowego podmiotu chrześcijańskiego. Idea ta zyskuje urzeczywistnienie poprzez przeniesienie w działanie erotycznych pragnień młodych uczestników wyprawy, jest w istocie sublimacją tych pragnień. Andrzejewski nawiązuje do inspirowanej m.in. pismami Platona teorii o szczególnych predyspozycjach miłości homoerotycznej – według tej teorii wykluczane społecznie uczucie homoseksualne ma szczególne skłonności do idealizacji i przeniesienia. Oczarowanie duchową i fizyczną urodą Ludwika oraz erotyczne niespełnienie sprawiają, że Jakub staje się inicjatorem krucjaty. Idea jest więc mistyfikacją, a jej duchowy wymiar ukrywa pragnienia cielesne. Jednak zrodzona z iluzji idea nie zostaje w powieści wyśmiana ani skrytykowana – poszukiwanie nadziei i uleganie fikcji jest nieodłączną właściwością ludzkiego umysłu, pozwalającą mu przetrwać w świecie cielesnych pragnień. Co prawda Jakub (jako jedyny spośród spowiadających się) nie otrzymuje rozgrzeszenia (jest mistyfikatorem, uwodzi dzieci fałszywą ideą), ale cała wyprawa zostaje pobłogosławiona przez zakonnika – chociaż fałszywa, jest wyrazem nadziei. Andrzejewski rozpoznaje więc system komunistyczny jako taki, który uwodził poprzez nadużywanie ludzkiej skłonności do wzniosłości i nadziei na wielkość.

</doc>
<doc id="1762074" url="https://pl.wikipedia.org/wiki?curid=1762074" title="Güzdək">
Güzdək

Güzdək (również Gyuzdek) – miejscowość i gmina w rejonie Abşeron w Azerbejdżanie. Liczb ludności wynosi 2145.

</doc>
<doc id="1762076" url="https://pl.wikipedia.org/wiki?curid=1762076" title="Hacıvəli">
Hacıvəli

Hacıvəli (również Adzhiyely) – miejscowość w rejonie Abşeron w Azerbejdżanie.

</doc>
<doc id="1762080" url="https://pl.wikipedia.org/wiki?curid=1762080" title="In Between (album Paula van Dyka)">
In Between (album Paula van Dyka)

In Between – piąty studyjny album niemieckiego DJ-a i producenta Paula van Dyka. Album został wydany 14 sierpnia 2007 roku.

</doc>
<doc id="1762085" url="https://pl.wikipedia.org/wiki?curid=1762085" title="Tratwa Meduzy">
Tratwa Meduzy

Tratwa Meduzy () – obraz francuskiego malarza Théodore’a Géricaulta.
Tło historyczne.
Obraz powstał po tragicznych wydarzeniach, jakie miały miejsce w 1816 roku, dotyczących katastrofy francuskiej fregaty "Méduse" u wybrzeży Afryki. Po wpłynięciu na mieliznę, większość załogi oraz pasażerów postanowiła dopłynąć szalupami do oddalonego o 60 km lądu. Dla 151 osób które nie zmieściły się do szalup zbudowano tratwę, którą zamierzano holować. Jednak wobec problemów z holowaniem, załogi szalup odcięły tratwę porzucając znajdujących się na niej ludzi na pełnym morzu bez wystarczających zapasów. Większość rozbitków z tratwy poniosła śmierć w wyniku sztormu, wyczerpania oraz walk pomiędzy sobą, dochodziło również do przypadków kanibalizmu. Tratwę odnaleziono po 13 dniach z jedynie 15 ocalałymi osobami na pokładzie.
Opis.
Géricault scenę z tratwy przedstawił w momencie ratowania pozostałych rozbitków. Tratwa jest unoszona przez wzburzone morze, a na horyzoncie widoczny jest okręt wojenny "Argus", który odnalazł rozbitków. Malarz, dzięki kontrastowi pomiędzy światłem a zastygłymi gestami wyrażającymi nadzieję i strach, ukazał dramatyzm i pełną ekspresji scenę.
Zanim powstał obraz, Géricault wykonał wiele szkiców. W tym celu dokonywał obserwacji w klinice doktora Georgeta dla ludzi obłąkanych. Do postaci jednego z rozbitków znajdującego się na pierwszym planie po lewej stronie pozował jego przyjaciel Eugène Delacroix. Prawdopodobnie do namalowania w taki sposób sceny na tratwie zainspirował go również obraz Michała Anioła "Sąd Ostateczny" i jego fragment z łodzią Charona. Dzieło to Géricault widział trzy lata wcześniej w Kaplicy Sykstyńskiej. Niektóre postacie przedstawione przez francuskiego malarza są bardzo podobne do tych u Michała Anioła.

</doc>
<doc id="1762087" url="https://pl.wikipedia.org/wiki?curid=1762087" title="Epicharm">
Epicharm

Epicharm, znany również jako Epicharm z Kos (gr. ), ur. ok. 540 p.n.e., zm. ok. 450 p.n.e. – grecki komediopisarz uważany powszechnie za jednego z twórców komedii, najważniejszy twórca tzw. komedii sycylijskiej; filozof, zaliczany do pitagorejczyków.
Rozbieżności co do miejsca urodzenia.
Miejsce urodzenia Epicharma nie jest znane, aczkolwiek późniejsi antyczni komentatorzy jego dzieł wskazują na wiele alternatywnych miejsc. Suda podaje, że przyszedł na świat w Syrakuzach, bądź w antycznym sikanijskim mieście Krastos w centralnej części Sycylii. Diogenes Laertios wskazuje na miasto Astipalea – antyczną stolicę Kos, leżącą nieopodal obecnego miasta Kefalos. Ten sam autor podaje jednak również, że ojciec Epicharma był wybitnym lekarzem oraz że przeniósł się z rodziną do Megary, antycznego miasta leżącego 19 km na północ od Syrakuz, kiedy Epicharm miał zaledwie kilka miesięcy. Pomimo iż wychował się w tradycji asklepioskiej, jako dorosły został orędownikiem filozofii Pitagorasa. Z uwagi na duże rozbieżności co do miejsca urodzenia Epicharma, wszystkie informacje biograficzne traktujące na ten temat powinny być traktowane z dużą dozą podejrzliwości. Więcej odniesień do alternatywnych źródeł i miejsc oraz dyskusje co do ich prawdopodobieństwa można znaleźć w Pickard-Cambridge's "Tragedy, Comedy, Dithyramb" oraz bardziej współczesnej pozycji Rodrigueza Noriegi Guillena "Epicarmo di Siracusa: Testimonios y Fragmentos". Wydana na początku lat 90. publikacja R. Kassela i C. Austina "Poetae Comici Graeci" wskazuje z dużą dozą prawdopodobieństwa na to, iż po roku 484 p.n.e. Epicharm mieszkał w Syrakuzach i pracował jako poeta, świadcząc swoje usługi dla tyranów Gelona i Hierona I.
Twórczość literacka.
Większość informacji na temat Epicharma pochodzi z dzieł Atenajosa i Diogenesa Laertiosa oraz z Sudy, aczkolwiek fragmenty i liczne komentarze można znaleźć w wielu dziełach pisarzy antycznych. Znaleziono również papirusy z długimi fragmentami tekstów twórcy, ale są one często w bardzo złym stanie zachowania. Platon wspomina o Epicharmie w swoich dialogach ("Gorgiasz", "Teajtet"). W dialogu "Teajtet" Sokrates określa Epicharma jako "księcia komedii", a Homera tytułuje "księciem tragedii".
Przekrój tematów poruszanych w jego twórczości był bardzo szeroki, począwszy od napomnień przeciwko zatruciu obyczajów i lenistwu, poprzez mitologiczne burleski, po pisma zorientowane na tematy filozoficzne, medyczne, nauki przyrodnicze, lingwistykę oraz etykę. Wśród wielu różnych filozoficznych i moralnych lekcji, jakich udzielał, wartym uwagi jest jego spostrzeżenie, że ciągłe ćwiczenie się w cnocie może przezwyciężyć cechy dziedziczne – każdy ma zatem potencjał, aby być dobrym człowiekiem, bez względu na swoje pochodzenie.
Rola, jaką odegrał Epicharm w dziejach komedii, jest niejednoznaczna. Arystoteles przypisywał mu wynalezienie komediowej fabuły (mýthos), inni twierdzili, że Sycylijczyk jedynie rozwinął komedię. Drobiazgowe analizy niemieckiego uczonego Rainera Kerkhofa prowadzą jednak do wniosku, że Epicharm wpłynął najbardziej nie na attyckich komików, ale na poetów tragicznych. Najwięcej łączyło go z Ajschylosem, który odwiedził Sycylię pod koniec życia Epicharma.
Epicharm parodiował Ajschylosa. Przypisuje się im wspólne autorstwo "Bachantek", "Atalanty", "Filokteta", "Sfinksa" i "Persów" – tragedia Ajschylosa wystawiona była w Syrakuzach.
Tematyka zachowanych dramatów Epicharma znacznie wykraczała poza stereotypowy repertuar scenek z życia codziennego. Główną część – co najmniej 22 spośród około 41 znanych tytułów (35 lub 40 lub 52, wedle różnych źródeł) – stanowiły farsy mitologiczne; ulubionymi bohaterami byli Herakles (7 sztuk) i Odyseusz (6 sztuk) – obaj herosi występowali w pejoratywnych rolach: pierwszy był żarłokiem, drugi tchórzem. Rzadziej pojawiały się w sztukach Epicharma tematy codzienne, typowe dla mimów, jak na przykład pierwszy w literaturze portret pasożyta w "Nadziei" oraz w "Bogactwie".
Poglądy filozoficzne.
W swoich pismach filozoficznych jednoznacznie podkreśla naczelną rolę rozumu, stwierdzając, że: "tylko rozum widzi i tylko rozum słyszy; wszystko inne jest ślepe i głuche."
Wskazuje jednocześnie na boskie pochodzenie rozumu:
"[...] życie ludzkie wymaga przede wszystkim umiejętności rachunku i liczby; utrzymujemy się przy życiu dzięki liczbie i umiejętności rachunku; one to bowiem ratują śmiertelnych (od zagłady). [...] to rozum zawsze steruje ludźmi i ratuje ich (od zagłady). Człowiekowi dana jest umiejętność rachunku, a jest to rozum boski; bowiem rozum ludzki zrodził się z rozumu boskiego i on to daje każdemu człowiekowi środki do życia i odżywiania się. We wszystkich umiejętnościach zaś ujawnia się rozum boski, ucząc ludzi wszystkiego, co czynić trzeba dla wygody oraz pożytku. Bowiem nie człowiek wynalazł umiejętności, lecz bóg."
Wybrane cytaty z dzieł.
"Powinien zwyciężyć rozum, a nie namiętności".
"Najlepszą rzeczą, jaką moim zdaniem może posiadać człowiek, jest zdrowie".
"Ręka rękę myje: daj coś od siebie, a powinieneś coś otrzymać."
"Jaka jest natura człowieka? Opróżnianie pęcherza!"
Informacje dodatkowe.
Był człowiekiem długowiecznym. Zmarł mając ponad 90 lat (według Lukiana z Samosat przeżył 97 lat).

</doc>
<doc id="1762088" url="https://pl.wikipedia.org/wiki?curid=1762088" title="Herb Szczytnej">
Herb Szczytnej

Herb Szczytnej – jeden z symboli miasta Szczytna i gminy Szczytna w postaci herbu.
Wygląd i symbolika.
Herb przedstawia na tarczy czwórdzielnej w krzyż na polu pierwszym i czwartym kwiat pełnika europejskiego o sześciu płatkach na czerwonym tle. Na polu drugim biały kielich na żółtym tle, natomiast na polu trzecim zielony świerk na żółtym tle.
Herb nawiązuje do przemysłu szklarskiego działającego w mieście oraz do wczasowego charakteru miejscowości.

</doc>
<doc id="1762089" url="https://pl.wikipedia.org/wiki?curid=1762089" title="Syringomyelia">
Syringomyelia



</doc>
<doc id="1762092" url="https://pl.wikipedia.org/wiki?curid=1762092" title="Yoshimi Ozaki">
Yoshimi Ozaki

 – japońska lekkoatletka specjalizująca się w długich dystansach.
W 2009 roku zdobyła srebrny medal na mistrzostwach świata w Berlinie w biegu maratońskim.
Brązowa medalistka w drużynie mistrzostw świata w przełajach oraz mistrzostw świata w biegach ulicznych.

</doc>
<doc id="1762094" url="https://pl.wikipedia.org/wiki?curid=1762094" title="Anna Turkiewicz-Jabłczyńska">
Anna Turkiewicz-Jabłczyńska

Anna Turkiewicz-Jabłczyńska (ur. 15 lipca 1923 w Dręszewie koło Radzymina, zm. 27 lutego 1974 w Płocku) – lekarka polska, pediatra, przez większość pracy zawodowej związana z Płockiem.
Życiorys.
Była córką Zygmunta i Franciszki Turkiewiczów. Edukację na poziomie szkoły średniej rozpoczęła przed II wojną światową w warszawskim Gimnazjum im. Marii Konopnickiej, maturę uzyskała na tajnych kompletach i również w trybie tajnym podjęła studia na Wydziale Lekarskim Uniwersytetu Warszawskiego. Była żołnierzem Armii Krajowej i jako sanitariuszka uczestniczyła w powstaniu warszawskim. Po upadku powstania przebywała w obozie w Zeithain. Po powrocie do Warszawy (w lipcu 1945) wznowiła studia medyczne. Po uzyskaniu dyplomu pracowała u profesora Jana Stopczyka, ftyzjatry, następnie w I Klinice Dziecięcej u profesora Mieczysława Michałowicza.
W 1953, po wyjściu za mąż (rok wcześniej) za płockiego lekarza ginekologa Władysława Jabłczyńskiego, osiadła w Płocku. Jako pierwszemu w tym mieście pediatrze ze stażem klinicznym powierzono jej obowiązki organizatora i ordynatora Oddziału Dziecięcego Szpitala Św. Trójcy. W pamięci pacjentów i ich rodzin zapisała się jako lekarz mocno zaangażowany w swoją pracę, pod jej kierunkiem wykształciło się wielu młodszych pediatrów. Działała w Kole Płockim Polskiego Towarzystwa Lekarskiego. Pełniła także mandat radnej miejskiej.
Pochowana została na cmentarzu katolickim w Płocku. Jej imię nadano jednej z płockich ulic.
Stryjeczny brat jej męża, Tadeusz Jabłczyński (ur. 7 stycznia 1919 w Płocku), absolwent Szkoły Handlowej w Płocku, służył jako podporucznik w 15 batalionie strzelców II Korpusu Polskich Sił Zbrojnych na Zachodzie. Poległ 17 maja 1944 w walkach o Monte Cassino. Pochowany został na Polskim Cmentarzu Wojennym na Monte Cassino (kwatera VIII F2).

</doc>
<doc id="1762095" url="https://pl.wikipedia.org/wiki?curid=1762095" title="Reflections (album Paula van Dyka)">
Reflections (album Paula van Dyka)

Reflections – czwarty studyjny album DJ-a Paula van Dyka.

</doc>
<doc id="1762096" url="https://pl.wikipedia.org/wiki?curid=1762096" title="Herb Stronia Śląskiego">
Herb Stronia Śląskiego

Herb Stronia Śląskiego – jeden z symboli miasta Stronie Śląskie i gminy Stronie Śląskie w postaci herbu.
Wygląd i symbolika.
Herb przedstawia w polu herbowym czerwonym niedźwiedzia złotego, wspiętego, kroczącego w prawo, trzymającego w przednich łapach kielich srebrny z wzorem dzwonka.
Herb nawiązuje do przemysłu szklarskiego działającego w mieście i Jaskini Niedźwiedziej. Przemysł szklarski, a konkretnie Huta Szkła Kryształowego „Violetta”, był czynnikiem miastotwórczym Stronia Śląskiego. Z kolei niedźwiedź symbolizować ma lokalną przyrodę i rodzącą się funkcję turystyczną miasta. Główne tynktury, czyli złoto i czerwień, wywodzą się z barw herbowych dawnego hrabstwa kłodzkiego, później powiatu kłodzkiego, na terenie którego leży gmina Stronie Śląskie.
Historia.
W roku 1985 przyjęto herb, którego tarcza była podzielona na dwie części z zieloną głowicą. W górnej części umieszczony był piec szklarski zbudowany z białych cegieł i posiadający czarne żyłowanie. Piec posiadał żółte palenisko i czerwone płomienie. W palenisku umieszczona była niebieska czara. W części dolnej na białym tle widniał niedźwiedź brunatny. W jego pierwotnej wersji w głowicy był jeszcze napis "STRONIE ŚL."
W 1999 wystąpiono o opinię w sprawie herbu do prezesa Polskiego Towarzystwa Heraldycznego, Stefana Kuczyńskiego. Kuczyński odniósł się do herbu krytycznie. Jego zdaniem niefortunne było zestawienie pieca z niedźwiedziem, jako przedmiotów z zupełnie innych światów. Ponadto liczne szczegóły pieca czyniły rysunek nieczytelnym. Kuczyński zwrócił także uwagę na niedopuszczalne umieszczenie w herbie napisu oraz zalecił użycie barwy czarnej dla niedźwiedzia. Kuczyński zaproponował zaprojektowanie nowego herbu, bądź też poddanie obecnego modyfikacjom eliminującym błędy. Władze miasta ograniczyły się jedynie do kosmetycznych poprawek. Usunięto napis i odmieniono sylwetkę niedźwiedzia. 
Po 13 latach od opinii prezesa Polskiego Towarzystwa Heraldycznego burmistrz Stronia Śląskiego rozpisał konkurs na nowy herb, a także opracowanie flagi i logo. Zwycięskie projekty herbu i flagi opracowali Robert Fidura i Kamil Wójcikowski. Nowy herb w sposób zgodny z regułami heraldyki czerpał z symboliki starego herbu. W stosunku do herbu z lat 80 usunięto głowicę, zastąpiono piec hutniczy wyrobem owego pieca, narysowano od podstaw niedźwiedzia. Kielich wzorowany był na oryginalnym wyrobie huty. Ozdobiono go motywem dzwonka brodatego. Motyw ten był obecny na tzw. "notgeldach" czyli zastępczych banknotach emitowanych w Stroniu Śląskim w czasach niemieckich. Niedźwiedź to stylizowany heraldycznie niedźwiedź jaskiniowy. Starano się nadać mu cechy tego zwierzęcia, jednocześnie rysując je zgodnie z regułami heraldyki. Zwierzę to jest od zwykłego niedźwiedzia masywniejsze, ma krótszy pysk, oraz „kwadratowe” czoło. Herb ten uzyskał 15 czerwca 2012 pozytywną opinię Komisji Heraldycznej (Uchwała nr 92-1847/O/2012) i został uchwalony przez Radę Miasta 29 października 2012 r.

</doc>
<doc id="1762098" url="https://pl.wikipedia.org/wiki?curid=1762098" title="Herb Polanicy-Zdroju">
Herb Polanicy-Zdroju

Herb Polanicy-Zdroju – jeden z symboli miasta Polanica-Zdrój w postaci herbu.
Wygląd i symbolika.
Herb przedstawia na tarczy czwórdzielnej w krzyż na polu pierwszym srebrnym wspiętego złotego lwa w koronie, skierowanego w prawo. Pola drugie i trzecie puste czerwone. Na polu czwartym srebrnym czerwone serce.
Herb nawiązuje do czeskiej przeszłości Polanicy oraz do uzdrowiskowego charakteru miasta.

</doc>
<doc id="1762101" url="https://pl.wikipedia.org/wiki?curid=1762101" title="Aristide Cavallari">
Aristide Cavallari

Aristide Cavallari (ur. 8 lutego 1849 w Chioggia, zm. 24 listopada 1914 w Wenecji) – włoski duchowny katolicki, patriarcha Wenecji i kardynał.
Studiował w seminarium w rodzinnym mieście, lecz po trzech latach nauki jego rodzina przeniosła się do Wenecji. Tam też ukończył patriarchalne seminarium i został wyświęcony na kapłana 27 września 1872 przez kardynała patriarchę Wenecji Giuseppe Luigi Trevisanato. Przez kolejne osiem lat pracował duszpastersko w parafii św. Elżbiety di Lido, a następnie w parafii S. Caciano. W 1886 został ekonomem i proboszczem w Treporti. W latach 1888-1903 był archiprezbiterem w kościele S. Pietro di Castello, a także kanonikiem w katedrze patriarchalnej, egzaminatorem i oficjałem w kurii.
22 sierpnia 1903 otrzymał nominację na biskupa pomocniczego Wenecji ze stolicą tytularną Filadelfia in Lydia. Sakry udzielił mu kardynał Francesco Satolli. W styczniu 1904 mianowany wikariuszem generalnym Wenecji, a 15 kwietnia został patriarchą Wenecji, będąc następcą Giuseppe Sarto, którego wybrano papieżem. W 1907 otrzymał kapelusz kardynalski z tytułem prezbitera Santa Maria in Cosmedin. Brał udział w konklawe 1914 roku. Zmarł niedługo później.

</doc>
<doc id="1762105" url="https://pl.wikipedia.org/wiki?curid=1762105" title="Out There and Back">
Out There and Back

Out There and Back – trzeci solowy album niemieckiego DJ-a Paula van Dyka.

</doc>
<doc id="1762106" url="https://pl.wikipedia.org/wiki?curid=1762106" title="Herb Lubawki">
Herb Lubawki

Herb Lubawki – jeden z symboli miasta Lubawka i gminy Lubawka w postaci herbu.
Wygląd i symbolika.
Herb przedstawia na srebrnej tarczy herbowej okrągłą złotą basztę przykrytą brązowym hełmem z sygnaturką. W hełmie widnieje małe okienko. Po obu stronach baszty umieszczone są dwa zielone drzewa iglaste. W podstawie herbu umieszczona jest niebieska woda, w której płynie srebrna ryba. 
Historia.
Główny motyw herbowy – wieża z rybą – znany jest od XVII wieku. Stosowano również herb z kwiatami róży po obu stronach wieży lub bez motywów roślinnych.

</doc>
<doc id="1762108" url="https://pl.wikipedia.org/wiki?curid=1762108" title="Ludwik Grabowski">
Ludwik Grabowski

Ludwik Grabowski (ur. 1821 w Zawadach, zm. 2 września 1903 w Warszawie) – polski hodowca koni.
Życiorys.
Syn Feliksa i Ludwiki z Lalewiczów.
Ludwik Grabowski wywodził się z szeroko obecnej na Mazowszu rodziny szlacheckiej Grabowskich herbu Pobóg. Zamiłowania do hodowli koni odziedziczył po swoim ojcu Feliksie, a realizacje jego życiowej pasji umożliwił mu ślub z zamożną córką właściciela dóbr Serniki w Guberni Lubelskiej – Zofią Popławską. Kształcił się we Francji i uczęszczał do College de France, tam także zainteresował się końmi francuskimi. Pierwsze zaczątki jego stada powstały w latach czterdziestych i pięćdziesiątych XIX wieku w majątku Łęczna w lubelskim. Ludwik Grabowski dążył do wytworzenia doskonałego konia, mogącego nie tylko wyróżniać się na torze, ale posiadającego praktyczną wartość przez swoją prawidłową, piękna budowę. Ludwik Grabowski wyhodował wiele koni imponujących wzrostem, kościstością i budową. Do najwybitniejszych należały:
Sernicka hodowla L. Grabowskiego wydała ogiery, które przyczyniły się znacznie do rozwoju hodowli pół krwi w Polsce, a klacze sprzedane ze stada : Blanche d`Orleans i Diana de Poitiers dały znakomite potomstwo -Erevante`a i Porthosa, zwycięzcę nagrody cesarskiej w Petersburgu w 1903 roku. Ludwik Grabowski jako jeden z pierwszych hodowców w Polsce wysyłał swoje klacze za granice w celu pozyskania lepszych reproduktorów. Po 1867 roku konie sernickie zaczęły biegać po torach rosyjskich zwyciężając wielokrotnie w Derby Moskiewskim, gonitwach Produce, Oaks i Cesarskiej w Moskwie oraz St Leger w Carskim Siole. Błękitne i białe barwy z karmazynową czapką – odznaki stajni Grabowskiego wkrótce stały się znane na wszystkich torach Cesarstwa Rosyjskiego Grabowski lubił wyścigi, które uważał za konieczne do selekcji materiału rozpłodowego, a gdy biegały jego konie odczuwał silne emocje, które wzrastały z wiekiem i nieraz będąc na torze, odwracał się ażeby nie widzieć walki. Ludwik Grabowski pozostawił po sobie duży majątek obejmujący dobra Serniki, Puchaczów,Tarło, Zagrody, Szczekarków oraz zabytkowy pałac Firlejów w Lubartowie. Kres hodowli koni sernickich położyła I wojna światowa. W wyniku działań wojennych władze rosyjskie zarekwirowały stado i konie zostały wywiezione w głąb Rosji. Został pochowany na warszawskich Powązkach (kwatera 84-1-1).

</doc>
<doc id="1762109" url="https://pl.wikipedia.org/wiki?curid=1762109" title="Železné hory">
Železné hory

Železné hory – pasmo górskie na terenie Czech, będące częścią Wyżyny Czeskomorawskiej (czes. "Českomoravská subprovincie"). Leżą w północnej części Masywu Czeskomorawskiego (czes. "Českomoravská vrchovina"). Mają powierzchnię 748km², średnią wysokość 480,4m n.p.m. a ich najwyższym wzniesieniem jest Pešava (697 m n.p.m.), która dokładnie znajduje się na Sečskiej vrchovinie, będącej częścią Železnych hor. Niektóre źródła podają jednak, jako najwyższy punkt Vestec (668,0 m n.p.m.). 
Nazwa.
Nazwa pasma oznacza w języku czeskim "żelazne góry" i pochodzi od przeszłości tych rejonów, związanych z górnictwem rud żelaza.
Geografia.
Charakterystyka.
Železné hory dają się charakteryzować geograficznie, jako dość płaska wyżyna o trójkątnym kształcie, przecięta obniżeniem z południowego wschodu na północny zachód.
Wody.
Góry Żelazne leżą w dorzeczu Łaby (czes. "Labe"). Najdłuższe rzeki to Chrudimka i Doubrava. Na tej pierwszej zlokalizowano sztuczne zbiorniki wodne: Seč I (największy) i Seč II oraz Křižanovice I i Křižanovice II. Nad zbiornikami liczne domy wypoczynkowe.
Miejscowości.
Na terenie gór i w pobliżu znajdują się następujące miasta: Heřmanův Městec, Třemošnice, Chrudim, Slatiňany i Hlinsko.
Budowa geologiczna.
Góry Żelazne zbudowane są ze skał mmetamorficznych, magmowych i osadowych powstałych w czasie od prekambru do czwartorzędu. Uchodzą za najbardziej zróżnicowany geologicznie i najbardziej skomplikowany obszar w Czechach. W trakcie badań geologicznych opisano stąd ponad 100 odmian skał, m.in. granity, sjenity, dioryty, pegmatyty, porfiry, gnejsy, łupki łyszczykowe, spility, wapienie, piaskowce, szarogłazy, zwietrzeliny laterytowe i inne.
Na grzbietach występują mury skalne i pojedyncze skałki.
Ochrona przyrody.
Część Gór Żelaznych obejmuje Obszar Chronionego Krajobrazu - Chráněná krajinná oblast Železné hory o powierzchni 284 km².
Turystyka.
Na terenie gór bardzo dobrze rozwinięta jest sieć znakowanych szlaków turystycznych, w tym rowerowych. 

</doc>
<doc id="1762112" url="https://pl.wikipedia.org/wiki?curid=1762112" title="Víctor Tomás">
Víctor Tomás

Víctor Tomás González (ur. 15 lutego 1985 roku w Barcelonie) – hiszpański piłkarz ręczny, reprezentant kraju. Obecnie występuje w hiszpańskiej Lidze ASOBAL, w drużynie FC Barcelona Intersport. Występuje na pozycji prawoskrzydłowego.
Podczas Igrzysk Olimpijskich 2008 w Pekinie zdobył brązowy medal olimpijski.

</doc>
<doc id="1762113" url="https://pl.wikipedia.org/wiki?curid=1762113" title="Seven Ways">
Seven Ways

Seven Ways – drugi solowy album Paula van Dyka.

</doc>
<doc id="1762115" url="https://pl.wikipedia.org/wiki?curid=1762115" title="Poczajowska Ikona Matki Bożej">
Poczajowska Ikona Matki Bożej

Poczajowska Ikona Matki Bożej – ikona znajdująca się w soborze Zaśnięcia Matki Bożej w Ławrze Poczajowskiej, czczona w Kościele prawosławnym jako cudotwórcza. Reprezentuje typ Eleusa. 
Opis.
Poczajowska Ikona Matki Bożej przedstawia Matkę Bożą z Dzieciątkiem, które przytrzymuje obiema rękami, przytulając do siebie jego twarz. Zależnie od wariantu, w dolnej części ikony może dodatkowo pojawiać się symbol związany z Ławrą Poczajowską: widok klasztoru lub znajdujący się w nim kamień z odciskiem stopy przypisywanym Matce Bożej, lub też inne postacie świętych. Ikona ma wymiary 29 na 24 centymetry.
W różnych cerkwiach kultem otaczane są kopie ikony. Na niektórych z nich Najświętszą Pannę i małego Jezusa ukazano w pierwotnej postaci, to jest bez koron, lub z koroną nad głową tylko Matki Bożej.
Historia.
Ikona od swojego powstania znajduje się w monasterze w Poczajowie, w toku swojej historii należącym kolejno do prawosławnych, unickiego zakonu bazylianów i ponownie do prawosławnych. Była darem Anny Hojskiej dla rozwijającej się wspólnoty monastycznej, przekazanym dla niej w 1597. Według powszechnie przyjmowanej wersji, sama Hojska otrzymała ikonę w 1559 od metropolity Neofita, późniejszego patriarchy Konstantynopola. W rzeczywistości ikona najprawdopodobniej została wręczona Hojskiej przez Nikifora, duchownego Patriarchatu Konstantynopola, przejeżdżającego przez Rzeczpospolitą i sądzonego za szpiegostwo na rzecz Turcji. Wizerunek prawdopodobnie pochodził z ziem macedońskich lub bułgarskich.
Jeszcze w czasie, gdy ikona znajdowała się w domu Hojskiej, miała emanować światłem i uzdrowić niewidomego brata właścicielki. W 1623 na monaster najechał siostrzeniec donatorki, kasztelan bełski Andrzej Firlej, który jako wyznawca kalwinizmu negatywnie odnosił się do mnichów prawosławnych. Ikona została wówczas wywieziona do Kozina. W 1643, dzięki staraniom przełożonego monasteru w Poczajowie ihumena Hioba Trybunał Lubelski nakazał zwrot wizerunku do klasztoru.
Sławę cudownego wizerunek zyskał w 1675, kiedy według Cerkwi prawosławnej modlitwa przed nim sprawiła, że sama Matka Boża razem ze zmarłym w 1651 ihumenem Hiobem ukazała się nad monasterem i uchroniła go przed atakiem tatarskim. W rzeczywistości Tatarzy, jak się wydaje, z nieznanych bliżej powodów zdecydowali się nie podejmować po raz drugi ataku na klasztor, który był słabo umocniony.
Ikona była czczona również przez unitów po przejęciu przez nich monasteru w Poczajowie w 1713 (bazylianie władali monasterem do 1833). Kroniki monasteru z tego okresu odnotowują 539 przypadków uzdrowień, do jakich doszło po modlitwie przed nią. W 1733 wizerunek został koronowany. W dalszym ciągu jest jednym z ważniejszych celów pielgrzymkowych dla prawosławnych, czczony również przez katolików (obrządku łacińskiego i bizantyjsko-ukraińskiego). 
Do Poczajowskiej Ikony Matki Bożej wierni zwracają się z prośbą o ocalenie od utraty wzroku oraz o uwolnienie jeńców. 
Wspomnienie ikony przypada 12 kwietnia, 5 sierpnia oraz 21 września – u prawosławnych i unitów, 30 marca – u rzymskich katolików.

</doc>
<doc id="1762117" url="https://pl.wikipedia.org/wiki?curid=1762117" title="Like Father, Like Son">
Like Father, Like Son

Like Father, Like Son – pierwszy album duetu Birdman &amp; Lil Wayne. Ukazał się 31 października 2006 nakładem wytwórni Cash Money Records. W pierwszym tygodniu od wydania album sprzedał się w 176 000 kopiach i uplasował na trzecim miejscu Billboard 200.

</doc>
<doc id="1762119" url="https://pl.wikipedia.org/wiki?curid=1762119" title="José Bono Martínez">
José Bono Martínez

José Bono Martínez (ur. 14 grudnia 1950 w Salobre) – hiszpański polityk i samorządowiec, w latach 1983–2004 prezydent Kastylii-La Manchy, następnie do 2006 minister obrony, od 2008 do 2011 przewodniczący Kongresu Deputowanych.
Życiorys.
Ukończył studia prawnicze na Uniwersytecie Nawarry, w 1973 rozpoczął praktykę w zawodzie prawnika. Działał w Partido Socialista Popular (PSP), z ramienia bezskutecznie w 1977 ubiegał się o mandat poselski. Wraz z PSP dołączył następnie do Hiszpańskiej Socjalistycznej Partii Robotniczej (PSOE), wchodząc w 1980 w skład władz regionalnych tego ugrupowania. W latach 1979–1983 przez dwie kadencje zasiadał w Kongresie Deputowanych, reprezentując w nim prowincję Albacete.
W 1983 odszedł z hiszpańskiego parlamentu w związku z objęciem urzędu prezydenta Kastylii-La Manchy. Ponownie powoływany na ten urząd po wyborach regionalnych w 1987, 1991, 1995, 1999 i 2003. W międzyczasie obejmował funkcje sekretarza generalnego PSOE w tej wspólnocie autonomicznej (1988) i przewodniczącego regionalnych struktur socjalistów (1990). W 2000 ubiegał się o przywództwo w Hiszpańskiej Socjalistycznej Partii Robotniczej, wewnątrzpartyjne wybory wygrał jednak wówczas José Luis Rodríguez Zapatero.
Od kwietnia 2004 do kwietnia 2006 sprawował urząd ministra obrony w gabinecie José Luisa Rodrígueza Zapatero. Przeprowadził wówczas m.in. operację wycofania wojsk hiszpańskich z Iraku. Powrócił do działalności politycznej w 2008, gdy z powodzeniem kandydował do Kongresu Deputowanych IX kadencji. Od kwietnia 2008 do grudnia 2011 pełnił funkcję przewodniczącego tej izby. Nie ubiegał się o poselską reelekcję.

</doc>
<doc id="1762121" url="https://pl.wikipedia.org/wiki?curid=1762121" title="Droga wojewódzka nr 877">
Droga wojewódzka nr 877

Droga wojewódzka nr 877 (DW877) – droga wojewódzka o długości 68 km łącząca Naklik ze Szklarami.
Historia.
Od 14 lutego 1986 do 8 maja 2000 była podzielona na dwa odcinki: Naklik – Leżajsk (nr drogi 869) i Leżajsk – Szklary (877).

</doc>
<doc id="1762122" url="https://pl.wikipedia.org/wiki?curid=1762122" title="Droga wojewódzka nr 878">
Droga wojewódzka nr 878

Droga wojewódzka nr 878 (DW878) – droga wojewódzka w województwach: lubelskim i podkarpackim o długości 114 km, łącząca Janów Lubelski z Dylągówką.

</doc>
<doc id="1762123" url="https://pl.wikipedia.org/wiki?curid=1762123" title="Droga wojewódzka nr 880">
Droga wojewódzka nr 880

Droga wojewódzka nr 880 (DW880) – droga wojewódzka o długości 16,7 km, łącząca Jarosław z Węgierką, przebiegająca w całości przez województwo podkarpackie (powiat jarosławski: gminy: miasto Jarosław, Pawłosiów, Roźwienica).
Dopuszczalny nacisk na oś.
Na całej długości drogi dozwolony jest ruch pojazdów o nacisku na pojedynczą oś do 11,5 tony.

</doc>
<doc id="1762124" url="https://pl.wikipedia.org/wiki?curid=1762124" title="Aso">
Aso



</doc>
<doc id="1762125" url="https://pl.wikipedia.org/wiki?curid=1762125" title="Droga wojewódzka nr 881">
Droga wojewódzka nr 881

Droga wojewódzka nr 881 (DW881) – droga wojewódzka o długości 77,4 km, łącząca Sokołów Małopolski z Żurawicą. Droga w całości przebiega przez województwo podkarpackie (powiaty: rzeszowski, łańcucki, przeworski, jarosławski, przemyski).
Dopuszczalny nacisk na oś.
Na całej długości drogi dozwolony jest ruch pojazdów o nacisku na pojedynczą oś do 11,5 tony.

</doc>
<doc id="1762127" url="https://pl.wikipedia.org/wiki?curid=1762127" title="Droga wojewódzka nr 893">
Droga wojewódzka nr 893

Droga wojewódzka nr 893 (DW893) – droga wojewódzka o długości 36 km łącząca Lesko z Cisną.

</doc>
<doc id="1762129" url="https://pl.wikipedia.org/wiki?curid=1762129" title="José Bono">
José Bono



</doc>
<doc id="1762130" url="https://pl.wikipedia.org/wiki?curid=1762130" title="Droga wojewódzka nr 894">
Droga wojewódzka nr 894

Droga wojewódzka nr 894 (DW894) - droga wojewódzka o długości 47 km łącząca Hoczew z Czarną.

</doc>
<doc id="1762132" url="https://pl.wikipedia.org/wiki?curid=1762132" title="Droga wojewódzka nr 895">
Droga wojewódzka nr 895

Droga wojewódzka nr 895 (DW895) - droga wojewódzka o długości 16,3 km łącząca Uherce Mineralne z Myczkowem

</doc>
<doc id="1762135" url="https://pl.wikipedia.org/wiki?curid=1762135" title="45 RPM (Remixes Per Minute)">
45 RPM (Remixes Per Minute)

45 RPM (Remixes Per Minute) – pierwszy album studyjny niemieckiego DJ-a i producenta Paula van Dyka.

</doc>
<doc id="1762136" url="https://pl.wikipedia.org/wiki?curid=1762136" title="At-Tahrim">
At-Tahrim

At-Tahrim (arab: التحريم سورة) – to 66 sura Koranu, licząca 12 ajatów. Jest surą medyneńską, ponieważ mowa w niej o Marii Koptyjce, która została konkubiną Proroka w 628. Surę ujawnił Prorok albo Marii Koptyjce, albo swoim żonom Ajszy i Hafsie. Sura ta potwierdza dogmat o niepokalanym poczęciu Isy, proroka islamu (odpowiednika Jezusa). Nazwa tej sury wzięła się stąd, że Bóg radzi w niej Mahometowi, aby nie wzbraniał się sam przed braniem tego, co mu od Boga dane. 
Kontekst historyczny i egzegeza.
Incydent z Marią Koptyjką, Hafsą i Ajszą.
Sura związana jest z życiem prywatnym proroka Mahometa. Zdaniem autora „Tafsir al-dżalalajn” nawiązuje do wydarzenia, jakie zaszło między Prorokiem a jego partnerkami: Hafsa, żona Mahometa, wróciła wcześniej do domu i zastała męża we własnym pokoju i we własnym łóżku, w objęciach Marii Koptyjki. On zaś, w odruchu obrony, miał powiedzieć w formie przysięgi, że ona (Maria) jest mu „zakazana” (stąd tytuł tej sury: „zakazane”). Egzegeci zastanawiają się, czy prorok odprawił później ekspiacje, aby zwolnić się z przysięgi, o czym mowa w drugim wersecie tej sury (np. Mukatil Ibn Sulajman twierdzi, że wyzwolił w tym celu jednego niewolnika), czy nie (np. Al-Hasan al-Basri twierdzi, że nie musiał tego czynić, gdyż jako prorok był wolny od wszelkich błędów). Hafsa miała donieść o tym incydencie, mimo że mąż jej surowo zakazał, Ajszy. Według tradycji Mahomet dowiedział się o tym przeniewierstwie i dał to do zrozumienia Hafsie, żeby ją zawstydzić. 
Paralele między tradycją biblijną a koraniczną.
W surze tej wyraźnie znajduje się aluzja do postawy obu żon, Hafsy i Ajszy, wobec wspomnianego incydentu z Marią Koptyjką. W wersecie 10 jest mowa o żonie Nuha (biblijnego Noego), o imieniu Wahila i żonie Luta (biblijnego Lota) – Wa’ila. Żona Noego, według "Tafsir al-dżalalajn" publicznie twierdziła, że jej mąż jest szaleńcem, natomiast połowica Lota miała wyjawiać poufne sprawy zasłyszane ukradkiem od gości podejmowanych przez męża. Obu kobietom jest sądzony Ogień piekielny, mimo wstawiennictwa mężów. Z kolei wspomniane dalej „żona Faraona”, a więc Egipcjanka (rodaczka Marii Koptyjki), oraz Maria córka Imrana (odpowiedniczka Marii matki Jezusa z Nowego Testamentu), wyraźnie nawiązują do osoby konkubiny Mahometa. Późniejsza tradycja muzułmańska uczyniła z „żony Faraona” (która wyłowiła proroka Musę – biblijnego Mojżesza z Nilu), oraz z Marjam, matki Isy-Jezusa, kobiety-wzory do naśladowania, obok Chadidży, pierwszej żony Mahometa i Fatimy, jego córki.
Tekst.
Przekład polski.
światło ich pójdzie przed nimi i po ich prawicy. Oni będą mówili: „Panie nasz! Uczyń doskonałym dla nas nasze światło i przebacz nam! Zaprawdę, Ty jesteś nad każdą rzeczą wszechwładny!” 
Ich miejscem schronienia będzie Gehenna. A jakże nieszczęsne to miejsce przybycia! 
lecz one zdradziły ich. I oni nic nie mogli dla nich uczynić
wobec Boga. I powiedziano im: „Wejdźcie do ognia obie wraz z tymi, którzy tam wchodzą!”

</doc>
<doc id="1762143" url="https://pl.wikipedia.org/wiki?curid=1762143" title="Kaplica Notre Dame du Haut">
Kaplica Notre Dame du Haut

Kaplica Notre Dame du Haut, kaplica Matki Bożej na Górze – żelbetowa kaplica pielgrzymkowa znajdująca się w górach, około kilometra od górniczego miasta Ronchamp we Francji w regionie Franche-Comté, w departamencie Górna Saona. Jedna z najwybitniejszych na świecie realizacji modernizmu w architekturze sakralnej.
W 2016 kaplicę wpisano na listę światowego dziedzictwa UNESCO jako część obiektu: Dzieła architektury Le Corbusiera jako wybitny wkład do modernizmu.
Kaplica została zrealizowana w latach 1950–1955 przez Le Corbusiera w miejscu gdzie stał jedenastowieczny kościół, który spłonął, odbudowano go, a następnie został zburzony przez Niemców w czasie II wojny światowej. Jasna bryła budowli góruje nad miasteczkiem, będąc punktem odniesienia dla pielgrzymów. Jej wygląd przypomina ogromną rzeźbę plenerową, inspirowaną według niektórych źródeł przez skorupę kraba. „Fasada à la ser szwajcarski”. Plan obiektu jest nieregularny, dynamiczny w wyrazie, powiązany z silną symboliką. Wewnątrz ekspresyjna gra światła przenikającego przez barwne witraże kontrastuje z surowym wykończeniem świątyni. Masywny sufit jest oddzielony od ścian wąską szczeliną ze szkła, przez którą dociera światło. Budynek zdobią odciski morskich muszli w betonie. Drugi ołtarz znajduje się na zewnątrz. Kaplicy towarzyszą modernistyczne zabudowania (biura, salki, itp.). Wokół kaplicy znajdują się tereny spacerowe i (po drodze do miasta) nieczynny szyb kopalniany z wyeksponowanym składem kolei przemysłowej (górniczej) – pozostałość po górniczych tradycjach Ronchamp.

</doc>
<doc id="1762149" url="https://pl.wikipedia.org/wiki?curid=1762149" title="Dekanat kowieńsko-kłajpedzki">
Dekanat kowieńsko-kłajpedzki

Dekanat kowieńsko-kłajpedzki – historyczny dekanat eparchii wileńskiej i litewskiej Rosyjskiego Kościoła Prawosławnego, powstały przed 2005 poprzez połączenie niezależnych wcześniej dekanatów kowieńskiego i kłajpedzkiego, przed 2014 ponownie podzielony na dwie dawne jednostki administracyjne.

</doc>
<doc id="1762150" url="https://pl.wikipedia.org/wiki?curid=1762150" title="Hökməli">
Hökməli

Hökməli (również Gekmaly i Geokmaly) to miejscowość i gmina w rejonie Abşeron w Azerbejdżanie. Liczba ludności wynosi 4463.

</doc>
<doc id="1762153" url="https://pl.wikipedia.org/wiki?curid=1762153" title="Marija Wołoszczenko">
Marija Wołoszczenko

Marija Wołoszczenko (ur. 25 lipca 1989 w Ługańsku) – ukraińska skoczkini do wody. 
Brała udział w igrzyskach w 2008 i razem w parze z Anną Pismenśką z 3 m trampoliny zajęła 7 miejsce.

</doc>
<doc id="1762154" url="https://pl.wikipedia.org/wiki?curid=1762154" title="Agencja do Spraw Inwestycji Zagranicznych">
Agencja do Spraw Inwestycji Zagranicznych

Agencja do Spraw Inwestycji Zagranicznych – nazwa utworzonej w 1989 roku polskiej agencji państwowej, przekształconej w 1992 w Państwową Agencję Inwestycji Zagranicznych, a w 2003, po połączeniu z Polską Agencją Informacyjną, w Polską Agencję Informacji i Inwestycji Zagranicznych S.A.
W roku 1990 siedziba Agencji mieściła się w Warszawie przy pl. Powstańców Warszawy nr 1, tj. pod adresem, pod którym dziś mieści się Komisja Nadzoru Finansowego.
Opis.
Agencja do Spraw Inwestycji Zagranicznych działała na podstawie zapisów ustawy z dnia 23 grudnia 1988 r. (Dz. U. Nr 41, poz. 325 z wprowadzoną rok później zmianą: Dz. U. z roku 1989 Nr 74, poz. 442) o działalności gospodarczej z udziałem podmiotów zagranicznych i regulowała zasady tworzenia i funkcjonowania przedsiębiorstw z kapitałem zagranicznym (tzw. spółek typu "joint venture", zarówno akcyjnych, jak z o.o.) w Polsce w okresie transformacji ustrojowej na przełomie lat 80. i 90.
Ustawa z 1988 roku tworzyła Agencję do Spraw Inwestycji Zagranicznych jako aparat wykonawczy Prezesa tej Agencji, powoływanego przez premiera na wniosek Ministra Współpracy Gospodarczej z Zagranicą i podlegającego premierowi. Zadaniem Prezesa Agencji było przede wszystkim – zgodnie z Art.4 ust.4 p.1 Ustawy – opracowywanie założeń i realizacja polityki państwa w zakresie współpracy kapitałowej z zagranicą.
Kluczowe aspekty związane z tworzeniem w tamtych czasach spółek "joint venture" to konieczność występowania wspólników z wnioskiem do Agencji o wyrażenie zgody na utworzenie spółki, co w rezultacie – po uzyskaniu zgody, zawiązaniu spółki i rozpoczęciu działalności gospodarczej – skutkowało okresowym (trzyletnim) zwolnieniem z obowiązku uiszczania przez nowo utworzoną spółkę podatku dochodowego, a także zwolnieniem z cła przywozowego maszyn i urządzeń przeznaczonych do prowadzenia określonej w zezwoleniu działalności gospodarczej, zarówno sprowadzanych w związku z rozpoczęciem funkcjonowania spółki, jak i nabywanych przez spółkę lub podmioty działające na jej zlecenie przez pierwsze trzy lata po rozpoczęciu działalności. Zwolnienie z podatku dochodowego mogło zostać przedłużone przez Prezesa Agencji o maksymalnie kolejne trzy lata, jeśli utworzona spółka prowadziła działalność gospodarczą w preferowanych dziedzinach, określonych przez Radę Ministrów.
Zgodnie z treścią Ustawy (Art.5 ust.1) Prezes Agencji rozważając wniosek o udzielenie zezwolenia brać powinien pod uwagę oczekiwane rezultaty utworzenia spółki, a w szczególności wdrożenie nowoczesnych rozwiązań technologicznych i organizacyjnych, produkcję i działalność proeksportową oraz prorynkową (w tym przede wszystkim zaopatrzenie rynku wewnętrznego w nowoczesne towary i usługi wysokiej jakości) oraz ochronę środowiska naturalnego. Zezwolenia nie udzielano natomiast, jeśli planowane przedsięwzięcie mogłoby stanowić zagrożenie interesów gospodarczych państwa, wpływać negatywnie na ochronę środowiska lub na bezpieczeństwo i obronność państwa albo zagrażać tajemnicy państwowej.
Jednym z warunków udzielenia zezwolenia było wprowadzenie przez wspólnika zagranicznego nie mniej niż 25 milionów złotych (sprzed denominacji) w walucie zagranicznej, czyli równowartości (na początku 1990 r.) około dwóch i pół tysiąca dolarów USA; kwota ta mogła być wprowadzona zarówno w formie pieniężnej, jak i niepieniężnej (aportem), przy czym udział zagraniczny nie mógł być mniejszy, niż 20% kapitału zakładowego tworzonej spółki.
Zezwolenia Agencji wymagały także późniejsze (po utworzeniu spółki) przekształcenia własnościowe w spółce (kupno, sprzedaż, emisja lub umorzenie udziałów, zmiany w proporcjach przysługujących zysków), a także zmiana zakresu jej działalności.

</doc>
<doc id="1762157" url="https://pl.wikipedia.org/wiki?curid=1762157" title="Maria Koptyjka">
Maria Koptyjka

Maria Koptyjka, arab. مارية القبطية Marija al-Kubtijja (zm. 637) – chrześcijanka obrządku koptyjskiego, konkubina lub żona proroka Mahometa od 628, z którym miała syna, Ibrahima, zmarłego w dzieciństwie; siostra Sirin, żony poety arabskiego Hasana Ibn Thabita. 
Życiorys.
Była chrześcijanką obrządku koptyjskiego z Egiptu, niewolnicą, wysłaną w prezencie Mahometowi przez Al-Mukawkasa, namiestnika Egiptu z ramienia cesarza bizantyjskiego, w roku 628. Według relacji At-Tabariego Maria oraz jej siostra Sirin przybyły do Medyny prowadzone przez Hatiba Ibn Abi Balta’ę. Przywódca delegacji muzułmanów do "al-mukawkasa" (zapewne chodzi o patriarchę bizantyjskiego Aleksandrii, Cyryla) wiódł oprócz nich swoją mulicę Duldul, osła Jafura, komplet odzieży, oraz eunucha, podarowanego wraz z kobietami. Z namowy Ibn Hatiba obie siostry przyjęły islam przed przybyciem do Medyny. Jedne źródła muzułmańskie twierdzą, że była prawowitą żoną proroka islamu i przysługiwał jej zaszczytny tytuł “Matki Wiernych” (arab. Umm al-muminin), inne, m.in. Ibn Kajjim al-Dżawzijja, utrzymują, że była jedynie konkubiną Mahometa. Urodziła Prorokowi syna, o imieniu Ibrahim, który wszakże zmarł we wczesnym dzieciństwie. Jej siostra, Sirin, również została darowana Mahometowi, który oddał ją poecie, Hasanowi Ibn Sabitowi. Po śmierci Mahometa Maria nigdy nie wyszła powtórnie za mąż, zmarła po 5 latach wdowieństwa. Źródła nie podają jej daty urodzin. 
Maria Koptyjka w tradycji muzułmańskiej.
Według egzegetów to właśnie jej dotyczy sura At-Tahrim (66 sura Koranu). Według tradycji każda żona proroka mieszkała w izbie przylegającej do jego domu, w sąsiedztwie głównego meczetu Medyny, tak iż ich mieszkania stały w rzędzie. Jedynie Maria mieszkała oddzielnie, na przedmieściach Medyny i nie wymieniają jej w wykazie żon najwcześniejsze źródła, jak obie siry, Ibn Ishaka i Ibn Hiszama.

</doc>
<doc id="1762159" url="https://pl.wikipedia.org/wiki?curid=1762159" title="Kayaldzha">
Kayaldzha

Kayaldzha – miejscowość w rejonie Abşeron w Azerbejdżanie.

</doc>
<doc id="1762165" url="https://pl.wikipedia.org/wiki?curid=1762165" title="Ostrowski III">
Ostrowski III

Ostrowski III (Ostrowski) – polski herb szlachecki, odmiana herbu Leliwa.
Opis herbu.
W polu błękitnym pod srebrnym krzyżem kawalerskim półksiężyc złoty z gwiazdą złotą między rogami. Nad hełmem w koronie półksiężyc złoty z trzema piórami strusimi w środku: białym między błękitnymi.
Najwcześniejsze wzmianki.
Podług Ostrowskiego odmiana przysługiwała polskiej rodzinie Ostrowskich osiadłej w XVI w. w Iszczkowie
w ziemi przemyskiej (jej gałąź miała się przenieść na Śląsk i do Prus).
Herbowni.
Ostrowski.

</doc>
<doc id="1762167" url="https://pl.wikipedia.org/wiki?curid=1762167" title="Ostrowski (herb szlachecki)">
Ostrowski (herb szlachecki)



</doc>
<doc id="1762168" url="https://pl.wikipedia.org/wiki?curid=1762168" title="Anthony Villanueva">
Anthony Villanueva

Anthony Villanueva (ur. 18 marca 1945, zm. 13 maja 2014) – filipiński bokser, srebrny medalista letnich igrzysk olimpijskich w Tokio w kategorii piórkowej.
Był synem José Villanuevy.

</doc>
<doc id="1762170" url="https://pl.wikipedia.org/wiki?curid=1762170" title="Wu-Chronicles">
Wu-Chronicles

Wu-Chronicles to wydany w 1999, kompilacyjny album Wu-Tang Clan.

</doc>
<doc id="1762172" url="https://pl.wikipedia.org/wiki?curid=1762172" title="Daynara de Paula">
Daynara de Paula

Daynara Lopes Ferreira de Paula (ur. 25 lipca 1989 w Manaus w Brazylii) – brazylijska pływaczka.
W Pekinie na Igrzyskach Olimpijskich przepłynęła 100 metrów stylem motylkowym w 59.45 i zajęła 34. miejsce. Tym samym odpadła z rywalizacji i nie awansowała do półfinału.
Na Mistrzostwach Świata w Pływaniu 2009 znalazła się w najlepszej szesnastce i awansowała z 14. pozycji do półfinału. Jej czas 58.26 w tej rundzie okazał się gorszy, ponieważ w półfinale popłynęła 57.68 i zajęła 12. miejsce. Nie zdołała awansować do ścisłego finału.
W marcu 2010 roku została przyłapana na stosowaniu dopingu, za co została zdyskwalifikowana na pół roku. Mimo to, w czasie trwania dyskwalifikacji, wystartowała w Mistrzostwach Świata wojskowych, gdzie na dystansie 100 metrów stylem motylkowym zdobyła srebrny medal. Trofeum to zostało jej jednak odebrane, a początek okresu dyskwalifikacji przesunięty na 26 sierpnia 2010 roku.
W 2011 wystąpiła na igrzyskach panamerykańskich, zdobyła na nich trzy medale – srebrny w konkurencji 100 m st. motylkowym i 4 × 100 m st. dowolnym, a także brązowy medal w konkurencji 4 × 100 m st. zmiennym.
W 2012 roku podczas igrzysk olimpijskich w Londynie uplasowała się na 26. miejscu na 100 m kraulem i 33. miejscu na 100 m delfinem.
Trzy lata później wywalczyła kolejne dwa medale igrzysk panamerykańskich, oba w konkurencjach zespołowych – brązowe medale w sztafetach 4 × 100 m stylem zarówno dowolnym, jak i zmiennym.
Brazylijka występowała przed własną publicznością na rozgrywanych w Rio de Janeiro igrzyskach olimpijskich. Wystąpiła w trzech konkurencjach – w konkurencji 100 m st. motylkowym zajęła 15. pozycję, a w konkurencjach 4 × 100 m st. dowolnym oraz 4 × 100 m st. zmiennym brazylijska sztafeta z jej udziałem zajęła 11. i 13. pozycję.
W 2019 otrzymała srebrny medal igrzysk panamerykańskich w konkurencji 4 × 100 m st. dowolnym.

</doc>
<doc id="1762173" url="https://pl.wikipedia.org/wiki?curid=1762173" title="Eddie Blay">
Eddie Blay

Edward "Eddie" Blay (ur. 9 listopada 1937 w Akrze, zm. 15 października 2006 tamże) – ghański bokser kategorii lekkopółśredniej, srebrny medalista letnich igrzysk olimpijskich w Tokio w 1964.
Na letnich igrzyskach olimpijskich 1960 w Rzymie startował w kategorii lekkiej.

</doc>
<doc id="1762176" url="https://pl.wikipedia.org/wiki?curid=1762176" title="Bakteriorodopsyna">
Bakteriorodopsyna

Bakteriorodopsyna – białko o masie 26 kDa występujące u halobakterii należących do domeny archeowców. Zalicza się do białek określanych jako pompy protonowe, posiada zdolność przenoszenia protonów przez błonę komórkową pod wpływem światła. Wytworzona różnica stężeń jonów wodorowych wykorzystywana jest następnie do syntezy ATP. Część naukowców proces syntezy ATP przy udziale bakteriorodopsyny traktuje jako rodzaj fotosyntezy. Sztucznie wytworzone struktury zawierające błony z bakteriorodopsyną oraz syntazą ATP pochodzącą z mitochondriów posłużyły do doświadczalnego potwierdzenia chemiosmiotycznej teorii Mitchella
Bakteriorodopsyna jest integralnym białkiem błonowym zwykle tworzącym dwuwymiarowe plamy, określane jako „purpurowa błona”, których powierzchnia może obejmować do 50% powierzchni komórki archeowców. Powtarzające się elementy sześciokątnej siatki składają się z trzech identycznych łańcuchów białkowych, każdego obróconego o 120 stopni w stosunku do poprzedniego. Każdy łańcuch ma siedem transmembranowych alfa helis i zawiera jedną cząsteczkę retinalu.
Trzeciorzędowa struktura bakteriorodopsyny przypomina rodopsynę kręgowców, barwnik odpowiedzialny za reakcję na światło, obecny w siatkówce oka. Pomimo podobnej funkcji obu barwników, sekwencje aminokwasów łańcuchów białkowych znacznie się różnią. Zarówno rodopsyna, jak i bakteriorodopsyna należą do rodziny receptorów białkowych 7TM, jednak rodopsyna należy do receptorów sprzężonych z białkiem G, bakteriorodopsyna zaś nie. Struktura bakteriorodopsyny została poznana dzięki rentgenografii strukturalnej i opisana w po raz pierwszy w 1990 roku.
Bakteriorodopsyna ma barwię fioletową, a maksimum absorpcji przypada na długości fal odpowiadające barwie zielonej (długość fali 500-650 nm, z maksimum absorpcji w 568 nm).
Pochłonięcie fotonu przez cząsteczkę retinalu prowadzi do zmian konformacyjnych części białkowej, których efektem jest przeniesienie protonu przez błonę komórkową. Grupa chromoforowa przyłączona jest kowalencyjnie do Lys216, tworząc zasadę Schiffa. Po fotoizomeryzacji cząsteczki retinalu, proton przenoszony jest na Asp85. Miejsce przyłączenia protonu znajduje się po stronie zewnątrzkomórkowej. Retinal powraca do pierwotnej postaci w wyniku pobrania protonu z Asp96 znajdującej się po stronie wewnątrzkomórkowej. Proton z Asp85 uwalniany jest po stronie zewnątrzkomórkowej, a Asp96 pobiera proton z wnętrza komórki. W efekcie stężenie protonów wzrasta w przestrzeni zewnątrzkomórkowej i maleje wewnątrz komórki.
Znane są również inne białka o podobnych do bakteriorodopsyny właściwościach, przenosząca jony chlorkowe halorodopsyna oraz aktywowane przez światło kanały jonowe jak ChR1 i ChR2.
Aparat fotosyntetyczny niemal wszystkich organizmów fotosyntetyzujących oparty jest na chlorofilu lub bakteriochlorofilu. Pomimo zastosowania innego barwnika mechanizm przekształcania energii świetlnej na energię wiązań chemicznych na halobakterii jest podobny. W pierwszej fazie wytwarzany jest gradient protonowy, a w drugiej energia gradientu wykorzystywana jest przez syntezę ATP. W przypadku chlorofilu możliwe jest wykorzystanie jednocześnie wielu barwników absorbujących światło obecnych w antenach fotosyntetycznych, proces oparty na bakteriorodopsynie umożliwia wykorzystanie jedynie długości fal absorbowanych przez białko. Jest to jedyna forma fotosyntezy obecna u archeowców. Nie jest jednak połączona z asymilacją dwutlenku węgla.

</doc>
<doc id="1762178" url="https://pl.wikipedia.org/wiki?curid=1762178" title="Armia Czerwona (stan na 22 czerwca 1941)">
Armia Czerwona (stan na 22 czerwca 1941)

Armia Czerwona. Stan na 22 czerwca 1941. 
Liczba żołnierzy oraz stan uzbrojenia Armii Czerwonej na 22 czerwca 1941 r.

</doc>
<doc id="1762184" url="https://pl.wikipedia.org/wiki?curid=1762184" title="Nikita Konowałow">
Nikita Konowałow

Nikita Konowałow, ros. Никита Коновалов (ur. 25 lipca 1988 w Omsku), rosyjski pływak, srebrny medalista z Mistrzostw Świata w Pływaniu 2009. 
Nikita razem ze sztafetą pobił rekord kraju na mistrzostwach w Rzymie, który obecnie wynosi 3.09,52. W rundzie eliminacyjnej rosyjska sztafeta 4 × 100 metrów ledwo awansowała do finału z 8. czasem 3.12,78. W finale sztafeta popłynęła 3 sekundy szybciej i zdobyła srebrny medal mistrzostw świata. Nikita wystąpił tylko w rundzie eliminacyjnej płynąc z czasem 48,46.

</doc>
<doc id="1762203" url="https://pl.wikipedia.org/wiki?curid=1762203" title="Palomar Observatory Sky Survey">
Palomar Observatory Sky Survey

Palomar Observatory Sky Survey (POSS lub POSS I; także National Geographic Society – Palomar Observatory Sky Survey, NGS-POSS; "Atlas palomarski") – fotograficzny atlas nieba. W 1949 rozpoczęto prace nad atlasem przy wsparciu National Geographic Society w obserwatorium astronomicznym na Mount Palomar. Zdjęcia do atlasu zostały zrobione teleskopem Schmidta o średnicy 1,2 metra. Mapy fotograficzne zawierały zdjęcia obiektów astronomicznych do 21m w dwóch dziedzinach spektralnych, w niebieskiej i czerwonej. Atlas pokrywa obszar nieba w zakresie od δ= –33° do δ= +90°. Atlas zawiera 1872 karty i 936 zdjęć.
W 1985 roku rozpoczęto prace nad ulepszoną wersją atlasu w trzech barwach oraz zasięgu do 22m. Do robienia zdjęć wykorzystano ten sam teleskop (w międzyczasie unowocześniony) oraz ulepszone płyty fotograficzne, a sam przegląd nieba, który potrwał do końca lat 90. nosił nazwę Second Palomar Observatory Sky Survey (POSS II).

</doc>
<doc id="1762204" url="https://pl.wikipedia.org/wiki?curid=1762204" title="Keytikh">
Keytikh

Keytikh (również Keymikh, Keytakh, Kochevka Kaytakh, Kochevka Keytakh i Kyurdemich) – wieś w rejonie Abşeron w Azerbejdżanie.

</doc>
<doc id="1762205" url="https://pl.wikipedia.org/wiki?curid=1762205" title="Parafia Ikony Matki Bożej „Wszystkich Strapionych Radość” w Druskienikach">
Parafia Ikony Matki Bożej „Wszystkich Strapionych Radość” w Druskienikach

Parafia Ikony Matki Bożej „Wszystkich Strapionych Radość” – prawosławna parafia w Druskienikach. Należy do dekanatu wileńskiego okręgowego eparchii wileńskiej i litewskiej Rosyjskiego Kościoła Prawosławnego.
Erygowana po raz pierwszy w 1865, działała do wejścia Armii Czerwonej na Litwę w 1940. Ponownie zarejestrowana w 1947. Należało do niej wówczas 350 osób.
Świątynią parafialną jest cerkiew pw. Ikony Matki Bożej „Wszystkich Strapionych Radość” z 1865 r.
W prawosławnej części miejscowego cmentarza znajdowała się cerkiew pw. św. Gabriela Zabłudowskiego, która ze względu na bardzo zły stan techniczny została w 2018 r. rozebrana. W tym samym roku rozpoczęto budowę nowej świątyni na miejscu zburzonej.

</doc>
<doc id="1762206" url="https://pl.wikipedia.org/wiki?curid=1762206" title="Habib Galhia">
Habib Galhia

Habib Galhia (Arabski: حبيب قلحية, ur. 14 maja 1941, zm. 25 grudnia 2011) – tunezyjski bokser kategorii lekkopółśredniej, brązowy medalista letnich igrzysk olimpijskich w Tokio.

</doc>
<doc id="1762208" url="https://pl.wikipedia.org/wiki?curid=1762208" title="Bielski (herb baronowski)">
Bielski (herb baronowski)

Bielski Baron – polski herb baronowski.
Opis herbu.
Na tarczy pięciodzielnej w polach złotych I – szabla ukośnie w prawo rękojeścią do góry, w II i III – osiem błękitnych klinów w gwiazdę, w IV – szabla ukośnie w lewo rękojeścią do góry, w V czerwonym między rogami półksiężyca złotego półtorakrzyża złotego bez prawego dolnego ramienia, po bokach którego po takiejż gwieździe. 
Nad hełmem w koronie baronowskiej pół kozła srebrnego z rogami złotymi. 
Labry z prawej błękitne podbite złotem, z lewej czerwone podbite srebrem. 
Herb posiada trzymacze – dwa niedźwiedzie czarne, wspięte.
Całość oparta na postumencie w formie marmurowej podstawy.
Historia herbu.
Nadany w 1745 roku przez Augusta III.
Herbowni.
Bielski.

</doc>
<doc id="1762209" url="https://pl.wikipedia.org/wiki?curid=1762209" title="Rudá Franco">
Rudá Franco

Rudá Franco (ur. 25 lipca 1986) – brazylijski piłkarz wodny, reprezentant tego kraju. Wystąpił na Mistrzostwach Świata w Pływaniu 2009.

</doc>
<doc id="1762212" url="https://pl.wikipedia.org/wiki?curid=1762212" title="Sajańsko-Szuszeńska Elektrownia Wodna">
Sajańsko-Szuszeńska Elektrownia Wodna

Sajańsko-Szuszeńska Elektrownia Wodna – zapora i elektrownia wodna, znajdująca się w górnym biegu rzeki Jenisej, w południowo–wschodniej części republiki Chakasja Federacji Rosyjskiej.
Zaporę umieszczono w Wąwozie Sajańskim, u ujścia rzeki do Kotliny Chakasko-Minusińskiej. Jest to największa zapora w Rosji, stanowi najwyższą część Kaskady Jeniseju. Budowę zapory rozpoczęto w 1968, ukończono w 1978/1985 (daty montażu pierwszej i ostatniej turbiny).
Wysokość zapory to 242 m, długość 1066 m, liczba turbin - 10, o ogólnej mocy 6400 MW (wraz z Majskim Węzłem Wodnym - 6721 MW). Zapora utworzyła zbiornik wodny, zajmujący Wąwóz Sajański, oraz część Kotliny Tuwy. Powierzchnia zbiornika wynosi 621 km², a maksymalna objętość zbiornika – 31,34 km³.
17 sierpnia 2009 w elektrowni miała miejsce awaria (wcześniejsze miały miejsce w 1979, 1985, 1988 i 1993).

</doc>
<doc id="1762213" url="https://pl.wikipedia.org/wiki?curid=1762213" title="Wu-Chronicles, Chapter 2">
Wu-Chronicles, Chapter 2

Wu-Chronicles, Chapter 2 – wydany w 2001 roku kompilacyjny album Wu-Tang Clan.
Lista utworów.
Opracowano na podstawie źródła.

</doc>
<doc id="1762214" url="https://pl.wikipedia.org/wiki?curid=1762214" title="Bielski Hrabia">
Bielski Hrabia

Bielski Hrabia − polski herb hrabiowski, odmiana herbu Jelita.
Opis herbu.
Opis stworzony zgodnie z klasycznymi zasadami blazonowania:
"W polu czerwonym trzy kopie złote skrzyżowane w gwiazdę, środkowa ostrzem w dół, boczne - w górę. Nad hrabiowską koroną hełm z koroną, w której klejnot: Pół kozła barwy naturalnej. Labry: czerwone, podbite złotem. Trzymacze: dwa gryfy srebrne, z jęzorami czerwonymi, wspięte."
Historia herbu.
Nadany Antoniemu Bielskiemu z Olbrachcic 19 listopada 1778 (dyplom wydany 10 lipca 1780) z predykatem "hoch- und wohlgeboren" ("wysoko urodzony i wielmożny") przez cesarza Józefa II. Podstawą nadania było wieloletnie posiadanie dóbr Olbrachcice, dekret J. J. i A. Zamoyskich z 1778 i pismo hofratów proponujące nadanie tytułu hrabiego m.in. Bielskim. Tytuł hrabiowski z identycznym herbem uzyskał też Juliusz Bielski 8 lipca 1895 (dyplom wydany 6 września 1895). Juliusz był synem Romana Cyriaka Bielskiego, który z kolei był synem jednej z córek Antoniego z jej bliskim krewnym - Ignacym Bielskim.
Herbowni.
Jedna rodzina herbownych:
graf von Olbrachcice Bielski.

</doc>
<doc id="1762215" url="https://pl.wikipedia.org/wiki?curid=1762215" title="Lisa Dobriskey">
Lisa Dobriskey

Lisa Jane Dobriskey (ur. 23 grudnia 1983 w Ashford, Kent) – angielska lekkoatletka, specjalizująca się biegach na średnich dystansach.
Brązowa medalistka młodzieżowych mistrzostw Europy (bieg na 1500 m, Berlin 2009). W 2006 roku w Melbourne na Igrzyskach Wspólnoty Narodów zdobyła złoty medal na tym samym dystansie. Czwarta zawodniczka igrzysk olimpijskich (bieg na 1500 m, Pekin 2008). Rok później zdobyła wicemistrzostwo świata podczas mistrzostw świata w Berlinie na dystansie 1500 m.

</doc>
<doc id="1762216" url="https://pl.wikipedia.org/wiki?curid=1762216" title="Wu-Chronicles Chapter 2">
Wu-Chronicles Chapter 2



</doc>
<doc id="1762217" url="https://pl.wikipedia.org/wiki?curid=1762217" title="Andrew Hunter">
Andrew Hunter

Andrew Hunter (ur. 25 lipca 1986 w Halton, Wielka Brytania) – brytyjski pływak.
Hunter reprezentował Wielką Brytanię na olimpiadzie w Pekinie w sztafecie 4×200 metrów w stylu dowolnym. Sztafeta zajęła wtedy 6. miejsce w finale z rekordem kraju 7:05.72.
Na Mistrzostwach Świata w Pływaniu 2009 razem ze sztafetą awansował do finału z czasem 7.06.11. W finale sztafeta brytyjska zajęła siódmą pozycję z czasem 7.05.67. Jest to rekord krajowy Wielkiej Brytanii na tym dystansie w tej kategorii.

</doc>
<doc id="1762219" url="https://pl.wikipedia.org/wiki?curid=1762219" title="Sura 114">
Sura 114



</doc>
<doc id="1762220" url="https://pl.wikipedia.org/wiki?curid=1762220" title="Sura 100">
Sura 100



</doc>
<doc id="1762221" url="https://pl.wikipedia.org/wiki?curid=1762221" title="Sura 66">
Sura 66



</doc>
<doc id="1762222" url="https://pl.wikipedia.org/wiki?curid=1762222" title="Kotlina Chakasko-Minusińska">
Kotlina Chakasko-Minusińska



</doc>
<doc id="1762225" url="https://pl.wikipedia.org/wiki?curid=1762225" title="Cedric (serial animowany)">
Cedric (serial animowany)

Cedric (fr. "Cédric") – francuski serial animowany na podstawie komiksu "Cedryk".
W Polsce emitowany był na kanale TVP 1 w latach 2003-2004.
Opis fabuły.
Cedric jest ośmioletnim, figlarnym chłopcem, który mieszka wraz z rodzicami i dziadkiem. Życie Cedrica nie jest ciekawe; w domu dziadek z ojcem się kłócą a w szkole co nóż uwaga czy zła ocena. Gdy w szkole pojawiła się nowa uczennica, chłopiec zaczął odbierać świat w jasnych barwach. Szczęście nie trwało długo, gdyż pojawił się problem – miłość do nowej koleżanki.

</doc>
<doc id="1762226" url="https://pl.wikipedia.org/wiki?curid=1762226" title="Ikona Matki Bożej „Łagodząca Złe Serca”">
Ikona Matki Bożej „Łagodząca Złe Serca”

Ikona Matki Bożej „Łagodząca Złe Serca” lub Proroctwo Symeona – cudowna ikona Matki Bożej. 
Opis.
Ikona przedstawia Matkę Bożą z siedmioma mieczami wymierzonymi w jej serce i dłońmi złożonymi do modlitwy. Nawiązuje tym samym do słów Symeona skierowanych do Maryi w dniu przyniesienia Jezusa do świątyni: „A twoją duszę przeniknie miecz”. Podobną symbolikę posiada Ikona Matki Bożej „Siedmiostrzelna”. Zależnie od wariantu, miecze na ikonie ułożone są po trzy po lewej i prawej stronie lub symetrycznie po trzy, z jednym kierowanym w serce Maryi od dołu. Istnieją również warianty, na których Matka Boża trzyma na kolanach Dzieciątko Jezus. Siedem mieczy symbolizuje pełnię cierpienia, jaką przeszła na ziemi Maryja. 
Historia.
Brakuje danych o pochodzeniu ikony i o pierwszych cudach, jakie miały mieć miejsce za jej sprawą. Najprawdopodobniej wizerunek ten powstał na południowo-zachodniej Rusi. 

</doc>
<doc id="1762227" url="https://pl.wikipedia.org/wiki?curid=1762227" title="Jakow Onanow">
Jakow Onanow

Jakow Naumowicz Onanow (Jakow Onapow, , ur. 20 stycznia 1859 w Taganrogu, zm. 25 września 1892 w Łęcznej) – rosyjski lekarz ormiańskiego pochodzenia działający we Francji, neurolog i neuropatolog.
Życiorys.
Urodził się w Taganrogu w ormiańskiej rodzinie, jako syn kupca Nauma (Nahuma) i Anny. W rodzinnym mieście skończył gimnazjum, jego kolegą szkolnym był Anton Czechow. Następnie studiował przez dwa lata nauki przyrodnicze na Uniwersytecie w Sankt Petersburgu, przez pewien czas w Berlinie u Carla Weigerta, a potem w Paryżu (od 1883 do 1886). Był asystentem w klinice Charcota, współpracował z Blocqiem, Mariem, Raymondem (z którym podróżował do Odessy by poznać metodę Moczutkowskiego leczenia wiądu rdzenia) i Babińskim. We Francji prace podpisywał jako Jacques Onanoff. W 1892 przedstawił w Paryżu dysertację na stopień doktora medycyny. W tym samym roku wyjechał w ramach podróży poślubnej do Warszawy, gdzie nostryfikował swój dyplom i pracował w laboratorium patologicznym Siergieja Łukjanowa. Stamtąd został skierowany do guberni lubelskiej, gdzie zwalczał epidemię cholery. W Łęcznej sam zachorował na cholerę i po dwóch tygodniach zmarł. Na łamach prasy specjalistycznej i codziennej ukazały się jego nekrologi. Pochowany został uroczyście na prawosławnym cmentarzu w Łęcznej, marmurowy pomnik i metalową trumnę ufundowali mieszkańcy, przypisujący mu „odejście zarazy”. Uroczystości trwały od 28 do 30 września, przybyli na nie rodzice i krewni lekarza z Taganroga. Onanow pozostawił żonę Mariannę, nie mieli dzieci. Na płycie znajdował się napis w języku rosyjskim:
"Tutaj spoczywają prochy doktora medycyny Paryskiej Akademii Jakuba Naumowicza Onanowa. Urodzony 20 stycznia 1859 roku zmarł od cholery 25 września 1892 roku. Pokój prochom Twoim".
Wdzięczni rodzice lekarza pieniądze przeznaczone na pogrzeb ofiarowali parafii św. Mikołaja w Dratowie. W 1974 r. nagrobek uległ zniszczeniu. 15 listopada 2008 w miejscu zapomnianego i nieistniejącego cmentarza postawiono krzyż i pamiątkowy obelisk. Jedną z ulic na osiedlu Pasternik (Łęczna), uchwałą XXVIII (27 lutego 2012) sesji Rady Miejskiej i staraniami dr. Grzegorza Jacka Pelicy, nazwano nazwiskiem lekarza Onanowa.
Dorobek naukowy.
Większość prac Onanowa dotyczyła neurologii i neuropatologii. Razem z Blocqiem napisał podręcznik diagnostyki neurologicznej. Opisał objaw znany dziś jako objaw opuszkowo-jamisty albo objaw Onanoffa. W 1890 doświadczalnie wykazał zmiany troficzne w mięśniach po przecięciu korzeni brzusznych nerwów (selektywnej ryzotomii), wysuwając wniosek o podwójnym unerwieniu czuciowym i ruchowym wrzecionek nerwowo-mięśniowych. Sherrington podobne doświadczenia opisał cztery lata później. W 1892 w swojej dysertacji doktorskiej jako pierwszy zauważył podobieństwo histologiczne czaszkogardlaków i szkliwiaków. Prowadził badania nad procesem zapłodnienia u ssaków (na świnkach morskich i królikach); już pośmiertnie ukazała się jego praca na ten temat, będąca jedną z pierwszych na temat możliwości pozaustrojowego zapłodnienia komórki jajowej. Obecnie uważa się jednak, że wyniki Onanowa były artefaktem i przeniesione przez niego komórki jajowe były już zapłodnione in vivo.

</doc>
<doc id="1762228" url="https://pl.wikipedia.org/wiki?curid=1762228" title="Mistrzostwa Świata w Wioślarstwie 2009 – dwójka bez sternika kobiet">
Mistrzostwa Świata w Wioślarstwie 2009 – dwójka bez sternika kobiet

Dwójka bez sternika kobiet (W2-) – konkurencja rozgrywana podczas Mistrzostw Świata w Wioślarstwie 2009 w Poznaniu między 23 a 30 sierpnia na Torze Regatowym "Malta".

</doc>
<doc id="1762229" url="https://pl.wikipedia.org/wiki?curid=1762229" title="Jacques Onanoff">
Jacques Onanoff



</doc>
<doc id="1762230" url="https://pl.wikipedia.org/wiki?curid=1762230" title="Podstawa systemu liczbowego">
Podstawa systemu liczbowego



</doc>
<doc id="1762231" url="https://pl.wikipedia.org/wiki?curid=1762231" title="Zofia Komedowa">
Zofia Komedowa

Zofia Komedowa, właśc. Zofia Janina Trzcińska, z domu Tittenbrun (ur. 13 listopada 1929 w Dryszczowie, zm. 20 sierpnia 2009 w Warszawie) – Crazy Girl, polska miłośniczka jazzu, organizatorka, promotorka i manager, guru polskich jazzmanów, żona i muza Krzysztofa Komedy.
Życiorys.
Zofia Komeda Trzcińska z d. Tittenbrun pochodząc z patriotycznej rodziny od 13. roku życia była żołnierzem AK Zgrupowania „Jodła” przybierając pseudonimy Zośka i Harcerka. Po wojnie już od lat 50. związana była ze środowiskiem jazzowym. Była legendą polskiego jazzu, jego promotorką, uczestniczką legendarnych festiwali jazzowych w Sopocie, a także żoną i muzą pianisty a także kompozytora muzyki jazzowej i filmowej Krzysztofa Komedy, który właśnie dla niej skomponował utwór „Crazy Girl”. Organizowała i prowadziła koncerty grup jazzowych, m.in. Kurylewicza, Stanisława „Drążka” Kalwińskiego, kierowała Piwnicą pod Baranami i Jazz Klubem Helikon w Krakowie, organizowała Festiwal Wokalistów Jazzowych w Lublinie, Międzynarodowy Festiwal Pianistów Jazzowych w Kaliszu, Jazz Jantar na Wybrzeżu.
Przyczyniła się również do rozsławiania muzyki Krzysztofa Komedy. Po jego śmierci od roku 1969 wiele lat mieszkała w Bieszczadach. Zakładała pierwszą w Polsce Solidarność Rolników Indywidualnych, a następnie współorganizowała pierwszy chłopski strajk w Ustrzykach Dolnych.
Autorka autobiograficznych książek „Komeda, Zośka i inni” i „Nietakty. Mój czas mój jazz”.
Zmarła na zawał serca. Została pochowana 11 września 2009 na Starych Powązkach obok męża (kwatera 18-6-24).
Postanowieniem Prezydenta RP Lecha Kaczyńskiego z dnia 10 września 2009 "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za promowanie polskiej muzyki jazzowej" została pośmiertnie odznaczona Krzyżem Oficerskim Orderu Odrodzenia Polski.

</doc>
<doc id="1762233" url="https://pl.wikipedia.org/wiki?curid=1762233" title="Necrobusiness">
Necrobusiness

Necrobusiness – szwedzki film dokumentalny z 2008 roku.
Film powstał w koprodukcji z TVP1. W 2008 roku był nominowany do głównej nagrody na XXI Festiwalu Filmów Dokumentalnych w Amsterdamie (IDFA International Documentary Film Festival Amsterdam). Laureat I Nagrody na Festiwalu Filmów Dokumentalnych "Tempo” w Sztockholmie.
W Polsce premiera filmu "Necrobusiness" została wstrzymana.
Fabuła.
Film dokumentalny o aferze „łowców skór” w Łodzi.

</doc>
<doc id="1762234" url="https://pl.wikipedia.org/wiki?curid=1762234" title="Toz 35">
Toz 35



</doc>
<doc id="1762239" url="https://pl.wikipedia.org/wiki?curid=1762239" title="Jack Hartnett">
Jack Hartnett

Jack Hartnett (ur. 5 maja 1975) – amerykański aktor, ponadto reżyser, scenarzysta i producent filmowy, odznaczony weteran Korpusu Piechoty Morskiej Stanów Zjednoczonych (Marines).
Kariera.
Karierę aktorską rozpoczął w rodzimym Nowym Jorku. Debiutował w roli głównej jako Billy w niezależnym filmie Davida Lowella Sonkina "Friends, First and Foremost" (1999). W serialu "Seks w wielkim mieście" ("Sex and the City", 2000) był obiektem westchnień Samanthy (Kim Cattrall). Film nagrodzono podczas festiwalu Long Island International Film Expo w roku 1999. Pięć lat później wystąpił w komediodramacie Aleca Baldwina "Na skróty do szczęścia" ("The Devil and Daniel Webster", 2004) u boku Sir Anthony'ego Hopkinsa i Baldwina.
Za sprawą dyrektor castingu Kathleen Chopin zagrał w dwóch filmach: jako Cade w telewizyjnej komedii "My Sexiest Mistake" (2004) i jako Tom Reda, szwagier Sary Melas (Eva Mendes) w kinowej komedii romantycznej "" ("Hitch", 2005) z Willem Smithem i Kevinem Jamesem. Najbardziej rozpoznawalny stał się dzięki roli psychopaty Anthony'ego w telewizyjnym thrillerze "O własnych siłach" ("Stranded", 2006).
W roku 2007 debiutował w roli reżysera, scenarzysty i producenta krótkometrażowego dramatu sensayjnego "La Vida Blanca" ("The White Life" w USA), w którym wystąpił również jako główny bohater, żołnierz Jack Donovan. Za ten film odebrał nagrodę Grand Jury Prize podczas New York International Independent Film &amp; Video Festival w 2007 roku. Wyreżyserował potem inne projekty, w tym "Sovereign" (2015) i "Bottle in the Smoke" (2016).
Pracował także jako fotomodel. Jego zdjęcia zamieszczano na okładkach powieści romantycznych, m.in.: "Dark Symphony" Christine Feehan (2003), "Yankee Earl" Shirl Henke (2003), "Renegade Moon" (2003) Elaine Barbeiri, "Wild Desire" Phoebe Conn (2003) czy "A Knight's Honor" (2005) Connie Mason.
W 2006 związał się z aktorką meksykańską i byłą Miss Meksyku Blancą Soto, którą poślubił w lipcu 2007 roku. Jednak 17 listopada 2011 doszło do separacji, a w roku 2012 do rozwodu.

</doc>
<doc id="1762241" url="https://pl.wikipedia.org/wiki?curid=1762241" title="Członkowie Rady Bezpieczeństwa Organizacji Narodów Zjednoczonych">
Członkowie Rady Bezpieczeństwa Organizacji Narodów Zjednoczonych

Członkowie Rady Bezpieczeństwa Organizacji Narodów Zjednoczonych – w skład Rady Bezpieczeństwa ONZ wchodzi obecnie 15 członków, w tym 4 stałych oraz 10 niestałych. Członkowie niestali wybierani są na okres 2 lat, co roku skład połowy z nich jest odnawiany. W celu zapewnienia geograficznej reprezentatywności, określona liczba miejsc jest zarezerwowana dla każdej z pięciu nieoficjalnych regionalnych grup państw członkowskich ONZ. W latach 1946–1965 Rada Bezpieczeństwa liczyła 11 członków (4 stałych i 6 niestałych).
Do czterech stałych członków Rady Bezpieczeństwa należą: Chińska Republika Ludowa, Francja, Stany Zjednoczone i Wielka Brytania. W latach 1946–1971 miejsce Chin zajmowała Republika Chińska, jednakże po tym czasie utraciła członkostwo w ONZ na rzecz ChRL. 
Mandat niestałych członków Rady Bezpieczeństwa najdłużej pełniły: Japonia (22 lat), Brazylia (20 lat) i Argentyna (18 lat). Polska była członkiem RB sześć razy, zasiadając w niej w sumie przez dziesięć lat, ostatni raz w latach 2018–2019.
Przyjęta 07.04.2022 rezolucja Zgromadzenia Ogólnego ONZ zawiesza Federację Rosyjską w prawach członka Rady Praw Człowieka ONZ w związku z popełnionymi przez to państwo poważnymi i systematycznymi naruszeniami praw człowieka w trakcie rosyjskiej agresji wobec Ukrainy. Rezolucja ta jest drugim w historii tego organu przypadkiem zawieszenia członkostwa państwa zasiadającego w Radzie Praw Człowieka.
Skład Rady Bezpieczeństwa ONZ.
Okres 1946–1965.
W latach 1946–1965 Rada Bezpieczeństwa składała się z 11 członków (5 stałych i 6 niestałych). Niestali członkowie wybierani byli według klucza geograficznego. Każda z pięciu istniejących nieoficjalnych grup regionalnych miała zagwarantowaną określoną liczbę miejsc w RB:
W późniejszym okresie do powyższych ustaleń wprowadzono pewne modyfikacje i dopuszczono do kilku wyjątków. Od 1956 w skład Grupy Europy Wschodniej wchodziły również państwa azjatyckie. W 1961 Liberia zajęła miejsce przeznaczone dla Grupy Europy Zachodniej, w latach 1963–1964 Maroko zajmowało miejsce zarezerwowane dla Bliskiego Wschodu, a w latach 1964–1965 Wybrzeże Kości Słoniowej miejsce dla Wspólnoty Narodów.
Okres od 1966.
Przemiany polityczne, jakie zaszłe na przestrzeni pierwszych 20 lat istnienia ONZ, w tym dekolonizacja w Azji i Afryce, doprowadziły do zwiększenia liczby członków organizacji i wymusiły zmianę struktury Rady Bezpieczeństwa oraz zasad podziału miejsc dla poszczególnych regionów świata. Jesienią 1965 wybory do RB odbyły się już według nowych zasad. Do trzech niestałych członków, którzy w 1966 mieli rozpocząć drugi rok swojej kadencji, wybrano siedmiu nowych, w tym dwóch na okres roku dla zachowania zasad rotacji.
W celu zapewnienia równomiernego uczestnictwa każdej z części świata w pracach Rady Bezpieczeństwa, jej 10 niestałych członków jest wybieranych w oparciu o zasadę geograficznej reprezentatywności. W tym celu państwa członkowskie ONZ są podzielone na 5 nieoficjalnych grup regionalnych, którym przypada określona liczba miejsc:
Dodatkowo, od 1968 jedno z niestałych miejsc w RB musi zajmować państwo arabskie, wybierane naprzemiennie z grupy afrykańskiej i azjatyckiej.
Podział niestałych miejsc pomiędzy grupy regionalne ONZ z uwzględnieniem czasu elekcji:
Obecni członkowie.
Rada Bezpieczeństwa od 1966 składa się z 15 członków: 5 stałych oraz 10 niestałych. Niestali członkowie RB są wybierani przez Zgromadzenie Ogólne większością 2/3 głosów. Nowo wybrani członkowie obejmują mandat 1 stycznia kolejnego roku i pełnią go przez 2 lata. Co roku odnawiana jest połowa składu niestałych członków. Możliwy jest powtórny wybór do RB, jednak dopuszczalna jest tylko jedna kadencja z rzędu.
Stali członkowie
Niestali członkowie
Członkowie Rady Bezpieczeństwa według stażu członkowskiego.
Lista państw członkowskich Rady Bezpieczeństwa ONZ według czasu trwania członkostwa, stan na 2021 włącznie.
      "Stali członkowie RB ONZ"
      "Niestali członkowie RB ONZ w 2021"
      "Byli członkowie ONZ"

</doc>
<doc id="1762242" url="https://pl.wikipedia.org/wiki?curid=1762242" title="Lisa McMann">
Lisa McMann

Lisa McMann (ur. 27 lutego 1968 w Holland w Michigan) – amerykańska pisarka.
Zdobyła popularność w 2009 roku trylogią dla nastolatków. Dwie pierwsze powieści: "Sen" i "Mgła" przez kilka tygodni królowały na amerykańskich listach bestsellerów, a prawa do ich wydania kupiono w Europie i Azji. Obie zostały przetłumaczone na język polski i wydane w 2009 roku.
W 2004 roku przeprowadziła się do Phoenix w stanie Arizona wraz z mężem i dwójką dzieci.
Publikacje.
Saga Snu ("Wake Series"):

</doc>
<doc id="1762243" url="https://pl.wikipedia.org/wiki?curid=1762243" title="Émile Veinante">
Émile Veinante

Émile Veinante (ur. 12 czerwca 1907 w Metz, zm. 18 listopada 1983 w Dury) – francuski piłkarz grający na pozycji napastnika, reprezentant Francji w latach 1929–1940, trener piłkarski.
Kariera klubowa.
Grający zazwyczaj na lewym skrzydle Émile Veinante karierę piłkarską rozpoczął w rodzimym FC Metz, a było to jeszcze w okresie I wojny światowej, gdy Niemcy okupowali Alzację i Lotaryngię. Jako 21-latek przeniósł się do stołecznego Racing Clubu, któremu pozostał wierny przez wiele lat, najpierw jako amator, a od 1932 roku po utworzeniu ligi, również jako profesjonalny piłkarz. Wkrótce po przybyciu do Paryża Veinante otrzymał pierwsze powołanie do reprezentacji Francji, zaś rok później wraz z kolegami został finalistą Pucharu Francji, w finale ulegając ekipie FC Sète.
W następnych latach Émile dał się poznać jako znakomity rozgrywający i skuteczny strzelec. W roku 1934 był jednym z czołowych strzelców Ligue 1. Ponadto bardzo dobrze potrafił egzekwować rzuty wolne i – zwłaszcza – rzuty rożne. W jednym ze spotkań Racing Club pokonał 3:0 RC Lens, a wszystkie bramki padły po dośrodkowaniach Veinante'a z kornerów.
W roku 1936 Racing wywalczył krajowy dublet, zaś po trzech latach Émile wywalczył wraz z kolegami ostatnie trofeum w karierze zawodniczej – Puchar Francji, w finale pokonując 3:1 Olympique Lillois. Wkrótce jednak Veinante z powodu ataku Niemiec na Francję postanowił zakończyć karierę zawodniczą.
Kariera reprezentacyjna.
W latach 1929–1940 rozegrał w barwach reprezentacji Francji 24 mecze, w których strzelił 14 bramek. Był w składzie kadry narodowej podczas mistrzostw świata w latach 1930, 1934 i 1938. Na boiskach Urugwaju wystąpił dopiero w ostatnim meczu grupowym przeciwko reprezentacji Chile. W latach 1933–1934 rzadko grał w barwach trójkolorowych, jednak na mundialu we Włoszech pozostał z drużyną jako rezerwowy. W roku 1938, gdy Francuzi dotarli do ćwierćfinału MŚ, był podstawowym zawodnikiem i w meczu 1/8 finału już w pierwszej minucie gry zdobył bramkę w spotkaniu z Belgią, ostatecznie wygranym 3:1.
Kariera trenerska.
Latem roku 1940 Veinante rozpoczął karierę trenerską, która trwała do sezonu 1960/61. W tym czasie pracował z piłkarzami Racing Clubu, RC Strasbourg (trzykrotnie), OGC Nicea, FC Metz oraz FC Nantes. Ten okres upłynął bez znaczących sukcesów, a za największy uznać można finał Pucharu Francji w roku 1947, który prowadzony przez niego RC Strasbourg przegrał z Lille OSC 0:2, oraz awans do pierwszej ligi wywalczony z tym samym zespołem w 1961 roku.

</doc>
<doc id="1762249" url="https://pl.wikipedia.org/wiki?curid=1762249" title="Szlak Bałtycki">
Szlak Bałtycki



</doc>
<doc id="1762256" url="https://pl.wikipedia.org/wiki?curid=1762256" title="Karin Melis Mey">
Karin Melis Mey

Karin Mey Melis (ur. 31 maja 1983) – reprezentująca Turcję lekkoatletka z RPA, uprawiająca skok w dal.
W 2008 reprezentowała Turcję (której obywatelstwo posiada od 30 czerwca 2008) podczas igrzysk olimpijskich w Pekinie. 24. lokata w eliminacjach nie dała jej awansu do finału.
W 2009 roku zdobyła brązowy medal na mistrzostwach świata w Berlinie, a także została srebrną medalistką igrzysk śródziemnomorskich w Pescarze. W roku 2010 na eliminacjach zakończyła swój udział w halowych mistrzostwach świata w Dosze.
Kontrola antydopingowa przeprowadzona u Mey Melis podczas mistrzostw Europy w czerwcu 2012 (na których zajęła 5. miejsce) wykazała podwyższony poziom testoreonu, otrzymała ona karę dwuletniej dyskwalifikacji (do 7 sierpnia 2014).
Rekordy życiowe.
Mey Melis jest także rekordzistką Turcji w skoku w dal na stadionie (6,87 w 2009) oraz w hali (6,66 w 2012).

</doc>
<doc id="1762258" url="https://pl.wikipedia.org/wiki?curid=1762258" title="Mistrzostwa Świata w Lekkoatletyce 2009 – rzut młotem mężczyzn">
Mistrzostwa Świata w Lekkoatletyce 2009 – rzut młotem mężczyzn

Rzut młotem mężczyzn to jedna z konkurencji rozegranych podczas XII mistrzostw świata w lekkoatletyce.
Wymagane minimum A do udziału w mistrzostwach świata wynosiło 77,50 m, natomiast minimum B - 74,30 m.
Eliminacje odbyły się 15 sierpnia 2009, zaś finał rozegrano 17 sierpnia 2009.
Rekordy.
W poniższej tabeli przedstawione są rekord świata, rekord mistrzostw świata, rekord Polski oraz rekordy poszczególnych kontynentów z dnia 12 sierpnia 2009 roku.
Kwalifikacje.
Grupa A Eliminacje odbyły się 15 sierpnia o 12:00
Grupa B eliminacje odbyły się 15 sierpnia o 13:40
Finał.
Finał odbył się 17 sierpnia o 18:05

</doc>
<doc id="1762260" url="https://pl.wikipedia.org/wiki?curid=1762260" title="Caron Butler">
Caron Butler

James Caron Butler znany bardziej jako Caron Butler (ur. 13 marca 1980 w Racine, Wisconsin) – amerykański koszykarz, grający na pozycji niskiego skrzydłowego, mistrz NBA z 2011 roku, obecnie asystent trenera Miami Heat.
Życiorys.
College.
Butler uczęszczał do University of Connecticut. W swoim pierwszym roku w college'u zdobywał średnio 15,6 punktu i 7,6 zbiórki na mecz. W lecie po tym sezonie razem z reprezentacją narodową pojechał na mistrzostwa świata do lat 21, gdzie zdobyli złoty medal. Podczas swojego drugiego roku nauki na University of Connenticut zdobywał 20,3 punktu oraz 7,5 zbiórki na mecz i poprowadził swój zespół do Elite 8 w turnieju NCAA. Jednak pomimo zdobycia przez Butlera 32 punktów przegrali z Uniwersytetem Maryland. Po tym sezonie Butler zadeklarował się w drafcie do NBA.
NBA.
Butler został wybrany z 10 numerem w drafcie w 2002 r. przez Miami Heat. W swoim pierwszym sezonie na parkietach NBA zdobywał średnio 15,4 punktu oraz 5,1 zbiórki na mecz. W następnym sezonie jego statystyki pogorszyły się - uzyskiwał statystyki na poziomie 9,2 punktu i 4,8 zbiórki na mecz. Powodem tego były kontuzje - w swoim drugim sezonie w NBA wystąpił jedynie w 68 meczach. Pod koniec tamtego sezonu wraz z Brianem Grantem i Lamarem Odomem został wymieniony za Shaquille O’Neal'a do Los Angeles Lakers.
W Los Angeles grał przez jeden rok. Zdobywał wtedy 15,5 punktu oraz 5,8 zbiórki na mecz. Po sezonie 2004/05 razem z Chucky Atkinsem został wymieniony za Kwame Browna oraz Larona Profita do Washington Wizards. Stał się częścią waszyngtońskiej "Big 3" ("Wielkiej trójki"), wcześniej złożonej z Gilberta Arenasa, Antawna Jamisona oraz Larry'ego Hughesa, którego zastąpił. Został tam nazwany przez trenera Ediego Jordana "Tough Juice" za swoją agresywną grę.
17 stycznia 2007 Butler trafił swojego pierwszego game-winnera w meczu przeciwko New York Knicks, zdobywając 2 punkty po wsadzie po podaniu DeShawna Stevensona 2,2 sekundy przed końcem spotkania, ustalając wynik na 99-98. Został nazwany Graczem Tygodnia Konferencji Wschodniej w dniach 15-21 stycznia 2006.
Jego najlepszym sezonem w NBA był sezon 2006/07, kiedy to zdobywał 19,1 punktu, 7,4 zbiórki i 3,7 asysty na mecz. Został też wybrany do rezerwy Konferencji Wschodniej w NBA All-Star Game w 2007 r. Był to jego pierwszy występ w Meczu Gwiazd.
Podczas meczu przeciwko Milwaukee Bucks pod koniec sezonu 2006/07 Butler złamał rękę. Kontuzja uniemożliwiła mu udział w playoffach, w których Wizards przegrali w pierwszej rundzie 4-0 z Cleveland Cavaliers.
W sezonie 2007/08 Butler ponownie został wybrany do drużyny Konferencji Wschodniej na Mecz Gwiazd, lecz z powodu kontuzji nie mógł w nim wystąpić. Zastąpił go na tym meczu Ray Allen. Przez kontuzje Butler zmuszony był opuścić 20 z ostatnich 35 meczów Wizards w sezonie. Powrócił do składu 13 marca (w swoje urodziny) i pomógł swojej drużynie pokonać Cleveland Cavaliers 101-99. Zdobył w tamtym meczu 19 punktów i 5 zbiórek podczas 42 minut spędzonych na parkiecie. W sezonie 2007/08 wystąpił w 58 meczach uzyskując średnio 20,3 punktu i 6,7 zbiórki na mecz. W sezonie 2008/09 wystąpił w 67 spotkaniach, zdobywając w nich średnio 20,8 punktu. Razem z LeBronem Jamesem są jedynymi zawodnikami w NBA, którzy przez dwa kolejne sezony zdobywali powyżej 20 punktów, 6 zbiórek i 4 asyst na mecz. Jedenastokrotnie przekraczał granice 30 punktów w meczu, tyle samo zdobył też double-double.
13 lutego 2010, razem z Brendanem Haywoodem i DeShawnem Stevensonem, został wymieniony do Dallas Mavericks, w zamian za Josha Howarda, Drewa Goodena, Jamesa Singletona i Quintona Rossa.
4 stycznia 2011 zostało ogłoszone, że Butler przejdzie operację na kontuzjowanym kolanie i opuści resztę sezonu 2010/11. Mavericks zdobywając mistrzostwo w tamtym sezonie, zadedykowali swoją drogę w play-offach Butlerowi.
9 grudnia 2011 Butler podpisał trzyletnią umowę z Los Angeles Clippers. W Clippers spędził dwa sezony i występując w pierwszej piątce pomógł drużynie dwukrotnie awansować do fazy play-off.
10 lipca 2013 Butler trafił, w ramach wymiany między trzema drużynami, do Phoenix Suns. 29 sierpnia 2013 został wytransferowny do Milwaukee Bucks w zamian za Ish Smitha i Wjaczesława Krawcowa. 22 listopada 2013, w meczu z Philadelphia 76ers, Butler uzyskał 38 punktów i miał 8 zbiórek. 27 lutego 2014 Bucks wykupili kontrakt Butlera, przez co stał się wolnym agentem.
1 marca 2014 Butler podpisał kontrakt z Oklahoma City Thunder.
15 lipca 2014 podpisał kontrakt z Detroit Pistons. 23 lipca 2015 roku związał się z klubem Sacramento Kings.
14 listopada 2020 został asystentem trenera Miami Heat.
Statystyki.
Na podstawie Basketball-Reference.com 

</doc>
<doc id="1762261" url="https://pl.wikipedia.org/wiki?curid=1762261" title="Wiktor Cymerys-Kwiatkowski">
Wiktor Cymerys-Kwiatkowski

Wiktor Cymerys-Kwiatkowski (ur. ok. 1886, zm. 24 grudnia 1904 w Radomiu) – działacz niepodległościowy i socjalistyczny. Członek Kół Bojowych Samoobrony Robotniczej, późniejszej Organizacji Bojowej PPS.
Życiorys.
Robotnik z fabryki mebli giętych w Radomiu. Od 1901 członek Polskiej Partii Socjalistycznej.
Jako osiemnastolatek, był chorążym demonstracji PPS ogłoszonej przeciw mobilizacji w związku z wojną rosyjsko-japońską w nocy 25 grudnia 1904. Dzień wcześniej PPS uszkodził linię kolejową Radom–Dęblin, uniemożliwiając wyjazd rekrutów.
Po pasterce w kościele Bernardynów tłum ruszył ulicą Lubelską w stronę siedziby gubernatora. Tuż za Placem Soborowym drogę manifestantom zastąpiło wojsko. Przybył również płk Bułatow, dowódca 26 Mohylowskiego Pułku Piechoty. Bułatow usiłował odebrać Cymerysowi sztandar, w tym czasie jeden z oficerów dał sygnał do otwarcia ognia. Według innej wersji, ogień otwarto po wybuchu, który zniszczył cześć parkanu prawosławnego soboru i ranił dwóch carskich żandarmów. W trakcie strzelaniny Cymerys-Kwiatkowski dwoma strzałami zabił płk. Bułatowa, sam jednak został śmiertelnie ranny od salwy. Po długotrwałej strzelaninie tłum rozpierzchł się. 
29 grudnia 1904 odbył się pogrzeb Cymerysa-Kwiatkowskiego z udziałem ponad 300 osób. Policja nie interweniowała, zaś zebrani po odśpiewaniu "Czerwonego sztandaru" rozeszli się. 
W 1937 władze Radomia, przyznały matce Cymerysa-Kwiatkowskiego zapomogę w wysokości 100 zł. miesięcznie. W 1938 Cymerys został pośmiertnie odznaczony Krzyżem Niepodległości z Mieczami. Jego imieniem nazwano ulicę w Radomiu. Przed wojną w miejscu śmierci ufundowano tablice pamiątkową, która została zniszczona przez Niemców w czasie okupacji. Odnowiono ją w 1966. Grób Kwiatkowskiego znajduje się na cmentarzu przy ul. Limanowskiego

</doc>
<doc id="1762262" url="https://pl.wikipedia.org/wiki?curid=1762262" title="Come Back to Me (singel)">
Come Back to Me (singel)

Come Back to Me – szósty singel projektu muzycznego Ayreon, wydany w 2005 roku. Utwór pochodzi z albumu "The Human Equation", na którym nazywa się on “Day Seven: Hope”. Do utworu został nakręcony teledysk.

</doc>
<doc id="1762264" url="https://pl.wikipedia.org/wiki?curid=1762264" title="Brian Viloria">
Brian Viloria

Brian Viloria (ur. 24 listopada 1980 w Waipahu na Hawajach) – amerykański bokser filipińskiego pochodzenia, aktualny zawodowy mistrz świata w wadze muszej (do 112 funtów) organizacji WBO oraz były mistrz świata organizacji IBF i WBC w kategorii junior muszej (do 108 funtów).
Kariera amatorska.
W 1999 roku zdobył tytuł mistrza Stanów Zjednoczonych. W tym samym roku w zdobył złoty medal w wadze papierowej na mistrzostwach świata amatorów w Houston. Rok później wystąpił na igrzyskach olimpijskich w Atenach. W pierwszej walce wygrał z Siergiejem Kazakowem, jednak w drugiej rundzie przegrał z późniejszym złotym medalistą Brahimem Asloumem. Jego bilans walk amatorskich to 230 zwycięstw przy zaledwie 8 porażkach.
Kariera zawodowa.
Zawodową karierę rozpoczął w maju 2001 roku. W swojej 17 walce (jedna z walk została uznana za nieodbytą z powodu kontuzji wywołanej uderzeniem głową), 10 września 2005 roku, zmierzył się z Erikiem Ortizem w walce o mistrzostwo świata federacji WBC. Viloria znokautował rywala już w pierwszej rundzie i zdobył pas mistrzowski. Pięć miesięcy później w pierwszej obronie swojego tytułu pokonał na punkty José Antonio Aguirre, byłego mistrza świata WBC w kategorii słomkowej.
10 sierpnia 2006 roku doznał pierwszej porażki w zawodowej karierze i stracił tytuł mistrza świata, przegrywając na punkty z Omarem Niño Romero. Trzy miesiące później doszło do walki rewanżowej między oboma pięściarzami. Romero wygrał walkę decyzją większości, mimo że dwukrotnie, w piątej i dziewiątej rundzie, był liczony. Jednak wkrótce po pojedynku w organizmie Romero wykryto niedozwolone środki dopingujące (metamfetaminę), walkę uznano więc za nieodbytą, a Meksykaninowi odebrano pas mistrzowski.
O wakujący tytuł Viloria zmierzył się 14 kwietnia 2007 roku z Edgarem Sosą, przegrał jednak decyzją większości na punkty. W 2008 roku wygrał pięć kolejnych pojedynków w kategoriach wagowych muszej i junior koguciej, po czym dostał szansę walki o kolejny tytuł mistrza świata w kategorii junior muszej, tym razem organizacji IBF. Viloria wygrał z Ulisesem Solísem przez techniczny nokaut w jedenastej rundzie. Meksykanin doznał rozcięć skóry nad oboma oczami, sędzia odebrał mu też po punkcie w rundach trzeciej i piątej za uderzenia poniżej pasa.
29 sierpnia 2009 roku w pierwszej obronie swojego tytułu pokonał jednogłośnie na punkty Jesusa Iribe z Meksyku. Tytuł stracił w następnej walce, 23 stycznia 2010 roku, przegrywając przez techniczny nokaut w ostatniej, dwunastej rundzie z Kolumbijczykiem Carlosem Tamarą.
Po dwóch wygranych walkach 16 lipca 2011 w Honolulu stanął do pojedynku z mistrzem organizacji WBO w kategorii muszej Meksykaninem Julio Césarem Mirandą. Po bardzo dobrym pojedynku wygrał jednogłośnie na punkty zdobywając tytuł mistrza świata . W pierwszej obronie tytułu, 11 grudnia, pokonał Giovani Segurę (Meksyk) w ósmej rundzie przez techniczny nokaut.

</doc>
<doc id="1762265" url="https://pl.wikipedia.org/wiki?curid=1762265" title="Ahmed Ben Said Jaffar">
Ahmed Ben Said Jaffar

Ahmed Ben Said Jaffar (ur. 26 sierpnia 1966 w Mutsamudu) – polityk z Komorów. W latach 2006–2010 sprawował urząd ministra spraw zagranicznych tego kraju.

</doc>
<doc id="1762266" url="https://pl.wikipedia.org/wiki?curid=1762266" title="Priodontes">
Priodontes



</doc>
<doc id="1762267" url="https://pl.wikipedia.org/wiki?curid=1762267" title="Houben R.T.">
Houben R.T.

Houben Tcherkelov, znany także jako Houben R.T. (ur. 23 stycznia 1970 w Kardzali) – bułgarski malarz i artysta eksperymentalny. W latach 90. studiował razem z Jorg Immendorff w Amsterdamie. We wczesnych filmach, zdjęciach i instalacjach postkomunistyczna Bułgaria i bułgarska sztuka były głównym tematem prac. W najnowszych pracach artysty, np. o Ameryce, widać jak symboliczne obrazy legitymizują potęgę kraju.
Życie i twórczość.
Houben Tcherkelov urodził się 23 stycznia 1970 roku w Kardzali, w południowo-wschodniej Bułgarii. Tcherkelov studiował w Narodowej Akademii Sztuki w Sofii oraz był łączony z radykalnym ruchem studenckim wokół Galerii XXL w Sofii. W tym czasie upadł Związek Radziecki, a artysta zaczął badać, w jaki sposób styl może zostać wykorzystany w propagandzie.
Wczesne prace analizują przestrzeń i życie w transformującym się społeczeństwie, podążającym za globalizacja. Zmarzlina, 1994, wystawa zamarzniętych zwierząt w Muzeum Narodowym w Sofii, symbolizowała stan bułgarskich muzeów. W tym samym roku artysta eksperymentował z formami życia w Adaptacja-Utopia 2, gdzie dołączył skrzela do swojego ciała. Action Paint, instalacja w M6 w Rydze, testowała zachowanie białych myszy na kolorowanym płótnie. Instalacja została przedstawiona obok wykonanych przez myszy obrazów. Ta instalacja wraz z Domem, 1997, została przedstawiona w numerze Siksi’s 1997 New Europe. Tcherkelov był jednym z ośmiu artystów prezentowanych w tym numerze.
Najbardziej znaną pracą Tcherkelova jest Suitable Suit, kadr z tego przedsięwzięcia jest na okładce Menschenbilder: Foto- und Videokunst aus Bulgarien. W tym video artysta chodzi w zbyt dużym garniturze po polu. Analiza bułgarskiego społeczeństwa miała kulminację w Reality Show (1988), gdzie w satyryczny sposób opowiada o biznesie filmowym i muzycznym.
W 1995 roku Tcherkelov studiował impasto w Amsterdamie z Jorg Immendorff dzięki grantowi z Fundacji Felix Meritis. Dopiero gdy przyjechał do Nowego Jorku w 2000 roku zaczął malować tylko tą techniką. Tcherkelov początkowo zafascynowany był obrazami na amerykańskich banknotach i monetach, potem starał się je wykorzystać w swoich pracach jako legitymizację siły. Te prace miały debiut w Elizabeth Foundation w Nowym Jorku w 2005 roku.
Wpływ na jego twórczość mieli Frank Auerbach oraz Leon Kossoff, także malarze impasto, ale jego własne obrazy różnią się tematycznie oraz kolorystycznie. Własną sztukę połączył z bizantyjskimi mozaikami z XIII i XIV wieku, potwierdzając wpływ kultury bizantyjskiej na bułgarską sztukę.

</doc>
<doc id="1762268" url="https://pl.wikipedia.org/wiki?curid=1762268" title="Juliana Anicja">
Juliana Anicja

Juliana Anicja (461 lub 462 - 527 lub 528), bizantyńska księżniczka, córka cesarza zachodniorzymskiego Olibriusza i Placydii - najmłodszej córki cesarza Zachodu Walentyniana III. W młodości odebrała staranne wykształcenie co wpłynęło na jej późniejszą aktywność w zakresie wspierania projektów architektonicznych w Konstantynopolu. Około roku 479 poślubiła Flawiusza Aerobinda z plemienia Alanów, wybitnego wodza w służbie Anastazjusza. Juliana była osobą pobożną i oddaną niektórym przywódcom monastycznym epoki. Była zadeklarowaną przeciwniczką monofizytyzmu Anastazjusza. Swój olbrzymi majątek przeznaczyła na zbożne cele, oraz na zbudowanie w stolicy wielu kościołów, w tym kościoła Świętej Eufemii, Matki Boskiej, Świętego Polieukta.

</doc>
<doc id="1762270" url="https://pl.wikipedia.org/wiki?curid=1762270" title="Cybill">
Cybill

Cybill – amerykański sitcom emitowany w amerykańskiej stacji CBS od 2 stycznia 1995 do 13 lipca 1998 roku, w którym w głównej roli wystąpiła Cybill Shepherd. Serial emitowany był w Polsce na kanale Comedy Central.
Serial miał 87 odcinków (4 serie) i opowiadał o kiepskiej aktorce Cybill, matce dwójki dzieci, której najlepszą przyjaciółką jest Maryann Thorpe (Christine Baranski).

</doc>
<doc id="1762271" url="https://pl.wikipedia.org/wiki?curid=1762271" title="Ikona Matki Bożej „Karmiąca Mlekiem”">
Ikona Matki Bożej „Karmiąca Mlekiem”

Ikona Matki Bożej "Karmiąca Mlekiem" – ikona Matki Bożej reprezentująca typ Eleusa. 
Opis.
Ikona przedstawia Matkę Bożą trzymającą na kolanach Dzieciątko Jezus, które karmi piersią. W niektórych wariantach ikony w jej czterech narożnikach pojawiają się postacie Chrystusa, aniołów lub innych świętych. 
Historia.
Ikona znajdowała się pierwotnie w Ławrze św. Sawy Uświęconego w okolicach Jerozolimy. Według legendy na początku XIII wieku do monasteru tego przybył św. Sawa, nie ujawniając swojej godności biskupiej. Pragnął pokłonić się relikwiom patrona ławry, gdy upadł mu pod nogi jego pastorał. Zdumieni mnisi zapytali go o imię, a gdy poznali je, oddali przybyszowi pastorał i ikonę "Karmiąca Mlekiem". Św. Sawa zabrał ją na Górę Athos i umieścił w monasterze Chilandar, który współtworzył. Ikona została umieszczona w ikonostasie głównej cerkwi monasterskiej w nietypowym miejscu - przeznaczanym zwykle dla wizerunku Chrystusa. 
Opinię cudownych zyskały również dwa inne warianty ikony. Jeden z nich znajduje się w Mińsku, drugi - w Pustelni Ilińskiej w kompleksie klasztornym Góry Athos. 

</doc>
<doc id="1762273" url="https://pl.wikipedia.org/wiki?curid=1762273" title="Muzyka romska">
Muzyka romska



</doc>
<doc id="1762277" url="https://pl.wikipedia.org/wiki?curid=1762277" title="Jasawur">
Jasawur

Jasawur (ur. ok. 1289, zm. 1320) – członek rodu Czagataja i rebeliant walczący z chanami czagatajskimi i ilchanem Abu Sa’idem. 
Był synem Örüq Temüra i wnukiem Buki Temüra, chana czagatajskiego w latach 1272 do 1282. Według Kaszaniego Jasawur miał 28 lat w roku 1316/1317 (716 A.H.), stąd musiał się urodzić ok. roku 1289. Jego siedziba ("ordo") znajdowała się w pobliżu Samarkandy. Kaszani pisze iż został nawrócony na islam przez Badrmandaniego z Buchary, który być może jest identyczny z Badr ad-Din al-Majdanim opisywanym przez Ibn Battutę. Chociaż moment w którym przyjął islam nie jest znany, wydaje się, że stało się to dosyć wcześnie, sądząc z liczby imamów z Samarkandy i Buchary, którzy towarzyszyli mu w jego późniejszej ucieczce do Chorasanu. Po raz pierwszy słyszymy o Jasawurze w kontekście walk jakie kilka lat po śmierci Kajdu (zm. ok. 1303) wybuchły pomiędzy jego następcą Czeperem (1303 - 1306) i chanem czagatajskim Duwą (ok. 1282 - 1307). W roku 1305/1306 Jasawur wraz ze swoim wujem ze strony matki, Dżinkszim, walczył z Szahem-Ughulem, synem Kajdu, i Babą Ughulem z rodu Dżoczi Kasara. Według Kaszaniego do konfliktu doszło z powodu działań Küresbe z rodu Ugedeja, który planował splądrowanie Samarkandy i Buchary, został jednak aresztowany przez Babę, ponieważ deklarował iż nie jest on winien posłuszeństwa ugrupowaniu Czepera, gdyż należy do ugrupowania Duwy. Kiedy Jasawur zaprotestował przeciwko temu aktowi Baba odesłał Küresbe do Czepera. Wtedy Jasawur zaatakował go. Chociaż ugrupowania Duwy i Czepera spotkały się nieopodal Szaszu (dzis. Taszkent) w celu rozwiązania sporu w drodze arbitrażu Jasawur, Dżinkszi i inni z dużymi siłami zaatakowali Babę i Szaha, którzy oczekiwali na nich bez broni. Przepędzili oni wtedy Babę do Chorezmu i splądrowali obóz Szaha. Następnie kiedy Zu al-Karnajn z rodu Czagataja został ustanowiony rządcą nad górną doliną Amu-darii i Küresbe odmówił przyjęcia oferowanego mu dowództwa w armii Jasawur zaatakował go i pojmał z pomocą Zu al-Karnajna i Dżinksziego. Jasawur pokonał Küresbe już za panowania Könczeka (1307-1308), syna Duwy, który jednak zmarł w kwietniu lub maju 1308 roku. Jego następcą został Taliku (1308 - 1309), brat Buki Temüra. Mimo że Taliku był jego bliższym krewnym niż członkowie linii Duwy, Jasawur wraz z Dżinkszim podnieśli bunt przeciwko niemu w imieniu tych ostatnich. Jasawur został jednak pokonany w starciu w pobliżu Fergany z przeważającymi siłami wysłanymi przeciwko niemu przez Taliku.
Ostatecznie po pobiciu Taliku chanem został Esen Buka (1309–ok. 1320), syn Duwy. Kiedy wysłał on swojego brata Kebeka (ok. 1320 - 1327) z wyprawą na ilchanidzki Chorasan Jasawur wziął w niej udział jako jeden z dowódców. Podczas tej kampanii Jasawur adoptował Ara-Timura, dowódcę ilchanidzkiego minganu, którego Kebek chciał zabić, oraz miał powstrzymywać jego pościg za pokonaną armią Ilchanidów, m.in. nawołując do zaprzestania zabijania muzułmanów w miesiącu ramadan. Wydaje się jednak że w rzeczywistości nie kierowały nim żadne religijne motywy, lecz poprzez swoją wielkoduszność chciał wejść w przyjacielskie stosunki z Ilchanidami. Kiedy później uciekał do Iranu, Ara-Timur pośredniczył pomiędzy nim a ilchanem. Według Sajfiego Kebek już kilka lat wcześniej miał przejrzeć intencje Jasawura, donosząc Esenowi Buce że ten szuka przyjaźni ilchana Oldżajtu (1304–1316), chcąc osiedlić się w Chorasanie. Esen Buka wówczas zlekceważył jednak tę opinię. Biorąc to pod uwagę należy uznać, że antagonizm pomiędzy Jasawurem a Kebekiem sięgał czasów sprzed wyprawy. Esen Buka kiedy został chanem miał oddać Ferganę i Mawarannahr pod administrację Kebeka, który osiedlił się w dolinie Kaszka-darii, co bezpośrednio zagrażało wpływom Jasawura w regionie. Kiedy ekspedycja do Chorasanu poniosła ostatecznie fiasko, Kebek przypisał odpowiedzialność za to właśnie jemu. Kaszani i Sajfi podają sprzeczne informacje na temat tego jakie kroki Esen Buka przedsięwziął przeciwko Jasawurowi, przy czym prawdopodobnie musiał on odłożyć ostateczne podporządkowanie go sobie z powodu toczącej się wojny z ilchanatem i Wielkim Chanem. W rezultacie Kebek zaatakował Jasawura dopiero w roku 1316, przy czym ten był na to przygotowany, ponieważ został uprzedzony o planowanym ataku przez Dżinksziego. W rezultacie Jasawur odparł atak Kebeka i przejął wielu z należących do niego emirów i wojowników. Następnie wysłał do Oldżajtu Ara-Timura i szybko opuścił Samarkandę podążając wraz ze swoimi siłami do Termezu. Po drodze jego armia złupiła m.in. Samarkandę, Kesz (dzis. Shahrisabz) i Nachszab (dzis. Nur Ata) zabierając ich mieszkańców ze sobą. Tymczasem Oldżajtu na prośbę Ara-Timura zgodził się ofiarować Jasawurowi na siedzibę terytoria Balchu i Szuburkanu (dzis. Szeberghan) i wysłał armię dowodzoną przez emira Chorasanu Jasawula za Amu-Darię. W międzyczasie Esen Buka wysłał Kebekowi posiłki, jednak mimo to ten przegrał w walce z połączonymi siłami Jasawura i armii Chorasanu. Ostatecznie we wrześniu/październiku 1316 roku Jasawur przekroczył Amu-Darię i dotarł na równinę Szuburkan wraz z armią Chorasanu, która zabrała ze sobą wielką ilość zdobyczy i pojmanych ludzi.
Po tym jak Jasawur przybył do Chorasanu i poddał się Oldżajtu ten oddał mu w zarząd ziemie od Amu-Darii aż do Mazandaranu, każąc miejscowym emirom aby ci byli mu posłuszni. Pomiędzy Oldżajtu a Jasawurem został wówczas zawarty pisemny kontrakt ("'ahd-nama"), a po śmierci Oldżajtu analogiczny kontrakt został zawarty pomiędzy Jasawurem a kolejnym ilchanem, małoletnim Abu Sa’idem (1317 - 1335). Bez wątpienia Oldżajtu podjął powyższe kroki w celu zapewnienia sobie obrony przed atakami Chanatu Czagatajskiego i wkrótce po usadowieniu się w regionie Jasawur wraz z chorasańskimi emirami przedsięwziął wyprawę na Mawarannahr i uprowadził z niego wielką liczbę ludzi, osiedlając ich w Chorasanie. W marcu 1317 roku Jasawur wraz z emirem Begtütem doprowadził do zabójstwa namiestnika Chorasanu Jasawula, co pozwoliło mu na zajęcie większej części dzisiejszego Afganistanu. W tym momencie zapewniał on jeszcze ilchana o swojej lojalności, jednak w roku 1318 podjął otwartą rewoltę zajmując Mazandaran. Prawdopodobnie zamierzał on sam zostać ilchanem, a sytuacja sprzyjała mu o tyle, że w roku 1319 na Zakaukazie uderzył chan Złotej Ordy Ozbeg (1313 – 1342). Po śmierci Jasawula Jasawurowi podporządkowała się większość miejscowych emirów z wyjątkiem m.in. Ghijasa ad-Dina (1308 - 1328/1329) z lokalnej dynastii Kartów oraz malika Sistanu Nasira ad-Dina (1261 - 1324). Jasawur zaatakował Herat i Sistan, nie był jednak w stanie podporządkować sobie ich władców. Co więcej poddania się mu odmówiły miasta Chorasanu i w niektórych z nich jego ludzie zostali zabici. Jednocześnie Ghijas ad-Din pokonał wielu z podporządkowanych Jasawurowi emirów, zdobywając ich twierdze. Zagrożony przez wysłaną przez Abu Sa’ida armię emira Husajna Jasawur wycofał się z Mazandaranu i rozpoczął oblężenie Heratu, pod którym pojawił się osobiście w kwietniu 1319 roku. Ghijas ad-Din uciekł do armii ilchana i emira Czobana. Pod jej naciskiem Czagataida zwinął oblężenie i wycofał się do południowego Afganistanu. W czerwcu/lipcu 1320 roku Ghijas ad-Din zwrócił się do Kebeka, który w międzyczasie został chanem, o przysłanie armii. W odpowiedzi Kebek miał wysłać 40 tys. jeźdźców i poprzez posłańca powiadomił emira Husajna, że zamierza zaatakować Jasawura wspólnie z armią Chorasanu. Kiedy czagatajska armia podeszła do obozu Jasawura grupa wojowników została potajemnie wysłana by naciskać na jego emirów by zerwali z nim. W rezultacie kiedy obie armie zaczęły walczyć przeszli oni na stronę przeciwnika atakując Begtüta. Jasawur uciekł wraz ze swoją rodziną jednak wysłana przez Ildżikdaja z rodu Czagataja grupa tysiąca jeźdźców doścignęła go i zabiła. Z osobistych sił Jasawura wywodzili się tzw. Jasawuri, jedno z plemion późniejszego chanatu czagatajskiego. Syn Jasawura, Kazan, był chanem Czagataidów w latach 1343 do 1346.

</doc>
<doc id="1762279" url="https://pl.wikipedia.org/wiki?curid=1762279" title="Mistrzostwa Świata w Wioślarstwie 2009 – dwójka bez sternika mężczyzn">
Mistrzostwa Świata w Wioślarstwie 2009 – dwójka bez sternika mężczyzn

Dwójka bez sternika mężczyzn (M2-) – konkurencja rozgrywana podczas Mistrzostw Świata w Wioślarstwie 2009 w Poznaniu między 23 a 30 sierpnia na Torze Regatowym "Malta".

</doc>
<doc id="1762281" url="https://pl.wikipedia.org/wiki?curid=1762281" title="Ailo Gaup">
Ailo Gaup



</doc>
<doc id="1762283" url="https://pl.wikipedia.org/wiki?curid=1762283" title="Rabije Kadir">
Rabije Kadir

Rabije Kadir (ujg. ﺭﺍﺑﯩﻴﻪ ﻗﺎﺩﯨﺮ, "Rabiye Qadir"; ; ur. 21 stycznia 1947 r. w Altay) – prominentna ujgurska działaczka polityczna i biznesmenka pochodząca z Sinciangu. Oskarżana przez władze chińskie o terroryzm i działalność separatystyczną, zarzuca się jej m.in. inspirowanie zamieszek z 2009 roku. Obecnie na emigracji. Od 2006 r. przewodnicząca Światowego Kongresu Ujgurów. 
W latach 90. była jedną z pięciu najbogatszych ludzi w Chinach. Była deputowaną Ludowej Politycznej Konferencji Konsultatywnej Chin VIII kadencji (1993-1998) oraz oficjalną przedstawicielką Chin na konferencji ONZ w sprawie kobiet, która odbyła się w 1995 roku w Pekinie. Po krwawo stłumionych przez władze zamieszkach w Kuldży w lutym 1997 roku publicznie skrytykowała rząd. Na skutek tego objęto ją dozorem policyjnym, odebrano paszport i zabroniono ponownego ubiegania się o mandat LPKKCh. Po tym, jak przesłała zachodnim gazetom dowody na dyskryminację Ujgurów w Chinach, została w 1999 roku aresztowana pod zarzutem niepłacenia podatków i ujawnienia tajemnicy państwowej. Skazana w 2000 roku na 8 lat więzienia za działanie przeciw bezpieczeństwu państwa, wyszła z więzienia w 2005 roku, po naciskach administracji amerykańskiej. Tuż po wyjściu z więzienia za zgodą władz wyjechała z Chin, oficjalnie "w celu leczenia". Zamieszkała w USA u boku męża, Sidika Rouziego, także dysydenta, który w 1996 roku otrzymał azyl w Stanach Zjednoczonych.
W listopadzie 2006 roku została wybrana na przewodniczącą Światowego Kongresu Ujgurów. W odpowiedzi władze chińskie oskarżyły trzech przebywających w Chinach jej synów o przestępstwa podatkowe i działalność przeciw bezpieczeństwu państwa. Dwóch zostało skazanych na kary grzywny, w tym jeden także na karę 7 lat więzienia. Trzeci z oskarżonych synów w kwietniu 2007 roku otrzymał wyrok 9 lat więzienia i 3 lat pozbawienia praw publicznych. 

</doc>
<doc id="1762287" url="https://pl.wikipedia.org/wiki?curid=1762287" title="Mistrzostwa Świata w Wioślarstwie 2009 – dwójka podwójna kobiet">
Mistrzostwa Świata w Wioślarstwie 2009 – dwójka podwójna kobiet

Dwójka podwójna kobiet (W2x) – konkurencja rozgrywana podczas Mistrzostw Świata w Wioślarstwie 2009 w Poznaniu między 23 a 30 sierpnia na Torze Regatowym "Malta".

</doc>
<doc id="1762288" url="https://pl.wikipedia.org/wiki?curid=1762288" title="Simone Facey">
Simone Facey

Simone Facey (ur. 7 maja 1985 w Manchesterze na Jamajce) – jamajska sprinterka, dwukrotna medalistka mistrzostw świata. W 2007 roku na mistrzostwach świata w Osace zdobyła srebrny medal w sztafecie 4 x 100 metrów. W 2009 roku zdobyła złoty medal na mistrzostwach świata w Berlinie w sztafecie 4 x 100 m. Srebrna medalistka igrzysk olimpijskich w sztafecie 4 x 100 metrów (2016). Rok później z koleżankami z reprezentacji wywalczyła brązowy medal w biegu rozstawnym 4 × 100 m podczas mistrzostw świata w Londynie. Reprezentantka kraju w IAAF World Relays.
Trzykrotnie sięgała po medal igrzysk panamerykańskich, w 2011 oraz 2015 roku.

</doc>
<doc id="1762289" url="https://pl.wikipedia.org/wiki?curid=1762289" title="Jan Palmowski">
Jan Palmowski

Jan Palmowski (ur. 1884 w Pluskach koło Olsztyna, zm. w grudniu 1965 w Wygodzie koło Olsztyna) – działacz polski na Warmii, gawędziarz i pieśniarz ludowy, rolnik.
Życiorys.
Pochodził z chłopskiej rodziny, kultywującej polskość na Warmii. Wyniósł z domu znajomość języka polskiego, ukończył też kilka klas niemieckiej szkoły powszechnej. Większość życia spędził we wsi Wygoda koło Olsztyna, gdzie miał niewielkie gospodarstwo. Utrzymywał się również z pracy drwala i myślistwa. Wcielony do wojska niemieckiego w czasie I wojny światowej, przebywał m.in. w Turcji. W 1920 zaangażował się w działalność propolską w dobie plebiscytu, blisko współpracując z Michałem Lengowskim i występując jako mąż zaufania Warmińskiego Komitetu Plebiscytowego w Wygodzie. Doznał w tym okresie prześladowań ze strony bojówek niemieckich, był kilkakrotnie pobity i napadnięty w domu. W 1930 wstąpił do Związku Polaków w Niemczech. Po II wojnie światowej przyznano mu rentę dla zasłużonych.
Maria Zientara-Malewska, która wielokrotnie stykała się z Palmowskim i jego rodziną, uznawała go za najlepszego znanego jej gawędziarza warmińskiego, za gawędziarza "nadzwyczajnego", "wesołka warmińskiego". Palmowski był przewodnikiem warmińskich pielgrzymek oraz starostą weselnym (placmistrzem). Znał i chętnie recytował ludowe wierszowane oracje, bajki, gawędy, przysłowia, dzielił się także z rozmówcami własnymi wspomnieniami, w których niebagatelną rolę odgrywała ukochana strzelba − Marycha. Był "człowiekiem prostym i skromnym", lubiącym przygotowywać życzliwe żarty nieznanym przechodniom, którym np. podrzucał przy drodze kosz grzybów. 
Zmarł w grudniu 1965 w Wygodzie. Jego syn Edward (ur. 1909), z zawodu leśniczy, również udzielał się w ruchu polskim, za co w 1972 odznaczony został Krzyżem Kawalerskim Orderu Odrodzenia Polski.
Liczne gawędy, baśnie i pieśni wykonywane przez Jana Palmowskiego zapisały Maria Zientara-Malewska oraz Maryna Okęcka-Bromkowa; ta ostatnia ogłosiła część z nich w zbiorze "Nad jeziorem bajka śpi" (1962). 

</doc>
<doc id="1762290" url="https://pl.wikipedia.org/wiki?curid=1762290" title="Karin Mey">
Karin Mey



</doc>
<doc id="1762291" url="https://pl.wikipedia.org/wiki?curid=1762291" title="Melis Karin Mey">
Melis Karin Mey



</doc>
<doc id="1762293" url="https://pl.wikipedia.org/wiki?curid=1762293" title="Reprezentacja Finlandii w piłce nożnej kobiet">
Reprezentacja Finlandii w piłce nożnej kobiet

Reprezentacja Finlandii w piłce nożnej kobiet – najważniejszy żeński zespół piłkarski w kraju, powoływany przez selekcjonera, w którym występować mogą występować zawodniczki posiadające obywatelstwo fińskie. Za jej funkcjonowanie odpowiedzialny jest Fiński Związek Piłki Nożnej - "Suomen Palloliitto".
Historia meczów międzynarodowych Fińskich zawodniczek sięga lat 70. XX wieku. 25 sierpnia 1973 roku Finki swój pierwszy mecz rozegrały z reprezentacją Szwecji. W spotkaniu tym nie padła żadna bramka. Do 1994 roku drużyna nie uczestniczyła w żadnej większej imprezie międzynarodowej. W tym właśnie roku Finki zagrały w pierwszej edycji Pucharu Algarve, w którym zawodniczki nie wygrały żadnego meczu zajmując ostatnie - 6. miejsce w turnieju. W następnym roku Finki ponownie wystartowały w Portugalii, tym razem wygrały dwa mecze, dające im piąte miejsce w zawodach co do dziś jest najlepszym rezultatem w historii.
Jednak najważniejszym sukcesem reprezentacji Finlandii jest awans do półfinału Mistrzostw Europy w 2005 roku, kiedy to zawodniczki przegrały z Niemkami 1:4. Był to pierwszy turniej mistrzostw Europy, na którym wystąpiły Finki. Po raz drugi Finki zagrały w turnieju finałowym przed własną publicznością w 2009 roku gdzie dobrnęły do ćwierćfinału rozgrywek.
Reprezentacja dotychczas nie zagrała na mistrzostwach świata, ani igrzyskach olimpijskich.
Rekordy.
Stan na 11 marca 2009

</doc>
<doc id="1762295" url="https://pl.wikipedia.org/wiki?curid=1762295" title="Nomos Lesbos">
Nomos Lesbos

Lesbos – do końca 2010 roku prefektura w Grecji, w regionie administracyjnym Wyspy Egejskie Północne. W 2005 roku prefektura miała 110 220 mieszkańców. 
Wyspy.
Do prefektury należały trzy wyspy:

</doc>
<doc id="1762296" url="https://pl.wikipedia.org/wiki?curid=1762296" title="Wólka (powiat krośnieński)">
Wólka (powiat krośnieński)

Wólka () – wieś w Polsce, w województwie podkarpackim, w powiecie krośnieńskim, w gminie Rymanów.
Pod koniec XIX wieku właścicielką tabularną dóbr we wsi była hr. Anna Potocka. W 1911 właścicielem tabularnym był Jan Potocki, posiadający 91 ha.

</doc>
<doc id="1762301" url="https://pl.wikipedia.org/wiki?curid=1762301" title="Wiaczesław Zacharcow">
Wiaczesław Zacharcow

Wiaczesław Zacharcow, ros. Вячеслав Владимирович Захарцов (ur. 30 marca 1968 w Omsku) – rosyjski szachista, arcymistrz od 2007 roku.
Kariera szachowa.
Znaczące sukcesy szachowe zaczął osiągać w połowie lat 90. XX wieku. W 1995 r. podzielił III m. w Azowie, a w 1999 r. był trzeci w Krasnodarze. W 2001 r. zajął I m. w Krasnodarze, w 2002 r. w tym mieście podzielił II m. (za Witalijem Cieszkowskim, wspólnie z Wołodymyrem Małaniukiem), natomiast w 2003 r. – podzielił I m. (wspólnie z m.in. Kiriłłem Bryzgalinem i Dmitrijem Kokariewem). W 2004 r. zwyciężył w Krasnodarze i Kamieńsku oraz podzielił I m. w Woroneżu (wspólnie z m.in. Stanisławem Wojciechowskim, Walerijem Popowem, Aleksandrem Riazancewem i Jewgienijem Szaposznikowem).
Normy na tytuł arcymistrza wypełnił w latach 2005 (w Charkowie – dz. I m. wspólnie z Walerijem Awieskułowem i Ałuszcie – I m.) oraz 2006 (we Lwowie – I m.). Do innych jego indywidualnych sukcesów należą:
Najwyższy ranking w dotychczasowej karierze osiągnął 1 września 2010 r., z wynikiem 2610 punktów zajmował wówczas 40. miejsce wśród rosyjskich szachistów.

</doc>
<doc id="1762305" url="https://pl.wikipedia.org/wiki?curid=1762305" title="Robert Tobin">
Robert Tobin

Robert Tobin (ur. 20 grudnia 1983 w Lincoln) – angielski lekkoatleta, sprinter.

</doc>
<doc id="1762306" url="https://pl.wikipedia.org/wiki?curid=1762306" title="Wyższa Szkoła Nauk o Zdrowiu w Bydgoszczy">
Wyższa Szkoła Nauk o Zdrowiu w Bydgoszczy

Wyższa Szkoła Nauk o Zdrowiu – uczelnia niepubliczna w Bydgoszczy.
Charakterystyka.
Wyższa Szkoła Nauk o Zdrowiu to uczelnia zawodowa o profilu medycznym. Proces dydaktyczny realizowany jest na studiach licencjackich (I stopnia), magisterskich (II stopnia) oraz podyplomowych i jednolitych magisterskich (w przygotowaniu). Ofertę edukacyjną tworzą 3 kierunki (oraz 2 dodatkowe będące obecnie w przygotowaniu) i 11 specjalności na studiach stacjonarnych i niestacjonarnych.
Uczelnia współpracuje ze szpitalami bydgoskimi, m.in. Wojskowym Szpitalem Klinicznym, Szpitalem Miejskim, Centrum Medycznym Gizińscy oraz przychodniami specjalistycznymi, a także placówkami fizjoterapeutycznymi uzdrowisk w Inowrocławiu (Sanatorium Uzdrowiskowe „Oaza”) i Ciechocinku (Klinika Uzdrowiskowa „Pod Tężniami”).
Studenci mogą korzystać z wymiany zagranicznej w ramach programu Erasmus oraz rozwijać swoje zainteresowania w kołach naukowych.
Historia.
Uczelnia powstała z inicjatywy mgr inż. Marka Krzysztofa Szaraty, od 1998 r. pracującego w branży edukacji niepublicznej. 31 sierpnia 2005 roku Minister Edukacji Narodowej wydał zgodę na powstanie uczelni. Wyższa Szkoła Nauk o Zdrowiu w Bydgoszczy została wpisana do rejestru uczelni niepaństwowych pod numerem 177 i była pierwszą niepaństwową uczelnią medyczną w regionie kujawsko-pomorskim. Pierwszym jej rektorem został prof. dr hab. n. med. Bronisław Zachara.
Początkowo nauczano na kierunkach analityka medyczna i kosmetologia, od 2009 roku także na kierunku fizjoterapia. W listopadzie 2010 r. uczelnia uzyskała prawo do nauczania na kierunku biotechnologia.
Baza lokalowa.
Siedziba szkoły się przy ulicy Jagiellońskiej 4, w ścisłym centrum Starego Miasta (do 2017 r. mieściła się w budynku przy ulicy Karpackiej 54 w Bydgoszczy), natomiast pracownie fizyko- i kinezyterapii znajdują się w Centrum Medycznym Gizińscy przy ulicy Kościuszki 16. Uczelnia korzysta również z pracowni specjalistycznych policealnych szkół medycznych przy ul. Lenartowicza 33-35 oraz Zespołu Szkół Nr 1 w Bydgoszczy. W końcu 2021 uczelnia nabyła ponadto budynek przy ul. Jagiellońskiej 2 (dawny klub "Savoy").

</doc>
<doc id="1762307" url="https://pl.wikipedia.org/wiki?curid=1762307" title="Elected">
Elected

Elected – minialbum projektu muzycznego Ayreon, wydany w 2008 roku.
Historia albumu.
25 stycznia 2008 do sprzedaży trafiły najnowsze albumy Ayreon oraz Avantasia ("01011001" i "The Scarecrow"). Z powodu tej zbieżności prasa zaczęła niesłychanie porównywać dwa albumy do siebie (tym bardziej że prezentują podobny styl muzyczny) i spekulować o rywalizacji obu projektów między sobą. Arjen Anthony Lucassen (twórca Ayreon) spytany o to był zły, że Tobiasowi Sammetowi, twórcy Avantasia, udało się zaprosić do nagrania najnowszego albumu Alice'a Coopera, który jest ulubionym wokalistą Arjena. Z drugiej strony, Tobias zazdrości Arjenowi głosu Bruce’a Dickinsona, który śpiewał na "". Twórcy jednak postanowili połączyć siły i nagrać cover Alice'a Coopera, a album ten w zamyśle autorów miał być zatytułowany "Ayreon vs. Avantasia".

</doc>
<doc id="1762309" url="https://pl.wikipedia.org/wiki?curid=1762309" title="Sferynka trująca">
Sferynka trująca

 ("Sphoeroides spengleri") – gatunek morskiej ryby rozdymkokształtnej z rodziny rozdymkowatych (Tetraodontidae).
Występowanie.
Występuje licznie w wodach na głębokości 2 do 70 m p.p.m.) w pobliżu raf koralowych w zachodniej części Oceanu Atlantyckiego.
Charakterystyka.
Ciało pokryte jest kilkunastoma okrągłymi, ciemnymi plamami. Na ogonie występują dwa ciemne paski. Grzbiet ma ubarwienie szare lub brązowe, spód ciała jest białawy. Płetwa grzbietowa i odbytowa są przesunięte w stronę trzonu ogonowego. Brak płetw brzusznych. Dorasta do 30 cm długości.
Pokarm.
Żywi się mięczakami, skorupiakami i szkarłupniami.
Hodowla.
W Brazylii jest poławiana i sprzedawana jako ryba akwariowa. W 2000 jeden osobnik tego gatunku został wyłowiony w zachodniej części Morza Śródziemnego.
Toksyczność gatunku.
Jest jednym z najbardziej trujących gatunków. Mięśnie, skóra i wnętrzności osobników złapanych u południowo-wschodnich wybrzeży Brazylii okazały się silnie toksyczne (do 946 MU/g), zwłaszcza skóra i wnętrzności, które zawierają duże ilości tetrodotoksyny (TTX). Zawartość toksyn była różna u poszczególnych osobników, zmieniała się też w zależności od miejsca połowu.

</doc>
<doc id="1762310" url="https://pl.wikipedia.org/wiki?curid=1762310" title="Sphoeroides spengleri">
Sphoeroides spengleri



</doc>
<doc id="1762311" url="https://pl.wikipedia.org/wiki?curid=1762311" title="Świnicka Ławka">
Świnicka Ławka

Świnicka Ławka – ogromny, trawiasto-skalisty zachód w północnej ścianie Świnicy i Zawratowej Turni w polskich Tatrach Wysokich. Ściana ta ma wysokość około 350 m, Świnicka Ławka znajduje się mniej więcej w 2/3 jej wysokości. Z jednej strony prowadzi na Świnicką Przełęcz (2051 m), z drugiej na Niebieską Przełączkę Wyżnią (2247 m). Umożliwia taternikom w razie potrzeby w miarę bezpieczne wycofanie się ze wszystkich dróg wspinaczkowych na tej ścianie.

</doc>
<doc id="1762313" url="https://pl.wikipedia.org/wiki?curid=1762313" title="Przechodzący przez rzekę">
Przechodzący przez rzekę

Przechodzący przez rzekę – rzeźba balansująca w Bydgoszczy, zawieszona na linie nad rzeką Brdą, w pobliżu mostu Jerzego Sulimy-Kamińskiego.
Opis.
Rzeźba autorstwa częstochowskiego rzeźbiarza Jerzego Kędziory, została odsłonięta 1 maja 2004, z dniem wejścia Polski do Unii Europejskiej.
Pomysł umieszczenia rzeźby nad Brdą pochodzi od wiceprezydenta Bydgoszczy w latach 2003–2005 Macieja Obremskiego. Rzeźba przedstawia młodego mężczyznę z przepaską na biodrach przechodzącego na linie rozpiętej nad rzeką. W jednej ręce trzyma żerdź, w drugiej – strzałę, a na ramieniu niesie rzymskie sandałki – takie same jakie ma bydgoska „Łuczniczka”. Poniżej liny znajduje się jaskółka.
Figura wykonana jest z kompozytów żywicznych z pyłem mosiężnym. Wysokość figury to 2,2 metra, waga 50 kilogramów. Żerdź ma długość 6 metrów, a lina ponad 100 metrów. Postać utrzymuje pozycję pionową dzięki temu, że środek masy figury znajduje się w centralnym miejscu liny, na której wisi. Twarz „Przechodzącego przez rzekę” ma rysy syna artysty, Bartłomieja.
Rzeźbę łączy się powszechnie z bydgoskim posągiem „Łuczniczki”. Młody mężczyzna reprezentuje adoratora pięknej „Łuczniczki”, przenoszącego strzałę wypuszczoną przez spiżową piękność na drugi brzeg rzeki.
„Przechodzący przez rzekę” jest uznawany za jeden z najbardziej udanych przykładów nowoczesnej rzeźby w Bydgoszczy, dobrze wkomponowanej w Bydgoski Węzeł Wodny. Wartość obiektu podkreśla jego położenie przy moście Jerzego Sulimy-Kamińskiego. W pobliżu obiektu znajdują się zabytki i symbole Bydgoszczy – stare spichrze, nowe spichrze, gmach Poczty Głównej.

</doc>
<doc id="1762316" url="https://pl.wikipedia.org/wiki?curid=1762316" title="Mistrzostwa Świata w Wioślarstwie 2009 – dwójka podwójna mężczyzn">
Mistrzostwa Świata w Wioślarstwie 2009 – dwójka podwójna mężczyzn

Dwójka podwójna mężczyzn (M2x) – konkurencja rozgrywana podczas Mistrzostw Świata w Wioślarstwie 2009 w Poznaniu między 23 a 30 sierpnia na Torze Regatowym "Malta".

</doc>
<doc id="1762318" url="https://pl.wikipedia.org/wiki?curid=1762318" title="Łuczniczka (pomnik w Bydgoszczy)">
Łuczniczka (pomnik w Bydgoszczy)

Łuczniczka – rzeźba w Bydgoszczy, w parku Jana Kochanowskiego, naprzeciw Teatru Polskiego.
Jest jedną z najstarszych zachowanych rzeźb w mieście, uznawaną także za jedną z najcenniejszych i najpiękniejszych. Postać „Łuczniczki” należy do najbardziej wyrazistych symboli Bydgoszczy. Cztery kopie posągu znajdują się w różnych miastach Niemiec.
Opis.
Posąg autorstwa berlińskiego artysty prof. Ferdinanda Lepcke jest wykonany z brązu i przedstawia młodą, nagą kobietę, napinającą łuk.
Sylwetka posiada klasyczne proporcje i atletyczną budowę ciała. Jedynym okryciem postaci są sandały typu rzymskiego, do których nawiązuje również inna bydgoska rzeźba „Przechodzącego przez rzekę”.
Posąg stoi na cokole z różowego granitu. Wymiary rzeźby wynoszą: wysokość 210 cm, szerokość 128 cm i głębokość 35 cm. Natomiast figura „Łuczniczki” ma wysokość 175 cm, obwód w biuście 105 cm, w talii 77 cm i bioder 105 cm.
Historia.
Rzeźba powstała prawdopodobnie w 1908 r. i była jednym z ostatnich dzieł Ferdinanda Lepcke. Była eksponowana na wystawach w Monachium i Berlinie, budząc duże zainteresowanie fachowców i zwiedzających oraz uzyskując pozytywne recenzje w prasie. Fotografie pracy zamieszczono również na łamach kilku czasopism fachowych poświęconych sztuce. Pomniejszona wersja „Łuczniczki” była eksponowana w maju 1910 r. w Bydgoszczy na wystawie Niemieckiego Towarzystwa Sztuki i Wiedzy. Podczas wystawy wśród miejscowej finansjery zrodziła się myśl nabycia kopii rzeźby. Wtedy bydgoski bankier żydowskiego pochodzenia, filantrop Lewin Louis Aronsohn, postanowił osobiście sfinansować sprowadzenie do Bydgoszczy oryginału. Koszt pokryty przez Aronsohna opiewał na 7,5 tys. marek. Burmistrz miasta Hugo Wolff udał się do Berlina, nawiązał kontakt z bratem nieżyjącego już Lepckego i zakupił oryginał dzieła (artysta wykonał kilka kopii posągu).
Dzieło artysty pojawiło się w Bydgoszczy 26 sierpnia 1910 r., a uroczystego odsłonięcia pomnika na cokole dokonano 18 października 1910 roku. Figurę ustawiono na Placu Teatralnym obok Teatru Miejskiego, kilka metrów od ulicy, pośrodku kwadratowego, kwiecistego klombu. Łuczniczka celowała w boczną ścianę teatru, równolegle do ul. Mostowej.
Do dzisiaj nie wiadomo, kto był modelem do wykonania figury Łuczniczki. Według anegdot rozpowszechnionych w prasie i literaturze mogła ona przedstawiać:
Na początku XX wieku i w okresie międzywojennym eksponowane w centrum miasta nagie kształty „Łuczniczki” budziły wiele emocji. Podczas świąt religijnych figurę zasłaniano parawanem lub ubierano, aby nie raziła uczuć religijnych uczestników procesji. Przeciwniczką rzeźby była mieszkająca w Bydgoszczy w latach 20. aktorka filmowa Pola Negri (Apolonia Chałupiec). W latach 20. XX w. rajcy miejscy podjęli nawet uchwałę o skasowaniu pomnika. Dopiero kiedy prezydent Poznania Cyryl Ratajski zaproponował odkupienie pomnika, przyszło otrzeźwienie i „Łuczniczka” ocalała. Przesunięto ją jednak (w I. połowie lat 20.) w głąb Placu Teatralnego, bliżej rzeki, a dalej od ulicy.
Jesienią 1939 r. okupacyjne władze niemieckie przesunęły ją w poprzednie miejsce blisko ulicy i w takiej lokalizacji figura przetrwała do 1945 r. Podczas walk w styczniu 1945 r. figura została lekko uszkodzona postrzałami na plecach, z tyłu rąk i nóg. Przetrwała natomiast bez szwanku pożar i burzenie Teatru Miejskiego. W maju 1948 r. została poddana konserwacji przez rzeźbiarza Piotra Trieblera.
W 1955 r. rzeźbę przeniesiono na skwer obok muzeum przy ul. Gdańskiej, a w 1960 r. do parku Jana Kochanowskiego, na skwer przed Teatrem Polskim. Przeprowadzka związana była z planowaną budową pomnika Wdzięczności Bohaterom Armii Czerwonej na Placu Teatralnym, do czego jednak nie doszło. Kolejne konserwacje rzeźba przeszła w latach: 1987 i 1990. Wymieniono wówczas m.in. strzałę i cięciwę oraz oczyszczono figurę ze śladów korozji.
Łuczniczka w miarę upływu czasu zyskiwała sobie coraz większą sympatię bydgoszczan oraz odwiedzających miasto gości.
19 kwietnia 2013 - w 667 rocznicę nadania praw miejskich - przy bydgoskiej operze odsłonięto figurę "Łuczniczka Nova", nawiązującą do pierwotnej figury Łuczniczki, od której jest smuklejsza i wyższa. Stoi na kuli, z której jakby się zsuwa chwilę po wypuszczeniu strzały. Głowę ma lekko odchyloną, oczy przymknięte, wysportowane ciało mocno wygięte do tyłu. Koszt wykonania wyniósł 200 tys. zł. Rzeźba wykonana jest z brązu i pokryta warstwą chromu, waży 200 kilogramów i ma 1,8 metra wysokości (o pięć centymetrów więcej niż oryginalna Łuczniczka), natomiast z cokołem - trzy metry.
Kopie Łuczniczki.
Oryginał posągu został zakupiony do Bydgoszczy, jednak autor wykonał kilka kopii figury, które znalazły się w następujących miastach:
Wartość artystyczna.
Łuczniczka powszechnie uznawana jest za dzieło o dużej urodzie artystycznej, o czym pisali już krytycy w okresie międzywojennym. Wojciech Rzeźniacki pisał:"„Jako motyw posągu dekoracyjnego pod gołym niebem jest „Łuczniczka” dziełem wprost niezrównanym. Moment skupienia uwagi widza na iluzoryczny cel strzały – rozgrzesza artystę, że się nie zawahał przedstawić swą nowoczesną Artemidę w całym jej nagim pięknie. Napięcie mięśni nie jest jednak tego rodzaju, by zredukowało urok jej kształtów niewieścich. Przeciwnie, postawa w jakiej „Łuczniczka” napina łuk pozwoliła artyście rozwinąć całą szlachetna harmonię i symetrię posągu”".
Z figurą Łuczniczki związane są liczne dzieła literackie miejscowych pisarzy, a także plastyków i fotografów.
Symbol Bydgoszczy.
Rzeźba jest jednym z najważniejszych symboli Bydgoszczy.
Wizerunki „Łuczniczki” widnieją na znaczkach, plakietkach i wydawnictwach poświęconych Bydgoszczy. O statuetkę „Łuczniczki” ubiegają się uczestnicy miejskich konkursów, imprez i festiwali. W 2002 r. imieniem „Łuczniczki” nazwano nowo wybudowaną halę widowiskowo-sportową. Do rzeźby nawiązuje również nazwa drużyny futbolu amerykańskiego Bydgoszcz Archers ("Łucznicy"). W latach 60. XX wieku "Łuczniczka" była też nazwą bydgoskiej gry liczbowej.

</doc>
<doc id="1762321" url="https://pl.wikipedia.org/wiki?curid=1762321" title="Pomniki i rzeźby w Bydgoszczy">
Pomniki i rzeźby w Bydgoszczy

W Bydgoszczy znajduje się ponad 50 pomników, obelisków i rzeźb ustawianych w różnym czasie. Dzielą się one na następujące grupy tematyczne:
Najstarsza rzeźba, ustawiona w miejscu publicznym w Bydgoszczy pochodzi z XVIII wieku, dwie zachowały się z okresu zaboru pruskiego, w tym postać „Łuczniczki” uznawana za symbol miasta.
Najbardziej efektowną historyczną rzeźbą Bydgoszczy jest zrekonstruowana w l. 2008-2014 fontanna Potop.
Kilkanaście rzeźb i pomników powstało po 1989 r. Niektóre z nich są atrakcjami turystycznymi, jak np. Przechodzący przez rzekę, pomnik Kazimierza Wielkiego, czy też wyłaniająca się dwa razy dziennie z okna kamienicy na Starym Rynku ruchoma rzeźba Pana Twardowskiego.
Lista pomników.
Lista zawiera wykaz pomników i rzeźb na terenie Bydgoszczy, bez uwzględnienia tablic pamiątkowych, rzeźb na cmentarzach oraz rzeźb kameralnych umieszczonych wewnątrz gmachów użytku publicznego. Kolejność ustalono według chronologii powstania.

</doc>
<doc id="1762322" url="https://pl.wikipedia.org/wiki?curid=1762322" title="Ariel Atom">
Ariel Atom

Ariel Atom – sportowy samochód produkowany przez Ariel Ltd zlokalizowane w Anglii. Samochód jest także produkowany na licencji w Stanach Zjednoczonych przez Brammo Motorsports. Ariel produkowany jest w trzech wersjach: Ariel Atom, Ariel Atom 2 oraz Ariel Atom 3. Najnowszy model to Ariel Atom V8, który jest także najmocniejszy. Model Atom V8 jest wyposażony w silnik o mocy 500 KM.
23 stycznia 2011 wersja Atom 500 ustanowiła czasem 1:15,1 rekord okrążenia toru testowego Top Gear, został on pobity 27 stycznia 2013 przez samochód Pagani Huayra (1:13,8).

</doc>
<doc id="1762331" url="https://pl.wikipedia.org/wiki?curid=1762331" title="Piaseczno Miasto Wąskotorowe">
Piaseczno Miasto Wąskotorowe

Piaseczno Miasto Wąskotorowe – wąskotorowa stacja kolejowa w Piasecznie, w województwie mazowieckim, w Polsce. Obecnie stacja początkowa linii do Nowego Miasta nad Pilicą. Znajdują się tu warsztaty i zaplecze techniczne kolei.

</doc>
<doc id="1762337" url="https://pl.wikipedia.org/wiki?curid=1762337" title="Fundacja Beckley">
Fundacja Beckley

Fundacja Beckley − organizacja charytatywna promująca interdyscyplinarne badania nad świadomością i jej modyfikowaniem. Jej siedziba znajduje się w pobliżu miejscowości Beckley w Wielkiej Brytanii. Została założona przez Amandę Feilding.
Działalność organizacji dotyczy badań zarówno nad metodami zmiany stanu świadomości, jak i nad dotyczącymi ich regulacjami prawnymi. Fundacja m.in. kieruje badaniami naukowymi, organizuje seminaria, zrzesza pracowników naukowych, badaczy i prawodawców oraz utrzymuje internetową bibliotekę, zawierającą ponad 15 tys. artykułów naukowych.

</doc>
<doc id="1762338" url="https://pl.wikipedia.org/wiki?curid=1762338" title="Åkirkeby">
Åkirkeby



</doc>
<doc id="1762339" url="https://pl.wikipedia.org/wiki?curid=1762339" title="Ariel Motor Company">
Ariel Motor Company

Ariel Motor Company – brytyjski producent samochodów założony w roku 1991. Siedziba jest zlokalizowana w Crewkerne, w hrabstwie Somerset.
Jest jednym z najmniejszym producentów samochodów w Anglii. Zatrudnia tylko 7 pracowników i produkuje mniej niż 100 samochodów w ciągu roku.
Jedynym obecnie produkowanym modelem jest Ariel Atom.

</doc>
<doc id="1762340" url="https://pl.wikipedia.org/wiki?curid=1762340" title="Sivan">
Sivan

Sivan – drugi album zespołu Skawalker, wydany w 1994 roku nakładem wydawnictwa MJM Music PL.
Album nagrano w listopadzie i grudniu 1993 roku w Modern Sound Gdynia. Utwór „Raz na całe życie” nagrano w Studio S-4 Warszawa – Realizacja Rafał Paczkowski. W 2005 roku została wydana przez Universal Music Group reedycja albumu z cyklu „archiwum rocka.pl”. W 2017 roku firma Sony Music Entertainment Poland wydała album na płycie winylowej.

</doc>
<doc id="1762341" url="https://pl.wikipedia.org/wiki?curid=1762341" title="Góra Kalwaria Wąskotorowa">
Góra Kalwaria Wąskotorowa

Góra Kalwaria Wąskotorowa – zlikwidowana wąskotorowa stacja kolejowa w Górze Kalwarii, w województwie mazowieckim, w Polsce.

</doc>
<doc id="1762343" url="https://pl.wikipedia.org/wiki?curid=1762343" title="Kościół katolicki">
Kościół katolicki

Kościół katolicki, Kościół powszechny (, katholikos, "powszechny") – największa na świecie chrześcijańska wspólnota wyznaniowa, głosząca zasady wiary i życia określane mianem "katolicyzmu". Kościół katolicki jest jednym z trzech głównych nurtów chrześcijaństwa, obok Cerkwi prawosławnej i Kościołów protestanckich. Kościół katolicki uważany jest za "jeden, święty, powszechny i apostolski Kościół" założony przez Jezusa Chrystusa i jego apostołów blisko 2 tysiące lat temu.
Kościół zachowuje jedność w zakresie doktryny, dopuszcza natomiast różnice w obrzędach liturgicznych oraz odrębność organizacji hierarchicznej i kanonicznej (tzw. "Kościoły sui iuris"). W związku z tym w Kościele katolickim wyodrębnić można dominujący pod względem liczebności Kościół łaciński (zwany również "Kościołem rzymskim" lub "zachodnim") oraz Katolickie Kościoły wschodnie, które mimo ich liczby i różnic między sobą ujmowane są wspólnie ze względu na swą niewielką liczebność.
Równość wszystkich Kościołów katolickich potwierdzono na II soborze watykańskim:
Z racji, iż Kościół rzymskokatolicki przewyższa zdecydowanie swoją liczebnością inne części Kościoła katolickiego, często błędnie – w obiegowej opinii – utożsamiany jest on z Kościołem katolickim w ogóle.
Historia Kościoła katolickiego.
Historia Kościoła katolickiego w pierwszym tysiącleciu jest ściśle zjednoczona z historią chrześcijaństwa, którego pierwszy poważny podział nastąpił dopiero w 1054 (Schizma wschodnia).
Historię Kościoła katolickiego na tle innych Kościołów chrześcijańskich widać najlepiej poprzez historię kwestii Prymatu Świętego Piotra.
I–IV w..
Według Kościoła katolickiego w Nowym Testamencie założenie Kościoła zostało zapowiedziane przez Jezusa Chrystusa, który w słowach skierowanych do św. Piotra miał powiedzieć: "Ty jesteś Piotr [czyli Opoka] i na tej opoce zbuduję Kościół mój, a bramy piekielne go nie przemogą" (Mt 16,18).
Pierwotny Kościół, który traktowany był jako stronnictwo religijno-polityczne, nie był jednolity i składał się z wielu grup (Kościołów lokalnych), tzw. gmin chrześcijańskich. Jego wyznawcy mieli jednak świadomość przynależności do jednej wspólnoty: „Jeden jest Pan, jedna wiara, jeden chrzest” (List do Efezjan 4,5). Na czele pierwszej z nich, założonej w Jerozolimie ok. 33 r. n.e., stał początkowo Piotr Apostoł.
Zgodnie z tradycją Kościoła katolickiego wspólnota pierwotnych gmin chrześcijańskich może być uważana za jego zalążek. Słowo "katolicki" pochodzi od greckiego określenia Καθολικος, oznaczającego uniwersalny lub powszechny. W listach ówczesnych biskupów, m.in. Klemensa Rzymskiego, Polikarpa ze Smyrny i Ignacego z Antiochii pojawiają się pierwsze nawoływania do utrzymania "jedności w wierze". W liście tego ostatniego do Kościoła w Smyrnie napisanym przed rokiem 107 n.e. po raz pierwszy znalazło się określenie "Kościół katolicki". Określenie to pojawiało się również w późniejszych tekstach Ireneusza, biskupa Lyonu. Mniej więcej od II wieku n.e. mówi się już zawsze o jednym Kościele powszechnym, który składa się z wielu gmin. Wielki wpływ na utrzymanie wspólnoty miały zebrania kierowników gmin, podczas których załatwiano sprawy bieżące, zwłaszcza rozwiązywano trudności natury organizacyjnej i doktrynalnej. Nie wszystkie zebrania miały jednakowy zasięg. Dokumenty wspominają o synodach prowincjonalnych, o zebraniach biskupów z kilku prowincji i synodach powszechnych. Sobór powszechny, podobnie jak dzisiaj, uważano w tamtym czasie za najważniejszą instytucję całego Kościoła.
Kościół w II w. nie nosił jeszcze wszystkich cech katolicyzmu. Uwaga chrześcijan koncentrowała się głównie na przechowywaniu „tradycji apostolskiej”, dlatego też tworzono organizację kościelną i hierarchiczną władzę, która miała czuwać nad czystością wiary. Wtedy też ustanowiono wyznanie wiary i kanon ksiąg świętych. Katolicyzm kształtował się stopniowo wskutek asymilacji elementów kultury hellenistycznej i rzymskiej. Na tym tle dochodziło do wielokrotnych konfliktów wewnątrz Kościoła. Wśród przełożonych gmin występowały dwie skrajne tendencje: do izolowania nowej wiary od wpływów świata hellenistycznego i do wytworzenia religii powszechnej poprzez połączenie chrześcijaństwa z elementami kultury starożytnej.
Dominująca religia Cesarstwa.
Edykt mediolański z 313, w którym cesarz Konstantyn I Wielki podarował chrześcijanom swobodę wyznawania ich religii, przypieczętował ten drugi scenariusz.
Średniowiecze.
Kościół na Zachodzie ostał się w okresie wędrówki ludów. W 755 roku powstało Państwo Kościelne, doszło do upolitycznienia papiestwa. Kościół dał nowy kształt kulturze, zwanej średniowieczną, a właściwie stał się jej twórcą.
Dzieje Kościoła na Wschodzie były bardziej stabilne niż na Zachodzie. Cesarstwo Bizantyńskie nabrało charakteru jeszcze bardziej greckiego, któremu uległa też liturgia bizantyjska. Zachód zaznaczył swą odrębność szczególnie w 800 roku, gdy powstało zachodnie cesarstwo Karola Wielkiego, oraz w 1054 roku, kiedy dokonał się rozłam między papiestwem i patriarchatami wschodnimi.
Papiestwo w X wieku przeżywało tragiczny kryzys, przezwyciężony dopiero w pierwszej połowie XI wieku przez reformę gregoriańską. W tym czasie Bizancjum osiągnęło politycznie i kościelnie jeden ze szczytów swego rozwoju pod rządami dynastii macedońskiej (867–1056).
Kościół katolicki dokonał nawróceń ludów germańskich, objął chrystianizacją Bałtów i Słowian z grupy językowej zachodniej. Szczególnego znaczenia politycznego nabrał Kościół w XII i XIII wieku, którego zewnętrznym wyrazem stały się krucjaty i dominująca rola papieży względem cesarzy. Do walki z herezjami ludowymi powołano inkwizycję.
W XIV wieku papiestwo uległo osłabieniu, co uwidoczniło się najwyraźniej w niewoli awiniońskiej, wielkiej schizmie zachodniej i koncyliaryzmie.
Reformacja i sobór trydencki (1517–1564).
W pierwszym ćwierćwieczu XVI stulecia wielu ludzi pragnęło reformy Kościoła. W 1517 roku w Wittenberdze wystąpił ze swoimi 95 tezami Marcin Luter, krytykując w nich m.in. praktykę sprzedawania odpustów, z których Kościół pozyskiwał środki na finansowanie budowy bazyliki św. Piotra w Rzymie. Protestanci odrzucili kult świętych, Marii, prymat papieża, utrzymując, że wiele dogmatów katolickich nie ma żadnego potwierdzenia w Biblii; krytykowali także zbyt wystawne i rozwiązłe życie papieży i biskupów. Marcin Luter zarzucał klerowi wyższych warstw wystawne życie, brak wykształcenia niższych hierarchów, włącznie z analfabetyzmem, płatne odpusty oraz celibat.
Marcin Luter szybko znalazł wielu zwolenników, a rozpoczęty przez niego ruch w Niemczech uległ wkrótce radykalizacji. W Szwajcarii, na obszarze języka niemieckiego (Zurych), podobny ruch reformacyjny zapoczątkował Ulrich Zwingli, a na obszarze języka francuskiego (Genewa) Jan Kalwin. Niektórzy władcy popierali nowy ruch, lecz nie odeszli od katolicyzmu, inni wprost opowiedzieli się za reformacją. Król angielski Henryk VIII zwalczał naukę Lutra, jednak z osobistych i państwowych racji doprowadził Kościół w Anglii do schizmy.
W Kościele katolickim powoli przeprowadzano reformę, najpierw w małych kręgach duchownych i świeckich. Przeciwdziałanie reformacji było jednym z głównych powodów zwołania soboru trydenckiego (1545–1563).
Rozłam jednego zachodniego chrześcijaństwa na katolickie i ewangelickie nie zahamował rozwoju misji katolickich, zaktywizowanych odkryciami geograficznymi.
Odnowa trydencka (1564–1648).
Uchwały soboru trydenckiego były źródłem odnowy religijnej i kościelnej. Realizowali je wybitni papieże potrydenccy i ich nuncjusze, biskupi i kapłani nowej formacji, zakony nowe (np. jezuici) i zreformowane dawne, święci, których w tym okresie było szczególnie wielu, i misjonarze. Dla misji wydarzeniem wielkiej wagi było utworzenie Kongregacji Rozkrzewiania Wiary.
Niezdefiniowana na soborze kwestia prymatu papieskiego powodowała różnice w poglądach, przez co dzieło kardynała Roberta Bellarmina o władzy papieskiej dostało się na indeks. Galileo Galilei został krytycznie osądzony z powodu swoich herezji, a niepotwierdzona wówczas naukowo rozprawa Kopernika znalazła się na indeksie. Kościół nie dokonywał metodycznego porównywania wyników nauk eksperymentalnych i matematycznych z prawdami objawionymi.
W Europie nastąpiły krwawe wojny religijne i polityczne. Przede wszystkim były to walki między ewangelikami i katolikami:
Utrwalony rozłam wyznaniowy nie wygasił tęsknoty za pokojem religijnym i jednością kościelną. Nikłe były rezultaty usiłowań ireników, marzących o religijnej jedności w państwie.
Barok (1648–1758).
Po pokoju westfalskim w 1648 ustabilizował się stan prawny wyznań chrześcijańskich: katolicyzmu, luteranizmu i kalwinizmu.
Kościół stał się bardziej wystawny i stracił na dynamizmie. Papieże potępiali gallikanizm i popadali w konflikty z monarchami. Misje również ustały na sile, z powodu sporu o akomodację oraz wpływów regalizmu w Ameryce Łacińskiej. Regalizm pomógł jednak obronić Europę przed turecką inwazją. Kryzys przeżywały unie prawosławnych z Kościołem katolickim.
Najazd szwedzki na Rzeczpospolitą (dla celów politycznych) szybko został przez większość Polaków uznany za wojnę religijną.
Oświecenie z czasem wyraziło się w ostrej krytyce religii i Kościoła. Okres ten ujawnił nowe kierunki: deizm, a nawet ateizm. Wielokrotnie przez Kościół została potępiona masoneria, która żądała usunięcia różnic religijnych i stanowych. Potępiono też jansenizm. Rzymskie decyzje w sprawach wiary i moralności były przyjmowane niekiedy z oporami.
Wstrząsy rewolucyjne (1758–1850).
Papiestwo z wielkim trudem pokonywało wrogie idee i systemy, jak absolutyzm katolickich monarchów, febronianizm i józefinizm. Dwory burbońskie wypędziły siłą jezuitów ze swych krajów.
Wybuch Wielkiej Rewolucji Francuskiej (1789) wywarł decydujący wpływ na życie Kościoła i ograniczył jego misyjne działanie. Francja powróciła do jedności z Kościołem za Napoleona, który narzucał innym krajom swoją politykę kościelną.
Kongres Wiedeński przywrócił ustrój monarchiczny, co spowodowało sojusz ołtarza z tronem. W konsekwencji ścierały się ze sobą dwa nurty: liberalizm i ultramontanizm. Katolickie życie umysłowe koncentrowało się na walce z wrogimi ideami. Polscy zaborcy wchodzili w skład Świętego Przymierza, które starało się bronić legitymizmu i zasad chrześcijańskich.
W krajach Ameryki Północnej katolicyzm rozwijał się szybko. Kraje latynoamerykańskie odrzucały władzę europejskich państw i najczęściej oddawały ją w ręce liberałów oraz ulegały szczególnym wpływom masonerii. Poprawiała się sytuacja katolików w europejskich krajach protestanckich, jednak cały czas była trudna na terenie prawosławnego imperium rosyjskiego.
Umocnienie (1850–1914).
Klęska Wiosny Ludów nie oznaczała końca liberalizmu politycznego. Zjednoczenie Włoch doprowadziło do upadku Państwa Kościelnego w jego dawnej formie. Pius IX utracił władzę świecką, ale wzmocnił moralny autorytet papiestwa, podobnie jak jego następcy: Leon XIII i Pius X. Na I soborze watykańskim zatwierdzono dogmat o nieomylności papieża w sprawach wiary i moralności. Pius IX i Pius X zmierzyli się najgroźniejszymi błędami swoich czasów w swoich Syllabusach. Na początku XX w. potępiono też modernizm.
Dokonał się rozwój Kościoła na całym świecie. W Europie i Ameryce Kościół rozwinął swe struktury i ukształtował swoisty typ dynamicznego katolicyzmu. Wśród zrewolucjonizowanych Latynoamerykanów Kościół podjął dzieło swej odnowy. Kościoły prawosławne broniły przed katolicyzmem swego stanu posiadania.
Rozwinął się katolicyzm społeczny i powstała katolicka nauka społeczna. Odnowiono formację seminaryjną oraz życie kapłańskie i zakonne.
Okres wojen (1914–1962).
I wojna światowa (1914–1918) zmieniła warunki życia i mentalność ludzi. Rewolucja październikowa umożliwiła komunistom wypowiedzenie wojny każdej religii, zwłaszcza zaś Kościołom chrześcijańskim.
Kościół katolicki przez wojny i komunizm także znalazł się w nowych warunkach życia i działalności. Przyjął nowe formy apostolatu i chrystianizacji świata. Uaktywnili się świeccy, m.in. poprzez Akcję Katolicką. Do pewnego stopnia zdołał w okresie międzywojennym ukształtować nowe idee, dotyczące świadomości o sobie samym i swoim posłannictwie w świecie. Jednak za Jana XXIII (1958–1963) zwołano II sobór watykański.
Papieże Benedykt XV, Pius XI i Pius XII pełnili godnie niełatwe zadanie orędowników pokoju w świecie. Po II Wojnie Kościół musiał walczyć z zagrożeniem wojującego komunizmu ze strony Związku Radzieckiego, który ukształtował obóz państw demokracji ludowej. Rozwój życia zakonnego i należyta formacja duchowieństwa stanowiły ważne źródło religijności katolików, którzy w wielu krajach zdołali przeciwstawić się wojującemu ateizmowi.
Papieże podjęli starania o jedność samego Kościoła i jedność całego chrześcijaństwa. Kościół poza Europą nadal musiał działać w dwóch kulturalnie różnych światach: anglosaskim i latynoskim. Młode Kościoły krajowe Azji i Afryki rozwijały się, choć dla ich działalności nadal utrudnieniem były pozostałości kolonializmu, nacjonalizm i komunizm.
Okres od II soboru watykańskiego.
II sobór watykański zapoczątkował reformę Kościoła katolickiego poprzez otwarcie go na dialog z innymi wyznaniami (dialog ekumeniczny) i ogólne zarysowanie reformy liturgii. Podczas trwania soboru papież Paweł VI nawiązał bliskie stosunki z patriarchą Konstantynopola Atenagorasem. 5 grudnia 1965 zostały odwołane ekskomuniki, którymi w 1054 obłożyli się nawzajem dostojnicy Kościoła rzymskiego i konstantynopolitańskiego.
Na początku XXI wieku w wielu krajach świata ujawniono liczne przypadki nadużyć seksualnych dokonanych przez duchownych katolickich, zwłaszcza przypadki pedofilii.
Struktura.
Kościół katolicki charakteryzuje się silnie hierarchiczną strukturą. Najwyższym hierarchą Kościoła katolickiego jest papież (zwany z łac. "Pontifex Maximus" = Najwyższy Kapłan), chociaż formalnie pozostaje on tylko biskupem Rzymu. Uznawany jest przez członków Kościoła katolickiego za następcę Apostoła Piotra, zastępcę Chrystusa na ziemi oraz widzialną głowę Kościoła; wybierany po śmierci poprzednika lub jego rezygnacji (kanon 332 Kodeksu Prawa Kanonicznego stanowi, co następuje: "Gdyby się zdarzyło, że Biskup Rzymu zrzekłby się swego urzędu, to do ważności wymaga się, by zrzeczenie zostało dokonane w sposób wolny i było odpowiednio ujawnione; nie wymaga zaś niczyjego przyjęcia") w ogólnym zgromadzeniu kardynałów-elektorów, zwanym konklawe. Siedzibą papieża jest Watykan. Obecnym papieżem jest Franciszek.
Sobór powszechny jest zgromadzeniem wszystkich biskupów w sprawach najwyższej wagi. Przewodniczy mu papież, wszystkie uchwały soboru podlegają zatwierdzeniu przez papieża. Do tej pory według Kościoła katolickiego odbyło się 21 soborów powszechnych (inne wyznania za powszechne uznają tylko pierwsze 7 soborów, które odbyły się przed rozłamem na chrześcijaństwo wschodnie i zachodnie).
Podstawowymi jednostkami administracyjnymi w strukturze Kościoła katolickiego są diecezje i parafie, a pomocniczymi metropolie (prowincje kościelne) i dekanaty.
Kościół katolicki w sposób zwyczajny rządzony jest nieograniczoną władzą absolutną papieża. Niemniej jednak gdy niekonieczne jest stosowanie przez papieża władzy w sposób bezpośredni wówczas zastosowanie ma prawo kanoniczne.
Kościół katolicki w teologii.
Ciało Chrystusa.
Kościół jest „Ciałem Chrystusa. Przez Ducha Świętego i Jego działanie w sakramentach, przede wszystkim w Eucharystii, Chrystus, który umarł i zmartwychwstał, tworzy wspólnotę wierzących jako swoje Ciało”. A Chrystus „jest Głową Ciała – Kościoła” (Kol 1, 18). Do tego Ciała Chrystusowego w pełni wcieleni są ci, którzy zostali ochrzczeni w Kościele albo do niego przyjęci, i nie odłączyli się od niego sercem. Dalej mając coraz to mniejszą łączność z Kościołem: katechumeni, wszyscy ochrzczeni, wierzący w jednego Boga, a nawet poszukujący Boga swoim sercem.
Wspólnota wierzących.
Kościół obejmuje osoby żyjące ("Kościół pielgrzymujący, Kościół walczący"), przebywające w czyśćcu ("Kościół pokutujący") oraz zbawione ("Kościół triumfujący").
Przymioty Kościoła.
Według nicejsko-konstantynopolitańskiego wyznania wiary katolicy wierzą w Kościół, który jest:
Inne wspólnoty katolickie.
Istnieją również tradycjonalistyczne wspólnoty katolickie, oparte na hipotezach teologicznych sedeprywacjonizmu czy sedewakantyzmu. Wspólnoty te różnią się co do stosunku do władzy papieży od Jana XXIII włącznie, w mniejszym lub większym stopniu ją odrzucając. Nie odrzucają jednak (w odróżnieniu od Kościołów starokatolickich) dogmatu o nieomylności papieża, swój brak zaufania do władzy papieskiej uzasadniając najczęściej średniowieczną hipotezą teologiczną "papa haereticus". Znaczna większość z nich nie stanowi osobnych Kościołów – wspólnoty te deklarują jedynie, że to one zachowały czystą wiarę katolicką. Stanowisko sedewakantystów i sedeprywacjonistów nie jest jednak uznawane przez Kościół katolicki, który (nie wypowiadając się jednak ostatecznie) uznaje je za odstępców od wiary. Ponadto katolicyzm dzieli się na liczne Kościoły starokatolickie (wśród nich mariawityzm i polskokatolicyzm), liberalnokatolickie, anglokatolickie i niezależne.
Kościół katolicki a Biblia.
Kościół katolicki od czasów apostolskich traktował Biblię jako podstawę swojej działalności misyjnej i duszpasterskiej. Znaczenie Pisma Świętego jako środka do zbawienia podkreślali m.in. św. Jan Chryzostom, św. Hieronim ("nieznajomość Pisma Świętego jest nieznajomością Chrystusa"), a także św. Augustyn i Leon Wielki. Indywidualna lektura była kultywowana i pogłębiana zwłaszcza w tradycji monastycznej (Pachomiusz, Ewagriusz z Pontu, Benedykt z Nursji). Począwszy od XIII wieku, w związku z rozwojem sekt i ruchów innowierczych, urząd nauczycielski wydał kilka zakazów posiadania Pisma Świętego (m.in. list papieża Innocentego III z 1199 do biskupa Metzu, dekrety synodów prowincjonalnych w Tuluzie z 1229, Tarragonie z 1234, Oksfordzie z 1408).
W XVI wieku, w związku z głoszonym przez reformację hasłem indywidualnej wykładni i pojawiającymi się przekładami Pisma Świętego na języki narodowe, stanowisko Kościoła zostało zaostrzone. Konstytucja Piusa IV "Dominici gregis rustodiae" z 1564 zabraniała korzystać z niekatolickich wydań Pisma Świętego, a na korzystanie z katolickich przekładów na języki nowożytne zezwalała wiernym po uzyskaniu zgody proboszcza lub spowiednika. Restrykcje wobec Biblii niekatolickich wynikały m.in. z charakteru przekładów, które zarówno w tekście, jak i adnotacjach wspierały protestanckie doktryny. Choć ograniczenia w korzystaniu z katolickich wydań Biblii zniesione zostały przez papieża Benedykta XIV, w konstytucji "Sollicita ac provida" z 9 lipca 1753 roku, Pismo Święte nadal w niewielkim stopniu wykorzystywane było w działalności duszpasterskiej. Pod koniec XVIII wieku niemiecki jezuita Johann Michael Sailer domagał się powrotu do Biblii jako podstawowego środka w duszpasterstwie Kościoła, jednakże jego postulaty doczekały się realizacji dopiero pod koniec XIX wieku. Encyklika Leona XIII z 1893 roku "Providentissimus Deus" nawołuje do ożywienia i uporządkowania studiów biblijnych, a "Spiritus Paraclitus" Benedykta XV z 1920 do czytania i szerokiego stosowania Pisma Świętego w duszpasterstwie. W podobnym duchu wypowiadał się Pius XII (encyklika "Divino afflante Spiritu", 1946) oraz Jan XXIII. Na II soborze watykańskim zalecono, by dokonywać przekładów z tekstów oryginalnych i podkreślono, że Biblia, wraz z Tradycją, jest „najwyższą regułą wiary”.
Kościół katolicki a cywilizacja.
Kościół katolicki a literatura i filozofia.
W starożytności chrześcijanie mieli z jednej strony stosunek krytyczny do dotychczasowego dorobku filozofii (jako mądrości świata odrzucanej przez pismo) i literatury (jako elementu religii pogańskich), z drugiej zaś strony świadomie wykorzystywali ten dorobek w kształtowaniu własnej myśli filozoficznej oraz obronie i propagowaniu chrześcijaństwa. Pierwsi filozofowie chrześcijańscy nazywani apologetami zajmowali się głównie odpowiadaniem na zarzuty stawiane chrześcijaństwu przez władze i filozofów pogańskich, takich jak np. Celsus. Filozofia chrześcijańska zaczęła się odtąd szybko rozwijać, wchłaniając wiele wątków neoplatońskich. Hierarchowie kościelni mieli zazwyczaj dostęp do edukacji, tym samym wielu filozofów tej epoki było zakonnikami, jak np. Tomasz z Akwinu, Bonawentura z Bagnoregio, czy Duns Szkot. Kościół posiadał w tym czasie pełną kontrolę nad uniwersytetami, eliminując z nich idee niezgodne z jego doktryną (uznane za herezje). Często za najważniejszą filozofię katolicką uznaje się tomizm, co zostało nawet usankcjonowane w encyklice "Aeterni Patris". W bibliotekach klasztornych przetrwało wiele dzieł literatury i filozofii antycznej, przy czym nie było wśród nich traktatów antychrześcijańskich (których ślady zachowały się jedynie w polemicznych dziełach apologetów), czy literatury uznanej za pornograficzną.
Pierwsze dzieła literatury chrześcijańskiej to "Listy" apostolskie, "Dzieje apostolskie" i "Pasterz" Hermasa, później powstały "Ewangelie". Pod koniec starożytności zaczęły powstawać liczne poezje religijne, np. hymny świętego Ambrożego, Kościół patronował także literaturze hagiograficznej. Poezja religijna była tworzona przez całe średniowiecze, za jej najwybitniejszego reprezentanta uznaje się Dantego i jego Boską komedię. Okresem rozkwitu literatury chrześcijańskiej jest także okres kontrreformacji. W tym czasie Kościół podjął także walkę z literaturą i filozofią uznawaną przez niego za heretycką. W roku 1559 powstał pierwszy Indeks ksiąg zakazanych, na którym z biegiem czasu znalazły się z różnych powodów dzieła wielu wybitnych pisarzy (Dante, Goethe, Stendhal, Voltaire, Blaise Pascal, Kartezjusz, Émile Zola itd.).
Kościół katolicki w literaturze polskiej.
Pierwsze dzieła literatury polskiej to przede wszystkim literatura religijna – np. jej najstarszy zabytek, Bogurodzica. Kościół katolicki zajmuje ważne miejsce w kulturze polskiej. Choć wielu pierwszych twórców piszących w języku polskim, jak Mikołaj Rej, czy Biernat z Lublina, było protestantami, wielki wpływ na ten język i literaturę wywarły także dzieła katolickie, takie jak "Psałterz Dawidów" Jana Kochanowskiego (dedykowany biskupowi krakowskiemu), przekład Pisma Świętego autorstwa Jakuba Wujka, sonety i psalmy Mikołaja Sępa Szarzyńskiego. Kościół nie tylko inspirował twórców literatury, ale był też często jej przedmiotem i tak np. Ignacy Krasicki napisał satyrycznie przedstawiający życie zakonne poemat "Monachomachia". Adam Mickiewicz sformułował wiele zarzutów pod adresem Kościoła w "IV. wykładzie paryskim". Motywy katolickie pełniły jednak istotną rolę w takich dziełach jak „Pan Tadeusz”, „Księgi narodu i pielgrzymstwa polskiego”. Mickiewicz pochwalał w nich wartości chrześcijańskie i katolickie. Krytycznie wobec Kościoła odnosił się Juliusz Słowacki, który święta religijne obchodził według kalendarza juliańskiego. Słowacki napisał: „Polsko, twa zguba w Rzymie”. Krytycyzm Słowackiego wobec Stolicy Apostolskiej związany był z polityką ówczesnego papieża Grzegorza XVI, niechętnego względem dążeń niepodległościowych Polski, który w 1832, w encyklice "Cum primum" potępił powstanie listopadowe. Słowacki pragnął, by kiedyś na czele Kościoła stanął „Papież Słowiański” (napisał na ten temat wiersz).
Poglądy antyklerykalne zarzucano Tadeuszowi Boyowi-Żeleńskiemu, który przetłumaczył na polski potępiane przez Kościół dzieła literatury francuskiej.
Kościół katolicki a sztuka.
Od wczesnych wieków chrześcijaństwa z inspiracji religijnej powstawało wiele dzieł sztuki. Pod wpływem rzymskim chrześcijaństwo odrzuciło obowiązujący w judaizmie zakaz przedstawiania postaci. Zaczęto więc przedstawiać postacie Jezusa (często jako Dobrego Pasterza) i Marii. Wizerunki te często były inspirowane wcześniejszymi wyobrażeniami bóstw pogańskich.
W średniowieczu sztuka sakralna stanowiła dominującą część sztuki. Coraz częściej obok postaci Jezusa i Maryi pojawiały się też postacie świętych Kościoła katolickiego. Charakterystyczne było podejście do sztuki: artysta tworzył „na chwałę Boga”, a niekoniecznie dlatego, by jego dzieła były podziwiane przez ludzi. Zauważyć można, że na wielu gotyckich budowlach znajdują się bardzo starannie wykonane detale, które nie mogą jednak być oglądane bez np. wspięcia się na dach.
W czasach renesansu dostojnicy kościelni materialnie wspierali rozwój sztuki (nie tylko sakralnej). Papieże otaczali opieką takich twórców, jak Michał Anioł, Rafael, Francesco Borromini czy Leonardo da Vinci. Do największych mecenasów należeli Aleksander VI i Juliusz II. W krajach obecnej Ameryki Łacińskiej misjonarze katoliccy (w sposób pośredni lub bezpośredni) przyczyniali się do niszczenia zastanych tam kultur. Niszczono np. wizerunki lokalnych bóstw. Niektóre jednak elementy sztuki miejscowej wkomponowały się w chrześcijańską sztukę religijną. Powstał szereg dzieł sztuki łączących tradycje obu kultur.
W dobie kontrreformacji Kościół katolicki inspirował kształtowanie się nowego stylu w architekturze i sztuce – baroku. Katolickie kościoły barokowe miały przyciągać wiernych swym bogactwem, dla odróżnienia od skromnych w formie kościołów protestanckich. Jednocześnie okres ten cechuje bardziej negatywny niż w poprzedniej epoce stosunek do pokazywania ciała ludzkiego – stąd wielu renesansowym rzeźbom dodawano specjalne opaski, by zakryć ich nagość.
W późniejszych epokach Kościół katolicki dalej przywiązywał dużą wagę do sztuki, choć współcześnie dzieła powstałe z inspiracji religijnej stanowią znacznie mniejszy procent niż w dawnych wiekach. Obok tradycyjnych form sztuki religijnej pojawiły się nowe – np. filmy przedstawiające w sposób sfabularyzowany historie znane z Biblii lub biografie osób uznanych za święte.
Kościół przywiązuje dużą wagę do środowisk twórczych. Organizowane są dla zainteresowanych specjalne rekolekcje, działają ośrodki duszpasterskie ukierunkowane na te środowiska. Wyznaczony jest też kapelan środowisk twórczych.
Krytycy zarzucają Kościołowi katolickiemu chęć wprowadzenia cenzury wobec dzieł sztuki. Powołują się tu na krytyczne głosy przedstawicieli Kościoła wobec dzieł sztuki nawiązujących do motywów religijnych w sposób odmienny od punktu widzenia Kościoła, czy też zbyt śmiało przedstawiających sprawy związane z seksualnością człowieka.
Kościół katolicki a nauka.
Od wczesnego średniowiecza Kościół katolicki stymulował rozwój nauki i techniki. Przez kilka stuleci Średniowiecza w przyklasztornych bibliotekach i scriptoriach tysiące mnichów przepisywało antyczne manuskrypty, dzięki czemu ocalono dorobek starożytnej literatury i nauki przed niszczącymi najazdami barbarzyńców. Począwszy od X wieku Kościół zaczął tworzyć, głównie w oparciu o szkoły katedralne, sieć uniwersytetów, która umożliwiła rozpowszechnianie i rozwój wszystkich dziedzin wiedzy. Stworzenie uniwersytetów dało początek międzynarodowej społeczności naukowej, która położyła fundamenty pod późniejszą rewolucję naukową. Jak skonstatował jeden z badaczy, w średniowieczu Kościół był "„jedyną instytucją w Europie, która wykazywała ciągłe zainteresowanie kultywowaniem i pielęgnowaniem wiedzy”".
Do rozwoju nauki i techniki w średniowieczu w przyczyniły się także zakony. W okresie średniowiecza benedyktyni upowszechnili praktyczną wiedzę z dziedziny techniki upraw ziemi, hodowli bydła i koni, pszczelarstwa, sadownictwa i zielarstwa. Jeden z mediewistów skonstatował, że „każdy klasztor benedyktyński był jednocześnie szkołą rolniczą dla całego regionu”. Wśród benedyktynów nie brakowało wynalazców: najbardziej znani to. Guido z Arezzo – twórca nowoczesnego zapisu nutowego, Gerbert z Aurillac (późniejszy papież Sylwester II) – twórca pierwszego mechanicznego zegara i Dom Pérignon – wynalazca szampana. Cystersi rozwinęli technologię budowy młynów wodnych, metalurgię i hutnictwo szkła. Zakon jezuitów wniósł wkład w rozwój fizyki eksperymentalnej, astronomii, geomagnetyzmu, meteorologii, sejsmologii, a także kartografii. Jezuici utrwalali swój naukowy dorobek w dziełach, dzięki którym upowszechniano wyniki badań. W XVII wieku prawie wszystkie traktaty z dziedziny optyki wyszły spod pióra jezuitów. Pod koniec XVIII wieku prowadzili siedemset szkół średnich i wyższych na pięciu kontynentach oraz kształcili około 20% Europejczyków odbierających klasyczną edukację. Ponadto za sprawą jezuickich misjonarzy zachodnia nauka dotarła do Chin i Indii.
Katoliccy duchowni położyli podstawy pod wiele nowych dziedzin wiedzy, np. ks. Nicolaus Steno uznawany jest za ojca geologii i stratygrafii, o. Atanazjusz Kircher – egiptologii. Grzegorz Mendel był prekursorem genetyki. Wybitnymi astronomami byli Mikołaj Kopernik – odkrywca heliocentryzmu, a także o. Giovanni Battista Riccioli oraz Rudjer Josip Bosković. Franciszkanin Roger Bacon uznawany jest za prekursora współczesnej metodologii nauk, a o. Francisco de Vitoria za twórcę podstaw współczesnego prawa międzynarodowego. Scholastycy mieli z kolei wkład w rozwój ekonomii: m.in. teoria pieniądza Jana Buridana, teoria monetarna Mikołaja z Oreseme, teoria subiektywnej wartości (Pierre de Jean Olivi, Luis de Molina, kard. Juan de Lugo). Jeden z najbardziej wpływowych ekonomistów XX wieku Joseph Schumpeter stwierdził, że późnych scholastyków powinno uważać się za założycieli naukowej ekonomii.
Spośród papieży do największych propagatorów nauki należeli: Benedykt XIV zwany "papieżem uczonych", Sylwester II, Klemens XI, a także Jan XXI (Piotr Hiszpan) – wybitny logik, autor dzieła "Summulae logicales".
Dziedziną nauki, na którą wpływ Kościoła był niejednoznaczny, jest astronomia. Choć, jak twierdzi jeden z badaczy, "„Kościół rzymskokatolicki przeznaczył więcej wsparcia i pomocy finansowej na rzecz rozwoju astronomii przez okres sześciuset lat (od czasu odrodzenia nauki antycznej w późnym średniowieczu do oświecenia) niż jakakolwiek inna instytucja lub prawdopodobnie wszystkie instytucje razem wzięte", faktem jest konflikt władz Kościoła z Galileuszem o status teorii Kopernika. Konflikt zakończył się zakazem głoszenia teorii kopernikańskiej i wciągnięciem dzieła "O obrotach ciał niebieskich" na Indeks ksiąg zakazanych. W indeksie umieszczane były publikacje uznane za niezgodne z doktryną katolicką. Sprawa Galileusza utrwaliła pogląd o wrogim stosunku Kościoła do nauki.
Utworzenie w 1559 roku przez papieża Pawła IV Indeksu ksiąg zakazanych zabraniającego rozpowszechniania niektórych publikacji naukowych, m.in. z dziedziny astronomii, jest podawane jako przykład negatywnego wpływu Kościoła na rozwój tej dyscypliny. Ostatnio pojawiły się jednak głosy, że realny wpływ Indeksu na rozwój nauki był mniejszy, niż się powszechnie uważa, z uwagi na niewystarczającą skuteczność egzekwowania wynikających z niego zakazów.
Czasy współczesne przyniosły stopniowe odchodzenie od sporu teologii z naukami przyrodniczymi. Potrzebę i możliwość współpracy wiary i nauki sformułował Jan Paweł II w encyklice Fides et ratio. Przejawem tej tendencji jest rozwój chrześcijańskiej filozofii przyrody.
Kościół katolicki a teoria ewolucji.
W 1950 roku Pius XII w encyklice Humani generis określił ewolucjonizm jako poważną hipotezę, zastrzegając jednak, że rodzaj ludzki pochodzi od jednej pary, mężczyzny i kobiety. Jan Paweł II poszedł dalej, stwierdzając w przesłaniu do Papieskiej Akademii Nauk z 1996, że nowe zdobycze nauki każą nam uznać, że teoria ewolucji jest czymś więcej niż hipotezą. Według niektórych komentatorów wypowiedzi papieża Benedykta XVI wspierają teorię inteligentnego projektu: podczas jednej z audiencji generalnych w 2005 roku papież powiedział: "„(...) Na początku stwórcze słowo – to słowo, które stworzyło wszystko i stworzyło ten inteligentny projekt, jakim jest kosmos – jest także miłością”". Komentarze papieża zostały natychmiastowo przywołane przez obrońców koncepcji inteligentnego projektu, którzy utrzymują, że wszechświat jest tak skomplikowany, że musiał być stworzony przez siłę wyższą. Proponenci tej koncepcji dążą w USA do wprowadzenia jej nauczania w publicznych szkołach jako część programu zajęć z nauk przyrodniczych. Z kolei w 2007 roku papież w komentarzu do nowego wydania książki „Kreacja i Ewolucja” („Creation and Evolution”) stwierdził, że teoria Darwina o stopniowym udoskonalaniu się form życia na Ziemi jest „nie do końca udowodniona”, a także że „nauka niepotrzebnie marginalizuje poglądy na temat kreacjonizmu”.
Statystyki wiernych Kościoła katolickiego.
W 2009 świat liczył około 1,181 miliardów wiernych (17,4% populacji). Biorąc pod uwagę kryterium liczby wiernych – Kościół katolicki zajmuje pierwszą pozycję na świecie. Według badań Protestanckiego Ośrodka Globalnego Chrześcijaństwa w Stanach Zjednoczonych codziennie przybywa na świecie 31. tysięcy katolików.
W Niemczech od początku lat 90. z Kościoła katolickiego wystąpiło ok. 1,5 miliona wiernych.
Według danych Głównego Urzędu Statystycznego z 2010 roku, do Kościoła katolickiego w Polsce należy 33,7 mln osób (liczba ochrzczonych), co stanowi 88,4% ludności Polski (38,2 mln osób). Według Instytutu Statystyki Kościoła Katolickiego w mszy św. uczestniczy 41% zobowiązanych członków kościoła, a do komunii przystępuje 16,4%.
Przyszłość Kościoła katolickiego.
Od kilkudziesięciu lat Kościół katolicki w Europie traci wiernych i duchownych. Przykładami tego zjawiska są:
Spośród krajów europejskich największą religijnością charakteryzują się Polska, Irlandia, Słowacja i Malta. Wskaźniki niedzielnych praktyk religijnych (zobowiązanych uczestniczących w mszach świętych i przystępujących do sakramentu komunii) w 2013 r. wynosiły odpowiednio: 39,1% i 16,3% według danych Instytutu Statystyki Kościoła katolickiego, z różnicami w diecezjach od 26 do 67%. W Irlandii także zanotowano spadek praktyk od poziomu 90% w latach 70. do około 40% obecnie. W krajach Ameryki Łacińskiej ma miejsce odpływ wiernych do kościołów protestanckich, głównie zielonoświątkowych: w Brazylii, która jest największym krajem katolickim na świecie, liczbę katolików szacuje się 67%, chociaż w 1985 roku było to 90%.
Z drugiej strony Kościół katolicki osiągnął sukcesy w ewangelizacji Afryki, gdzie w niektórych krajach katolicy stanowią większość ludności. Sto lat temu w Afryce było 400 000 katolików, teraz jest ich ponad 165 milionów. Według prognoz liczba katolików w Afryce przekroczy liczbę katolików w Europie mniej więcej w latach 30. XXI w., a do 2050 liczba katolików azjatyckich dosięgnie europejskiej.
Prognozuje się, że od 2004 r. do 2050 r. katolickie populacje wzrosną o 146% w Afryce, 63% w Azji 42% w Ameryce Łacińskiej i na Karaibach oraz o 38% w Ameryce Północnej. Europa zaś doświadczy 6% spadku liczebności swojej katolickiej populacji między 2004 a 2050 r.
Krytyka.
Kościół rzymskokatolicki przez cały okres swojego istnienia był i jest poddawany krytyce zarówno wewnętrznej – przez duchownych oraz świeckich członków Kościoła, najczęściej połączonej z planami reformy, jak i zewnętrznej – przez osoby niebędące członkami Kościoła.
Zarzuty dotyczą głównie kwestii aborcji, metody in-vitro, dogmatu o nieomylności papieża, wykorzystywania zbyt dużej ilości pieniędzy państwowych, przemocy seksualnej stosowanej przez duchownych, kapłaństwa kobiet, antykoncepcji, moralnej oceny homoseksualizmu.
Krytyka w środowiskach katolickich.
Bractwo Kapłańskie Świętego Piusa X.
Członkowie bractwa zarzucają Kościołowi odejście podczas II soboru watykańskiego od postanowień soboru trydenckiego, w tym wprowadzenie zmian w liturgii (dopuszczenie języków narodowych w miejsce łaciny we mszy świętej, zmiana aranżacji prezbiterium, zmiana w sposobie udzielania komunii, zmiana kierunku celebracji mszy) oraz rozpoczęcie dialogu ekumenicznego. Członkowie bractwa podkreślają także możliwość wpływu masonerii na postanowienia soboru.
Liberalne nurty.
Liberalne nurty katolicyzmu odrzucają nauczanie Kościoła w kwestiach homoseksualizmu, aborcji, antykoncepcji, celibatu i kapłaństwa kobiet. Zdarzają się wśród nich również księża: na przykład Abbé Pierre, który opowiadał się przeciwko celibatowi, zakazowi antykoncepcji, potępianiu przez Kościół związków homoseksualnych, brakowi święceń kapłańskich dla kobiet. Innym przykładem jest francuski biskup Jacques Gaillot, który podważał nauczanie Kościoła w kwestiach homoseksualizmu, stosowania środków antykoncepcyjnych czy zapobiegania AIDS. Został za to usunięty z funkcji biskupa Evreux, po czym założył „diecezję wirtualną” oraz wziął udział w demonstracji na rzecz stosowania prezerwatyw.
Krytyka ze strony prawosławnych.
Cerkiew prawosławna krytykuje Kościół rzymskokatolicki za chęć stosowania prozelityzmu wobec wyznawców prawosławia w miejsce dialogu ekumenicznego. Z tego powodu nie doszło do wizyty papieża Jana Pawła II ani Benedykta XVI w Rosji. Z kolei Kościół katolicki uważa, że te obawy i oskarżenia nie mają realnych podstaw, a Cerkiew rosyjska stosuje szykany i utrudnia pracę biskupom i księżom katolickim.

</doc>
<doc id="1762344" url="https://pl.wikipedia.org/wiki?curid=1762344" title="Krytyka Kościoła rzymskokatolickiego">
Krytyka Kościoła rzymskokatolickiego



</doc>
<doc id="1762347" url="https://pl.wikipedia.org/wiki?curid=1762347" title="Objaw opuszkowo-jamisty">
Objaw opuszkowo-jamisty



</doc>
<doc id="1762348" url="https://pl.wikipedia.org/wiki?curid=1762348" title="Objaw Onanoffa">
Objaw Onanoffa



</doc>
<doc id="1762350" url="https://pl.wikipedia.org/wiki?curid=1762350" title="Psara (1932)">
Psara (1932)

Psara (gr. ) – grecki niszczyciel zbudowany w 1933 roku, w służbie w czasie II wojny światowej, zatopiony przez samoloty Luftwaffe 20 kwietnia 1941 roku.
Niszczyciel „Psara”, wraz z trzema bliźniaczymi okrętami, został zamówiony przez królewską marynarkę Grecji w stoczni Cantieri Odero w Sestri Ponente w 1929 roku. Stanowił zmodyfikowaną wersję włoskich niszczycieli typu "Dardo". Najważniejszą różnicą w porównaniu z pierwowzorem był montaż czterech pojedynczych dział kal. 120 mm w miejsce dwóch dwudziałowych wież artyleryjskich, krótszy kadłub i inna architektura nadbudówek. Okręt został zwodowany w 1932 roku, do służby wszedł w roku następnym, otrzymując (jako czwarty z kolei grecki okręt) nazwę od wyspy na Morzu Egejskim i numer burtowy 98.
Po wybuchu wojny z Włochami niszczyciel brał czynny udział w działaniach greckiej floty. 31 października 1940 roku, razem ze „Spetsai”, okręt bombardował pozycje włoskich wojsk na wybrzeżu Albanii. Brał także udział w rajdach przeciwko żegludze włoskiej na wodach Cieśniny Otranto i pływał w osłonie konwojów. W kwietniu 1941 roku, po ataku wojsk niemieckich na Grecję i podboju kontynentalnej części kraju, „Psara” wraz z większością greckich okrętów została zgrupowana w Zatoce Sarońskiej niedaleko miasta Megara. Tam, 20 kwietnia, niszczyciel został zaatakowany przez niemieckie bombowce nurkujące Ju 87 "Stuka". Trafiony dwoma bombami w okolice mostka „Psara” został zatopiony wraz z 40 członkami załogi.
Tradycja nazwy „Psara” jest kontynuowana w marynarce greckiej. Obecnie nosi ją fregata rakietowa typu MEKO 200HN o numerze burtowym F 454, zbudowana w stoczni w Skaramandze w 1998 roku.

</doc>
<doc id="1762351" url="https://pl.wikipedia.org/wiki?curid=1762351" title="Lindenstraße">
Lindenstraße

Lindenstraße – niemiecka opera mydlana, emitowana na kanale Das Erste od 8 grudnia 1985 do 29 marca 2020 roku. Serial był emitowany raz w tygodniu. Była to najdłużej nadawana opera mydlana w Niemczech.
Lindenstraße bazuje na brytyjskim serialu "Coronation Street".
Obsada.
Serial został zakończony 29 marca 2020 roku odcinkiem nr 1758.

</doc>
<doc id="1762352" url="https://pl.wikipedia.org/wiki?curid=1762352" title="Bronowice (Lublin)">
Bronowice (Lublin)

Bronowice – dzielnica Lublina we wschodniej części miasta.
Historia.
Bronowice (w 1342 „Brunouicze ar.”, 1409 „Brunowicze”, 1457 „Bronowicze”) były wsią położoną na południe od Lublina. W wiekach średnich należały do powiatu i parafii Lublin. W 1342 Kazimierz III Wielki sprzedał Bronowice wójtowi lubelskiemu. W 1409 dziedzicami wsi byli Ocalicza z Bronowic, bracia Pecz i Marcin z Bronowic. W 1457 dziedziczką była Anna Goczałkówna z Bronowic. Cztery lata później podkomorzy lubelski ustanowił granice między Bronowicami a wsią Tatary: od niwy za szpitalem lubelskim do Czechówki. W 1465 dziedzicami byli Stanisław (Morsztyn) i jego żona Katarzyna. W latach 1470–1480 do 1529 wieś oddawała plebanowi lubelskiemu dziesięcinę wartości 4 grzywien z folwarku i łanów kmiecych. W 1504 rajcy lubelscy kupili Bronowice od synów śp. Stanisława Morsztyna, wójta lubelskiego. W 1530 granicami Bronowic z Tatarami były: od Bystrzycy i brzegu stawu, koło łanu zwanego Lyczkowskie, do drogi z Dziesiątej i Bronowic do Lublina, do granic z Dziesiątą.
W XIX wieku powstał na terenie dzielnicy Park Bronowicki, a w XX wieku naprzeciw niego wybudowano Kościół pw. św. Michała Archanioła.
W latach 30. XX wieku była uważana za najbardziej niebezpieczną dzielnicę Lublina.
Administracja.
Granice dzielnic administracyjnych Bronowic określa statut dzielnicy uchwalony 19 lutego 2009. Granice Bronowic tworzą: od północy Bystrzyca – ul. Mieszczańska – ul. Mieszczańska w kierunku torów PKP – tory PKP, od wschodu ul. A. Walentynowicz i H. Ordonówny, od południa ul. Droga Męczenników Majdanka, a od zachodu Czerniejówka.
Bronowice mają powierzchnię 2,51 km2. Według stanu na 30 czerwca 2018 na pobyt stały na Bronowicach było zarejestrowanych 14 683 osób.

</doc>
<doc id="1762353" url="https://pl.wikipedia.org/wiki?curid=1762353" title="Rejencja zachodniopruska">
Rejencja zachodniopruska

Rejencja zachodniopruska (niem. Regierungsbezirk Westpreußen) – pruska i niemiecka jednostka administracyjna istniejąca w latach 1920–1939 jako jedna z czterech rejencji prowincji Prusy Wschodnie. 
Historia.
Nowy okręg administracyjny powstał z terenów dawnych rejencji: kwidzyńskiej i gdańskiej położonych po wschodniej stronie Wisły i Nogatu. Do jego utworzenia doszło po przejęciu przez Polskę Pomorza w lutym 1920 i wygraniu przez Niemcy plebiscytu na Warmii, Mazurach i Powiślu, dzięki któremu jedynie kilkanaście gmin powiatu kwidzyńskiego położonych po wschodniej stronie Wisły znalazło się w Polsce. 
Rejencja (do 1922 nosząca starą nazwę kwidzyńska) obejmowała powiat grodzki Elbląg oraz powiaty ziemskie: Elbląg ("Elbing"), Kwidzyn ("Marienwerder"), Sztum ("Stuhm"), Susz ("Rosenberg") i Malbork ("Marienburg"). W pewnej mierze zaludniona była przez rodzimą ludność polską, w szczególności powiat sztumski, w którym działały komórki Związku Polaków w Niemczech. 
Rejencja została rozwiązana w 1939 i włączona w skład Okręgu Rzeszy Gdańsk-Prusy Zachodnie jako część reaktywowanych rejencji kwidzyńskiej i gdańskiej.
Podział administracyjny 31 sierpnia 1938.
Stolica: Marienwerder/Kwidzyn
Powiat grodzki:
Powiaty ziemskie:

</doc>
<doc id="1762354" url="https://pl.wikipedia.org/wiki?curid=1762354" title="Spetsai (1932)">
Spetsai (1932)

Spetsai (gr.: ΒΠ Σπέτσαι) – grecki niszczyciel z okresu II wojny światowej.
Niszczyciel „Spetsai” został zamówiony przez grecką marynarkę w 1929 roku we włoskiej stoczni Cantieri Odero w Sestri Ponente pod Genuą. Wraz z trzema bliźniaczymi okrętami stanowił zmodyfikowaną wersję niszczycieli typu "Dardo". „Spetsai” został zwodowany w 1932 roku, a w 1933 roku wszedł do służby. Jego nazwa pochodziła od wyspy w archipelagu Wysp Sarońskich, która odegrała ważną rolę podczas wojny o niepodległość Grecji.
Po wybuchu wojny z Włochami niszczyciel, jako jeden z najnowocześniejszych okrętów greckiej floty, brał czynny udział w walkach. Razem z bliźniaczym „Psara” bombardował stanowiska wojsk włoskich w Albanii 31 października 1940 roku. Uczestniczył także w rajdzie przeciwko włoskim liniom zaopatrzeniowym w Cieśninie Otranto w nocy z 4 na 5 stycznia 1941 roku.
W następstwie zajęcia Grecji przez wojska niemieckie „Spetsai” otrzymał rozkaz ewakuacji na Bliski Wschód. Niszczyciel opuścił port w Pireusie 22 kwietnia 1941 roku, płynąc do Aleksandrii. Pod koniec roku okręt został wysłany do Kalkuty w Indiach, gdzie poddano go remontowi i przezbrojeniu. W miejsce zdemontowanych działa kal. 120 mm i rufowej wyrzutni torpedowej zainstalowano działo przeciwlotnicze kal. 76,2 mm i dwie armaty automatyczne Oerlikon kal. 20 mm oraz dodatkowe miotacze bomb głębinowych.
Po zakończeniu remontu w marcu 1942 roku „Spetsai”, który otrzymał znak burtowy H 38, był wykorzystywany głównie do eskorty konwojów na Morzu Śródziemnym. Jednak kłopoty z uzyskaniem części zamiennych spowodowały przesunięcie niszczyciela do rezerwy we wrześniu 1943 roku. Jego załoga została skierowana na okręty pozyskane od Royal Navy. Po wyzwoleniu Grecji w 1944 roku „Spetsai” powrócił na macierzyste wody, ale po zakończeniu działań wojennych został skreślony z listy floty w 1946 roku i rok później złomowany.
Tradycyjną nazwę nosi obecnie w greckiej flocie fregata rakietowa „Spetsai” (F 453) typu MEKO 200HN, zbudowana w 1996 roku w stoczni marynarki w Skaramanga.

</doc>
<doc id="1762358" url="https://pl.wikipedia.org/wiki?curid=1762358" title="20. Międzynarodowy Wyścig Kolarski &quot;Solidarności&quot; i Olimpijczyków">
20. Międzynarodowy Wyścig Kolarski &quot;Solidarności&quot; i Olimpijczyków



</doc>
<doc id="1762359" url="https://pl.wikipedia.org/wiki?curid=1762359" title="Józefów WKD">
Józefów WKD

Józefów WKD – zlikwidowana wąskotorowa stacja kolejowa w Józefowie, w województwie mazowieckim, w Polsce.

</doc>
<doc id="1762360" url="https://pl.wikipedia.org/wiki?curid=1762360" title="Ydra (1931)">
Ydra (1931)

Ydra (gr.: ΒΠ Ύδρα, w literaturze angielskojęzycznej spotyka się także transliterację Hydra) – grecki niszczyciel, w służbie od 1932 roku, zatopiony przez bombowce Luftwaffe 22 kwietnia 1941 roku.
Niszczyciel „Ydra”, wraz z trzema bliźniaczymi okrętami: („Kountouriotis”, „Psara” i „Spetsai”), został zamówiony przez Grecję we włoskiej stoczni Cantiri Odero w Sestri Ponente pod Genuą w 1929 roku, według zmodyfikowanego projektu niszczycieli typu "Dardo". Okręt został zwodowany 21 października 1931 roku, do służby w królewskiej marynarce Grecji wszedł w listopadzie 1932 roku. Jego nazwa, tradycyjna w greckiej flocie, pochodziła od nazwy wyspy wsławionej w czasie wojny o niepodległość Grecji. Poprzednim okrętem, noszącym tę nazwę, był pancernik obrony wybrzeża wycofany z czynnej służby w 1922 roku.
„Ydra” i bliźniacze okręty były, obok niszczycieli „Vasilefs Georgios” i „Vasilissa Olga”, najnowocześniejszymi okrętami greckiej marynarki wojennej. Po ataku Włoch w 1940 roku niszczyciel aktywnie uczestniczył w odpieraniu agresji. 13 listopada 1940 roku brał udział w wypadzie przeciwko włoskim liniom zaopatrzeniowym w Cieśninie Otranto. Był też wykorzystywany w eskorcie konwojów, patrolach przeciwko okrętom podwodnym i minowaniu wód przybrzeżnych. 28 marca 1941 roku „Ydra” otrzymał zadanie przechwycenia włoskich okrętów, wycofujących się po bitwie koło przylądka Matapan. Podczas tej operacji niszczyciel uratował około 100 włoskich rozbitków z zatopionego krążownika „Pola”.
Po zaatakowaniu Grecji przez wojska niemieckie 5 kwietnia 1941 roku, sytuacja armii i floty greckiej praz wojsk sprzymierzonych stała się bardzo trudna. Bezwzględna przewaga przeciwnika w lotnictwie spowodowała, że jakiekolwiek operacje morskie były nadmiernie ryzykowne. W związku z bezpośrednim zagrożeniem Aten rząd grecki pojął decyzję o ewakuacji ocalałych jednostek na Kretę, a później na Bliski Wschód. Po uszkodzeniu okrętu flagowego marynarki greckiej, niszczyciela „Vasilefs Georgios” przez samoloty Luftwaffe, 21 kwietnia 1941 roku jego rolę przejął „Ydra”. Jednak następnego dnia w pobliżu wyspy Egina sam został zaatakowany przez zespół bombowców nurkujących Ju 87 "Stuka". Bezpośrednie trafienia i wybuchy bomb w pobliżu okrętu spowodowały jego zatonięcie. Zginęło wówczas 41 członków załogi „Ydra”, wraz z dowódcą okrętu, komandorem porucznikiem Pezopoulosem.
Niedaleko miejsca zatopienia niszczyciela, na brzegu wyspy Egina, został odsłonięty pomnik ku czci poległych marynarzy. Obecnie tradycyjną nazwę „Ydra” nosi fregata rakietowa typu MEKO 200HN o numerze burtowym F 452, zbudowana w 1992 roku w stoczni Blohm + Voss w Hamburgu.

</doc>
<doc id="1762361" url="https://pl.wikipedia.org/wiki?curid=1762361" title="Che Guevara - Dziennik z Boliwii">
Che Guevara - Dziennik z Boliwii



</doc>
<doc id="1762363" url="https://pl.wikipedia.org/wiki?curid=1762363" title="Mława Wąskotorowa">
Mława Wąskotorowa

Mława Wąskotorowa – stacja kolejowa w Mławie, w województwie mazowieckim, w Polsce. Zbudowali ją Niemcy w czasie I wojny światowej. Latem 1915 r. była ważną wojenną arterią na pozbawionym dobrych dróg Mazowszu. Połączyła normalnotorowe linie kolejowe Warszawa - Mława - Gdańsk i Warszawa - Tłuszcz - Ostrołęka. Zaczynała się na stacji Mława Wąskotorowa. Biegła przez Grudusk, Przasnysz, Krasne, Maków Mazowiecki i Różan, by na stacji Pasieki Wąskotorowe osiągnąć wspomnianą linię normalnotorową Tłuszcz - Ostrołęka.
Po II wojnie światowej pociągi Mławskiej Kolei Dojazdowej kursowały na trasie z Mławy do Makowa Mazowieckiego, a nawet Zamościa Mazowieckiego. Utrzymywano połączenia z Ciechanowem. W 2001 r. kolej została zamknięta..

</doc>
<doc id="1762364" url="https://pl.wikipedia.org/wiki?curid=1762364" title="Christine Amertil">
Christine Amertil

Christine Amertil (ur. 18 sierpnia 1979 w Nassau) – bahamska lekkoatletka, sprinterka. Trzykrotna olimpijka.
Wicemistrzyni igrzysk panamerykańskich w biegu na 400 metrów z 2007. W 2009 roku na Mistrzostwach Świata w Berlinie zdobyła srebrny medal w sztafecie 4 × 100 metrów. Podczas igrzysk Wspólnoty Narodów w 2010 zajęła czwarte miejsce w biegu na 400 metrów jednak kilka dni po finale okazało się, że druga na mecie Folashade Abugan stosowała niedozwolony doping i odebrano jej medal, a Amertil awansowała na trzecie miejsce. Wielokrotna reprezentantka kraju na największych międzynarodowych zawodach.

</doc>
<doc id="1762365" url="https://pl.wikipedia.org/wiki?curid=1762365" title="Religia katolicka">
Religia katolicka



</doc>
<doc id="1762367" url="https://pl.wikipedia.org/wiki?curid=1762367" title="Wiara katolicka">
Wiara katolicka



</doc>
<doc id="1762369" url="https://pl.wikipedia.org/wiki?curid=1762369" title="Rejencja gdańska (1815–1920)">
Rejencja gdańska (1815–1920)

Rejencja gdańska (niem. "Regierungsbezirk Danzig") – pruska i niemiecka jednostka administracyjna na terenie Pomorza Gdańskiego istniejąca w latach 1815–1920. 
Historia.
Rejencja powstała po Kongresie Wiedeńskim 1815 jako jeden z dwóch okręgów prowincji Prusy Zachodnie. W 1820 dokonano podziału na powiaty: miasto wydzielone Danzig oraz powiaty ziemskie: Berent "(Kościerzyna)", Danzig "(Gdańsk)", początkowo z siedzibą w Russotschinie "(Rusocin)", Elbing "(Elbląg)", Karthaus "(Kartuzy)", Marienburg (Westpr.) "(Malbork)", Neustadt i. Westpr. "(Wejherowo)" i Preußisch Stargard "Starogard Gdański)". 
W 1874 utworzono powiat miejski Elbing, a w 1887 powiaty ziemskie Putzig "(Puck)" i Dirschau "(Tczew)", powiat ziemski Danzig dzieląc na dwa powiaty: Danziger Höhe "(Gdańskie Wyżyny)" i Danziger Niederung "(Gdańskie Niziny)" z siedzibą w Danzig. 
W wyniku traktatu wersalskiego miasto Danzig wraz z powiatami Danziger Höhe i Danziger Niederung utworzył Wolne Miasto Gdańsk, a powiaty Preußisch Stargard, Berent, Karthaus, Neustadt i. Westpr. oraz Putzig (dwa ostatnie jako powiat morski) zostały przekazane Polsce wchodząc w skład województwa pomorskiego. Powiaty Marienburg (Westpr.) i Elbing wraz z miastem Elbing stały się częścią rejencji kwidzyńskiej, przemianowanej w 1922 na rejencję zachodniopruską.

</doc>
<doc id="1762372" url="https://pl.wikipedia.org/wiki?curid=1762372" title="The Sting (album Wu-Tang Clanu)">
The Sting (album Wu-Tang Clanu)

Wu-Tang Killa Beez: The Sting – album zespołu Wu-Tang Clan i grupy artystów współpracujących z nim, znanych jako Wu-Tang Killa Bees.

</doc>
<doc id="1762376" url="https://pl.wikipedia.org/wiki?curid=1762376" title="Funkcja kołowa">
Funkcja kołowa



</doc>
<doc id="1762385" url="https://pl.wikipedia.org/wiki?curid=1762385" title="Droga wojewódzka nr 947">
Droga wojewódzka nr 947

Droga wojewódzka nr 947 (DW947) – droga wojewódzka o długości 20,2 km prowadząca z Kamesznicy do granicy państwa ze Słowacją. Droga otrzymała status drogi wojewódzkiej 1 stycznia 2006.
Miejscowości leżące przy trasie DW947.
Numer drogi uchylony.

</doc>
<doc id="1762387" url="https://pl.wikipedia.org/wiki?curid=1762387" title="Bez prądu (album Skawalkera)">
Bez prądu (album Skawalkera)

Bez prądu – trzeci i ostatni album zespołu Skawalker, wydany w 1994 roku.
Płyta ukazała się w limitowanej serii 1000 egzemplarzy, (teoretycznie) każdy z nich został podpisany przez muzyków z zespołu. Nagrania dokonano w studiu Radia Łódź. Foto: Jacek Piotrowski. Projekt: Agnieszka Wójkowska.

</doc>
<doc id="1762389" url="https://pl.wikipedia.org/wiki?curid=1762389" title="Nomos Samos">
Nomos Samos

Samos (gr. "Σάμου") – do końca 2010 roku prefektura w Grecji, w regionie administracyjnym Wyspy Egejskie Północne. W 2005 roku prefektura miała 44 114 mieszkańców.
Wyspy.
Do prefektury należały 3 wyspy:

</doc>
<doc id="1762390" url="https://pl.wikipedia.org/wiki?curid=1762390" title="Romuald Gierasieński">
Romuald Gierasieński

Romuald Gierasieński (ur. 6 lutego 1885 w Lublinie, zm. 21 czerwca 1956 w Kazimierzu Dolnym) – polski aktor, tancerz, monologista. Jeden z najpopularniejszych aktorów kabaretowych i rewiowych dwudziestolecia międzywojennego.
Życiorys.
Zadebiutował w 1902 roku jako tancerz, dopiero później występował jako aktor. Od 1910 grał w łódzkim Teatrze Popularnym. Od 1911 występował w warszawskich teatrzykach rewiowych i kabaretach takich jak: "Renaissance", "Bagatela", "Venus", "Żywa Mucha", "Komedia", "Praskie Miniatury", "Miraż", "Czarny Kot", "Argus".
Podczas występów wyjazdowych pojawiał się na scenach Kalisza, Kielc i Częstochowy.
„Był w okresie międzywojennym jednym z najpopularniejszych aktorów kabaretu i rewii, obdarzono go nawet przydomkiem "Króla Humoru" (...)”.
Zyskał sławę jako odtwórca komediowy, wykonawca skeczy i monologów, a także recytator. Należąc do czołówki aktorów rewii i kabaretu, występował w "Qui pro Quo", "Morskim Oku", "Bandzie", "Cyruliku Warszawskim", "Wielkiej Rewii".
Od 1920 był również aktorem filmowym. Grał w filmie niemym, a później w dźwiękowym. Był mistrzem kreacji epizodycznych. Wystąpił w kilku polskich komediach, grając zazwyczaj role karykaturalnie przerysowane i drugoplanowe ("Królowa przedmieścia", "Ada! To nie wypada!").
Dokonał wielu nagrań płytowych dla wytwórni Syrena Rekord.
Podczas okupacji mieszkał w Kazimierzu nad Wisłą. W końcu ulicy Czerniawy zbudował niewielki domek w którym zamieszkał wraz z żoną – śpiewaczką i aktorką – Marią Żelską (właściwie Marcjanna Zgorzelska). W dwóch pomieszczeniach tego domu, zorganizował muzeum polskiego kabaretu czasów międzywojennych. Umieścił w nim zdjęcia, karykatury, listy, rysunki, wierszyki okolicznościowe, wycinki z gazet.
Po zakończeniu II wojny światowej występował na deskach teatrów Łodzi, Warszawy i Lublina.
Spoczywa wraz z żoną na cmentarzu parafialnym na Wietrznej Górze.

</doc>
<doc id="1762392" url="https://pl.wikipedia.org/wiki?curid=1762392" title="Janko Vukotić">
Janko Vukotić

Janko Vukotić, cyr. Јанко Вукотић (ur. 18 lutego 1866 w Čevie, zm. 4 lutego 1927 w Belgradzie) – czarnogórski generał w okresie wojen bałkańskich i I wojny światowej, premier rządu czarnogórskiego w latach 1913–1915, ojciec Vasiliji Vukotić.
Życiorys.
Ukończył akademię wojskową w Modenie. W 1908 został wysłany jako specjalny przedstawiciel Czarnogóry na rozmowy z serbskimi oficerami odnośnie do wspólnych działań przeciwko Turcji Osmańskiej. Został zatrzymany w Zagrzebiu przez policję austro-węgierską. Miał wtedy stwierdzić, że jeśli po raz kolejny wkroczy na terytorium Austro-Węgier to tylko z szablą w ręku. W 1910 został mianowany dowódcą 1 dywizji piechoty armii czarnogórskiej. W czasie I wojny bałkańskiej kierował operacjami armii czarnogórskiej w Sandżaku, a następnie objął funkcję szefa sztabu armii.
W styczniu 1916 dowodził oddziałami czarnogórskimi, które odniosły zwycięstwo nad armią austro-węgierską w bitwie pod Mojkovacem. 25 stycznia 1916, w imieniu Czarnogóry podpisał rozejm z Austro-Węgrami, a następnie trafił do niewoli.
Miał syna Wukaszina i córkę o imieniu Wasilija.
Był odznaczony Orderem Gwiazdy Jerzego Czarnego i Orderem Daniły I. W marcu 1997 w centrum Mojkovaca odsłonięto gigantyczny pomnik Vukoticia.

</doc>
<doc id="1762394" url="https://pl.wikipedia.org/wiki?curid=1762394" title="Serdar Janko Vukotić">
Serdar Janko Vukotić



</doc>
<doc id="1762399" url="https://pl.wikipedia.org/wiki?curid=1762399" title="Be Easy">
Be Easy

"Be Easy" to drugi singiel z płyty "Trap Muzik" autorstwa T.I. Piosenka jest o człowieku mieszkającym w bloku.
Teledysk.
Teledysk opowiada o mężczyźnie, który został wcześniej postrzelony i zmarł. Klip zaczyna się reanimacją postrzelonego mężczyzny przez lekarzy. T.I. na początku teledysku gra na pianinie, później w tle zdarzeń które miały miejsce, tańczy itp.
Druga część teledysku to utwór "Look What I Got". W klipie możemy zobaczyc Eightball &amp; MJG, Killer Mike, P$C i Cee-Lo. Wszystko odbywa się na parkingu samochowodym.

</doc>
<doc id="1762400" url="https://pl.wikipedia.org/wiki?curid=1762400" title="Jakub Onanow">
Jakub Onanow



</doc>
<doc id="1762401" url="https://pl.wikipedia.org/wiki?curid=1762401" title="Krążowniki lekkie typu E">
Krążowniki lekkie typu E

Krążowniki lekkie typu Emerald lub typu E – brytyjskie lekkie krążowniki zaprojektowane jeszcze podczas trwania I wojny światowej, ale przyjęte do służby dopiero 8 lat po jej zakończeniu. Była to najkrótsza seria brytyjskich krążowników, składająca się tylko z dwóch jednostek: HMS "Emerald" i HMS "Enterprise".
Historia.
W 1917 roku do Admiralicji brytyjskiej dotarły wiadomości o rozpoczęciu przez Kaiserliche Marine budowy serii szybkich krążowników, których głównym zadaniem miało być stawianie zagród minowych na wodach Morza Północnego. Aby zapobiec zagrożeniu ze strony nowych okrętów, marynarka brytyjska zamówiła trzy szybkie krążowniki lekkie, mające stawić czoła niemieckim jednostkom. Pod koniec 1917 roku były gotowe wstępne szkice nowych krążowników. Projekt opierał się konstrukcyjnie na krążownikach typu "D", lecz konieczność osiągnięcia większych prędkości zmusiła konstruktorów do zwiększenia długości nowych jednostek i ich wyporności, z racji posiadania maszyn napędowych o większej mocy i rozmiarach. 1 marca 1918 roku Admiralicja zatwierdziła ostateczny projekt krążowników. 
Budowa.
7 marca 1918 roku kontrakt na budowę "Enterprise" otrzymała stocznia John Brown Shipbuilding &amp; Engineering Company Ltd. w Clydebank w Szkocji, na budowę "Emeralda" stocznia Sir W. G. Armstrong Whitworth &amp; Co Ltd. mieszcząca się w Barrow-in-Furness, a na budowę trzeciego okrętu "Euphrates" stocznia Fairfield Shipbuilding and Engineering Company. Kontrakt na budowę trzeciej jednostki został jednak anulowany 26 listopada 1918 roku. Z chwilą zakończenia I wojny światowej, potrzeba budowy nowych okrętów spadła i po wahaniach co do ich dalszego losu, ukończono je dopiero w 1926 roku. 
Konstrukcja.
Krążowniki miały dłuższy kadłub, niż ich poprzednicy – krążowniki typu "D". Większa długość pozwoliła na zastosowanie siedmiu armat głównego kalibru 152 mm, a nie 6, jak na typie "D", jednakże z powodu umieszczenia dwóch dział na burtach, salwa burtowa nie uległa zmianie. Urządzenia napędowe składały się z 8 kotłów systemu Yarrow dostarczających parę czterem turbinom Brown-Curtis, które poprzez przekładnie redukcyjne obracały wały napędowe zakończone czterema śrubami. Kotły rozmieszczone były w czterech przedziałach, zaś turbiny w dwóch. Dzięki temu rozwiązaniu pojedyncze trafienie w któryś z przedziałów nie pozbawiało okrętów napędu. Z powodu takiego rozmieszczenia przedziałów kotłowni, okręty miały charakterystyczną trzykominową sylwetkę, z dużą przerwą między drugim a trzecim kominem.
Uzbrojenie.
Pierwotnie w 1926 roku uzbrojenie główne stanowiło siedem armat kalibru 152 mm L/45 BL Mk XII o masie 7 ton i całkowitej długości 7,1 m. Szybkostrzelność praktyczna wynosiła 4 pociski na minutę, armaty ładowane były ręcznie. Na krążowniku "Emerald" działa rozmieszczone były pojedynczo na siedmiu stanowiskach CPXIV, a na "Enterprise" na dziobie zamontowano wieżę Mk XVII, w której były dwie armaty, pozostałe działa umieszczone były tak samo jak na drugim okręcie. Uzbrojenie przeciwlotnicze składało się z trzech uniwersalnych armat kalibru 102 mm L/45 QF Mk V, rozmieszczonych pojedynczo, dwóch na śródokręciu i jednej na rufie oraz dwóch armat kalibru 40 mm L/39 Mk II. Krążowniki posiadały również 12 wyrzutni torpedowych kalibru 533 mm w czterech trójrurowych aparatach. Na pokładzie okrętów stacjonował jeden wodnosamolot – na "Enterprise" w 1943 roku pojawił się Vought OS2U Kingfisher i był to jedyny brytyjski krążownik z amerykańskim wodnosamolotem.

</doc>
<doc id="1762405" url="https://pl.wikipedia.org/wiki?curid=1762405" title="Wojciech Ruszkowski">
Wojciech Ruszkowski

Wojciech Roman Ruszkowski (ur. 29 maja 1897 we Lwowie, zm. 29 grudnia 1976 w Krakowie) – polski aktor scen teatralnych i muzycznych oraz filmowy.
Życiorys.
Był synem Ryszarda Ruszkowskiego i Heleny Zboińskiej. Gimnazjum ukończył i maturę zdał w Wiedniu. W 1918 roku ochotniczo wstąpił do Wojska Polskiego. Od 9 listopada do 13 grudnia 1918 roku był uczniem klasy „J” Szkoły Podchorążych w Ostrowi Mazowieckiej. Szkołę ukończył z 4. lokatą. Brał udział w obronie Lwowa. W 1919 roku został ranny. Po wojnie został zweryfikowany w stopniu porucznika ze starszeństwem z 1 czerwca 1919 roku w korpusie oficerów rezerwy piechoty. Pełnił służbę w Oddziale IIIa Biura Ścisłej Rady Wojennej w Warszawie, pozostając oficerem nadetatowym 8 Pułku Piechoty Legionów. Z dniem 31 stycznia 1925 roku został przeniesiony do rezerwy. W 1934 roku pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „przewidziany do użycia w czasie wojny”.
Ukończył Oddział Dramatyczny przy Konserwatorium Muzycznym w Warszawie w 1924 roku. Równocześnie uczył się śpiewu. Zaczął występować w 1924 używając nazwiska matki – Zboiński. W 1926 roku ożenił się z Jadwigą Mikulecką. W latach 20. występował w Warszawie, Sosnowcu, Katowicach, Lwowie i Krakowie. Gościnnie w Wiedniu i Salzburgu. Po powrocie w 1931 do Warszawy grał z powodzeniem do wybuchu II wojny światowej.
Po wybuchu wojny pracował jako urzędnik w banku w Krakowie. Od 1941 roku grywał w teatrach jawnych w Warszawie. Po upadku powstania warszawskiego wyjechał do Krakowa gdzie znów wystąpił w jawnym Krakowskim Teatrze Powszechnym. Po wojnie Komisja Weryfikacyjna ZASP zabroniła mu występowania w Warszawie. Występował w lokalach nocnych Krakowa i Wrocławia. Od 1949 roku był członkiem zespołu Teatrów Dramatycznych w Krakowie, a od 1954 roku był członkiem zespołu Starego Teatru. Na emeryturę przeszedł w 1974 roku, ale grał do końca życia.
„Cechował go niezwykle rzetelny stosunek do zawodu i dyscyplina w pracy. Należał do ulubionych aktorów Konrada Swinarskiego, w jego przedstawieniach rozwijał dramatyczną stronę swojemu talentu. Symbolicznym zwieńczeniem jego kariery stała się rola Ojca i Starego Aktora w "Wyzwoleniu" w 1974, będąca równocześnie rozrachunkiem z teatrem”.
Pochowany na Cmentarzu Rakowickim w Krakowie (kwatera XVII-zach-24 (od prawej)).

</doc>
<doc id="1762409" url="https://pl.wikipedia.org/wiki?curid=1762409" title="Wiktor Biegański">
Wiktor Biegański

Wiktor Julian Biegański (ur. 17 listopada 1892 w Samborze, zm. 19 stycznia 1974 w Warszawie) – polski aktor teatralny, filmowy i telewizyjny, reżyser, scenarzysta i producent filmowy.
Życiorys.
Urodził się 17 listopada 1892 w Samborze, ówczesnym terenie w zaborze austriackim (ob. Ukraina w obwodzie lwowskim). Był synem urzędnika ko­lejowego Juliana Biegańskiego i Kseni z Kamińskich (Ka­mieńskich), mężem włoskiej aktorki filmowej i malarki Carlotty Bologni, a po rozwodzie z nią, Marii Krystyny Bernard z domu Szczudło.
Ukończył Gimnazjum Św. Jacka i Szkołę Dramatyczną Michała Przybyłowicza w Krakowie. Od 1907 występował w przedstawieniach amatorskich. W teatrze zawodowo zadebiu­tował 16 lutego 1908 w Tarnowie, w dwóch rolach: studenta Blasa i prof. Żalskiego ("Szkoła") w zespole objazdowym Eugeniusza Kalinowskiego. Od września 1908 zaangażowany do Teatru Miejskiego we Lwowie. Następnie był aktorem teatrów w Krakowie i Łodzi, gdzie zadebiutował jako reżyser teatralny.
W 1917 zorganizował Teatr Frontowy, na czele którego odwiedził polskich żołnierzy w austriackich jednostkach na froncie włoskim. W 1919 osiadł w Warszawie, z którą związał się przez następne 16 lat. Występował i reżyserował na deskach teatrów stołecznych, m.in. współpracował z Arnoldem Szyfmanem. Nie mogąc pogodzić pracy w teatrze i filmie, zawiesił pracę teatralną, do której powrócił w 1929. W latach 1932–1934 był wykładowcą w Państwowym Instytucie Sztuki Teatralnej. W 1935 przeniósł się do Krakowa i do 1938 pracował jako aktor i reżyser w Teatrze im. Juliusza Słowackiego.
Okres okupacji niemieckiej spędził w Krakowie, gdzie brał udział w tajnym nauczaniu gry aktorskiej i współpracował z konspiracyjnym zespołem kierowanym przez Adama Mularczyka. Po wojnie był aktorem i reżyserem teatrów w Krakowie, Katowicach, Wrocławiu, Gdańsku i Lublinie. Po powrocie do Warszawy grał i reżyserował w Teatrze Nowej Warszawy (1955–1956), a następnie występował na scenie Teatru Komedia, gdzie w 1965 przeszedł na emeryturę. Pod koniec życia mieszkał w Domu Artystów Weteranów Scen Polskich im. Wojciecha Bogusławskiego w Skolimowie.
Był członkiem za­służonym SPATiF-ZASP. Pozostawił tom wspomnień "Remanent życia starego aktora" (opublikowany w 1969).
Wystąpił również w Teatrze Telewizji w spektaklach "Humoreski" i "Bezbronna istota" Antona Czechowa w reż. Estery Wodnarowej (1954). Pochowany na cmentarzu Powązkowskim w Warszawie (kwatera 56-2-16).
Filmografia.
Aktor:
Reżyser:
Scenarzysta:
Producent:

</doc>
<doc id="1762410" url="https://pl.wikipedia.org/wiki?curid=1762410" title="Janusz Głowacki (podsekretarz stanu)">
Janusz Głowacki (podsekretarz stanu)

Janusz Stanisław Głowacki (ur. 1929) – inżynier komunikacji, menadżer kolejowy.
Życiorys.
Absolwent Wydziału Komunikacji Politechniki Warszawskiej, specjalność – eksploatacja kolei. Związany z kolejnictwem od 1952, zajmując cały szereg odpowiedzialnych stanowisk, m.in. dyrektora DOKP w Lublinie. W okresie 1975–1987 podsekretarz stanu w Ministerstwie Komunikacji, którą to funkcję łączył ze stanowiskiem dyrektora DOKP w Katowicach (1976-1981), oraz organizator Dyrekcji Generalnej PKP, której w latach 1987–1990 był dyrektorem generalnym. Następnie doradca dyrektora Dyrekcji Eksploatacji Cystern, od 1995 wiceprezes, a obecnie doradca prezesa zarządu CTL Logistics.

</doc>
<doc id="1762418" url="https://pl.wikipedia.org/wiki?curid=1762418" title="Kolumna naciekowa">
Kolumna naciekowa



</doc>
<doc id="1762421" url="https://pl.wikipedia.org/wiki?curid=1762421" title="Copeia">
Copeia

Copeia – recenzowane czasopismo naukowe publikujące prace dotyczące ryb, płazów i gadów – w szczególności poruszających tematy takie, jak ekologia, ochrona, taksonomia, ewolucja, biogeografia, filogeografia i fizjologia. W ciągu roku ukazują się cztery numery magazynu – w lutym, maju, sierpniu i grudniu. Impact factor czasopisma wynosi 1,101, co plasuje „Copeię” na 70. spośród 146 czasopism zoologicznych notowanych w 2011 roku na liście Institute for Scientific Information. „Copeia” ukazuje się od grudnia 1913 roku – jej nazwa honoruje amerykańskiego paleontologa i zoologa Edwarda Drinkera Cope'a.

</doc>
<doc id="1762425" url="https://pl.wikipedia.org/wiki?curid=1762425" title="Abu Lahab">
Abu Lahab

Abu Lahab, właściwie Abd al-Uzza Ibn Abd al-Muttalib (arab. عبد العزة بن المطلب; zm. ok. 624) – jeden ze stryjów proroka Mahometa. O jego przywiązaniu do wierzeń sprzed islamu świadczy jego prawdziwe imię: Abd al-Uzza (arab. ‘sługa bogini Uzzy’). Natomiast przydomek Abu Lahab zawdzięcza podobno temu, że miał nieustannie rozpłomienione policzki. Z małżeństwa z Umm Dżamil doczekał się dwóch synów, o imionach Utba i Utajba. Szyici twierdzą, że miał romans z Lajlą Bint Harmala, matką wodza Amra Ibn al-Asa, zdobywcy Egiptu, sunnici jednak zaprzeczają temu. Służąca u Abu Lahaba, Suwajba była jednocześnie mamką Mahometa oraz Hamzy, innego ze stryjów proroka islamu; nawróciła się później na islam.
„Wa sabaha”.
Pewnego razu Mahomet pouczony przez Boga, aby ostrzegł swoich rodaków przed ogniem piekielnym, wdrapał się na wzgórze Safa i krzyknął stamtąd: „wa sabaha!” Taki okrzyk wznosili Arabowie, jeszcze przed islamem, alarmując o zbliżaniu się wrogich wojsk, co następowało zwykle nad ranem. Mieszkańcy Mekki zebrali się więc na wezwanie Mahometa, zapytując się nawzajem, kim on jest. Mahomet zaś zwrócił się do zebranych: „Czy gdybym powiedział wam, że za tym wzgórzem czai się wróg, żeby was zaatakować, uwierzyli byście mi?” A kiedy potaknęli, bowiem Mahomet był powszechnie znany z uczciwości, powiedział im: „W takim razie ostrzegam was, że zmierzacie ku nawałnicy.” Wówczas Abu Lahab wystąpił z tłumu i wykrzyknął: „Obyś szczezł! Po to nas tu wezwałeś?”; według niektórych nawet rzucił w niego kamieniem. Istnieje wiele wersji tego przekazu, w różnych źródłach, m.in. w „Al-Dżami as-Sahih” Al-Buchariego. Niezależnie od szczegółów, wkrótce po tym wydarzeniu został objawiona sura „Al-Masadd”.
Inny hadis mówi, że Abu Lahab odmówił przyjęcia islamu, gdyż w ten sposób straciłby uprzywilejowaną pozycję w społeczeństwie.
Kiedy Mahomet modlił się pewnego razu przy Kabie, Abu Lahab cisnął wnętrznościami złożonej w ofierze kozy tak, iż przeleciały mu nad głową.
Okoliczności śmierci Abu Lahaba.
Na wieść o przegranej w bitwie pod Badrem (624), w której poległo mnóstwo mekkańczyków w starciu z muzułmanami, Abu Rafi, niewolnik wyzwolony przez Mahometa i żonę jego stryja, Abbasa, Umm Fadl, siadł w wielkim namiocie przy źródle Zamzam i zaczął ostrzyć strzały. Wówczas nadszedł Abu Lahab, który nie brał udziału w bitwie, lecz w zastępstwie wysłał Amra Ibn al-Asa. Kiedy wiadomość o zwycięstwie muzułmanów pod Badr przywiózł sam Abu Sufjan Ibn Harb, ówczesny wódz naczelny mekkańczyków, Umm Fadl i Abu Rafi nie kryli już radości, a młody wyzwoleniec miał nawet krzyknąć: „To sprawa aniołów!” Rozwścieczony Abu Lahab rzucił się na Abu Rafiego, chwycił go za głowę i zaczął nią bić o ziemię, a wtedy Umm Fadl chwyciła jeden z masztów namiotu i tak mocno uderzyła napastnika w głowę, iż pojawiła się na wierzchu kość czaszki. W tydzień później zmarł w wyniku infekcji jaka wdała się w ranę. Rodzina pozostawiła ciało Abu Lahaba w domu przez 2 lub 3 dni. Dopiero kiedy ktoś postronny zwrócił uwagę, że to wstyd pozostawiać zmarłego, żeby zgnił bez pochówku, jego synowie polali ciało wodą, wynieśli je poza miasto i obrzucili kamieniami, aż się zakryło.
Abu Lahab w Koranie.
Imię Abu Lahaba zostało uwiecznione (aczkolwiek negatywnie) w "Koranie", w jednej z ostatnich sur tej księgi (111.) – pt. "Al-Masad".

</doc>
<doc id="1762426" url="https://pl.wikipedia.org/wiki?curid=1762426" title="Beata Pastwa-Wojciechowska">
Beata Pastwa-Wojciechowska

Beata Pastwa-Wojciechowska (ur. 23 lutego 1965 w Gdańsku) – polska psycholog, w latach 2008–2016 dziekan Wydziału Nauk Społecznych Uniwersytetu Gdańskiego. Jest profesorem UG, kierownikiem Zakładu Psychologii Osobowości i Psychologii Sądowej. Specjalizuje się w zakresie psychologii klinicznej, sądowej i penitencjarnej.
Przebieg kariery zawodowej.
Współpracowała z Sam Houston State University College of Criminal Justice.
Zainteresowania naukowe.
W sferze jej zainteresowań naukowych leżą metodologiczne, etyczne i kliniczne aspekty opiniowania sądowo-psychologicznego w sprawach karnych, psychologia zaburzeń osobowości, psychologia zdrowia i kliniczna: norma vs. patologia, a także zaburzenia rozwoju psychoseksualnego osób z zaburzeniami osobowości.

</doc>
<doc id="1762427" url="https://pl.wikipedia.org/wiki?curid=1762427" title="Jeffrey Steininger">
Jeffrey Steininger



</doc>
<doc id="1762433" url="https://pl.wikipedia.org/wiki?curid=1762433" title="Kieszonkowe (film)">
Kieszonkowe (film)

Kieszonkowe (tytuł oryg. "Milk Money") – amerykański film komediowy z 1994 roku.
Fabuła.
Dwunastoletni Frank Wheeler wybiera się w głąb wielkiego miasta, by tam wynająć prostytutkę, która następnie będzie musiała wykonać przed nim i przed jego znajomymi striptiz. Poznaje kobietę ukrywającą się pod pseudonimem "Panna V" – damę lekkich obyczajów o złotym sercu. Wkrótce pomiędzy Frankiem a V rodzi się nietypowa przyjaźń, a chłopiec odnajduje w nowej znajomej idealną kandydatkę na żonę dla swojego samotnego ojca-wdowca.

</doc>
<doc id="1762436" url="https://pl.wikipedia.org/wiki?curid=1762436" title="Cięcie (film)">
Cięcie (film)

Cięcie (tytuł oryg. "Cut") – horror filmowy powstały w koprodukcji australijsko-amerykańsko-niemieckiej w 2000 roku.
Fabuła.
Kilkoro studentów postanawia zakończyć kręcenie filmu, który nie został ukończony, ze względu na zamordowanie jego reżysera. Studenci nie zwracając uwagi na okoliczności i wybierają się w miejsce, gdzie nakręcono ostatnie sceny. Nie zdają sobie jednak sprawy z tego, że czeka tam na nich śmiertelne niebezpieczeństwo. Wraz z rozpoczęciem zdjęć, rozpoczynają się również zabójstwa. 

</doc>
<doc id="1762440" url="https://pl.wikipedia.org/wiki?curid=1762440" title="Souda">
Souda



</doc>
<doc id="1762443" url="https://pl.wikipedia.org/wiki?curid=1762443" title="Arthur Alexander">
Arthur Alexander

Arthur Alexander (10 maja 1940 - 9 czerwca 1993) – amerykański piosenkarz Country soul. Zadebiutował w 1960 singlem "Sally Sue Brown" i był aktywny do końca lat 70. Przez większą część życia pracował regularnie jako kierowca autobusu. W 1993 planował powrócić na scenę, jednak po kilku miesiącach od podpisania kontraktu i skompletowania zespołu zmarł na atak serca.
Jego twórczość miała wyraźny wpływ na zespoły The Beatles i The Rolling Stones. Jest np. autorem piosenki "Anna (Go to Him)", która odniosła sukces dopiero w wykonaniu The Beatles.
Dyskografia.
Albumy.
LP
CD
Compilation albums.
LPs
CDs

</doc>
<doc id="1762446" url="https://pl.wikipedia.org/wiki?curid=1762446" title="Bai Xue">
Bai Xue

Bai Xue (白雪; ur. 13 grudnia 1988 w Heilongjiang) – chińska lekkoatletka specjalizująca się w długich dystansach, mistrzyni świata w maratonie (Berlin 2009).
Brązowa medalistka mistrzostw Azji w maratonie (2004).
W 2005 zdobyła dwa złote medale mistrzostw Azji (Inczon 2005, bieg na 5000 metrów i bieg na 10 000 metrów).
W 2008 reprezentowała Chiny podczas igrzysk olimpijskich w Pekinie, zajęła 21. miejsce w biegu na 10 000 metrów.
W 2009 roku zdobyła złoty medal na mistrzostwach świata w Berlinie w biegu maratońskim oraz wygrała bieg na 10 000 metrów podczas mistrzostw Azji w Guangdong.
Złota medalistka mistrzostw kraju oraz Chińskiej Olimpiady Narodowej.

</doc>
<doc id="1762452" url="https://pl.wikipedia.org/wiki?curid=1762452" title="Riidaküla">
Riidaküla

Riidaküla – wieś w Estonii, w prowincji Hiuma, w gminie Emmaste.

</doc>
<doc id="1762453" url="https://pl.wikipedia.org/wiki?curid=1762453" title="Klasztor Humor">
Klasztor Humor



</doc>
<doc id="1762459" url="https://pl.wikipedia.org/wiki?curid=1762459" title="Selja (Emmaste)">
Selja (Emmaste)

Selja – wieś w Estonii, w prowincji Hiuma, w gminie Emmaste.

</doc>
<doc id="1762460" url="https://pl.wikipedia.org/wiki?curid=1762460" title="Cathleen Tschirch">
Cathleen Tschirch

Cathleen Tschirch (ur. 23 lipca 1979 w Dreźnie) – niemiecka lekkoatletka, sprinterka.
W 2007 roku na mistrzostwach świata w Osace dotarła do finału biegu w sztafetowego 4 x 100 metrów zajmując 7. miejsce w składzie Katja Wakan, Tschirch, Johanna Kedzierski i Verena Sailer. W 2008 roku na igrzyskach olimpijskich w Pekinie zajęła 5. miejsce z czasem 43,28 s. Na igrzyskach w sztafecie Niemki pobiegły w składzie Marion Wagner, Anne Möllinger, Tschirch oraz Verena Sailer. Największy sukces odniosła na mistrzostwach świata w Berlinie zdobywając brązowy medal w sztafecie 4 x 100 metrów. W składzie sztafety biegły wówczas kolejno Verena Sailer, Marion Wagner, Tschirch i Anne Möllinger. Zajmowała miejsca na podium podczas Pucharu Europy i Drużynowych Mistrzostw Europy. Medalistka mistrzostw kraju.

</doc>
<doc id="1762461" url="https://pl.wikipedia.org/wiki?curid=1762461" title="Sepaste">
Sepaste

Sepaste – wieś w Estonii, w prowincji Hiuma, w gminie Emmaste.

</doc>
<doc id="1762465" url="https://pl.wikipedia.org/wiki?curid=1762465" title="Sinima">
Sinima

Sinima – wieś w Estonii, w prowincji Hiuma, w gminie Emmaste.

</doc>
<doc id="1762466" url="https://pl.wikipedia.org/wiki?curid=1762466" title="Tilga (Emmaste)">
Tilga (Emmaste)

Tilga – wieś w Estonii, w prowincji Hiuma, w gminie Emmaste.

</doc>
<doc id="1762468" url="https://pl.wikipedia.org/wiki?curid=1762468" title="Tohvri (Emmaste)">
Tohvri (Emmaste)

Tohvri – wieś w Estonii, w prowincji Hiuma, w gminie Emmaste.

</doc>
<doc id="1762469" url="https://pl.wikipedia.org/wiki?curid=1762469" title="Tärkma">
Tärkma

Tärkma – wieś w Estonii, w prowincji Hiuma, w gminie Emmaste.

</doc>
<doc id="1762470" url="https://pl.wikipedia.org/wiki?curid=1762470" title="Ulja">
Ulja

Ulja – wieś w Estonii, w prowincji Hiuma, w gminie Emmaste.

</doc>
<doc id="1762471" url="https://pl.wikipedia.org/wiki?curid=1762471" title="Valgu (Emmaste)">
Valgu (Emmaste)

Valgu – wieś w Estonii, w prowincji Hiuma, w gminie Emmaste.

</doc>
<doc id="1762473" url="https://pl.wikipedia.org/wiki?curid=1762473" title="Viiri">
Viiri

Viiri – wieś w Estonii, w prowincji Hiuma, w gminie Emmaste.

</doc>
<doc id="1762474" url="https://pl.wikipedia.org/wiki?curid=1762474" title="Vanamõisa (Emmaste)">
Vanamõisa (Emmaste)

Vanamõisa – wieś w Estonii, w prowincji Hiuma, w gminie Emmaste.

</doc>
<doc id="1762476" url="https://pl.wikipedia.org/wiki?curid=1762476" title="Õngu">
Õngu

Õngu – wieś w Estonii, w prowincji Hiuma, w gminie Emmaste.

</doc>
<doc id="1762482" url="https://pl.wikipedia.org/wiki?curid=1762482" title="Mapy tematów">
Mapy tematów

Mapy tematów () – standard reprezentacji wiedzy, z naciskiem na umożliwienie odnajdywania informacji. Formalnie standard "map tematów" określony jest przez normę ISO/IEC 13250:2003.
"Mapa" reprezentuje informacje za pomocą "tematów" ("topic" - reprezentacja pojęcia, takiego jak osoba, państwo, organizacja, moduł oprogramowania, plik, wydarzenie itp.), "powiązań" ("association" - relacja pomiędzy tematami) i "zaistnień" ("occurence" - zasób informacji związanych z konkretnym tematem).
W szerszym rozumieniu "Mapy tematów" traktowane mogą być jako forma reprezentacji Sieci semantycznej i prowadzone są pracę w celu zapewnienia interoperacyjności ze standardami W3C takimi jak RDF czy OWL.
"Mapy tematów" mogą być także postrzegane jako zestandaryzowana forma map myśli.

</doc>
<doc id="1762483" url="https://pl.wikipedia.org/wiki?curid=1762483" title="Topic Maps">
Topic Maps



</doc>
<doc id="1762485" url="https://pl.wikipedia.org/wiki?curid=1762485" title="Monastyr Putna">
Monastyr Putna

Monastyr Putna – obronny monastyr z cerkwią pod wezwaniem Zaśnięcia Bogurodzicy znajdujący się w miejscowości Putna w Rumunii, położonej na Bukowinie. Ważne miejsce historyczne dla Rumunów z uwagi na jego znaczenie w rozwoju kultury Mołdawii oraz jako miejsce pochówku Stefana Wielkiego (cel licznych pielgrzymek w dniu święta Stefana – 2 lipca). 
Historia.
Monastyr był jedną z pierwszych, licznych później fundacji sakralnych hospodara Stefana Wielkiego. W zamierzeniu fundatora miał stanowić najważniejszy ośrodek religijny kraju, a także nekropolię Stefana i jego następców na tronie mołdawskim. W celu osiągnięcia przezeń należytej rangi, został przez władcę bogato uposażony (w 1503 posiadał 24 wsie), a jego dzieło kontynuowali następcy na tronie mołdawskim. Nie zostało zrealizowane jednak zamierzenie ustanowienia tutaj nekropolii hospodarów mołdawskich – po Stefanie pochowani zostali tutaj tylko dwaj jego kolejni następcy (syn Bogdan III Ślepy i wnuk Ştefăniţă), późniejsi władcy często zaś fundowali swoje własne nekropolie.
Inspiratorem hospodara w zamierzeniu budowy cerkwi miał być pustelnik Daniło, mieszkający w pobliskiej jaskini. Według legendy Stefan miał wyznaczyć miejsce na budowę monastyru poprzez strzał z łuku z jednego z pobliskich wzgórz (miejsce, z którego strzelał jest upamiętnione krzyżem). Ta sama legenda wspomina także o wieśniaku, który potrafił strzelić dalej niż władca, za co miał zostać ścięty. Być może jest to zbitka dwóch legend, starszej w której to władca współgrając z niebiosami (poprzez lot strzały) ustanawia święte miejsce monastyru i młodszej, powstałej w środowisku wiejskim, w której słychać elementy burzące średniowieczny ład społeczno-religijny. 
Budowę monastyru rozpoczęto w 1466 (być może na miejscu starszego kompleksu sakralnego). Cerkiew ukończono już w 1469, w późniejszym czasie budowano fortyfikacje monastyru ukończone w 1481. Jednak już w 1484 monastyr został zniszczony przez pożar. Stefan niezwłocznie podjął jego odbudowę, ukończoną w 1498. W 1536 ponownie miał miejsce pożar. Zapewne w XVI w. Putna została ozdobiona freskami zewnętrznymi. Monastyr był ważnym centrum kulturalnym i artystycznym (na wysokim poziomie stały tutaj haft, kaligrafia, iluminatorstwo), słynął ze swego bogactwa. Bogactwo to jednak ściągnęło nań kolejne nieszczęście: w 1653 napadli go, obrabowali i zniszczyli Kozacy Tymofieja Chmielnickiego. Monastyr odbudował wówczas hospodar Jerzy Stefan (w latach 1654–1662). W 1691 po raz kolejny dotknął go pożar. Z kolei w 1739 monastyr został zrujnowany wskutek trzęsienia ziemi; odbudowa została wykonana w latach 1757–1760. W XVIII w. działała tu znana szkoła teologiczna. 
W końcu XVIII w. tutejsze zgromadzenie mnichów prawosławnych uniknęło rozwiązania (co dotknęło wiele innych monastyrów bukowińskich pod rządami austriackimi). W miarę rodzenia się rumuńskiej świadomości narodowej, coraz mocniejsza była jego rola symbolu narodowego, często był odwiedzany. W XIX w. rozbudowano zabudowania klasztorne.
Cerkiew.
Wolno stojąca w centrum monastyru cerkiew zbudowana jest na planie trójkonchowym. Jest bardzo wydłużona (37 m długości, a tylko 15 m szerokości w najszerszym miejscu, tj. na wysokości apsyd lateralnych) i wysoka (33 m wysokości z wieżą). Składa się z czterech pomieszczeń: nawy, komory grobowej, przednawia oraz przedsionka.
Wskutek licznych katastrof, które dotykały cerkiew, nie zachowały się freski zewnętrzne cerkwi – elewacje są ozdobione dwoma rzędami nisz przedzielonych zdobionym kamiennym sznurem (nawiązującym do dekoracji cerkwi monastyru Dragomirna). Wieża cerkwi ozdobiona jest kręconymi kolumnami, świadczącymi o wpływach wołoskich. 
Nawa jest sklepiona mołdawskim sposobem kopułą wspartą na pendentywach, z której centrum wznosi się smukła wieża-latarnia. Komora grobowa oddzielająca nawę od przednawia (przy czym zamiast ściany oddzielającej komorę od nawy z niewielkim tylko otworem drzwiowym, jak to zwykle bywa w dawnych cerkwiach mołdawskich, znajduje się tutaj arkada wsparta na dwóch kolumnach) mieści w sobie marmurowy grobowiec fundatora – uznanego za świętego przez Rumuńską Cerkiew Prawosławną Stefana Wielkiego, a także groby dwóch jego żon, syna i następcy Bogdana, oraz wnuka Stefana. Przedsionek, zamykający cerkiew od zachodu, jest zapewne później dodany do świątyni i wyróżnia się dużymi oknami o gotyckiej kamieniarce.
Zabudowania klasztorne.
Zabudowania klasztorne przylegają do czworoboku murów obronnych otaczających cerkiew. Nie zachował się zbudowany tu jeszcze w XV w. dom książęcy. Z pierwotnych zabudowań zachowała się tylko wieża skarbca, przy zachodnim murze. Znajduje się tutaj tablica z inskrypcją o treści: „Pełen wiary wojewoda Stefan, syn Bogdana, ufundował i zbudował ten monastyr poświęcony Maryi w czasach opata Ioasafa w roku 6989 (1481)”.
W monastyrze (w jego północno-zachodniej części) znajduje się także druga, mniejsza cerkiew pod wezwaniem Świętych Piotra i Pawła, służąca na co dzień tutejszej wspólnocie zakonnej, zbudowana w XVIII w.
W muzeum klasztornym znajduje się przede wszystkim bardzo cenna kolekcja wyrobów miejscowych artystów, hafciarzy i miniaturzystów, którzy słynęli ze swej biegłości. Można odnaleźć tutaj także dary licznych hospodarów (m.in. Stefana Wielkiego), wśród których znajduje się piękny ewangeliarz z Humor z XV w. Do Stefana miał także należeć piękny krzyż. Kolekcję uzupełniają liczne manuskrypty, szaty liturgiczne i inne tkaniny, tryptyk z XV w., a także arcydzieła złotnictwa. Za szczególnie cenne uznaje się przechowywane tutaj zasłony grobowe i ołtarzowe z XV i XVI w.
Wejście na teren monastyru prowadzi przez wysoką bramę klasztorną z 1760, zwaną wieżą Eminescu (od nazwiska rumuńskiego wieszcza narodowego Mihai Eminescu, który przebywał tutaj podczas obchodów 400-lecia monastyru), pełniącą także funkcję dzwonnicy, na której widnieje płaskorzeźba z łbem żubra – herbem Mołdawii.

</doc>
<doc id="1762486" url="https://pl.wikipedia.org/wiki?curid=1762486" title="Mapy tematowe">
Mapy tematowe



</doc>
<doc id="1762495" url="https://pl.wikipedia.org/wiki?curid=1762495" title="Jõeküla">
Jõeküla



</doc>
<doc id="1762496" url="https://pl.wikipedia.org/wiki?curid=1762496" title="Przegroda międzykomorowa">
Przegroda międzykomorowa

Przegroda międzykomorowa (łac. "septum interventriculare") – część serca oddzielająca komorę prawą od lewej. Stanowi ścianę przyśrodkową obu komór serca.
W rozwoju embrionalnym człowieka.
U człowieka formowanie przegrody międzykomorowej zaczyna się w okolicach 35. dnia życia płodu (koniec 5. tygodnia), a kończy się około 49. dnia. W początkowej fazie życia płodowego istnieje jedynie zatoka żylna ("sinus venosus"), jeden przedsionek serca, jedna komora i "bulbus cordis". W procesie powstawania komory zachodzi wiele innych procesów, jak rozdzielanie się początkowo wspólnej komory na lewą i prawą.
U ptaka.
U ptaków często na przegrodzie międzykomorowej można odnaleźć ślady zastawki żaglowej prawej, co świadczy o ich pokrewieństwie z gadami.
U ssaków, w tym u człowieka.
Ssaki różnią się budową przegrody międzykomorowej. Niekiedy dzieli się ona na część mięśniową i błoniastą, niekiedy zaś występuje jedynie część mięśniowa, sięgająca aż do aorty. Część błoniasta może być zbudowana z tkanki łącznej sprężystej, jak u człowieka rozumnego, może obejmować chrząstkę, jak u psa, a nawet kość, jak u byka.
U człowieka rozumnego przegroda serca przybiera kształt trójkątnej blaszki, rozciągając się od podstawy serca do jego koniuszka. Lewą są powierzchnią zwróconą jest ku dołowi i do tyłu, prawą natomiast przeciwnie – do przodu i do góry. Powierzchnie te nie różnią się z uwagi na znaczną wypukłość przegrody od strony komory prawej, odpowiadającej wklęsłości po stronie lewej komory, lepiej rozwiniętej u człowieka błoniasta ("pars membranacea") jest znacznie mniejsza. Przegroda ta nie ma wcale budowy jednolitej, ale można w niej wyróżnić dwie zupełnie odmienne części. Większą część stanowi część mięśniowa ("pars muscularis"). Tworzy ją tkanka mięśniowa budująca komory serca. Włókien pochodzących z komory lewej i prawej nie można od siebie w prosty sposób oddzielić. Największą grubość osiąga ona w dolnej swej części, jest to 1,0-1,5 cm. Gdzie indziej przegroda jest mniej gruba. Część błoniasta ("pars membranacea") zwana również w źródłach anglojęzycznych "bezbronną" ("undefended space") jest znacznie mniejsza i lokuje się w górnej części przegrody międzykomorowej, poniżej zastawki aorty, najczęściej między płatkami tylnym i prawym, przyjmując kształt owalny czy okrągławy, wydłużony w kierunku przednio-tylnym, a niekiedy trójkątny z podstawą skierowaną ku dołowi. Można podzielić ją na część górną, tworzącą właściwie przegrodę przedsionkowo-komorową, jako że sąsiadującą z przedsionkiem prawym, i dolną. Nie ma tam tkanki mięśniowej, zamiast niech znajduje się tam tkanka łączna sprężysta, którą z obu stron pokrywa wsierdzie. Wielkość jej nie jest stała, powierzchnia zazwyczaj jest mniejsza od 1 cm². Grubość zawiera się między 1 a 1,5 mm. Do części błoniastej czepia się płatek przegrodowy zastawki trójdzielnej. W lewej komorze widać granicę pomiędzy częścią mięśniową i błoniastą przegrody w postaci fałdzika ("limbus marginalis") o łukowatym przebiegu.
Człowiek patrzący na serce od zewnątrz dostrzeże w miejscu przegrody tylko bruzdy międzykomorową przednią czy też tylną.
Skurcz dotyczy części mięśniowej przegrody międzykomorowej. Grubieje ona wtedy, kurcząc się. Bruzdy międzykomorowe przednia i tylna zbliżają się wtedy jedna do drugiej.

</doc>
<doc id="1762497" url="https://pl.wikipedia.org/wiki?curid=1762497" title="Kościół Świętej Trójcy w Poznaniu">
Kościół Świętej Trójcy w Poznaniu

Kościół Świętej Trójcy w Poznaniu – kościół rzymskokatolicki znajdujący się na Dębcu w Poznaniu, przy skrzyżowaniu dwóch głównych ulic – Czechosłowackiej i 28 Czerwca 1956 r., niedaleko stacji kolejowej Poznań Dębiec. Od 2017 wielkopostny kościół stacyjny.
Historia.
Początki parafii pod wezwaniem Świętej Trójcy sięgają 1921, kiedy to Dębiec był małą podpoznańską wsią, która należała do parafii pod wezwaniem św. Floriana w Wirach, a parafianie musieli pokonywać drogę o długości około 9 km aby wziąć udział w mszach czy też nabożeństwach. Jak podają kroniki parafialne w 1921, w dzień Bożego Narodzenia, na terenie Dębca, w wiejskiej szkole została odprawiona pierwsza msza św.
Tuż po tym zawiązał się komitet na rzecz budowy kościoła. Bardzo szybko podjęto działania i już niecałe dwa lata później (2 września 1923) nastąpiło poświęcenie kaplicy pod wezwaniem Najświętszego Serca Jezusowego. W 1925 wieś Dębiec została włączona do Poznania. W 1928 ustanowiono na Dębcu odrębną parafię. Budowa obecnego kościoła pod wezwaniem Świętej Trójcy rozpoczęła się w 1936.
Kaplica pod wezwaniem Najświętszego Serca Jezusowego została rozebrana podczas II wojny światowej. Miejsce, na którym stała (dziś ul. 28 Czerwca 1956 r. nr 295), upamiętnia kamień z tablicą o tym informującą.
Kościół poświęcił 8 grudnia 1945 kardynał August Hlond. Niemcy podczas okupacji urządzili w nim składnicę torfu, a następnie żywności.
Wyposażenie kościoła zaprojektował Klemens Wasiewicz, który przed wojną pracował u Mariana Andrzejewskiego. Według jego projektu został wykonany w 1946 ołtarz główny, a w 1956 ołtarz boczny pw. św. Józefa, ołtarz pw. Serca Pana Jezusa oraz chrzcielnica, która została poświęcona w 1966. 
W 1969 po Soborze Watykańskim II wykonano przebudowę prezbiterium, podczas której m.in. zastąpiono dawne drewniane figury Świętej Trójcy nowymi większymi, metalowymi. Twórcą nowego ołtarza był również Klemens Wasiewicz.
W latach 70. XX wieku trwały dalsze prace nad wyposażeniem kościoła. Autorem rzeźb był poznański rzeźbiarz Antoni Szulc, który współpracował wcześniej z Klemensem Wasiewiczem. Antoni Szulc wykonał prace rzeźbiarskie przy chrzcielnicy. W 1972 wyrzeźbił Stacje Drogi Krzyżowej, a w następnym roku figurę św. Antoniego Padewskiego.
Witraże w kaplicach bocznych i w prezbiterium zaprojektował i wykonał w latach 1948–1949 Stanisław Powalisz. Następne 14 witraży, w nawie głównej, wykonała Maria Powalisz-Bardońska w latach 1972–1983. Witraże na fasadzie kościoła zaprojektował ks. Marian Cynka, a wykonał w 1999 Piotr Janek. 
W 1986 zdecydowano się na budowę domu katechetycznego. Wybrano w tym celu miejsce obok kościoła. Budynek ten do dziś służy wspólnotom działającym przy parafii (również zespołom muzycznym i chórom). Znajdują się w nim tzw. salki katechetyczne, biblioteka oraz duża sala z zapleczem kuchennym - „Oratorium”. Działają tu dwie poradnie - prawna i rodzinna oraz świetlica dla dzieci. W okresie wakacji odbywają się w tym miejscu półkolonie.
W 1992 do kościoła dobudowano wieżę, zaprojektowaną przez inż. Aleksandra Holasa, na której zawieszone są cztery dzwony: „Świętej Trójcy” (waga 1,2 tony), „Bogarodzicy” (waga 650 kg), „Św. Barbary” (waga 400 kg) i „Św. Wojciecha” (waga 260 kg).
Drugą przebudowę prezbiterium wykonano w 2003. Celem tej zmiany było przygotowanie świątyni do konsekracji. Aktu konsekracji dokonał arcybiskup Stanisław Gądecki 3 października 2004.
2 lipca 2011 na emeryturę odszedł wieloletni proboszcz ks. prałat Stanisław Wojtaszek. Do jego zasług w dziedzinie inwestycji należą przede wszystkim: budowa domu parafialnego, domu katechetycznego, remont budynku kościoła oraz budowa wieży z nowymi dzwonami. W trakcie pracy w parafii ks. Stanisław Wojtaszek otrzymał tytuł Prałata Honorowego. W dniu pożegnania z parafianami na uroczystej Mszy Św. otrzymał Medal Za Zasługi dla Pożarnictwa z rąk przedstawicieli mieszczącej się na terenie parafii Szkoły Aspirantów Państwowej Straży Pożarnej w Poznaniu. Został także poproszony o zostanie kapelanem w tej szkole.
Proboszczowie Parafii pw. Świętej Trójcy.
1 czerwca 1928 została erygowana parafia Św. Trójcy w Poznaniu przez ks. prymasa Augusta Hlonda. Proboszczowie parafii:

</doc>
<doc id="1762502" url="https://pl.wikipedia.org/wiki?curid=1762502" title="Teleskop Schmidta">
Teleskop Schmidta

Teleskop Schmidta, kamera Schmidta – typ astronomicznego teleskopu optycznego zaprojektowany i skonstruowany po raz pierwszy w 1930 roku przez estońskiego optyka Bernharda Schmidta pracującego w obserwatorium Hamburg-Bergedorf w Bergedorfie.
W teleskopie Schmidta zwierciadło główne jest prostym zwierciadłem sferycznym, ale w środku jego krzywizny umieszczono płytkę korekcyjną, będącą cienką taflą szklaną o kształcie tak dobranym, aby eliminować aberrację sferyczną. Dzięki takiemu rozwiązaniu można uzyskać duże pole widzenia (do 25°) bez aberracji sferycznej i komy. Wadą tego teleskopu jest długość tubusu, która musi być dwa razy większa od ogniskowej.

</doc>
<doc id="1762503" url="https://pl.wikipedia.org/wiki?curid=1762503" title="Kamera Schmidta">
Kamera Schmidta



</doc>
<doc id="1762504" url="https://pl.wikipedia.org/wiki?curid=1762504" title="Into the West">
Into the West



</doc>
<doc id="1762512" url="https://pl.wikipedia.org/wiki?curid=1762512" title="Aleksandyr Bożkow">
Aleksandyr Bożkow

Aleksandyr Dimow Bożkow - bułg. Александър Димов Божков (ur. 9 sierpnia 1951 w Sofii, zm. 23 sierpnia 2009 w Sofii) – bułgarski polityk i ekonomista, deputowany 37. kadencji Zgromadzenia Narodowego.
Życiorys.
Ukończył prowadzoną przez Amerykanów szkołę średnią w Bagdadzie, a w 1974 uzyskał dyplom inżyniera na Uniwersytecie Technicznym w Sofii (specjalność energetyka przemysłowa). Po studiach pracował jako inżynier nadzoru technicznego w jednej z bułgarskich firm, realizujących kontrakty w Libii.
W latach 90. XX w. związał się ze Związkiem Sił Demokratycznych, awansując w 1995 na stanowisko wiceprzewodniczącego partii. W 1992 rozpoczął pracę w ministerstwie rozwoju regionalnego, zaś rok później został dyrektorem rady kontrolnej w Agencji Prywatyzacji Majątku Państwowego. W roku 1994 otrzymał mandat deputowanego do parlamentu, z okręgu Dobricz.
W 1997 objął stanowisko ministra gospodarki i wicepremiera w rządzie, kierowanym przez Stefana Sofijanskiego, a także w kolejnym gabinecie Iwana Kostowa. W 1999 został zdymisjonowany przez Kostowa. W tym czasie zajmował się prywatyzacją największych zakładów przemysłowych, prasa oskarżała go o przyjmowanie z tego tytułu korzyści majątkowych.
Pod koniec 1999 Bożkow został mianowany głównym negocjatorem Bułgarii w sprawie akcesji tego kraju do Unii Europejskiej. Zrezygnował z tej funkcji w czerwcu 2000. Przez ostatnie lata swojego życia kierował Ośrodkiem Rozwoju Ekonomicznego, był także częstym gościem programu „Muzyka dla duszy”, (bułg. Музика за душата), nadawanej przez "Darik Radio". Autor felietonów do pisma "Dnewnik".
W 2004 otrzymał wyrok w zawieszeniu za jedną z niewłaściwie przeprowadzonych prywatyzacji, wyrok został jednak anulowany przez Sąd Apelacyjny.
Zmarł na chorobę nowotworową.

</doc>
<doc id="1762518" url="https://pl.wikipedia.org/wiki?curid=1762518" title="Ikona Matki Bożej „Życiodajne Źródło”">
Ikona Matki Bożej „Życiodajne Źródło”

Ikona Matki Bożej "Życiodajne Źródło" – cudowna ikona Matki Bożej. 
Opis.
Ikona przedstawia Matkę Bożą z Dzieciątkiem Jezus na rękach wyłaniającą się ze źródła wody. Zależnie od wariantu, na ikonie mogą pojawiać się elementy krajobrazu nawiązującego do legendy związanej z napisaniem ikony, ludzie modlący się o cuda za pośrednictwem Matki Bożej lub aniołowie. 
Historia.
Według legendy, ok. 450 żołnierz bizantyjski, późniejszy cesarz Leon I, przechodził w pobliżu Złotych Wrót Konstantynopola. Spotkał tam niewidomego człowieka, który poprosił go o pomoc w znalezieniu wody do picia. Żołnierz zaczął jej szukać, jednak nie mógł znaleźć żadnego źródła. Nagle usłyszał głos, który nakazał mu udać się do rosnącego w pobliżu zagajnika, odnaleźć zapuszczone źródło i dać niewidomemu pić, a następnie przemyć tą samą wodą jego oczy. Ten sam głos nazwał go cesarzem. Leon zrozumiał, że mówi do niego Matka Boża i postąpił tak, jak nakazała. Wówczas ślepy odzyskał wzrok. W 457 Leon I został cesarzem bizantyjskim. Zbudował wtedy cerkiew nad cudownym źródłem, w którym to miejscu zdarzały się kolejne przypadki uzdrowień. W cerkwi znajdowała się napisana z tej okazji ikona. 
Po zdobyciu Konstantynopola przez Turków cerkiew została zburzona, pozostawiono jedynie niewielką kaplicę nad źródłem. Po 1821 i ona została zrujnowana. Dopiero w 1833 chrześcijanie uzyskali zgodę na odbudowę cerkwi, poświęconej dwa lata później. Została ona ponownie zniszczona w 1955. Obecnie na miejscu źródła znajduje się mniejsza kaplica, w której znajduje się kopia ikony. W wielu wariantach jest ona również czczona w Rosji i Grecji. 

</doc>
<doc id="1762519" url="https://pl.wikipedia.org/wiki?curid=1762519" title="Assumpta">
Assumpta

Assumpta (Assunta) – od wł. "wniebowzięta". Wizerunek wniebowziętej Matki Bożej w sztuce gotyckiej przedstawiający postać Matki Boskiej wśród gwiazd z wyobrażeniem słońca, księżyca z gwiazdami u stóp. W renesansie i baroku odnosi się do wizerunku Matki Boskiej wniebowziętej.

</doc>
<doc id="1762523" url="https://pl.wikipedia.org/wiki?curid=1762523" title="Scottish Football League Second Division">
Scottish Football League Second Division

Scottish Second Division – trzecia piłkarska klasa ligowa w szkockim systemie, a zarazem druga w Scottish Football League do 2013. W lipcu 2013 doszło do połączenia Scottish Football League i Scottish Premier League, w wyniku którego utworzono Scottish Professional Football League, obejmujący cztery najwyższe klasy rozgrywkowe w Szkocji. Trzecim poziomem ligowym w sezonie 2013/2014 jest Scottish League One.
Zwycięzcy Second Division.
To lista ostatnich 15 zwycięzców Second Division.

</doc>
<doc id="1762528" url="https://pl.wikipedia.org/wiki?curid=1762528" title="Scottish Football League Third Division">
Scottish Football League Third Division

Scottish Third Division - czwarta piłkarska klasa ligowa w szkockim systemie, a zarazem trzecia w Scottish Football League do końca sezonu 2012/2013. W lipcu 2013 doszło do połączenia Scottish Football League i Scottish Premier League, w wyniku którego utworzono Scottish Professional Football League, obejmujący cztery najwyższe klasy rozgrywkowe w Szkocji. Czwartym poziomem ligowym w sezonie 2013/2014 jest Scottish League Two.
Zwycięzcy Third Division.
To są zwycięzcy Third Division, kiedy była ona czwartą ligą.

</doc>
<doc id="1762529" url="https://pl.wikipedia.org/wiki?curid=1762529" title="Gettin' Over">
Gettin' Over



</doc>
<doc id="1762530" url="https://pl.wikipedia.org/wiki?curid=1762530" title="Irmengarda">
Irmengarda



</doc>
<doc id="1762531" url="https://pl.wikipedia.org/wiki?curid=1762531" title="Ermengarda">
Ermengarda



</doc>
<doc id="1762532" url="https://pl.wikipedia.org/wiki?curid=1762532" title="Irmgarda">
Irmgarda



</doc>
<doc id="1762533" url="https://pl.wikipedia.org/wiki?curid=1762533" title="Irmegarda">
Irmegarda



</doc>
<doc id="1762534" url="https://pl.wikipedia.org/wiki?curid=1762534" title="Ermegarda">
Ermegarda

Ermegarda, Irmegarda, Irmgarda, Ermengarda, Irmengarda – imię żeńskie pochodzenia germańskiego, którego pierwszy człon to "Ermen–", od germ. "ermana" („wielki, wszechogarniający” – imię półboga germańskiego), występujący w różnych imionach także w innych odmiankach, np. "Ermina" i "Irmina" (ta ostatnia wykształcona z poprzedniej, z podwyższoną artykulacją pierwszej samogłoski pod wpływem "–i–" w następnej sylabie). Człon drugi imienia wiąże się z germ. "gardaz" – „ogrodzenie, płot”, goc. "garda" – „pleciony płot, obora”, stsas. "gardo", stwniem. "garto" – „ogród” i należy go rozumieć jako „ogrodzoną posiadłość”.
Imię to notowane było w Polsce już w średniowieczu w formach Ermegardis, Irmegardis, obecnie także m.in. jako Irmgarda, "Irmgard", "Ermgarda", "Irmengarda", "Irmingarda", "Irmgart", "Irmgarta". Możliwe średniowieczne zdrobnienia i formy pochodne to Emma, Imma, Ermusza, Imka, Jimka.

</doc>
<doc id="1762535" url="https://pl.wikipedia.org/wiki?curid=1762535" title="Hermelinda">
Hermelinda



</doc>
<doc id="1762536" url="https://pl.wikipedia.org/wiki?curid=1762536" title="Irmelinda">
Irmelinda



</doc>
<doc id="1762537" url="https://pl.wikipedia.org/wiki?curid=1762537" title="Ermelinda">
Ermelinda

Ermelinda, Irmelinda, "Hermelinda" – imię żeńskie pochodzenia germańskiego, składające się z członów: "Ermen–", od germ. "ermana" („wielki, wszechogarniający” – imię półboga germańskiego) oraz "lind" – „giętka, miękka, łagodna, przyjazna”, może też „tarcza z drewna lipowego”. 
Ermelinda i osoby noszące to imię w pozostałych wariantach imieniny obchodzą 29 października, jako wspomnienie św. Ermelindy, pustelnicy.

</doc>
<doc id="1762538" url="https://pl.wikipedia.org/wiki?curid=1762538" title="Ezdrasz (imię)">
Ezdrasz (imię)

Ezdrasz – biblijne imię męskie pochodzenia hebrajskiego. Wywodzi się od hebr. "ezerā", "ezerāh" – „[Bóg jest] pomocą”, aram. "ezrā" – „pomoc”. Po raz pierwszy w Polsce imię to zostało zanotowane w XIV wieku w formie "Esdras".
Ezdrasz imieniny obchodzi 13 lipca, jako wspomnienie Ezdrasza, postaci biblijnej.

</doc>
<doc id="1762541" url="https://pl.wikipedia.org/wiki?curid=1762541" title="Pac">
Pac

Osoby:
Inne:

</doc>
<doc id="1762542" url="https://pl.wikipedia.org/wiki?curid=1762542" title="Bogowied">
Bogowied



</doc>
<doc id="1762543" url="https://pl.wikipedia.org/wiki?curid=1762543" title="Bogwied">
Bogwied



</doc>
<doc id="1762544" url="https://pl.wikipedia.org/wiki?curid=1762544" title="Serwiusz (imię)">
Serwiusz (imię)

Serwiusz — imię męskie pochodzenia łacińskiego, należące do nielicznej grupy najstarszych imion rzymskich (imion właściwych, "praenomen", por. Marek, Tyberiusz, Aulus, Maniusz, Gajusz, Lucjusz, Publiusz, Tytus), oznaczające "syn niewolnika" (por. "servus" — "niewolnik"). Zaliczało się ono do tych najstarszych imion rzymskich, które były używane tylko przez niektóre rody. 
Serwiusz imieniny obchodzi 17 sierpnia, jako wspomnienie św. Serwiusza, wspominanego razem ze śwśw. Liberatem, Bonifacym, Rustykiem, Rogatem, Septymem i Maksymem.
Znane osoby noszące imię Serwiusz:
Zobacz też:

</doc>
<doc id="1762545" url="https://pl.wikipedia.org/wiki?curid=1762545" title="Ingolf">
Ingolf

Ingolf — męskie imię germańskie, składające się z członów "Ing-" i "-wolf". Według jednych badaczy pierwszy człon imienia, "Ing-", pochodzi od germańskiego "Ingwa", "Ingu", co oznacza "członek plemienia Ingweonów", inne źródła podają, iż człon ten wywodzi się od imienia germańskiego boga, a kolejne wskazują, iż ów germański bóg był pierwotnie bogiem plemienia Ingweonów. Człon drugi imienia oznacza "wilk". 
Ingolf imieniny obchodzi 10 czerwca.
Znane osoby noszące imię Ingolf:

</doc>
<doc id="1762546" url="https://pl.wikipedia.org/wiki?curid=1762546" title="Tadea">
Tadea

Tadea – imię żeńskie, żeński odpowiednik imienia Tadeusz, którego pochodzenie jest prawdopodobnie aramejskie (i ma związek z aramejskim "thad-daj" – „człowiek o szerokiej piersi”), lub też hebrajskie (i wywodzi się od "taddai", czyli „sprytny, mądry”). Imię Tadea jest notowane w Polsce co najmniej od 1738 roku.

</doc>
<doc id="1762548" url="https://pl.wikipedia.org/wiki?curid=1762548" title="Juliusz Miller">
Juliusz Miller

Juliusz Adam Miller (ur. jako Juliusz Adam Müller 16 lipca 1895 w Dziewięcierzu, zm. 31 maja 1980 w Krakowie) – polski piłkarz występujący na pozycji napastnika i lekkoatleta, reprezentant Polski w piłce nożnej w latach 1923–1924, olimpijczyk, major Wojska Polskiego.
Życiorys.
Urodził się 16 lipca 1895 w Dziewięcierzu. Był synem Henryka i Amalii. Był studentem Politechniki Lwowskiej. W 1908 roku związał się z klubem sportowym Czarni Lwów. W latach I wojny światowej był żołnierzem armii austriackiej. W 1918 wstąpił do Wojska Polskiego i został zawodowym oficerem. Był uczestnikiem wojny polsko-bolszewickiej 1920. W kwietniu tego samego roku znalazł się w gronie lekkoatletów nominowanych do kadry na igrzyska olimpijskie w 1920. Z powodu wojny z bolszewikami Polska nie wysłała jednak ostatecznie reprezentacji na te zawody. W tym samym roku walczył również w II powstaniu śląskim, a także zdobył srebrny medal pierwszych w historii mistrzostw Polski w lekkoatletyce w biegu na 1500 metrów. W latach 1923-1924 rozegrał 6 spotkań w piłkarskiej reprezentacji Polski. Na igrzyskach olimpijskich w Paryżu był zawodnikiem rezerwowym. Po zakończeniu kariery sportowej w latach 1925-1930 był kierownikiem sekcji piłkarskiej zespołu Czarni Lwów.
W Wojsku Polskim został awansowany na stopień kapitana w korpusie oficerów administracji dział sanitarny ze starszeństwem z dniem 1 czerwca 1919. W 1923, 1924 był oficerem 6 Batalionu Sanitarnego we Lwowie. Później zweryfikowany w stopniu kapitana piechoty ze starszeństwem z dniem 1 czerwca 1919. W 1928 służył we lwowskim Dowództwie Okręgu Korpusu Nr V jako żołnierz tamtejszego 19 Pułku Piechoty. W 1932 był oficerem 43 Pułku Piechoty w Dubnie.
Uczestniczył w wojnie obronnej 1939. W 1940 został osadzony w niemieckim obozie jenieckim Luckenwalde, w którym przebywał do 1945 roku. Następnie wrócił do kraju i do 1948 był związany z wojskiem. Dosłużył stopnia majora. Był wielokrotnie odznaczany. Zasiadał w zarządzie koła osiedlowego ZBoWiD Kraków-Kleparz.
Po zakończeniu pracy w wojsku pracował w bankowości. W 1949 roku zmienił nazwisko na Miller. Był pracownikiem Powszechnej Kasy Oszczędności w Krakowie. Zmarł 31 maja 1980 w Krakowie. Został pochowany na Cmentarzu Rakowickim w Krakowie 7 czerwca 1980 (kwatera L-7-23). Był żonaty.

</doc>
<doc id="1762552" url="https://pl.wikipedia.org/wiki?curid=1762552" title="Kubański Demokratyczny Front Rewolucyjny">
Kubański Demokratyczny Front Rewolucyjny

Kubański Demokratyczny Front Rewolucyjny () – organizacja założona w maju 1960 roku przez nastawionych nieprzychylnie władzy Castro imigrantów z Kuby. Początkową siedzibą frontu był Meksyk. W języku hiszpańskim nazwa organizacji brzmiała „"Frente Revolucionario Democratico"” (FRD) i składała się z pięciu oddzielnych grup. Militarne skrzydło FRD - Brygada 2506, uczestniczyło w nieudanej inwazji w Zatoce Świń. 
Kubański imigrant, Sergio Arcacha Smith był szefem oddziału FRD w Nowym Orleanie. W grudniu 1960 roku Smith otworzył biuro w budynku Baltera przy 403 Camp Street. Był to ten sam budynek w którym swoje biuro miał Guy Banister - działacz antycastrowski oraz domniemany członek spisku na życie Kennedy’ego. Na początku 1962 roku, zarówno Banister jak i Arcacha Smith przenieśli swoją siedzibę do budynku Newman na rogu 544 Camp Street i 531 Lafayette Street.

</doc>
<doc id="1762554" url="https://pl.wikipedia.org/wiki?curid=1762554" title="I Wanna Go Crazy">
I Wanna Go Crazy

I Wanna Go Crazy – czwarty singel Davida Guetty z albumu One Love. W utworze swojego głosu gościnnie użyczył Will.i.am z The Black Eyed Peas.

</doc>
<doc id="1762555" url="https://pl.wikipedia.org/wiki?curid=1762555" title="Gospoda Bractwa Murarskiego w Toruniu">
Gospoda Bractwa Murarskiego w Toruniu

Gospoda Bractwa Murarskiego w Toruniu – zabytkowa kamienica znajdująca się w Toruniu.
Lokalizacja.
Kamienica znajduje się na terenie Zespołu Staromiejskiego, w północnej pierzei Rynku Nowomiejskiego, pod numerem 17, w sąsiedztwie Apteki pod Złotym Lwem oraz Fundacji Tumult.
Historia.
Kamienica pochodzi z końca XV wieku. Obecny wygląd uzyskała podczas gruntownej przebudowy w stylu barokowym w XVII wieku. W XIX wieku mieściła gospodę Bractwa Czeladzi Murarskiej, stąd jej dzisiejsza nazwa. 
W 1929 roku obiekt wpisano do rejestru zabytków.
W 1964 roku została adaptowana na Galerię i Ośrodek Plastycznej Twórczości Dziecka. 
Podczas renowacji zrekonstruowano częściowo barokowe wnętrze.

</doc>
<doc id="1762557" url="https://pl.wikipedia.org/wiki?curid=1762557" title="Władysław Kochański (oficer AK)">
Władysław Kochański (oficer AK)

Władysław Kochański ps. "Bomba", "Wujek" (ur. 7 listopada 1918 w Stanisławowie, zm. 12 grudnia 1980 w Krakowie) – kapitan piechoty Wojska Polskiego i Armii Krajowej, dowódca oddziału partyzanckiego, cichociemny, jeden z przywódców polskiej samoobrony na Wołyniu.
Wojna obronna 1939 i PSZ na Zachodzie.
Podczas wojny obronnej Polski w 1939 służył w 48 pp w Stryju na stanowisku dowódcy obrony przeciwlotniczej. Po klęsce wrześniowej przedostał się na Węgry, gdzie internowano go w obozie Magyrovar. Po ucieczce z obozu przedostał się do Francji i trafił do obozu szkoleniowego w Coëtquidan, gdzie objął stanowisko dowódcy plutonu ciężkich karabinów maszynowych w szkole podchorążych. Brał czynny udział w walkach o Francję w 1940 w składzie batalionu przeciwpancernego 4 Dywizji Piechoty. W końcu czerwca 1940 ewakuował się do Wielkiej Brytanii na kontrtorpedowcu „Viscont”. Na Wyspach otrzymał przydział do 2 batalionu strzelców „Kratkowane Lwiątka” wchodzącego w skład Brygady Strzelców, gdzie dowodził plutonem ckm.
Służba wojskowo-konspiracyjna w kraju 1942-43.
Od 13 października 1941 do 6 czerwca 1942 odbywał służbę w Samodzielnej Brygadzie Spadochronowej.
Zgłosił się do służby w kraju. Przeszedł specjalny kurs szkolenia dywersyjnego – cichociemnych w Audley End, ukończony 18 sierpnia 1942. Na okupowane tereny Polski zrzucono go w nocy z 1 na 2 września 1942 w ramach operacji „Chickenpox”. Lądowanie odbyło się na placówce odbioru „Rogi”, 16 km na północny wschód od Grójca.
Po okresie aklimatyzacji w Warszawie „"Bomba”" został przydzielony do II odcinka sieci „Wachlarz” na Wołyniu, gdzie pełnił funkcję dowódcy ośrodka dywersyjnego Kowel-Sarny, działającego w kierunku Kijowa. Kiedy „Wachlarz” został rozwiązany, skierowano go do służby w strukturach Okręgu Wołyń AK. 8 lipca 1943 inspektor rówieński Armii Krajowej, kpt. Tadeusz Klimowski „"Ostoja”" powierzył „"Bombie”" zadanie odbudowy sieci konspiracyjnej na terenie powiatu kostopolskiego, rozbitej wskutek aresztowań niemieckich. Kochański zatrzymał się wówczas we wsi Wyrka, w sąsiedztwie Huty Stepańskiej.
W wykonaniu zadania przeszkodziła mu nasilająca się antypolska akcja UPA. Po rozpoczęciu „rzezi wołyńskiej” Kochański objął dowodzenie nad ośrodkiem samoobrony w Hucie Stepańskiej, gdzie schroniło się około 5000 Polaków. 7 lipca 1943 UPA rozpoczęła koncentrację w tym rejonie, a 16 lipca upowcy, przygotowując się do ataku, spalili 15 miejscowości przylegających do Huty Stepańskiej. Uderzenie UPA rozpoczęło się tego samego dnia. Bój był zacięty, wielokrotnie dochodziło do walki wręcz. Po 32 godzinach walki Kochański widząc przewagę Ukraińców zdecydował przebijać się poza pierścień oblężenia wraz z ludnością. Plan ten częściowo się powiódł. Ludność cywilną ewakuowano w rejon Wydymeru pod Włodzimiercem, skąd rozjechała się do Kowla, Sarn i Przebraża. W obronie Huty Stepańskiej zginęło około 40 członków samoobrony a sam „"Bomba”" został ranny w rękę. Ponad 600 cywilów zostało wymordowanych przez banderowców podczas ataku na polskie wsie przylegające do bazy samoobrony lub w trakcie ewakuacji Huty Stepańskiej, gdy przed przerwaniem okrążenia doszło do wybuchu paniki i część ludności próbowała ucieczki na własną rękę.
W połowie lipca 1943 „"Bomba”" zorganizował na polecenie dowództwa blisko 500-osobowy oddział partyzancki, który operował w rejonie Huty Starej w powiecie kostopolskim, gdzie mieściła się baza polskiej samoobrony. Trzon oddziału stanowili dawni obrońcy Huty Stepańskiej. W ciągu następnych pięciu miesięcy oddział „"Bomby”" stoczył w powiecie kostopolskim szereg potyczek z oddziałami UPA, ratując tysiące Polaków od śmierci z rąk upowców. Prowadził również walkę z Niemcami współpracując niekiedy z sowiecką partyzantką, w tym ze słynnym oddziałem Kowpaka.
Największe zwycięstwo „"Bomba”" odniósł 16 listopada 1943 pod Moczulanką, gdzie przy współpracy z sowieckim oddziałem partyzanckim ze zgrupowania Szytowa, dowodzonym przez kapitana Kotlarowa, zdołał rozbić i częściowo rozproszyć liczące blisko 1200 ludzi zgrupowanie UPA, przeprowadzające atak na bazę samoobrony w Hucie Starej. Po tej klęsce upowcy nie odważyli się już więcej zaatakować Huty Starej.
Oddział „"Bomby”" stanowił poważną siłę, bo liczył blisko 700 dobrze uzbrojonych żołnierzy i nie czuł się zagrożony z zewnątrz. Odbywał długie rajdy dla zapewnienia bezpieczeństwa Polakom, a także dla demonstracji siły. W drugiej połowie grudnia 1943 „"Bomba”" (awansowany w międzyczasie do stopnia kapitana) skierował oddział z powrotem do Starej Huty, gdzie zamierzał spędzić święta Bożego Narodzenia.
Aresztowanie i powrót do kraju z więzienia w ZSRR.
W grudniu 1943 „"Bomba”" zatrzymał się ze swym oddziałem w miejscowości Bronisławka. Otrzymał wówczas wiadomość, że jeden z dowódców partyzantki radzieckiej, generał Naumow, chce się z nim zobaczyć, zapraszając do swego sztabu w niedalekiej wiosce Zawołcze. „"Bomba”" pojechał tam w towarzystwie porucznika „"Strzemię”" i księdza Leona Śpiewaka „"Oboźnika”" wraz z kilkoma podoficerami eskorty. Podczas biesiady w Zawołczu cała polska grupa została rozbrojona i zaaresztowana. Oddział radziecki ruszył w pośpiesznym marszu na wschód. Podczas odpoczynku żołnierze eskorty zostali zastrzeleni, a kpt. „"Bomba”", por. „"Strzemię”" i ks. „"Oboźnik”" odstawieni do Kijowa, a później do Moskwy.
Strata dowództwa doprowadziła do częściowego rozkładu oddziału „"Bomby”". Po aresztowaniu i porwaniu Kochańskiego jego oddział został znacznie zredukowany, wielu żołnierzy przeszło do samoobrony, wielu wycofało się z walki.
W Moskwie „"Bombę”" sądzono i skazano na karę 25 lat więzienia, jako przedstawiciela „obcej agentury”. Po czterech latach pobytu w więzieniu w Moskwie, został skierowany na Kamczatkę do kopalni miedzi. Sterany, ze zniszczonym zdrowiem, powrócił do kraju w grudniu 1956 roku. W 1957 ożenił się z Wandą de Myszka Chołoniewską herbu Korczak (córką Stanisława, kapitana WP z okresu II RP). Podjął pracę oraz studia w Wyższej Szkole Ekonomicznej w Krakowie uzyskując w 1963 r. tytuł magistra. Zmarł bezpotomnie 12 grudnia 1980 roku w Krakowie, przeżywszy 62 lata.

</doc>
<doc id="1762566" url="https://pl.wikipedia.org/wiki?curid=1762566" title="Taniec z gwiazdami (X edycja)">
Taniec z gwiazdami (X edycja)



</doc>
<doc id="1762574" url="https://pl.wikipedia.org/wiki?curid=1762574" title="Glukozoamina">
Glukozoamina



</doc>
<doc id="1762583" url="https://pl.wikipedia.org/wiki?curid=1762583" title="Pomnik Trójcy Świętej w Lądku Zdroju">
Pomnik Trójcy Świętej w Lądku Zdroju



</doc>
<doc id="1762592" url="https://pl.wikipedia.org/wiki?curid=1762592" title="Meziříčí">
Meziříčí



</doc>
<doc id="1762596" url="https://pl.wikipedia.org/wiki?curid=1762596" title="Koncert obojowy (KV 285d)">
Koncert obojowy (KV 285d)

Koncert obojowy C-dur (KV 285d) − koncert na obój i orkiestrę, skomponowany przez Wolfganga Amadeusa Mozarta wiosną lub latem 1777 dla oboisty Giuseppe Ferlendisa (1755-1802) z Bergamo.

</doc>
<doc id="1762598" url="https://pl.wikipedia.org/wiki?curid=1762598" title="Gusinje">
Gusinje

Gusinje (cyr. Гусиње, alb. Gucia) – miasto w północno-wschodniej w Czarnogórze, siedziba gminie Gusinje. Leży nad rzeką Grnćar, na pograniczu czarnogórsko-albańskim (w pobliżu Gusinja znajduje się przejście graniczne prowadzące do albańskiego Vermosh). W 2011 roku liczyło 1673 mieszkańców.
Nazwa miejscowości pojawia się w XIV w., wówczas jako Gusino (Гусино). Do XVIII większość mieszkańców wyznawała religię katolicką, masowa konwersja nastąpiła w XVIII w., kiedy to 75% ludności stanowili muzułmanie. Na przełomie XIX/XX w. miasto było zdominowane przez Albańczyków, aspirujących w 1912, aby Gusinje przyłączyć do państwa albańskiego. Z Gusinja pochodził Ali-paša Šabanagić (Ali Pasha Gucia), urzędnik osmański, który w latach 70. XIX w. opanował całe terytorium wschodniej Czarnogóry. 20 października 1912, w czasie I wojny bałkańskiej miasto zajęły oddziały armii czarnogórskiej.
W 1919 rejon Gusinja był jednym z ośrodków powstania plawskiego (Plavska pobuna), w ramach represji w mieście zamordowano 450 muzułmanów.
Według spisu ludności z 2003 w mieście mieszkały 1704 osoby, z czego 69% stanowili Boszniacy, 10,2% Albańczycy, a 2,8% Czarnogórcy. Liczba ludności systematycznie spada (w 1991 Gusinje mieszkały 2472 osoby).
Najcenniejszym zabytkiem Gusinja jest pochodzący z XVIII w. meczet z drewnianym minaretem. W mieście działa klub piłkarski FK Gusinje.

</doc>
<doc id="1762599" url="https://pl.wikipedia.org/wiki?curid=1762599" title="Plymouth Reliant">
Plymouth Reliant

Plymouth Reliant – samochód osobowy klasy średniej produkowany pod amerykańską marką Plymouth w latach 1981 – 1989.
Historia i opis modelu.
Plymouth Reliant poszerzył na początku lat 80. XX wieku ofertę producenta jako bliźniacza konstrukcja modelu Dodge Aries zbudowana w ramach koncernu Chrysler. Samochód został oparty na platformie "K-body", plasując się w gamie Plymoutha tuż nad modelem Horizon jako następca większego Volaré.
Charakterystycznymi cechami wyglądu Plymoutha Relianta były masywne zderzaki wydłużające nadwozie, a także liczne kanciaste akcenty w nadwoziu. Pas tylny zdobiły wąskie, podłużne reflektory płynnie przechodzące we wnękę na tablicę rejestracyjną, z kolei przód dominowała duża chromowana atrapa chłodnicy.
Samochód dostępny było jako: 4-drzwiowy sedan, 5-drzwiowe kombi oraz 2-drzwiowe coupe. Napęd przenoszony był na koła przednie przez pięciobiegową manualną lub trzybiegową automatyczną skrzynię biegów. 
Lifting.
W 1984 roku Plymouth Reliant przeszedł gruntowną modernizację, w ramach której zmieniono wygląd nie tylko pasa przedniego, ale i tylnego. 
Zmieniono kształt reflektorów i lamp, zaokrąglono zderzaki i błotniki, a także zmodyfikowano inne panele nadwozia. Restylizacja objęła wszystkie wersje nadwoziowe.
Ponadto, modyfikacje objęły także wystrój kokpitu i gamę dostępnych jednostek napędowych. Pod tą postacią Plymouth Reliant pozostał w sprzedaży do 1989 roku, kiedy zastąpił go nowy model – Acclaim.

</doc>
<doc id="1762600" url="https://pl.wikipedia.org/wiki?curid=1762600" title="Jan Reyman">
Jan Reyman

Jan Edward Reyman (ur. 21 października 1902 w Krakowie, zm. 27 października 1984 tamże) – polski piłkarz, który występował na pozycji napastnika i trener piłkarski. Więzień KL Auschwitz oznaczony numerem 37302. Młodszy brat Henryka – również piłkarza Wisły Kraków i reprezentacji Polski.
Został pochowany na Cmentarzu Rakowickim w Krakowie (pas 26, płd.). 

</doc>
<doc id="1762606" url="https://pl.wikipedia.org/wiki?curid=1762606" title="Od zmierzchu do świtu (ścieżka dźwiękowa)">
Od zmierzchu do świtu (ścieżka dźwiękowa)

From Dusk till Dawn: Music from the Motion Picture – ścieżka dźwiękowa do filmu (horroru) „"Od zmierzchu do świtu"” wylansowana przez reżysera filmu - Roberta Rodrigueza i scenarzystę - Quentina Tarantino.
Ścieżka dźwiękowa w albumie oparta jest głównie na muzyce rockowej i bluesie teksańskim, zaś wykonawcy piosenek to m.in. ZZ Top, Stevie Ray Vaughan, Jimmie Vaughan oraz Tito &amp; Tarantula (rock latynoski), którzy wystąpili gościnnie w filmie jako zespół grający w barze "Titty Twister". W tworzeniu ścieżki dźwiękowej brał udział również Graeme Revell. 

</doc>
<doc id="1762607" url="https://pl.wikipedia.org/wiki?curid=1762607" title="(29214) Apitzsch">
(29214) Apitzsch

(29214) Apitzsch – planetoida z pasa głównego asteroid okrążająca Słońce w ciągu 4 lat i 321 dni w średniej odległości 2,88 j.a. Została odkryta 2 października 1991 roku w Obserwatorium Karla Schwarzschilda w Tautenburgu przez Lutza Schmadela i Freimuta Börngena. Nazwa planetoidy pochodzi od Rolfa Apitzscha (ur. 1943), niemieckiego astronoma amatora. Została zaproponowana przez Lutza Schmadela. Przed nadaniem nazwy planetoida nosiła oznaczenie tymczasowe (29214) 1991 TL6.

</doc>
<doc id="1762609" url="https://pl.wikipedia.org/wiki?curid=1762609" title="Stuart Malutki (serial animowany)">
Stuart Malutki (serial animowany)

Stuart Malutki (ang. "Stuart Little: The Animated Series", 2003-2004) – amerykański serial animowany wyprodukowany przez Red Wagon Productions i Sony Pictures Television. Scenariusz powstał na podstawie książki E.B. White’a. W Polsce emitowany na kanale TVP1 od 1 lipca do 21 grudnia 2006 roku. Od 1 września 2010 roku jest nadawany na kanale MiniMini. Od 25 lutego 2012 roku serial jest nadawany w TV Puls w paśmie "Junior TV" w wersji lektorskiej. Od 30 sierpnia 2012 roku serial jest nadawany na antenie Puls 2.
Fabuła.
Serial opowiada o sympatycznej siedmiocentymetrowej myszce, którą przygarnęła rodzina Malutkich. Główny bohater jest bardzo odważny, miły czy śmiały z bujną wyobraźnią, co bardzo często prowadzi do niesamowitych przygód.
Wersja polska.
Wersja dla TVP.
Udział wzięli:
i inni
Wersja dla MiniMini.
Wersja polska: na zlecenie MiniMini – Master Film
Reżyseria: Artur Tyszkiewicz
Dialogi: Elżbieta Kowalska
Dźwięk i montaż: Jacek Osławski
Kierownictwo produkcji: Katarzyna Fijałkowska
Wystąpili:
i inni
Lektor: Paweł Bukrewicz

</doc>
<doc id="1762610" url="https://pl.wikipedia.org/wiki?curid=1762610" title="Francesco Satolli">
Francesco Satolli

Francesco di Paola Satolli (ur. 21 lipca 1839 w Marsciano, zm. 8 stycznia 1910 w Rzymie) – włoski duchowny katolicki, wysoki urzędnik Kurii Rzymskiej, kardynał.
Życiorys.
Studiował w seminarium w rodzinnej diecezji Perugia (doktorat z filozofii), a następnie na uniwersytecie "La Sapienza" w Rzymie (doktorat z teologii). Święcenia kapłańskie otrzymał 14 czerwca 1862 z rąk biskupa Perugii Gioacchino Vincenzo Raffaele Luigi Pecci (przyszłego papieża Leona XIII). W latach 1864-1870 był profesorem seminarium w Perugii, a od 1870 proboszczem w rodzinnym miasteczku. W 1872 przeniesiony do Montecassino. Pracował następnie w Rzymie kolejno na kilku uczelniach, dochodząc nawet do funkcji rektora.
1 czerwca 1888 otrzymał nominację na tytularnego arcybiskupa Lepanto. Konsekrowany w Rzymie przez kardynała Raffaele Monaco La Valletta. W 1889 reprezentował papieża podczas uroczystości setnej rocznicy ustanowienia hierarchii katolickiej w USA, które miały miejsce w Baltimore. Wygłosił też przemówienie podczas inauguracji Katolickiego Uniwersytetu Ameryki. W 1892 powrócił tam ponownie i wziął udział w spotkaniu arcybiskupów amerykańskich w Nowym Jorku, gdzie sformułowano czternaście propozycji dotyczących rozwiązania problemów szkolnych, które od pewnego czasu były przedmiotem dyskusji. Wygłosił następnie na Uniwersytecie Ameryki cykl wykładów na temat filozofii św. Tomasza. 14 stycznia 1893 został mianowany pierwszym delegatem apostolskim do USA. W 1895 otrzymał kapelusz kardynalski, a od grudnia 1896 pełnił funkcję archiprezbitera bazyliki laterańskiej. 21 lipca 1897 został prefektem Świętej Kongregacji ds. Studiów. W 1903 podniesiony do rangi kardynała-biskupa Frascati. Brał udział w konklawe 1903. Wśród biskupów, których konsekrował było trzech przyszłych kardynałów: Angelo Maria Dolci, William O’Connell i Denis Dougherty. Pochowany na cmentarzu Campo Verano.

</doc>
<doc id="1762612" url="https://pl.wikipedia.org/wiki?curid=1762612" title="Francesco di Paola Satolli">
Francesco di Paola Satolli



</doc>
<doc id="1762615" url="https://pl.wikipedia.org/wiki?curid=1762615" title="Remilitaryzacja Nadrenii">
Remilitaryzacja Nadrenii

Remilitaryzacja Nadrenii – zajęcie przez siły nowo utworzonego Wehrmachtu terenu Nadrenii (obecnie w granicach krajów związkowych Nadrenia-Palatynat i Nadrenia Północna-Westfalia), obszaru tzw. strefy zdemilitaryzowanej, 7 marca 1936 roku. Strefa powstała w wyniku ustaleń traktatu wersalskiego z 1919 roku, kończącego I wojnę światową.
Wstęp.
Na mocy ustaleń art. 42–4 traktatu wersalskiego, podpisanego 28 czerwca 1919 roku, wprowadzono demilitaryzację Nadrenii, polegającą na tym, że na terenie lewobrzeżnej Nadrenii i 50-kilometrowym pasie wzdłuż prawego brzegu Renu zakazano Niemcom posiadania wojsk i fortyfikacji. Obszar zdemilitaryzowany znajdował się wzdłuż zachodniej niemieckiej granicy z Francją, Luksemburgiem, Belgią i częściowo z Holandią. W przypadku niemieckiego ataku miało to dać Francji czas i możliwość zablokowania go jeszcze na terytorium Niemiec. Dodatkowo armia francuska mogłaby zająć pobliskie Zagłębie Ruhry, przemysłowe serce Niemiec.
W zawartym 16 października 1925 roku traktacie z Locarno podtrzymano zdemilitaryzowany status Nadrenii i ustalono go jako permanentny. Na mocy traktatu wersalskiego (art. 428–432) alianckie wojska okupacyjne miały opuścić Nadrenię do 1935 roku. Jednak faktycznie opuściły ją już w 1930 roku, w wyniku ustaleń na konferencji w Hadze w sprawie ograniczenia niemieckich reparacji wojennych. Ostatni żołnierze brytyjscy opuścili Nadrenię w końcu 1929 roku, a francuscy w czerwcu 1930.
Niemiecka remilitaryzacja.
Preludium do akcji remilitaryzacyjnej dokonanej przez Niemcy były dwa akty: układ w Rapallo (tajne porozumienie między Reichswerą i Armią Czerwoną z 11 sierpnia 1922 roku o współpracy wojskowej) oraz deklaracja pięciu mocarstw (Wielkiej Brytanii, Francji, Włoch, Stanów Zjednoczonych i Rzeszy Niemieckiej) z 11 grudnia 1932 roku przyznająca Niemcom prawo do równości w zbrojeniach. Jesienią 1933 roku Niemcy występują z Ligii Narodów. Rozpoczął się koncert mocarstw i polityka appeasementu względem narodów powstałych w wyniku podpisania traktatu wersalskiego, w tym wobec Polski, na temat ustępstw terytorialnych. Minister spraw zagranicznych Francji, Louis Barthou, został zabity w zamachu w Marsylii w październiku 1934. 16 marca 1935 kanclerz Rzeszy Adolf Hitler odrzucił traktat wersalski "wrogo nastawiony wobec Niemiec", przywrócił pobór do wojska , ogłosił program budowy lotnictwa wojskowego i publicznie ogłosił remilitaryzację Niemiec. 18 czerwca 1935 roku między Londynem i Berlinem stanął układ morski, na mocy którego Anglia dawała Niemcom wolną rękę w zbrojeniach morskich (bez przekraczania poziomu 3/5 tonażu brytyjskiej floty wojennej)Na początku 1936 roku brytyjski minister spraw zagranicznych sir Anthony Eden wysunął w tajemnicy propozycję, która w jego zamyśle miała rozwiązać problem niemiecki. Plan ten zakładał powrót Niemiec do Ligi Narodów, przyjęcie ograniczenia zbrojeń i rezygnację z roszczeń terytorialnych w Europie, w zamian za remilitaryzację Nadrenii, powrót byłych niemieckich kolonii afrykańskich oraz niemiecki „priorytet gospodarczy wzdłuż Dunaju”. Plan nie doszedł do skutku. 27 lutego 1936 roku Francja w obawie o swoje bezpieczeństwo na wschodniej granicy i w odpowiedzi na przygotowania Hitlera do remilitaryzacji Nadrenii, podpisuje pakt z Sowietami.
W styczniu 1936 roku niemiecki führer Adolf Hitler zdecydował o remilitaryzacji Nadrenii, choć pierwotnie planowana była na rok 1937. Do zmiany planów skłoniła Hitlera m.in. ratyfikacja przez francuski parlament francusko-sowieckiego paktu o wzajemnej pomocy z 1935 roku, co też posłużyło mu jako argument do remilitaryzacji Nadrenii wobec groźby francusko-sowieckiego okrążenia. Zdaniem brytyjskich historyków przyspieszenie remilitaryzacji miało też odwrócić uwagę opinii publicznej od kryzysu gospodarczego w Niemczech w latach 1935–1936.
12 lutego Hitler powiadomił ministra sił zbrojnych Wernera von Blomberga o swoich planach, a głównodowodzącego wojsk lądowych Wernera von Fritscha zapytał, jak szybko można przerzucić do Nadrenii kilka batalionów piechoty i baterię artylerii. Fritsch odpowiedział, że potrzebuje na to 3 dni, lecz armia niemiecka nie jest w stanie walczyć z armią francuską. Szef Sztabu Generalnego gen. Ludwig Beck ostrzegł Hitlera, że armia niemiecka nie byłaby w stanie skutecznie bronić Niemiec na wypadek ataków francuskich odwetowych. Hitler zapewnił Fritscha, że wojska niemieckie zostaną natychmiast wycofane w przypadku francuskiej interwencji zbrojnej. Operacja otrzymała kryptonim "Winterübung" (pol. "Zimowe ćwiczenia"). Ostateczny rozkaz Hitler wydał 5 marca.
22 lutego 1936 roku Benito Mussolini, rozżalony na Ligę Narodów za sankcje ekonomiczne nałożone na Włochy w wyniku agresji Włoch na Etiopię, powiedział ambasadorowi Niemiec w Rzymie, Ulrichowi von Hassell, że pogwałci ustalenia z Locarno, jeśli Niemcy zremilitaryzują Nadrenię.
Zaraz po świcie 7 marca 1936 roku dziewiętnaście niemieckich batalionów piechoty oraz kilka samolotów przekroczyło granice Nadrenii. Do godziny 11.00 osiągnęły linię Renu, a trzy bataliony przeszły na jego drugi brzeg. Gdy niemieckie oddziały rozpoznawcze odkryły, że na granicy niemiecko-francuskiej gromadzą się tysiące żołnierzy francuskich, von Blomberg błagał Hitlera o wycofanie wojsk. Hitler zapytał Blomberga, czy Francuzi przekroczyli granicę, a zapewniony, że nie miało to miejsca, kazał czekać Blombergowi do momentu, gdy to się stanie. Stojący na czele armii francuskiej gen. Maurice Gamelin bezskutecznie nalegał na francuski rząd, by pozwolił mu przeciwdziałać i wkroczyć do Nadrenii.
Na zajętym terenie Niemcy pospiesznie rozpoczęli wznoszenie granicznych umocnień fortecznych (Linia Zygfryda). Heinz Guderian, przesłuchiwany przez Francuzów po zakończeniu wojny, stwierdził, że gdyby Francuzi wkroczyli do Nadrenii w 1936 roku, Hitler by upadł. Zdaniem samego Hitlera pierwsze 48 godzin po wkroczeniu do Nadrenii było najbardziej nerwowe w jego życiu. Gdyby Francuzi wkroczyli, Niemcy musieliby wycofać się z „podkulonymi ogonami”, a zasoby wojskowe nie pozwoliłyby na stawianie nawet umiarkowanego oporu.
Reakcje.
Zdaniem historyków, którzy nie mieli dostępu do francuskich archiwów odtajnionych w 1970 roku, Francja pomimo posiadania nieporównanie większej armii od niemieckiej i możliwości zmobilizowania 100 kolejnych dywizji piechoty, nie była przygotowana psychicznie do agresji wobec Niemiec. Opinia ta została ostatecznie odrzucona, a oficjalnym powodem była sytuacja gospodarcza Francji pogrążonej w kryzysie – mobilizacja była w tym okresie zbyt kosztowna. Francuzi uznali także, że nie stać ich na prowadzenie długotrwałej wojny na kontynencie i wobec braku zapewnień ze strony Wielkiej Brytanii o pomocy wojskowej na kontynencie, nie podjęli decyzji o interwencji. Wpływ na to miały także zbliżające się we Francji wybory.
Reakcje w Wielkiej Brytanii były bardzo różne, jednak brytyjsko-francuskie rozmowy sztabowe wynikające ze wzajemnych zobowiązań zostały przerwane już po pięciu dniach. 12 marca 1936 roku konserwatywny poseł Winston Churchill domagał się podczas posiedzenia Izby Gmin koordynacji działań francusko-brytyjskich w ramach Ligi Narodów, aby pomóc Francji przeciwstawić się niemieckiej remilitaryzacji Nadrenii, ale nigdy się to ostatecznie nie stało. Królem Wielkiej Brytanii był ówcześnie Edward VIII Windsor, przychylny nazistom.
Belgia, która przestała być krajem neutralnym, w wyniku remilitaryzacji Nadrenii znów skłaniała się ku neutralności. W wypowiedzi z 14 października 1936 roku król Leopold III Koburg powiedział, że remilitaryzacja Nadrenii, która zakończyła porozumienie z Locarno i postawiła Belgię w sytuacji wojny, zmusza Belgię do skupienia się na własnych interesach i niemieszania do sporów sąsiadów.
Polska zapowiedziała, że będzie respektować postanowienia polsko-francuskiego sojuszu zawartego w 1921 r., choć według jego ustaleń Polska miała wspierać Francję, tylko jeśli armia niemiecka wkroczy na terytorium Francji.Oznaczało to deklarację wierności sojuszniczej, ale nie pomocy dla Francji w obronie systemu lokarneńskiego, bowiem takich Polska nie zaciągnęła., jednak na forum Ligi Narodów wstrzymała się od głosowania w sprawie remilitaryzacji.
11 marca 1936 Rada Ligi Narodów, zebrana w Londynie, jednomyślnie oświadczyła, że remilitaryzacja była złamaniem postanowień art. 43 traktatu wersalskiego, a także traktatu z Locarno. Jedynym głosującym za sankcjami wobec Niemiec był Maksim Litwinow – delegat ZSRR. Hitler został zaproszony na spotkanie w sprawie zawarcia nowych ustaleń dotyczących bezpieczeństwa europejskiego. On sam zaproponował pakt o nieagresji wobec Francji i Wielkiej Brytanii, ale nigdy nie podał szczegółów.

</doc>
<doc id="1762617" url="https://pl.wikipedia.org/wiki?curid=1762617" title="Królowie Dźajpuru">
Królowie Dźajpuru

Władcy Dausy.
"Radźpucka dynastia Kaćhwahów"

</doc>
<doc id="1762618" url="https://pl.wikipedia.org/wiki?curid=1762618" title="ŁOWCZA-3">
ŁOWCZA-3



</doc>
<doc id="1762620" url="https://pl.wikipedia.org/wiki?curid=1762620" title="(29250) Helmutmoritz">
(29250) Helmutmoritz

(29250) Helmutmoritz – planetoida z pasa głównego asteroid okrążająca Słońce w ciągu 4 lat i 223 dni w średniej odległości 2,77 j.a. Została odkryta 24 września 1992 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Helmuta Moritza" (ur. 1933), wybitnego austriackiego profesora geodezji. Przed nadaniem nazwy planetoida nosiła oznaczenie tymczasowe (29250) 1992 SO17.

</doc>
<doc id="1762622" url="https://pl.wikipedia.org/wiki?curid=1762622" title="Królowie Dźaisalmeru">
Królowie Dźaisalmeru

Władcy Lodorwy.
"Radźpucka dynastia Bhatiego"
Władcy Deogarhu.
"Radźpucka dynastia Bhatiego"

</doc>
<doc id="1762624" url="https://pl.wikipedia.org/wiki?curid=1762624" title="Duke Nukem">
Duke Nukem



</doc>
<doc id="1762627" url="https://pl.wikipedia.org/wiki?curid=1762627" title="Diagram konstelacyjny">
Diagram konstelacyjny



</doc>
<doc id="1762630" url="https://pl.wikipedia.org/wiki?curid=1762630" title="(30827) Lautenschläger">
(30827) Lautenschläger

(30827) Lautenschläger – planetoida z pasa głównego asteroid okrążająca Słońce w ciągu 3 lat i 234 dni w średniej odległości 2,37 j.a. Została odkryta 10 października 1990 roku w "Karl Schwarzschild Observatory" w Tautenburgu przez Lutza Schmadela i Freimuta Börngena. Nazwa planetoidy pochodzi od "Manfreda Lautenschlägera" (ur. 1938), prawnika, przedsiębiorcy i filantropa. Przed nadaniem nazwy planetoida nosiła oznaczenie tymczasowe (30827) 1990 TE2.

</doc>
<doc id="1762631" url="https://pl.wikipedia.org/wiki?curid=1762631" title="SPG-2">
SPG-2

SPG-2 – uniwersalny gąsienicowy opancerzony pływający pojazd bojowy produkowany przez Hutę Stalowa Wola, znany też w piśmiennictwie pod nazwą Opal. Skrót oznaczał szybkobieżne podwozie gąsienicowe drugiego modelu. SPG-2 jest polskim bezpośrednim rozwinięciem radzieckiego transportera MT-LB, produkowanego na licencji przez HSW od 1976 roku. Główne zmiany to przebudowany kadłub w przedniej części i dodanie śrub napędowych pozwalające na zwiększenie prędkości w wodzie, oraz wymiana starej wieżyczki uzbrojonej w PKT na nową, uzbrojoną w wkm NSWT. Transporter stanowi bazę dla wielu pojazdów specjalistycznych. Wyróżnia się dwie wersje podwozia-bazy: SPG-2, będący odpowiednikiem MT-LB, oraz SPG-2A będący wersją wydłużoną z siedmioma kołami nośnymi, odpowiadający podwoziom 2S1 Goździk i MT-LBu, oraz wzmocnionym silnikiem SW680T o mocy 300 KM (220 kW).
Historia.
Pod koniec lat 70. Ośrodek Badawczo-Rozwojowy Maszyn Ziemnych i Transportowych przy HSW opracował na bazie licencyjnego MT-LB ulepszony pojazd SPG-2 (szybkobieżne podwozie gąsienicowe 2), w którym skupiono się na poprawie pływalności transportera. Pojazd otrzymał przebudowany kadłub o większej wyporności. Różnice widoczne są głównie w inaczej wyprofilowanym, szerszym i wyżej podniesionym nosie kadłuba, a także załamanych pod kątem bocznych ścianach przedziału kierowania, zamiast płaskich. Ponadto wyposażono go w dwie śruby o napędzie hydraulicznym w charakterystycznych ażurowych osłonach w tylnej części kadłuba. Oryginalny MTLB poruszany był w wodzie przez przewijanie gąsienic, do czego potrzebne było montowanie w ich przedniej części bocznych osłon hydrodynamicznych. Modyfikacja pozwoliła na zwiększenie prędkości poruszania się w wodzie. .
Na podwoziu SPG-2 skonstruowano transporter rozpoznania inżynieryjnego TRI Hors, produkowany od 1983 roku. Od 1985/86 roku zastosowano w nim zamiast oryginalnego silnika konstrukcji radzieckiej mocniejszy silnik produkowany w Polsce SW 680. Od 1986 roku na podwoziu tym produkowano także wóz pogotowia technicznego WPT Mors II (wcześniejsza wersja Mors oparta była na podwoziu MT-LB). W obu pojazdach wzmocniono uzbrojenie, zamieniając wieżyczkę umieszczoną z przodu po prawej stronie z karabinem maszynowym 7,62 mm PKT przez większą, uzbrojoną w montowany zewnętrznie wkm 12,7 mm NSW.
W 1985 roku rozpoczęto prace nad wydłużonym o jedną parę kół – do siedmiu par, podwoziem SPG-2A. Miało ono stać się podwoziem dla wozu dowodzenia artylerii Opal-540, nad którym prace prowadzono od 1986 roku. W 1990 roku zbudowano cztery prototypy wersji Opal I i dwa prototypy Opal II, lecz w 1994 roku prace nad nimi wstrzymano. Wozy te miały ponadto kadłub o większej objętości, ze zbliżonymi do pionu ścianami bocznymi. Na podwoziu SPG-2A zbudowano także dwa prototypy wozu dowodzenia artylerii przeciwlotniczej Łowcza, lecz w 1990 roku program przerwano (według innych źródeł, prototyp zbudowano w 1992 roku). Prototypem pozostał również oparty na tym podwoziu transporter amunicji Bor dla 122 mm haubic samobieżnych 2S1 zbudowany w 1987 roku. Kadłub Opal II posłużył w 1993 roku do skonstruowania prototypu (demonstratora) bojowego wozu piechoty BWO-40 ze szwedzką wieżą z armatą Bofors 40 mm. Na kadłubach Opal powstały też prototypy zestawów przeciwlotniczych rakietowo-artyleryjskich: Sopel z dwoma działkami 23 mm i wyrzutniami pocisków Strzała-2M z 1993 roku i Stalagmit/Sopel z pociskami Grom z 1999 roku.
Na podwoziu SPG-2 z sześcioma parami kół, z podwyższonym dachem w tylnej części, powstał jeszcze w latach 1999-2000 małoseryjny wóz dowodzenia obrony przeciwlotniczej Łowcza-3 (trzy egzemplarze). Na przedłużonym podwoziu z przedziałem transportowym zastąpionym przez platformę powstało od 2005 roku 6 transporterów Kroton z systemem minowania narzutowego.

</doc>
<doc id="1762632" url="https://pl.wikipedia.org/wiki?curid=1762632" title="Undorozaur">
Undorozaur

Undorozaur ("Undorosaurus") – rodzaj ichtiozaura z rodziny oftalmozaurów (Ophthalmosauridae). Został opisany w 1999 roku przez Jefimowa w oparciu o skamieniałości pochodzące z górnojurajskich osadów w europejskiej części Rosji. Jefimow początkowo zaklasyfikował undorozaura do monotypowej rodziny Undorosauridae. W 2000 roku Maisch i Matzke uznali "Undorosaurus" za młodszy synonim rodzaju "Ophthalmosaurus", jednak nie w pełni zrośnięte kości kulszowa i łonowa oraz silne, niezredukowane uzębienie odróżniają go od oftalmozaura, dlatego w 2010 roku Maisch wstępnie uznał "Undorosaurus" za osobny rodzaj.
"Undorosaurus" mierzył prawdopodobnie 3,5 – 6 m długości.

</doc>
<doc id="1762633" url="https://pl.wikipedia.org/wiki?curid=1762633" title="Styl promienisty">
Styl promienisty

 
Styl promienisty (fr. "rayonnant") lub gotyk promienisty – pojęcie określające fazę gotyku dojrzałego we Francji. Zjawisko to miało miejsce w latach około 1240-1350 i objęło przede wszystkim architekturę (zwłaszcza katedr), niemniej cechy charakterystyczne dla "rayonnant" są obecne także w malarstwie i rzemiośle artystycznym XIII i XIV w. Styl promienisty jest kulminacją dojrzałego gotyku. 
Rayonnant charakteryzuje się przemianami w strukturze architektury katedralnej, polegającymi na konsekwentnym dążeniu do maksymalnej redukcji murów na rzecz okien. O ile diafaniczność jest już czytelna we wcześniejszych dziełach, m.in. katedra w Chartres lub katedry w Amiens (gł. część nawowa), o tyle styl promienisty charakteryzuje się najbardziej możliwym zanikiem murów i powtarzaniem wybranych motywów w różnorodnych skalach, zwłaszcza dekoracji maswerkowej. Po połowie XIV stulecia styl promienisty stopniowo przekształcał się w późnogotycki styl zwanym gotykiem płomienistym, flamboyant, jednakże wciąż nie da się precyzyjnie określić przełomu pomiędzy obydwoma stylami.
Pojęcie stylu rayonnant.
Nazwa "rayonnant" wywodzi się z próby określenia tego zjawiska artystycznego przez XIX-wiecznych francuskich historyków sztuki. Spośród grona badaczy wyróżniają się Henri Focillon i Ferdinand de Lasteyrie. Celem badań było to skategoryzowanie poszczególnych zjawisk w architekturze gotyckiej opierając się na analizie dekoracji maswerkowej okien i rozet. Choć badania te poddawane są obecnie krytyce, pojęcia stylów rayonnant i flamboyant są wciąż akceptowane przez historię sztuki. W periodyzacji gotyku francuskiego istniało także pojęcie gotyku lancetowatego, które jednak mieści się w kategoriach stylu gotyku dojrzałego. Na tejże bazie, Focillon i badacze z nim związani określili nazwę stylu jako "rayonnant" (co tłumacząc z języka francuskiego oznacza „promieniujący”), odwołując się do promienistego układu maswerków w rozetach, który był charakterystyczny dla okresu. Niektóre źródła błędnie definiują pojęcie stylu rayonnant, myląc układ maswerków z promienistym układem przęseł ambitu i kaplic, ponieważ taki układ był powszechnie już znany od XI stulecia w okresie romanizmu. Przykładami są m.in. opactwo w Cluny oraz katedra w Santiago de Compostela. 
Pochodzenie i rozwój stylu.
Sprawa genezy stylu promienistego jest dyskusyjna. Niektóre podstawy nowego stylu można odnaleźć w architekturze kościoła dawnego opactwa Cystersów we francuskim Royaumont (pocz bud. 1228, obecnie w stanie ruiny) oraz w opackim kościele St Nicaise, w Reims, którego elementy architektoniczne miały mieć silny wpływ na styl promienisty. Budowę tego opactwa rozpoczęto w 1231 roku. Świątynia została poważnie zniszczona podczas rewolucji francuskiej, jednakże zachowały się w dobrym stanie źródła ikonograficzne, zwł. grafiki z XVIII wieku. Autor tych grafik, architekt Hugues de Libergier, utrwalił zasadnicze podstawy dekoracji architektonicznej w celu stworzenia nowej własnej wizji estetycznej. Zachodnia fasada kościoła St Nicaise poprzedzał portyk z ostrołukowymi arkadami zwieńczonymi trójkątnymi szczytami z dekoracją maswerkową w formie stylizowanego czwórliścia, żabkami, kwiatonami na zwieńczeniach. Pomiędzy szczytami smukłe pinakle. Pośrodku znajdował się portal o wyszukanej dekoracji rzeźbiarskiej. Ryciny i projekty Libergiera, inspirowane wczesnym stylem rayonnant, pokazywały wizję zgoła inną niż rzeczywisty wygląd pierwszych gotyckich katedr, które charakteryzuje klarowny podział na trzy pionowe osie. W rzeczywistości inspirowały architekta najstarsze przegrody chórowe) czy też bardziej rozwinięte rozwiązania architektury fasady katedralnej, np. fasada katedry w Reims. Liczne elementy architektury fasady kościoła St Nicaise zostały przejęte przez gotyckich budowniczych i architektów, rozpoznawane są m.in. w portalu północnego transeptu paryskiej katedry Notre-Dame czy też w rozwiązaniu zwieńczeń zewnętrznych elewacji Sainte-Chapelle.
Ogólna charakterystyka stylu promienistego.
Podczas gdy wszystkie fazy gotyckiej architektury katedralnej dotyczyły stopniowego poszukiwania diafaniczności, polegającej na redukcji ścian na rzecz jak najlepszego oświetlenia wnętrza świątyni, styl rayonnant jest ich apogeum, w którym struktura architektoniczna jest skrajnie daleko diafaniczna. Przezroczystość polega tu na maksymalnym przepruciu ścian oknami i uzewnętrznieniu elementów konstrukcyjnych, które jednocześnie budują estetykę i ideę gotyckiej katedry. Trafnym przykładem jest paryska Sainte-Chapelle i dzieła ją naśladujące. Inny wariant przezroczystości konstrukcji prezentują katedra w Strasburgu czy kościół św. Urbana w Troyes (Aube), gdzie mury lateralne poprzedza delikatna ażurowa dekoracja architektoniczna. 
Dążenie do przezroczystości konstrukcji wiązało się z rozwojem malarstwa witrażowego. Bogactwo barw i wyszukana treść witraży tworzyły treści ideowe, złożone programy ikonograficzne, które bazowały na ówczesnej teologii. Rzadziej dekorowano powierzchnie okienne pojedynczymi kwaterami witraży. Dominantę stanowiła część środkowa, pozostałe części pozostawiano neutralne albo wypełniano witrażami malowanymi "en grisaille". 
Przemiany wielkości i formy okien, które są najczęściej wymienianą cechą stylu rayonnant, przyniosły konsekwencje w zmianie formy maswerków. Dawne maswerki "płytowe", które powstawały z przeprucia płaskich powierzchni kamiennych, zostały zastąpione profilowanymi maswerkami o delikatnie uformowanych ościeżach, zwłaszcza od strony zewnętrznej, przez co budowały silny modelunek światłocieniowy, a co za tym idzie – plastyczność kamienia. Lekkość maswerku nowego typu przyczyniła się do radykalnych zmian w estetyce architektury gotyku katedralnego. Wraz z witrażami tworzyły bardziej spójną całość. Po raz pierwszy użyto nowego typu maswerku podczas wzniesienia ciągów okien nawy główniej katedry w Reims. Taka forma maswerku szybko upowszechniła się na terenie Europy i używano jej nie tylko w oknach, lecz także na kamiennych powierzchniach.
Innowacją stylu rayonnant było przekształcenia strefy triforiów – wąskiego przejścia, oddzielającego arkady międzynawowe od okien nawy głównej. Przemiana polegała na przeszkleniu zewnętrznych okien triforiów, przez co wnętrze nawy głównej, transeptu i prezbiterium otrzymało dodatkowe źródło światła, co jest zgodne z gotycką diafanicznością. Wcześniej strefa triforiów była od strony zewnętrznej zamurowana. Po raz pierwszy przeszklono arkady triforiów około 1230 roku w nawie głównej kościoła opackiego St Denis pod Paryżem. Ponadto strefa triforiów została mocniej zintegrowana ze strefą okienną dzięki podziałom pionowym maswerków.
Znaczenie stylu promienistego.
Styl promienisty wywarł szeroki wpływ na kształt architektury gotyckiej. Zasadnicze cechy stylu rayonnant zostały przejęte przez architektów działających wówczas na terenie Anglii, czego najlepszym przykładem jest rozbudowa londyńskiego opactwa westminsterskiego z kościołem (fundacja króla Henryka III, który był obecny podczas poświęcenia kościoła przez Ludwika IX Świętej Kaplicy). W znacznym stopniu architektura opactwa Westminsterskiego jest syntezą dwóch tendencji stylowych w sztuce dojrzałego gotyku francuskiego stylu promienistego z angielskim gotykiem dekoracyjnym. Styl rayonnant wywarł silny wpływ na gotycką architekturę katedralną na terenie Świętego Cesarstwa Rzymskiego, czego dowodem są przede wszystkim korpus nawowy i fasada zachodnia katedry we Strassburgu oraz prezbiterium katedry w Kolonii i wieniec kaplic we wschodniej części katedry Św. Wita w Pradze.
Bogata i wyszukane dekoracja o formach stricte architektonicznych (maswerki, ślepe maswerki, szczyty, fiale) została wkrótce przejęta przez inne sztuki plastyczne. Dotyczy to przede wszystkim sztuki sakralnej, a zwłaszcza rzeźby architektonicznej (np. portale, nagrobki władców lub kościelnych hierarchów, ambony, sakramentaria itp.). Pewne motywy architektoniczne stosowano we wczesnych retabulach ołtarzowych i przede wszystkim w niewielkich ołtarzykach przenośnych wykonywanych z kości słoniowej. Niewielkie przenośne dzieła sztuki, takie jak liturgiczne utensilia, relikwiarze i dzieła związane z Eucharystią w XIV wieku były dekorowane często formami architektonicznymi, tworzącymi oprawę dla przedstawień rzeźbiarskich lub malarskich. 
Styl promienisty charakteryzował się łatwością przystosowania jego elementów oraz silnym promieniowaniem na sztukę gotycką. Motywy typowe dla rayonnant rozprzestrzeniły się w całej Europie zachodniej na przełomie XIII i XIV stulecia. We Francji miało miejsce stopniowe przejście stylu z rayonnant do flamboyant. Oznaczało się przede wszystkim pojawianiem płynnych, dynamicznych i esoidalnych form w dekoracji maswerkowej, przypominających często stylizowane języki ognia (stąd pojęcie stylu płomienistego). Chociaż czas, kiedy rozwinął się styl promienisty, był burzliwy w dziejach Królestwa Francji i Europy Zachodniej (czarna śmierć, wojna stuletnia), co mogło uniemożliwić szerszą działalność budowlaną, de facto nie utrudniło jednak rozwoju, upowszechniania i rozpowszechniania się rayonnant aż do połowy XIV w.

</doc>
<doc id="1762634" url="https://pl.wikipedia.org/wiki?curid=1762634" title="Bitwa pod Quebec">
Bitwa pod Quebec



</doc>
<doc id="1762636" url="https://pl.wikipedia.org/wiki?curid=1762636" title="Paul Michel Foucault">
Paul Michel Foucault



</doc>
<doc id="1762637" url="https://pl.wikipedia.org/wiki?curid=1762637" title="Komitet „Fair Play” wobec Kuby">
Komitet „Fair Play” wobec Kuby

Komitet „Fair Play” wobec Kuby ("Fair Play for Cuba Committee" - FPCC)- była to grupa aktywistyczna utworzona w Nowym Jorku w kwietniu 1960 roku. Celem FPCC było zwiększenie poparcia wśród obywateli dla rewolucji kubańskiej, w czasie gdy Fidel Castro zaczął otwarcie przyznawać się do marksizmu, rozpoczynając wywłaszczenie oraz nacjonalizacje kubańskich aktywów należących do korporacji amerykańskich. Komitet protestował przeciwko inwazji w Zatoce Świń w 1961 roku, nałożeniu embarga przez USA na Kubę oraz popierał stanowisko Kuby podczas kryzysu kubańskiego w 1962 roku.
Lokalne komitety „Fair Play” zostały założone na terytorium Stanów Zjednoczonych oraz Kanady. Wśród pierwszych zwolenników Komitetu znalazły się znane osoby: William Appleman Williams, Norman Mailer, Allen Ginsberg i Lawrence Ferlinghetti, a także Amerykanie latynoskiego pochodzenia - Waldo Frank oraz Carleton Beals. 
Komitet zyskał rozgłos poprzez działalność w jego szeregach Lee Harvey Oswalda w Nowym Orleanie, który później został oskarżony o zabójstwo prezydenta Stanów Zjednoczonych John F. Kennedy’ego. Jak prawie wszystko, co jest związane z zabójstwem Kennedy’ego, Komitet „Fair Play” wobec Kuby stał się przedmiotem wielu spekulacji.
Komitet był podejrzany o współpracę z Sowietami, mając na celu wsparcie dla amerykańskich komunistów. Paradoksalnie, był blisko związany z trockistowską Socjalistyczną Partią Robotniczą USA. Pod koniec działalności, Komitet był podejrzewany o znaczną lub całkowitą kontrole ze strony FBI lub innych amerykańskich agencji rządowych. Marionetkowa organizacja miała służyć identyfikacji komunistów oraz ich sympatyków (Część ulotek FPCC Oswalda miało nadruki z adresem „544 Camp Street”. Był to ten sam budynek, w którym swoje biuro miał Guy Banister, ex-agent FBI, zaangażowany w działalność kontrwywiadowczą).
Jim Garrison, podczas swojego śledztwa nad zamachem na Kennedy’ego, sugerował zaangażowanie kilku agencji wywiadowczych w jego działania w Nowym Orleanie.
W rzeczywistości jednak, 544 Camp Street nie był adresem biura Banistera. Wbrew temu, co się czyta w wielu książkach, wejście od 544 Camp Street nie doprowadziło by do biura Guy Banistera na parterze, ale na schody prowadzące na drugie piętro.
W 2002 roku, w swojej książce The Kennedy Conspiracy (2002), Anthony Summers stwierdził, że dokumenty wskazują, że CIA jak i FBI przeniknęli do FPCC. Zacytował oficera CIA: „Zrobiliśmy wszystko co mogliśmy by to się nie udało - wymazać... spenetrować, myślę ze Oswald mógł brać udział w próbie penetracji”. 
Vincent T. Lee zamknął krajowe biuro „Fair Play” w grudniu 1963 roku, gdy właściciel eksmitował organizację ze swojego budynku; rozgłos ws. zabójstwa Kennedy’ego uniemożliwił Komitetowi dalszą działalność.

</doc>
<doc id="1762638" url="https://pl.wikipedia.org/wiki?curid=1762638" title="Królowie Dźodhpuru">
Królowie Dźodhpuru

Władcy Marwaru.
"Dynastia Nalów"
"Dynastia Gurdżarów"
"Dynastia Czauhanów"
"Linia nadolska"
"Radźpucka dynastia Rathorów"

</doc>
<doc id="1762639" url="https://pl.wikipedia.org/wiki?curid=1762639" title="NFilm HD 2">
NFilm HD 2

nFilm HD 2 – były, polski kanał filmowy premium nadawany w jakości HDTV, dostępny na platformie n oraz w telewizjach kablowych. Dyrektorem stacji był Tomasz Raczek.
Historia.
Stacja rozpoczęła swoje nadawanie 2 września 2009, wraz ze startem siostrzanego kanału nFilm HD. Kanał dostępny był w jakości HDTV. We wrześniu razem z nim wystartowała wypożyczalnia filmów VOD – nFilm VOD oraz internetowe radio z muzyka filmową – pod nazwą nFilm HD Radio. 15 grudnia 2011 stacja oficjalnie zakończyła emisję, ustępując miejsce kanałowi nPremium 3 HD.
Produkcje.
Stacja prezentowała filmy z wytwórni Paramount Pictures i DreamWorks, które miały swoją premierę po 1 stycznia 2009 roku, a także z wytwórni MGM.
Logo.
Logo kanału znajdowało się w niebieskiej i przekrzywionej gwiazdce, a obok w kwadracie znajdował się napis Film HD, za którym cyfra 2.

</doc>
<doc id="1762642" url="https://pl.wikipedia.org/wiki?curid=1762642" title="Zbigniew Piotrowski (ekonomista)">
Zbigniew Piotrowski (ekonomista)

Zbigniew Stanisław Piotrowski (ur. 20 maja 1948, zm. 30 maja 2006) – ekonomista, doktor habilitowany nauk ekonomicznych.
Życiorys.
Ukończył studia na Wydziale Handlu Zagranicznego Szkoły Głównej Planowania i Statystyki, gdzie potem w latach 1976–1982 był adiunktem. W latach 1982–1988 pełnił funkcję kierownika zakładu w Instytucie Koniunktur i Cen Handlu Zagranicznego, a w roku 1989 funkcję wicedyrektora w tym Instytucie.
Mianowany prezesem Agencji do Spraw Inwestycji Zagranicznych pełnił tę funkcję latach 1990–1991, a od 1991 do 1993 był wicegubernatorem Agencji ds. Multilateralnych Gwarancji Inwestycyjnych; w latach 1991–1994 był przewodniczącym rady nadzorczej Fabryki Samochodów Małolitrażowych i jednocześnie, w latach 1991–1993 pełnomocnikiem i doradcą ministra przekształceń własnościowych do spraw negocjacji ze spółką FIAT.
Był też współzałożycielem i członkiem (w latach 1990–2003) rady nadzorczej Międzynarodowej Fundacji Rozwoju Rynku Kapitałowego i Przekształceń Własnościowych w Rzeczypospolitej Polskiej.
W latach 1995–1999 był przewodniczącym rady nadzorczej NFI Hetman S.A.; od roku 1997 pełnił funkcję członka rad nadzorczych w różnych spółkach niepublicznych, m.in. w Polimex-Cekop S.A., Mostostal Siedlce S.A., Agros Holding S.A.

</doc>
<doc id="1762645" url="https://pl.wikipedia.org/wiki?curid=1762645" title="Czesław Krug">
Czesław Krug

Czesław Stefan Krug (ur. 6 stycznia 1904 w Warszawie, zm. 11 kwietnia 1981 tamże) – polski piłkarz i trener, działacz sportowy, wiceprezes PZPN, wieloletni selekcjoner reprezentacji Polski.
Życiorys.
Przed wojną działacz w Varsovii i Polonii, po wojnie udzielał się w Arkonii Szczecin i Warszawiance. Pracownik GKKF (1954–1956) i PKOl (1959–1964). W PZPN szef komisji gier (1934–1937), przewodniczący Wydziału Gier i Dyscypliny (1937–1939), wiceprezes (1947–1953, 1956), członek zarządu (1956–1957, 1959–1963). Członek zarządu Ligi (1946).
W 1959 objął samodzielną funkcję selekcjonera reprezentacji Polski. Na igrzyskach w Rzymie odpadł z drużyną po fazie grupowej przegrywając mecze z Danią i Argentyną. Pochowany na cmentarzu Powązkowskim w Warszawie (kwatera 279-2-15).

</doc>
<doc id="1762646" url="https://pl.wikipedia.org/wiki?curid=1762646" title="GZE Unimor">
GZE Unimor



</doc>
<doc id="1762648" url="https://pl.wikipedia.org/wiki?curid=1762648" title="KS Posnania (rugby)">
KS Posnania (rugby)

Posnania – polski zespół rugby z siedzibą w Poznaniu będący sekcją klubu Posnania.
Historia.
Drużyna powstała w 1956 i jest jedną z najstarszych w Polsce. W tabeli wszech czasów Ekstraligi opublikowanej przez Polski Związek Rugby w 2016 Posnania zajęła 5. miejsce pod względem zdobytych punktów z 48 sezonami rozegranymi w najwyższej klasie rozgrywkowej. W 2016 klub wycofał się z rozgrywek Ekstraligi z powodów finansowych. Powrócił do rozgrywek ligowych rugby piętnastoosobowego jesienią 2019, rozpoczynając grę w II lidze, a 2021 awansował do Ekstraligi.
Drużyna Posnanii odnosiła też sukcesy w rugby 7 – m.in. zdobyła tytuły mistrzów Polski w tej odmianie rugby w latach 2017 i 2019–2022.

</doc>
<doc id="1762652" url="https://pl.wikipedia.org/wiki?curid=1762652" title="Ausktribosphenos">
Ausktribosphenos



</doc>
<doc id="1762653" url="https://pl.wikipedia.org/wiki?curid=1762653" title="Diafaniczność">
Diafaniczność

Diafaniczność – przezroczystość konstrukcji – jedna z najważniejszych cech charakterystycznych, kluczowych idei architektury gotyckiej, polegająca na maksymalnej redukcji ścian na rzecz okien oraz pełnego wyeksponowania architektonicznego szkieletu tworzącego rdzeń konstrukcji budowli. 
Podstaw tej myśli należy szukać w teologicznej wizji katedry, która miała w sposób, jak najbardziej trafny, ilustrować Nowe Jeruzalem, pełne światła Bożego. Konsekwencją diafaniczności jest wprowadzenie systemu powiązań – sklepienia krzyżowo-żebrowego z filarami i wpierającymi je na zewnątrz przyporami i łękami oporowymi. Pojęcie to wprowadził niemiecki historyk sztuki, mediewista Hans Jantzen. 
Diafaniczność była preferowana od początku istnienia stylu gotyckiego. Cecha ta widoczna jest przede wszystkim w architekturze katedralnej. Przezroczystość konstrukcji w dosłownym tego słowa znaczeniu stała się priorytetem stylu rayonnant, który przypada na okres 1240–1350. Przykładami osiągnięcia kulminacji diafaniczności są m.in.: ufundowana przez Ludwika IX Świętego paryska Sainte-Chapelle, katedra w Amiens, katedra św. Piotra w Beauvais, czy też prezbiterium katedry w Kolonii.

</doc>
<doc id="1762654" url="https://pl.wikipedia.org/wiki?curid=1762654" title="Kwietnikowy Stawek">
Kwietnikowy Stawek



</doc>
<doc id="1762656" url="https://pl.wikipedia.org/wiki?curid=1762656" title="Glenis Willmott">
Glenis Willmott

Glenis Willmott (ur. 4 marca 1951 w Horden w Durham) – brytyjska polityk, posłanka do Parlamentu Europejskiego VI, VII i VIII kadencji.
Życiorys.
W wieku 10 lat zamieszkała w Mansfield. Kształciła się tam oraz na Nottingham Polytechnic, gdzie studiowała nauki medyczne. W 1974 uzyskała certyfikat HNC w zakresie chemii klinicznej, a w 1984 z hematologii. W latach 1969–1987 prowadziła badania naukowe w zakresie medycyny. Od 1987 do 1990 była asystentem posła Alana Meale'a, a od 1990 do 2006 działała w związkach zawodowych.
Od 1989 do 1993 była radną hrabstwa Nottinghamshire. W 1990 została członkinią zarządu regionalnego Partii Pracy w East Midlands. Przez dwie kadencje była także przewodniczącą. W 2006 objęła mandat deputowanej do Parlamentu Europejskiego po śmierci Phillipa Whiteheada. Należała do Partii Europejskich Socjalistów. W 2009 uzyskała reelekcję, przystępując do nowo powołanej grupy o nazwie Postępowy Sojusz Socjalistów i Demokratów w Parlamencie Europejskim. W 2014 została wybrana na kolejną kadencję Europarlamentu. Zrezygnowała z mandatu w październiku 2017.
Odznaczona Orderem Imperium Brytyjskiego II klasy (2015).

</doc>
<doc id="1762657" url="https://pl.wikipedia.org/wiki?curid=1762657" title="Rayonnant">
Rayonnant



</doc>
<doc id="1762658" url="https://pl.wikipedia.org/wiki?curid=1762658" title="Górne Kwietnicowe Stawki">
Górne Kwietnicowe Stawki

Górne Kwietnicowe Stawki, Górne Kwietnikowe Stawki (słow. "Horné Kvetnicové plieska") – kilka niewielkich i płytkich oczek wodnych w Dolinie Wielickiej w słowackich Tatrach Wysokich. Znajdują się one w środkowej części tej doliny, w Wyżnim Wielickim Ogrodzie na wysokości ok. 1890 m n.p.m., u podnóży Rogatej Turni. Na mapach przeważnie nie są zaznaczane. W ich otoczeniu rosną zespoły ziołorośli.

</doc>
<doc id="1762661" url="https://pl.wikipedia.org/wiki?curid=1762661" title="Górne Kwietnikowe Stawki">
Górne Kwietnikowe Stawki



</doc>
<doc id="1762662" url="https://pl.wikipedia.org/wiki?curid=1762662" title="NFilm">
NFilm



</doc>
<doc id="1762665" url="https://pl.wikipedia.org/wiki?curid=1762665" title="Eufrozyna córka Mankusa">
Eufrozyna córka Mankusa



</doc>
<doc id="1762668" url="https://pl.wikipedia.org/wiki?curid=1762668" title="Niżnia Wielicka Polana">
Niżnia Wielicka Polana

Niżnia Wielicka Polana (słow. "Nižná Velická poľana") – polana w dolnej części Doliny Wielickiej w słowackich Tatrach Wysokich. Jest pozostałością po dawnym pasterstwie. Położona jest na wysokości ok. 1570 m i ukryta wśród kosodrzewiny, która ją stopniowo zarasta. Tuż obok polany przebiega żółty szlak turystyczny.

</doc>
<doc id="1762670" url="https://pl.wikipedia.org/wiki?curid=1762670" title="Bitwa pod Quebekiem">
Bitwa pod Quebekiem



</doc>
<doc id="1762675" url="https://pl.wikipedia.org/wiki?curid=1762675" title="Bitwa pod Quebec (1759)">
Bitwa pod Quebec (1759)



</doc>
<doc id="1762678" url="https://pl.wikipedia.org/wiki?curid=1762678" title="Bitwa pod Quebec (1760)">
Bitwa pod Quebec (1760)



</doc>
<doc id="1762679" url="https://pl.wikipedia.org/wiki?curid=1762679" title="Głuszec (jezioro)">
Głuszec (jezioro)

Głuszec (niem. "Schwarzer See") – jezioro słodkowodne położone w Parku Leśnym Arkońskim, na terenie miasta Szczecin. Zasilane jest wodami z potoku Żabiniec. Leży w bliskim sąsiedztwie Jeziora Goplany.
Głuszec powstał w wyniku obniżenia poziomu wód powierzchniowych, mającego miejsce na przełomie XIX i XX wieku w wyniku działalności gospodarczej i melioracyjnej. Obecnie jezioro służy jako zbiornik retencyjny.

</doc>
<doc id="1762680" url="https://pl.wikipedia.org/wiki?curid=1762680" title="Jezioro Głuszec">
Jezioro Głuszec



</doc>
<doc id="1762681" url="https://pl.wikipedia.org/wiki?curid=1762681" title="The Very Best of Lombard Live">
The Very Best of Lombard Live

The Very Best of Lombard Live – album koncertowy zespołu Lombard, wydany jedynie na kasecie magnetofonowej w roku 1989 nakładem wydawnictwa Tomax.
Utwory A1, A2, A3, A4, B4, B5 nagrano podczas koncertów 19 i 20 maja 1989 r. w Teatrze STU w Krakowie. Realizacja nagrań – Jacek Mastykarz i Alek Galas. Projekt okładki – Jacek Gulczyński. Utwory B1, B2, B3 nagrano 27 lutego w Gdańsku w Klubie Żak. Realizacja nagrań – Andrzej Bylicki.
Tydzień przed nagraniem telewizyjnego programu w wersji „live”, z którego pochodzą trzy utwory (B1, B2, B3), Artur Malik złamał obojczyk i został zastąpiony przez na co dzień grającego wówczas w Bajmie perkusistę Alana Bastera.
Utwór „Przeżyj to sam”, który pierwotnie był wykonywany przez Grzegorza Stróżniaka, zaśpiewała Małgorzata Ostrowska.

</doc>
<doc id="1762682" url="https://pl.wikipedia.org/wiki?curid=1762682" title="Parafia św. Michała Archistratega w Wilnie">
Parafia św. Michała Archistratega w Wilnie

Parafia św. Michała Archistratega – prawosławna parafia w dekanacie wileńskim miejskim eparchii wileńskiej i litewskiej Rosyjskiego Kościoła Prawosławnego. 
Działa od 1956, kiedy należało do niej 350 osób.

</doc>
<doc id="1762683" url="https://pl.wikipedia.org/wiki?curid=1762683" title="Jezioro Goplany (Szczecin)">
Jezioro Goplany (Szczecin)



</doc>
<doc id="1762686" url="https://pl.wikipedia.org/wiki?curid=1762686" title="Parafia św. Tichona w Solecznikach">
Parafia św. Tichona w Solecznikach

Parafia św. Tichona – parafia prawosławna w Solecznikach, w dekanacie wileńskim okręgowym eparchii wileńskiej i litewskiej Rosyjskiego Kościoła Prawosławnego. 
Działa od 1996, jej stan osobowy szacowany jest na 40 osób. Nabożeństwa odbywają się czasowo w kaplicy w budynku będącym równocześnie domem proboszcza i kancelarią.
Trwa budowa cerkwi parafialnej.

</doc>
<doc id="1762688" url="https://pl.wikipedia.org/wiki?curid=1762688" title="Bitwa pod Radzyminem">
Bitwa pod Radzyminem



</doc>
<doc id="1762690" url="https://pl.wikipedia.org/wiki?curid=1762690" title="William Lecomte">
William Lecomte

William Lecomte – francuski pianista jazzowy. Urodził się w Poitiers (Francja). Studiował muzykę poważną, w tym klawesyn, fortepian i harmonię. Studiował także jazz i wygrał wiele francuskich konkursów jako pianista jazzowy, włączając w to nominacje do "Les Victoires de la Musique", co jest francuskim odpowiednikiem nagrody Grammy Awards.
Obecnie jest jednym z czołowych francuskich pianistów jazzowych. Mieszka i pracuje w Paryżu, gdzie współpracuje z licznymi grupami jazzowymi, w tym również z muzykami z zachodniej i południowej Afryki. Dołączył do zespołu Jean-Luc Pontyego w listopadzie 1999 roku.

</doc>
<doc id="1762691" url="https://pl.wikipedia.org/wiki?curid=1762691" title="Max Papis">
Max Papis



</doc>
<doc id="1762692" url="https://pl.wikipedia.org/wiki?curid=1762692" title="Stephin Merritt">
Stephin Merritt

Stephin Merritt (ur. 17 stycznia 1966 r. w Kanadzie) – amerykański piosenkarz i autor tekstów do utworów. Najbardziej znany jako wokalista indie popowej grupy The Magnetic Fields oraz posiadacz charakterystycznego, basowego głosu.
Pochodzi z Nowego Jorku, obecnie rezyduje w Los Angeles. Przez pewien okres mieszkał także w Bostonie, a przed wyjazdem do tego miasta studiował na New York University. Jego matka jest amatorską autorką tekstów piosenek, ojciec, Scott Fagan, również obraca się w przemyśle muzycznym. Merritt posiada chihuahuę, imieniem Irving, nazwaną na cześć kompozytora Irvinga Berlina. Jest gejem oraz buddystą.

</doc>
<doc id="1762695" url="https://pl.wikipedia.org/wiki?curid=1762695" title="Rubén Vanoli">
Rubén Vanoli

Rubén Francisco Vanoli - piłkarz urugwajski, pomocnik.
Jako piłkarz klubu River Plate Montevideo wziął udział w turnieju Copa América 1953, gdzie Urugwaj zajął trzecie miejsce. Vanoli zagrał w czterech meczach - z Boliwią, Paragwajem (w 17 minucie zastąpił na boisku Luisa Cruza), Brazylią i Ekwadorem (tylko w pierwszej połowie - w przerwie zmienił go Luis Cruz).
Vanoli od 30 kwietnia 1950 roku do 23 marca 1953 roku rozegrał w reprezentacji Urugwaju 5 meczów i nie zdobył żadnej bramki.

</doc>
<doc id="1762696" url="https://pl.wikipedia.org/wiki?curid=1762696" title="Massimiliano Papis">
Massimiliano Papis

Massimiliano „Max” Papis (ur. 3 października 1969 roku w Como, Włochy) – włoski kierowca wyścigowy.
Kariera.
Formuła 1.
Pierwsze kroki w Formule 1 stawiał jako kierowca testowy zespołu Lotus w 1994 roku. W 1995 roku zadebiutował już w roli kierowcy wyścigowego w słabo spisującym się Footworku, za sprawą dużego budżetu, który wniósł jego sponsor do zespołu. Zastąpił tam wówczas swojego rodaka - Gianniego Morbidelli. Wcześniej startował w Europejskiej Formule 3000 (w latach 1993-1994 z jednym zwycięstwem). Udziału w wyścigach Grand Prix nie mógł jednak zaliczyć do zbytnio udanych, głównie z powodu wielu awarii oraz własnych błędów. W ciągu siedmiu eliminacji tylko dwukrotnie zakończył zmagania (GP Włoch - siódme miejsce oraz GP Europy - dwunaste miejsce), czego też konsekwencją była utrata posady. Na trzy ostatnie wyścigi sezonu tym razem to on został zastąpiony przez Morbidelliego. W ten też sposób Włoch już nigdy nie wziął udziału w wyścigach F1.
CART.
W latach 1996-2003 startował w amerykańskiej serii CART (później Champ Car), najlepszy rezultat osiągając z zespołem Team Rahal w sezonie 1999. Zajął wówczas 5. miejsce w klasyfikacji generalnej, z dorobkiem 150 punktów. W ciągu siedmiu lat brania w niej udziału, zdołał dziesięć razy stanąć na podium, z czego trzykrotnie zwyciężyć. W roku 2004 w parze ze Scottem Pruettem, zwyciężył w prestiżowym, dobowym wyścigu - Rolex 24 Godziny Daytona.
NASCAR.
Od sierpnia 2006 roku startuje w amerykańskich wyścigach Stock Car - NASCAR. Początkowo uczestniczył w niższej rangą serii Nationwide Series, jednakże w 2008 postanowił spróbować swych sił w najwyższej klasie Sprint Cup. Poza tym brał udział również w Camping World Truck Series.

</doc>
<doc id="1762698" url="https://pl.wikipedia.org/wiki?curid=1762698" title="Juliusz Strisower">
Juliusz Strisower

Juliusz Strisower (ur. 1860 w Jarosławiu, zm. 1937 w Wiedniu) – handlarz, radny i wiceburmistrz Jarosławia.
Życiorys.
Urodził się 4 września 1860 w Jarosławiu w rodzinie żydowskiej, trudniącej się handlem zbożem i drewnem jako syn Adolfa Juliusza i brat Henryka. W latach 1890–1901, 1904–1919, 1924–1933 był radnym miejskim, członkiem zarządu (asesorem), a w latach 1910–1912, 1915–1918 wiceburmistrzem Jarosławia.
Pełnił funkcję przewodniczącego jarosławskiej gminy żydowskiej (w latach 1905–1937), był członkiem Wydziału Powiatowego, jednym z założycieli Towarzystwa Gimnastycznego „Sokół” w Jarosławiu oraz Komunalnej Kasy Oszczędności Miasta. Jako członek Izby Handlowej i Przemysłowej we Lwowie z okręgu wyborczego Jarosław, przed I wojną światową uzyskał tytuł radcy cesarskiego. Za jego prezesury w Zarządzie Gminy wyznaniowej żydowskiej odnowiono i rozbudowano synagogę, rozbudowano szpital żydowski i zbudowano łaźnię rytualną. Własnym sumptem założył i wyposażył dom dla sierot żydowskich, który otrzymał jego imię. Należał do wszystkich żydowskich towarzystw finansowych i humanitarnych.
Zmarł 6 lipca 1937 w Wiedniu, dokąd wyjechał w celach leczniczych. Pochowany został na jarosławskim kirkucie.

</doc>
<doc id="1762699" url="https://pl.wikipedia.org/wiki?curid=1762699" title="Pławny Nurt">
Pławny Nurt

Pławny Nurt (niem. "Wahrfurth") – ramię Żeglicy, położone na Międzyodrzu, stanowiące granicę między powiatem polickim (gmina Kołbaskowo) a powiatem gryfińskim (gmina Gryfino). Łączy się z Kanałem Drzewnym i zarośniętym odcinkiem uchodzi do Obnicy. Jest połączone z Jeziorem Samotnym.

</doc>
<doc id="1762705" url="https://pl.wikipedia.org/wiki?curid=1762705" title="Port of Miami (album)">
Port of Miami (album)

Port of Miami – debiutancki album amerykańskiego rapera Ricka Rossa wydany 8 sierpnia 2006 r. Album sprzedał się w nakładzie ponad 722 000 kopii.
Lista utworów.
Opracowano na podstawie źródła

</doc>
<doc id="1762709" url="https://pl.wikipedia.org/wiki?curid=1762709" title="Szybko i Wściekle">
Szybko i Wściekle



</doc>
<doc id="1762710" url="https://pl.wikipedia.org/wiki?curid=1762710" title="Anna Neda">
Anna Neda

Anna Neda (serb.: Ана Неда, "Ana Neda") – córka króla serbskiego Stefana Milutina, żona cara bułgarskiego Michała III Szyszmana w latach 1323–1324. Współwładczyni wraz z synem Iwanem Stefanem w latach 1330–1331.
Okoliczności urodzin i małżeństwa.
Anna Neda była córką króla serbskiego Stefana Milutina. Data jej urodzenia i osoba matki jest sporna. Wedle jednej koncepcji była córką pierwszej żony Milutina, Heleny, córki władcy Tesalii Jana Angelosa. W 1292 roku po ucieczce cara bułgarskiego Jerzego I Tertera i objęciu władzy przez Smilca, ojciec Anny, Stefan Milutin wraz z bratem Stefanem Dragutinem, wykorzystując osłabienie Bułgarii najechali i podbili obejmujące ziemię widyńską państwo księcia Szyszmana. Ostatecznie przy pomocy Nogaja Szyszman odzyskał swoje księstwo. W wyniku rokowań jego syn Michał Szyszman był jednak zmuszony poślubić Annę Nedę. Aby poślubić Michała Szyszmana w 1292 roku, Anna musiała przyjść na świat przed 1280 rokiem.
Zdaniem J. Fine’a rezultatem rokowań w 1292 roku był ślub Szyszmana z córką żupana serbskiego Dragasza, natomiast ślub Michała i Anny nastąpił dopiero po 1308 roku, ponieważ 15 czerwca 1308 roku Anna Neda została zaręczona z Karolem de Valois, synem Karola de France Comte de Valois. Jej zaręczyny stanowiły część przymierza zawartego przez jej ojca z Walezjuszem, mającego na celu wspólną wojnę z bratem Dragutinem. Małżeństwo z francuskim księciem ostatecznie nie doszło do skutku i jakiś czas później Anna została wydana za księcia widyńskiego Michała Szyszmana. J. Fine uznaje Annę Nedę za córkę trzeciej żony Milutina Elżbiety (Erzsebet) węgierskiej. Ponieważ małżeństwo to datuje na okres od 1295 do 1298 roku w tym czasie umieszcza narodziny Anny Nedy.
Caryca i regentka.
W 1313 roku po śmierci ojca Michał Szyszman objął władzę w księstwie widyńskim stając się władcą samodzielnego państwa położonego pomiędzy Bułgarią a Serbią. W 1323 roku po śmierci cara Jerzego II Tertera, narastający chaos w państwie i postępy Bizantyńczyków skłoniły bojarów tyrnowskich do obrania Michała Szyszmana carem. Obejmując władzę w Bułgarii Michał III Szyszman ogłosił współwładcą syna urodzonego mu przez Annę Nedę Iwana Stefana. W 1324 roku po rocznych walkach z Bizancjum i jego stronnikami i wyparciu ich z granic Bułgarii, Michał zawarł pokój z cesarzem Andronikiem II Paleologiem. W wyniku pertraktacji pokojowych oddalił Annę Nedę i uwięził ją wraz z synem, a pojął za żonę wnuczkę cesarza, wdowę po carze Teodorze Swetosławie, Teodorę Paleologinę.
W 1330 roku próbując przeciwstawić się dalszej ekspansji serbskiej w Macedonii Michał III Szyszman, w przymierzu z cesarzem bizantyńskim Andronikiem III Paleologiem najechał Serbię. Wkrótce po rozpoczęciu działań wojennych zginął 28 lipca w bitwie pod Welbużdem. Zwycięski król serbski, brat Anny Nedy Stefan Deczański zawarł po bitwie pokój z Bułgarami. Do Serbii przyłączono Nisz, a Bułgarzy na mocy układu oddali tron carski siostrze króla serbskiego, Annie Nedzie i jej starszemu synowi Iwanowi Stefanowi. Jeszcze tego samego roku na osłabioną Bułgarię najechał jej dotychczasowy sojusznik Andronik III Paleolog, ujmując się za wygnaną siostrą, wdową po Michale III Szyszmanie, Teodorą. Grecy zdobyli północno-wschodnią Trację z Anchialos, Messembrią, Ajtos, Ktenią, Rosokastro i Diampolem. Regentka Anna i jej syn byli bezsilni. Tymczasem w Serbii niezadowoleni z zawarcia pokoju możnowładcy serbscy poparli przeciw królowi jego syna Stefana Duszana. Korzystając z wojny domowej w Serbii wiosną 1331 roku dwaj bojarzy bułgarscy: protowestiarit Raskin i logoteta Filip, wzniecili bunt i strącili z tronu carową Annę i jej syna Iwana Stefana, nowym carem obierając siostrzeńca Michała III Szyszmana, Iwana Aleksandra. Anna Neda zbiegła wraz z synem do Serbii.
Rodzina.
Anna Neda urodziła Michałowi Szyszmanowi trzech synów:

</doc>
<doc id="1762713" url="https://pl.wikipedia.org/wiki?curid=1762713" title="Ruben Vanoli">
Ruben Vanoli



</doc>
<doc id="1762714" url="https://pl.wikipedia.org/wiki?curid=1762714" title="Rejencja ciechanowska">
Rejencja ciechanowska

Rejencja ciechanowska (niem. "Regierungsbezirk Zichenau") – niemiecka jednostka administracyjna istniejąca w latach 1939–1945 jako jedna z rejencji Prus Wschodnich.
Historia.
Rejencja powstała w 1939, po napaści na Polskę i objęła tę część województwa warszawskiego, którą wcielono do Niemiec, oprócz: a) powiatu działdowskiego, który zniesiono i podzielono między powiaty nidzicki w rejencji olsztyńskiej w Prusach Wschodnich (Działdowo) oraz brodnicki w rejencji kwidzyńskiej w okręgu Gdańsk-Prusy Zachodnie (Lidzbark); b) i oprócz powiatu gostynińskiego, który włączono do rejencji inowrocławskiej w Kraju Warty. Pozostałą część województwa warszawskiego włączono do Generalnego Gubernatorstwa, bądź do BSRR (powiat łomżyński).
Rejencja została odbita przez Armię Czerwoną i powróciła do województwa warszawskiego w 1945 roku.
Podział administracyjny.
Według stanu z 1 stycznia 1945

</doc>
<doc id="1762715" url="https://pl.wikipedia.org/wiki?curid=1762715" title="Rubén Francisco Vanoli">
Rubén Francisco Vanoli



</doc>
<doc id="1762719" url="https://pl.wikipedia.org/wiki?curid=1762719" title="Euniusz">
Euniusz

Euniusz – święty katolicki żyjący w V lub VI wieku.
Prawdopodobnie do Kornwalii, gdzie prowadził swoją działalność, przybył z Irlandii. O świętym brak wiarygodnych informacji ponad to, iż kult jego osoby był od dawna żywy w miejscowej tradycji.
Jego wspomnienie w Kościele katolickim obchodzone jest 1 lutego.

</doc>
<doc id="1762720" url="https://pl.wikipedia.org/wiki?curid=1762720" title="Bobblehead">
Bobblehead

Bobblehead – figurka, której głowa jest nieproporcjonalnie większa w stosunku do tułowia. Przymocowana jest do korpusu za pomocą sprężyny tak, że nawet najmniejsze poruszenie figurki sprawia, że głowa zaczyna się kiwać.
Historia.
Figurki bobblehead pojawiły się w roku 1950 w Stanach Zjednoczonych. W latach 60. Major League Baseball jako pierwsza wprowadziła je do produkcji masowej, zamawiając jedną figurkę z każdej drużyny. Wraz ze wzrostem popularności tego gadżetu inne organizacje i firmy zaczęły używać go jako elementu promocyjnego. Największą popularnością cieszył się zestaw figurek stworzony dla zespołu The Beatles. Zastosowanie nowych technik produkcji bobblehead pozwoliło znacząco obniżyć ich koszt wytworzenia. Dzięki temu stały się one gadżetem rozdawanym za darmo jako dodatek do biletów na mecze San Francisco Giants. W roku 1999 rozdano 35 000 figurek Williego Maysa, czołowego zawodnika tej drużyny.
Bobblehead w Polsce.
Na polskim rynku figurki typu bobblehead są głównie dostępne jako gadżety promujące masowe wydarzenia kulturalne np. przy promocji filmów z serii "Gwiezdne wojny". Od 2009 w Polsce dostępne też są tzw. "custom bobbleheads", figurki tworzone ze zdjęć zamawiającego sprzedawane przez wyłącznego dystrybutora tego typu figurek na Polskę.

</doc>
<doc id="1762721" url="https://pl.wikipedia.org/wiki?curid=1762721" title="Andrzej Skupień Florek">
Andrzej Skupień Florek

Andrzej Skupień Florek (ur. 25 listopada 1902 w Białym Dunajcu (przysiółku Stołowe), zm. 2 grudnia 1973 w Krakowie) – historyk amator, gawędziarz i poeta z Podhala.
Biografia.
W dzieciństwie wychowywał go dziadek Florian – stąd przydomek (rodzice wyjechali do Ameryki). Do szkoły uczęszczał tylko przez trzy lata, od dzieciństwa pracował, w tym na służbie u bogatych gazdów. W wojsku związał się z generałem Andrzejem Galicą (regionalistą podhalańskim, również urodzonym w Białym Dunajcu), który ukierunkował rozwój Skupnia Florka. Generał podsuwał mu m.in. odpowiednią literaturę. Szczególnie ważne dla Skupnia Florka były "Wskazania dla synów Podhala" Władysława Orkana. Po tej lekturze postanowił spisać dzieje swojej wsi rodzinnej. Właśnie "Biały Dunajec – moja wieś rodzinna" to dzieło życia Skupnia Florka. Pracował nad nim kilkanaście lat, także podczas okupacji hitlerowskiej. Prowadził poszukiwania w archiwach krakowskich i lwowskich, księgach parafialnych, a także przeprowadzał liczne wywiady środowiskowe. Z uwagi na braki w przygotowaniu fachowym traktował istotne źródła na równi z fikcją literacką i legendą. Mimo pewnej surowości stylowej dzieło było ważnym przyczynkiem do dziejów Podhala.
Po II wojnie światowej, w latach 50. XX wieku, prawdopodobnie z uwagi na różnice zdań z władzą ludową, pisywał wyłącznie „do szuflady”. Później pisał liczne artykuły, opowiadania, gawędy i wiersze. Publikował w almanachu "Wieś tworząca", wydawanym w Lublinie. Wiersze Skupnia Florka znalazły się w "Antologii współczesnej poezji ludowej" (1967). Wydał też tomik poezji "Miłuj Podhale". Ważnym artykułem jest monografia Wojciecha Kułacha Wawrzyńcoka z Gliczarowa – wybitnego chłopskiego rzeźbiarza podhalańskiego z XIX wieku.
Skupień Florek był ponadto gawędziarzem, który występował w domach wczasowych w Zakopanem, na festiwalach i imprezach folklorystycznych. Był wielokrotnym laureatem konkursu gawędziarskiego „Sabałowe Bajania” w Bukowinie Tatrzańskiej.

</doc>
<doc id="1762723" url="https://pl.wikipedia.org/wiki?curid=1762723" title="Stardoll">
Stardoll

Stardoll – gra internetowa będąca wirtualną wersją pomysłu papierowych lalek do ubierania. Strona powstała 18 września 2006. W kwietniu 2015 ogłoszono, że liczba graczy osiągnęła ponad 360 miliony. Gra polega na ubieraniu wirtualnych lalek (co łączy się z wirtualnym kupowaniem odzieży, kosmetyków, mebli itp.) oraz na wchodzeniu w interakcje z innymi użytkownikami gry (tworzenie klubów i włączanie się do istniejących, pogawędki na czatach, czytanie magazynu o modzie). Grupą docelową są dziewczęta w wieku od 9 do 17 lat. Dzieci poniżej 13 lat mogą założyć konto bezpieczne dla dzieci. Polega ono na tym, że uczestnik nie może dołączyć do klubów, chodzić na imprezy oraz czatować z innymi uczestnikami.
System sklepów i płatności, które są elementem gry opiera się na "stardolarach" (wcześniej była to waluta tylko dla posiadających status Superstar) i "starmonetach" (dla wszystkich użytkowników), czyli wirtualnych pieniądzach (teraz także osoby nie posiadające Superstar mogą posługiwać się stardolarami, lecz nie mogą ich zarabiać). Gracz ma możliwość ich zarobienia każdego dnia niedużej sumy (60) "starmonet" poprzez wykonywanie określonych czynności – takich jak ocenianie zdjęć, albumów, projektów i udział w głosowaniu na CoverGirl (CoverGirl pojawia się na okładce). Osoby chcące mieć więcej środków finansowych w grze mają możliwość założenia odpłatnego konta "superstar", które można zasilić za pomocą SMS-a, telefonu, karty kredytowej itd. "Superstar"si mogą robić imprezy i brać udział w niektórych konkursach. Mają one większą szansę na bycie CG (czyli CoverGirl). Gracz ma także możliwość posiadania 7 luksusowych pomieszczeń (Penthouse, Beach Villa, Millionaire Mansion, The Loft, Alpine Chalet, Panorama Room oraz Yacht).
W świecie Stardoll możemy zobaczyć kilka sklepów, w których sprzedają wirtualne odpowiedniki prawdziwych kolekcji ze sklepów świata rzeczywistego, np. DKNY. Czasami pojawiają się również tak zwane sklepy Tribute z wirtualnymi odpowiednikami realnych ubrań znanych marek i projktantów np. Chanel, Alice+Olivia, Moschino, Dior, Givenchy itp.
Mając wykupiony pakiet Superstar, można także projektować własne ubrania, a następnie sprzedawać je w StarBazaarze. W StarBazaarze można również kupić ubrania niedostępne już w Starplazie, czyli wirtualnym centrum handlowym (np. limitowane kolekcje, ubrania ze zlikwidowanych sklepów).

</doc>
<doc id="1762726" url="https://pl.wikipedia.org/wiki?curid=1762726" title="Alpha Protocol">
Alpha Protocol

Alpha Protocol – fabularna gra akcji, której premiera odbyła się 28 maja 2010 w Europie i 1 czerwca 2010 w Ameryce Północnej. Gra jest przeznaczona na PC, Xbox 360 i PlayStation 3.
Rozgrywka i fabuła.
Pod względem fabularnym "Alpha Protocol" stanowi połączenie kryminału i thrillera, w którym akcję obserwuje się z perspektywy trzeciej osoby. Gracz wciela się w Michaela Thortona, doskonale wyszkolonego agenta CIA. Tytułowy protokół Alfa wchodzi w życie wraz z koniecznością przejścia rządowego agenta wysokiego stopnia do pełnej konspiracji. Agent Thorton jest jedyną osobą mogącą przeciwdziałać nadciągającej międzynarodowej katastrofie. Niestety, Thorton został opuszczony przez ludzi, którym dotychczas wiernie służył i nie mogą stanowić oparcia. Aby zapobiec najgorszemu, musi całkowicie odciąć się od dotychczasowego życia i porzucić tych, których przysięgał chronić.

</doc>
<doc id="1762728" url="https://pl.wikipedia.org/wiki?curid=1762728" title="Martin Sorrondeguy">
Martin Sorrondeguy

Martin Sorrondeguy – amerykański muzyk – członek i wokalista hardcore'owych zespołów Limp Wrist i Los Crudos, założyciel wytwórni płytowej Lengua Armada Discos. Czołowy przedstawiciel ruchu straight edge, prominentna postać sceny queercore'owej. Także reżyser dokumentalnego filmu "Beyond The Screams: A U.S. Latino Hardcore Punk Documentary" (2004).
Urodził się w Montevideo w Urugwaju, dorastał zaś w Chicago w stanie Illinois (USA). Jest pochodzenia indiańsko-latynosko-amerykańskiego. Jest też zdeklarowanym gejem.

</doc>
<doc id="1762732" url="https://pl.wikipedia.org/wiki?curid=1762732" title="Kolumban Sobota">
Kolumban Sobota

Kolumban Sobota OFM, imię świeckie Jan Sobota (Sobotta) (ur. 6 maja 1881 w Gostomi, zm. 10 lipca 1949 w Opolu) − polski kapłan, franciszkanin, komisarz prowincjalny w randze prowinjcała, misjonarz ludowy.
O. Kolumban Sobota należał do górnośląskiej Prowincji Wniebowzięcia NMP Zakonu Braci Mniejszych – Franciszkanów, której był komisarzem prowincjalnym (w randze prowincjała) w latach 1923-1926. Również podczas nieobecności ministra prowincjalnego w czasie okupacji niemieckiej o. Kolumban pełnił w latach 1939-1940 urząd delegata prowincjalnego.
Życiorys.
Urodził się w Gostomi koło Prudnika w rodzinie Franciszka i Marianny zd. Karpiela. Do zakonu wstąpił w Prowincji św. Jadwigi Zakonu Braci Mniejszych w Karłowicach pod Wrocławiem w 1901. Pierwszą profesję złożył 14 września 1902, wieczystą 16 września 1905. Po odbyciu studiów filozoficzno-teologicznych we Wrocławiu, przyjął święcenia kapłańskie 22 czerwca 1907. Od 1911 był misjonarzem ludowym, mieszkając w klasztorze w Panewnikach. Od 1915 był gwardianem domu zakonnego w Borkach Wielkich. W latach 1918-1921 był przełożonym konwentu na Górze Świętej Anny. Był to okres powstań śląskich. W 1921 został wybrany jednym z definitorów swojej wrocławskiej prowincji. Gdy w 1922 część Górnego Śląska przypadła Polsce, o. Kolumban zajął się organizacją życia zakonnego w klasztorach dawnego komisariatu zależnego od Prowincji św. Jadwigi we Wrocławiu oraz Prowincji Niepokalanego Poczęcia NMP w Prusach i w Wielkim Księstwie Poznańskim. W 1923 o. Kolumban został wybrany komisarzem odrodzonej Prowincji Niepokalanego Poczęcia NMP. Urząd ten pełnił przez trzy lata.
W 1926 został gwardianem konwentu panewnickiego. Kolejnymi placówkami, w których o. Kolumban pełnił obowiązki przełożonego były klasztory w Miejskiej Górce i Wronkach. W 1923 został definitorem prowincji i przeniósł się ponownie do Panewnik. Tutaj pełnił również urząd wychowawcy nowicjuszy. W 1933 był wizytatorem generalnym Prowincji Niepokalanego Poczęcia NMP (ponownie w 1939). W 1935 wybrano go gwardianem klasztoru w Rybniku. Od 1938 był wikariuszem prowincji, a po wybuchu wojny, z powodu nieobecności prowincjała, powierzono mu urząd delegata prowincjalnego z siedzibą w Panewnikach. Funkcję tę pełnił do 1940. Następnie przeniósł się do klasztoru w Rybniku.
Po II wojnie światowej o. Kolumban zamieszkał w klasztorze opolskim. Zmarł 10 lipca 1949 w Opolu. Został pochowany na cmentarzu zakonnym w Katowicach-Ligocie.
W 1998 wydano "Wspomnienia z lat 1919–1920–1921" autorstwa o. Kolumbana Soboty.

</doc>
<doc id="1762733" url="https://pl.wikipedia.org/wiki?curid=1762733" title="Əmircan">
Əmircan



</doc>
<doc id="1762738" url="https://pl.wikipedia.org/wiki?curid=1762738" title="Wilhelm Rogosz">
Wilhelm Rogosz

Wilhelm Bolesław Rogosz, OFM (ur. 9 lipca 1865 w Wierzchu, zm. 3 lutego 1939 w Panewnikach) – budowniczy Bazyliki św. Ludwika Króla i Wniebowzięcia NMP i klasztoru franciszkanów w Panewnikach, komisarz prowincji Wniebowzięcia NMP Zakonu Braci Mniejszych w Polsce w latach 1926-1929.
Życiorys.
O. Wilhelm Rogosz przyszedł na świat w Wierzchu koło Głogówka 9 lipca 1865 na terenie ówczesnego Królestwa Prus. Uczył się w gimnazjum we Wrocławiu. Nauki nie ukończył. Przeniósł się do Holandii, gdzie wstąpił do Franciszkańskiego Niższego Seminarium Duchownego w Harreveld. Nowicjat rozpoczął 19 października 1880. Rok później złożył pierwszą profesję zakonną. Zapoznał się z rzemiosłem kowalstwa, co miało później znaczenie w okresie budowy kościoła w Panewniku. Studia filozoficzno-teologiczne, przygotowujące do przyjęcia sakramentu kapłaństwa, odbywał w domach saksońskiej prowincji franciszkanów: Werl, Düsseldorf i Paderborn. Święcenia kapłańskie otrzymał 15 sierpnia 1891.
Jako młody kapłan pracował wśród Polaków w Nadrenii i Westfalii. Kolejnym miejscem jego pracy duszpasterskiej była placówka braci mniejszych na Górze Św. Anny koło Leśnicy. O. Wilhelm był tam rekolekcjonistą i misjonarzem ludowym.
W 1902 władze zakonne przeniosły o. Rogosza do Panewnik na Górnym Śląsku. Wraz ze współbraćmi o. Rogosz wzniósł w 1905 kopię groty lourdzkiej. Zaś w 1907 został pierwszym przełożonym nowo powstającego konwentu. Na konsekrację kościoła 19 lipca 1908 przybył kard. Georg Kopp z Wrocławia. W 1915 o. Rogosz wybrany został na członka zarządu swojej macierzystej prowincji zakonnej.
Do kościoła w Panewnikach staraniem o. Rogosza sprowadzono 7 lutego 1916 relikwie św. męczenników Romana i Ptolemeusza z Nepi. W następnych latach zakonnik pracował w Wieluniu i Rybniku.
W latach 1926-1929 pełnił urząd prowincjała. W 1927 został powołany na stanowisko wizytatora generalnego Prowincji Niepokalanego Poczęcia NMP w Polsce (bernardyńskiej). Przed śmiercią przebywał w klasztorach w Wieluniu i Panewnikach.
Zmarł 3 lutego 1939 w Panewnikach. Został pochowany na cmentarzu zakonnym w Katowicach-Ligocie.
Wilhelm Rogosz jest patronem jednej z katowickich ulic.

</doc>
<doc id="1762739" url="https://pl.wikipedia.org/wiki?curid=1762739" title="History">
History



</doc>
<doc id="1762740" url="https://pl.wikipedia.org/wiki?curid=1762740" title="Dante Thomas">
Dante Thomas

Dante Thomas (ur. 7 stycznia 1978 w Salt Lake City, w stanie Utah) – amerykański piosenkarz wykonujący muzykę R&amp;B.
Kariera.
W 2000 wyjechał do Nowego Jorku, gdzie poznał Prasa Michela, rapera z New Jersey, który zaproponował mu współpracę oraz kontrakt płytowy z jego wytwórnią Rat Pack. W 2001 wydał swój debiutancki album pt. "Fly", który promował m.in. przebojem „Miss California” nagranym w duecie z Prasem. Singiel zajmował pierwsze miejsca na listach przebojów we Francji, Szwecji i Niemczech.
W 2012 wydał drugi, ale pierwszy po 11 latach przerwy wydawniczej, album pt. "Hardcore on Videotape".

</doc>
<doc id="1762743" url="https://pl.wikipedia.org/wiki?curid=1762743" title="Szpital Miejski w Jarosławiu">
Szpital Miejski w Jarosławiu

 Szpital miejski w Jarosławiu im. Hilarego Schramy (dawny szpital powszechny im. Franciszka Józefa I).
Inicjatywa założenia powstała 24 lutego 1848 roku na posiedzeniu Rady Miejskiej, która jednomyślne podjęła uchwałę w tej sprawie. Oddany przez Gminę Miasta Jarosławia do użytku publicznego w 1902 roku, stał się publiczny i powszechny, liczył 80 łóżek bez urządzeń. W latach 1911-1914 szpital liczył już 128 łóżek. W latach 1918-1939 zakupiono na rzec szpitalu nowoczesne urządzenia do leczenia, dzięki czemu jednostka ta stała się jedną z najlepiej wyposażonych i największych na tym terenie. Na te lata datuje się również początek działalności pracowni rentgenowskiej. Po wyzwoleniu organem zarządzającym był Komitet Szpitalny, a w maju 1946 roku Powiatowy Związek Samorządowy przejął na własność szpital powszechny nadając mu rangę Szpitala Powiatowego. W związku z reformą administracyjną kraju oraz zmianami w resorcie zdrowia w 1972 roku połączono wszystkie jednostki służby zdrowia na terenie powiatu jarosławskiego w jeden Zespół Opieki Zdrowotnej (ZOZ).

</doc>
<doc id="1762744" url="https://pl.wikipedia.org/wiki?curid=1762744" title="Pieski świat">
Pieski świat

Mondo cane (ang. "A Dog’s World") – pierwszy mondo movie w historii, wydany 30 marca 1962 roku. Mimo że zaliczany do tego gatunku, diametralnie różni się od późniejszych produkcji tego typu.
Film jest dostępny na DVD.
Fabuła.
"Pieski świat" jest pierwszym filmem z powojennego tzw. nurtu mondo, czyli dokumentu przedstawiającego na ekranie prawdziwą śmierć. Jakkolwiek zdecydowanie mniej szokujący niż późniejsze filmy z tego nurtu, wciąż niektóre sceny mogą budzić niesmak czy oburzenie nawet w dzisiejszych czasach. Film zawiera także sporą dawkę interesujących obyczajów ludzkich. Widz odwiedzi między innymi chińską restaurację, w której klienci mogą sobie wybrać konkretnego psa, a następnie skonsumować go; podwodny cmentarz w Azji czy prymitywne plemiona żyjące wciąż w epoce kamienia łupanego i oddające hołd przelatującym samolotom.

</doc>
<doc id="1762745" url="https://pl.wikipedia.org/wiki?curid=1762745" title="Roulette">
Roulette

Roulette (Ruletka) – czarny charakter z komiksów DC
Życiorys.
Babcia Ruletki (również zwana jako Ruletka) w złotym wieku była przestępczynią, prowadzącą kasyno i walczącą z Mister Terrific i żyjącą razem ze swoim bratem Nedem. Obecna Ruletka wierzy, że Terry Sloane był jej dziadkiem, a obecnego Mr Terrifica uważa za jego niegodnego następcę. Kasyno ruletki (zwane "The House") jest areną dla walk superludzi, do której zdobywa gladiatorów używając technologii teleportacji.
Zadebiutowała w "JSA Secret Files #2" (Wrzesień 2001). Udało jej się pozyskać większość członków Justice Society i zmusić ich do walki. Mr Terrific i dr Mid-Nite zostali zmuszeni do gry w szachy, gdzie przegrany zostaje porażony prądem. Sand i Hawkman mieli odnaleźć zakażoną wirusem Hawkgirl. Black Adam starł się z Atom Smasherem.
Walka Black Adama z Atom Smasherem trwała tak długo, że lek kontrolujący ich umysły przestał działać. Sand w formie ziemi opóźnił rozprzestrzenianie się wirusa, dopóki dr Mid-Nite nie wynalazł lekarstwa. W grze w szachy osiągnęli remis. Ruletka teleportowała się zanim zdążyli ją dopaść.
Na ścianie poległych widniały nazwy wielu bohaterów universum DC: Impala, Maxi-Man, Ram, którzy polegli walcząc w The House.
Wydarzenia po kryzysie.
Ostatnio pojawiła się w "JSA Classified # 19" (styczeń 2007). Dr Mid-Nite przeniknął do jej obecnej lokacji-klubu walki, w którym poszukiwał informacji na temat narządów. Zgodziła się dać mu informacje tylko wtedy, gdy pokona jej ochroniarza siłując się z nim na rękę. Uczynił to za pomocą swojej wiedzy nerwach i ich osłabieniu. Choć Ruletka czuła, że oszukiwał dała mu nazwę modelu, którym mógł chirurgicznie wszczepić skrzydła. Po wszystkim, kiedy dr Mid-Nite oszedł, zadzwoniła do właściciela kliniki chirurgicznej, którą później okazała się Delores Winters, i powiedziała jej o śledztwie bohatera o implantach i operacjach.
Ruletka pojawia się również w "The Brave and the Bold #1" (2007), z rękawicami Firebuga, próbując zniszczyć legendarną książkę przeznaczenia, w końcu książkę kradnie inny czarny charakter. Okazuje się, że była na spotkaniu ze złodziejem książki, i że czytała książkę. Miało to poważny cios dla jej zdrowia psychicznego. Dowiedziała się zbyt wiele o przyszłości, aby wytrzymać natłok informacji.
Od tego czasu Ruletka się więcej nie pojawiła. Jednak jej klub walki został zastąpiony przez Dark Side Club, spełniał podobną funkcję: nadal głównym udziałem były płatne walki metaludzi przed publicznością. Nowy klub zbiera zwycięzców do stworzenia małych armii metaludzi, natomiast Ruletka nigdy nie wykazała już podobnych zainteresowaniach.
Umiejętności.
Ruletka nie ma żadnych nadludzkich zdolności, ale jest geniuszem przy obliczaniu kursów i wygranych gier. Ruletka dla ochrony posiada robota-psa, zaautomatyzowane urządzenia zabezpieczające, kilka śmiertelnych pułapek i przynajmniej jednego pracownika dysponującego niezwykłymi zdolnościami.

</doc>
<doc id="1762748" url="https://pl.wikipedia.org/wiki?curid=1762748" title="Osiedle Borek">
Osiedle Borek

Osiedle Borek – osiedle mieszkaniowe, położone we wsi Turka w województwie lubelskim, w powiecie lubelskim, w gminie Wólka.
Osiedle jest jednostką pomocniczą gminy Wólka. Osiedle zamieszkuje 3406 osób (2022).
W skład osiedla wchodzi zarówno zabudowa wielorodzinna jak i jednorodzinna. W skład osiedla wchodzą ulice: Akacjowa, Berberysowa, Borówkowa, Brzozowa, Bukowa, Cisowa, Dębowa, Grabowa, Jagodowa, Jałowcowa, Jarzębinowa, Jaśminowa, Jaworowa, Jesionowa, Jeżynowa, Jodłowa, Kalinowa, Klonowa, Konwaliowa, Leszczynowa, Lipowa, Malinowa, Modrzewiowa, Olchowa, Poziomkowa, Sosnowa, Świerkowa, Topolowa, Wiązowa, Wierzbowa, Wrzosowa, Zawilcowa, Żurawinowa. Komunikację osiedla z centrum Lublina zapewnia linia autobusowa 2.
19 kwietnia 2009 r. erygowano nową parafię rzymskokatolicką pw. Jezusa Miłosiernego, której proboszczem został ks. Waldemar Fac.
27 kwietnia 2009 r. nastąpiło uroczyste otwarcie boiska „Moje boisko Orlik 2012”.
Etymologia nazwy osiedla: do roku 2009 parafią osiedla Borek była położona nieopodal parafia Trójcy Świętej w Wólce, tam ogłoszono konkurs na nazwę osiedla – wygraną nazwę zaproponował jeden z mieszkańców – Piotr Szabała.

</doc>
<doc id="1762752" url="https://pl.wikipedia.org/wiki?curid=1762752" title="Vompatidae">
Vompatidae



</doc>
<doc id="1762756" url="https://pl.wikipedia.org/wiki?curid=1762756" title="Roy Massey">
Roy Massey

Roy Massey (ur. 10 września 1943 w Mexborough w Yorkshire w Anglii) - były angielski piłkarz, obecnie trener.
Jako piłkarz, Massey występował na pozycji środkowego napastnika w Rotherham United (1964-67), Leyton Orient (1967-69) i Colchester United (1969-71). Swoją karierę piłkarską zakończył w 1971, lecz nie rozstał się z futbolem i został trenerem, najpierw w Colchester United, zaś później w Norwich City. W 1999 przybył do Arsenalu Londyn, gdzie do dzisiaj zajmuje się szkoleniem zespołów młodzieżowych w kategoriach wiekowych od U-9 do U-16.

</doc>
<doc id="1762757" url="https://pl.wikipedia.org/wiki?curid=1762757" title="Halowe mistrzostwa świata w hokeju na trawie">
Halowe mistrzostwa świata w hokeju na trawie

Halowe mistrzostwa Świata w hokeju na trawie - najważniejsze halowe zawody w hokeju na trawie. Organizowane są przez Międzynarodową Federację Hokeja na Trawie (FIH). Pierwsze halowe mistrzostwa Świata odbyły się w 2003 roku w Lipsku. Reprezentacja Polski mężczyzn trzykrotnie zdobywała srebrne medale. W 2011 roku mistrzostwa po raz pierwszy odbyły się w Polsce, w Poznaniu.
Medaliści halowych mistrzostw świata w hokeju na trawie.
Źródło

</doc>
<doc id="1762760" url="https://pl.wikipedia.org/wiki?curid=1762760" title="Jetsonowie spotykają Flintstonów">
Jetsonowie spotykają Flintstonów

Jetsonowie spotykają Flintstonów (ang. "The Jetsons Meet the Flintstones") – amerykański pełnometrażowy film animowany z 1987 roku. Zrealizowany na podstawie seriali "Flintstonowie" i "Jetsonowie".
Fabuła.
Flintstonowie i Jetsonowie mają okazję do nawiązania bliższej znajomości. Syn George’a Jetsona, Elroy buduje wehikuł czasu, rodzina bierze to za żart, ale wszyscy zgadzają się wypróbować wynalazek. Machina ma ich przenieść w przeszłość, ale przez psa Astro cofają się do epoki kamienia łupanego, spotykając Flintstonów i Rubble'ów będących wówczas na wakacjach. Rodzina Jetsonów chce wrócić do swoich czasów, jednak zamiast nich to Flintstonowie i Rubble'owie lądują w dalekiej przyszłości, w której wszystko jest zautomatyzowane.
Wersja polska.
Opracowanie i udźwiękowienie wersji polskiej: Studio Sonica
Reżyseria: Jerzy Dominik
Dialogi: Dariusz Dunowski
Dźwięk i montaż: Agnieszka Stankowska
Organizacja produkcji: Elżbieta Kręciejewska
Udział wzięli:
Kierownictwo muzyczne: Marek Krejzler
Tekst piosenek: Marek Robaczewski
Śpiewali: Anna Apostolakis, Olga Bończyk, Jacek Bończyk, Dariusz Odija

</doc>
<doc id="1762762" url="https://pl.wikipedia.org/wiki?curid=1762762" title="Krakowczyk">
Krakowczyk

Krakowczyk − polski herb szlachecki z nobilitacji. 
Opis herbu.
Opis herbu stworzony z wykorzystaniem klasycznych reguł blazonowania: "W polu zamek z trzema wieżami. Barwy i klejnot nieznane".
Najwcześniejsza wzmianka.
Nadany w 1775 roku (potwierdzony 6 kwietnia 1776 roku) z okazji nobilitacji Cyprianowi Tomaszowi Sowińskiemu, mecenasowi i adwokatowi w Warszawie, plenipotentowi interesów Krakowa i Lublina przy Kancelarii Wielkiej Koronnej.
Herbowni.
Krakowczyk, Sowiński (ród wygasł w linii po mieczu w 1895 roku).

</doc>
<doc id="1762763" url="https://pl.wikipedia.org/wiki?curid=1762763" title="Niestachów (Poznań)">
Niestachów (Poznań)

Niestachów – część Poznania położona na terenie zachodniej części osiedla samorządowego Sołacz, w rejonie ul. Niestachowskiej, między wiaduktem kolejowym w kierunku Szczecina i Piły a ul. Wojska Polskiego.
Nazwa.
Nazwa wywodzi się od zaświadczonego filologicznie imienia Niestach. Zapis nazwy wyglądał następująco: "Nyestathow" (1253), "Nyestachovvo" (1292), "Nestachovo" (1343), "Nestachowo" (1417), "Niestachowo" (1598), "Niestachów" (1948). W historii przeważała czasowo oboczna postać nazwy - "Niestachowo".
Historia.
Początkowo wieś nadana miastu, wraz z lokacją (jako zaplecze gospodarcze) w 1253. W obszar miasta włączona w 1907. Nazwa Niestachów jest obecnie zapomniana, a przechowała się w postaci ul. Niestachowskiej (szerzej Trasy Niestachowskiej). W czasie trwania okupacji niemieckiej na teren pobliskiego Parku Sołackiego wstęp miała jedynie niemiecka ludność miasta Poznania - władze okupacyjne zmieniły więc jego nazwę na Kuhndorfpark (Park Niestachowski). Stało się to m.in. na skutek niechęci okupantów niemieckich do wcześniej używanej nazwy Solatsch Park będącej jedynie zniemczonym zapisem polskiego Sołacza. 
Oprócz zachodniej części Parku Sołackiego na terenie Niestachowa znajdują się nieczynne baseny pływackie, zaprojektowane przez Mariana Spychalskiego, późniejszego marszałka (otwarte w lipcu 1938) i Ogród Dendrologiczny Uniwersytetu Przyrodniczego w Poznaniu.
Do początku lat 40. XX wieku, za obecnymi basenami pływackimi, znajdował się duży zakład przemysłowy - "Cegielnia Mechaniczna Poznań-Golęcin", wraz z niewielką osadą domków pracowniczych. Na początku okupacji niemieckiej, z uwagi na wyczerpanie zasobów gliny, cały zakład został rozebrany przez władze niemieckie. Obecnie nie pozostał po nim żaden ślad w terenie.

</doc>
<doc id="1762766" url="https://pl.wikipedia.org/wiki?curid=1762766" title="C/2006 P3 (SOHO)">
C/2006 P3 (SOHO)

C/2006 P3 (SOHO) – kometa jednopojawieniowa odkryta na zdjęciach SOHO przez Arkadiusza Kubczaka. Została odkryta 3 sierpnia 2006 roku. Należy do grupy komet Kreutza.

</doc>
<doc id="1762767" url="https://pl.wikipedia.org/wiki?curid=1762767" title="Rum (Austria)">
Rum (Austria)

Rum – gmina targowa w Austrii, w kraju związkowym Tyrol, w powiecie Innsbruck-Land. Znajduje się ona w odległości ok. 5 km od miasta Innsbruck i średniowiecznego miasta Hall in Tirol. Liczy 8986 mieszkańców (1 stycznia 2015).
Współpraca.
Miejscowość partnerska:

</doc>
<doc id="1762770" url="https://pl.wikipedia.org/wiki?curid=1762770" title="Halowe Mistrzostwa Świata w Hokeju na Trawie 2011">
Halowe Mistrzostwa Świata w Hokeju na Trawie 2011

3. Halowe Mistrzostwa Świata w Hokeju na Trawie odbyły się w Poznaniu w dniach 8-13 lutego 2011. Miejscem rozgrywek była hala Międzynarodowych Targów Poznańskich.
Były to pierwsze halowe mistrzostwa świata w hokeju na trawie rozegrane w Polsce.

</doc>
<doc id="1762771" url="https://pl.wikipedia.org/wiki?curid=1762771" title="Marsan (ujednoznacznienie)">
Marsan (ujednoznacznienie)



</doc>
<doc id="1762780" url="https://pl.wikipedia.org/wiki?curid=1762780" title="Leave It All Behind">
Leave It All Behind

Leave It All Behind – dwunasty singel szwedzkiej wokalistki September (Petra Marklund), promujący jej album, który został wydany w 2010 roku. Piosenka znalazła się na debiutanckim albumie September w Anglii i Irlandii: "Cry for You - The Album".
Premiera.
Światowa premiera] piosenki odbyła się 5 kwietnia 2009, podczas koncertu w Birmingham, w trakcie brytyjskiej trasy koncertowej Dance Nation Live, kiedy to September występowała przed brytyjską publicznością z innymi gwiazdami muzyki dance, takimi jak: Basshunter, Sash!, Booty Luv, Platnum, Fragma itd. W Polsce premiera singla miała miejsce w radiu RMF FM, 17 sierpnia 2009, po godzinie 20:00.
Informacje.
Następujące osoby przyczyniły się do powstania piosenki:

</doc>
<doc id="1762786" url="https://pl.wikipedia.org/wiki?curid=1762786" title="Tunel kolejowy w Bielsku-Białej">
Tunel kolejowy w Bielsku-Białej

Tunel kolejowy w Bielsku-Białej – tunel kolejowy o długości 268 m na linii kolejowej nr 139, biegnący pod fragmentem ścisłego centrum Bielska-Białej – placem przed budynkiem hotelu President, ul. 3 Maja, pl. Chrobrego i ul. Zamkową. 
Od północnego wlotu do połowy długości mieści dwa tory, potem zwęża się do jednego (choć jest miejsce na drugi). Wysokość tunelu wynosi 6 m, jego strop znajduje się 1,5 m pod poziomem jezdni.
Historia.
Tunel powstał metodą drążenia w latach 1876–1877 na budowanej linii kolejowej z Bielska do Żywca. Jego budowę (jak i całej linii) sfinansował w większości arcyksiążę Albrecht Fryderyk Habsburg. Kamień, którego użyto do budowy, pochodził z kamieniołomu z jednej z dzisiejszych podgórskich dzielnic miasta – Straconki. Nie przewidziano wówczas dalszego rozrostu miasta, dlatego też pod koniec XIX w. głębokie wykopy torowiska po obu stronach tunelu stały się poważną przeszkodą w rozwoju przestrzennym (nie powstała wschodnia pierzeja ul. 3 Maja ani nie zagospodarowano obszaru na północ od pl. Teatralnego) czy tworzeniu infrastruktury technicznej. W nocy z 2 na 3 września 1939 r. tunel został wysadzony w powietrze przez polskich saperów z 21 Batalionu Saperów pod dowództwem mjr. M. Orłowskiego (był to jedyny akt zbrojny ze strony Wojska Polskiego w Bielsku-Białej w czasie II wojny światowej). Odbudowę przeprowadzono bardzo szybko i ponowne otwarcie tunelu nastąpiło już kilka tygodni później. W latach 80. XX wieku planowano zbudować drugi tor na całej długości tunelu, jednak inwestycję tę uniemożliwiło istnienie pod nim skanalizowanych w 1860 cieków wodnych – Nipru i Młynówki (konieczne byłoby obniżenie torowiska o blisko metr, aby zmieścić się w skrajni wraz z siecią trakcyjną).

</doc>
<doc id="1762787" url="https://pl.wikipedia.org/wiki?curid=1762787" title="Klasztor Franciszkanów w Choczu">
Klasztor Franciszkanów w Choczu

Klasztor Franciszkanów w Choczu – klasztor franciszkanów, wchodzący w skład prowincji Wniebowzięcia NMP Zakonu Braci Mniejszych w Polsce, na terenie diecezji kaliskiej, w mieście Chocz w województwie wielkopolskim.
Historia.
Pochodzi z fundacji biskupa kujawskiego Andrzeja Lipskiego, który w 1623 sprowadził do Chocza franciszkanów reformatów. Początkowo przynależał do wielkopolskiej prowincji wielkopolskiej świętego Antoniego. Kościół i klasztor pod wezwaniem św. Michała Archanioła, pierwotnie drewniane, zostały wzniesione na nowo jako murowane w latach dwudziestych XVIII w.
W latach 1750-1751 rokokowe wyposażenie wnętrza wykonał Józef Eglauer (pięć ołtarzy, ambona z rzeźbą św. Bonawentury na baldachimie, cztery konfesjonały). Klasztor został skasowany ukazem carskim 27 października 1864. Zakonnicy powrócili do niego w 1920, włączając go najpierw do prowincji wrocławskiej pw. św. Jadwigi Śląskiej. W związku ze zmianami granic państwowych trzy lata później włączono go do prowincji katowickiej pw. Wniebowzięcia NMP z siedzibą w Katowicach. W latach międzywojennych dwukrotnie przełożonym klasztoru w Choczu był sługa Boży o. Euzebiusz Huchracki OFM.
W 1957 zakonnicy ponownie zostali zmuszeni do opuszczenia Chocza. W tym czasie obiekt służył żeńskim zgromadzeniom zakonnym. Po opuszczeniu przez siostry zakonne w latach 2003-2005 pozostawał niezamieszkany. 1 lipca 2005 decyzją biskupa kaliskiego Stanisława Napierały klasztor wraz z kościołem zostały ponownie zwrócone zakonowi. Remont obiektu został zakończony w 2012.

</doc>
<doc id="1762790" url="https://pl.wikipedia.org/wiki?curid=1762790" title="Perorictidae">
Perorictidae



</doc>
<doc id="1762791" url="https://pl.wikipedia.org/wiki?curid=1762791" title="Mojeauto.pl">
Mojeauto.pl

Mojeauto.pl – polski serwis internetowy o tematyce motoryzacyjnej należący obecnie do Motor-Presse Polska Sp. z o.o., wcześniej należał do Grupy Allegro. Siedziba redakcji znajduje się we Wrocławiu. Powstał w 1999 roku i do 2011 działał jako samodzielna spółka. Serwis umożliwia internautom poszukiwanie i zakup samochodów oraz usług towarzyszących poprzez Internet. Jest źródłem bieżących informacji o tematyce motoryzacyjnej w szerokim ujęciu.
Działanie.
Portal mojeauto.pl złożony jest z wielu serwisów dedykowanych internautom zainteresowanym motoryzacją:
Historia.
Portal został założony w 1999 roku przez spółkę Internet Service S.A., jako pierwszy w Polsce internetowy salon samochodowy. W 2000 roku 50% akcji portalu objęły niemieckie fundusze venture capital bmp AG i CEEV GmbH. W maju 2007 roku 100% akcji objęła notowana wówczas na Giełdzie Papierów Wartościowych w Warszawie spółka Bankier.pl S.A. W maju 2010 serwis wraz ze swoim właścicielem został przejęty przez południowoafrykański koncern mediowy Naspers. 26 stycznia 2011 spółka została połączona z Grupą Allegro. W listopadzie 2013 serwis mojeauto.pl został włączony do serwisów firmy Motor-Presse Polska Sp. z o.o.

</doc>
<doc id="1762793" url="https://pl.wikipedia.org/wiki?curid=1762793" title="Biją w Łeb">
Biją w Łeb

Biją w Łeb – polski herb szlachecki znany tylko z zawołania i dwóch przedstawień.
Opis herbu.
W polu barwy niewiadomej rogacina w słup.
Najwcześniejsze wzmianki.
Pierwsza wzmianka z 1424. Pierwsze przedstawienie na mensie ołtarza z 1467-77 w kościele Bożego Ciała w Krakowie. Znany także w XVI wieku, z chrzcielnicy w Juście z 1504 roku, oraz w Podolu z przełomu XV i XVI wieku. Herb ma rodowód średniowieczny, ale wtedy opisywano rogacinę jako strzałę. Zaginął w XVI wieku.
Etymologia.
Wedle Ludwika Moszyńskiego, "Biją w łeb" to odimperatywna proklamacja dopełnieniowa.
Herbowni.
Nieznane są nazwiska herbownych posługujących się tym herbem.

</doc>
<doc id="1762796" url="https://pl.wikipedia.org/wiki?curid=1762796" title="Latające misie">
Latające misie

Latające misie / Małe latające niedźwiadki (chor. "Leteći medvjedići", ang. "The Little Flying Bears") – chorwacko-kanadyjski serial animowany wyprodukowany przez Zagreb Film i CinéGroupe w latach 1990-1991.
Kreskówka ma wydźwięk proekologiczny. Głównym tematem serialu jest walka o ochronę natury.
Fabuła.
Serial opowiada o przygodach grupy małych misiów, które potrafią latać dzięki skrzydłom i mieszkają w magicznym drzewie.
Wersja polska.
W Polsce serial był emitowany w wersji lektorskiej w pasmie wspólnym TVP Regionalnej do 16 października 1997 roku. Premiera polskiej wersji dubbingowej odbyła się 23 czerwca 2002 roku w TVP1, a ostatni odcinek wyemitowano 16 marca 2003. Serial następnie był powtarzany na kanale TVP Polonia do 3 października 2004.
Wersja lektorska.
Istnieją dwie wersje: pierwsza wydana na VHS pod tytułem Małe latające niedźwiadki i druga emitowana w TV Regionalnej pod koniec lat 90, ale pod nazwą Latające misie.
Wersja pierwsza (VHS).
Dystrybucja w Polsce: Cass Film
Opracowanie i udźwiękowienie wersji polskiej: PaanFilm Studio Warszawa
Czytał: Lucjan Szołajski
Wersja druga (TVP Regionalna).
Opracowanie i udźwiękowienie wersji polskiej: MediaFilm Szczecin
Tekst polski: Bronisław Kwaśny
Czytała: Katarzyna Tokarczyk
Wersja dubbingowa.
Opracowanie i udźwiękowienie wersji polskiej: Studio Sonica na zlecenie Op-Art
Reżyseria: Krzysztof Kołbasiuk
Współpraca reżyserska: Marek Robaczewski
Dialogi polskie: Agata Kubasiewicz
Dźwięk i montaż: Ilona Czech-Kłoczewska
Organizacja produkcji:
Wystąpili:
oraz:
i inni
Kierownictwo muzyczne: Marek Krajzler
Teksty piosenek: Marek Robaczewski
Śpiewali:

</doc>
<doc id="1762800" url="https://pl.wikipedia.org/wiki?curid=1762800" title="Times Union Center">
Times Union Center

Times Union Center – hala sportowo-widowiskowa w amerykańskim mieście Albany w stanie Nowy Jork. Jest domowym obiektem drużyn Albany River Rats (AHL), Albany Firebirds (af2) oraz męskiego zespołu koszykarskiego Siena College. 
Budynek został zaprojektowany przez Crozier Associates i wybudowany przez Beltrone/MLB. Jego koszt wyniósł 68,6 milionów dolarów, a pojemność wynosi 17 500. W arenie znajduje się również 25 luksusowych lóż, z których każda posiada 16 miejsc, telewizję kablową, prywatną łazienkę i lodówki. 
Times Union Center została otwarta jako Knickerbocker Arena 30 stycznia 1990 roku koncertem Franka Sinatry.
Prawa do nazwy zostały w 1997 roku sprzedane Pepsi, dlatego w latach 1997-2006 obiekt nosił nazwę Pepsi Arena. W maju 2006 roku prawa nabyła "Times Union", regionalna gazeta, a 1 stycznia 2007 roku arenie nadano nową nazwę, Times Union Center. 
W przeszłości arena była domowym obiektem drużyn Indiana Firebirds (AFL), Albany Patroons (CBA), Albany Choppers (IHL), Albany Attack (NLL) oraz New York Kick (NPSL).
W Times Union Center miało miejsce wiele wydarzeń WWE, w tym: Royal Rumble (1992), No Mercy (2000), New Year's Revolution (2006), ECW on Sci Fi (2007), SmackDown! (2007), SummerSlam (2007), WWE Monday Night Raw (2008) i Total Nonstop Action Wrestling (2008).
W haloe odbywa się każdego roku wiele koncertów, a wśród artystów, którzy w niej wystąpili są m.in.: Ariana Grande, The Grateful Dead, Céline Dion, Shania Twain, Britney Spears, Dixie Chicks, Tim McGraw, Faith Hill, U2, Bruce Springsteen, Justin Timberlake, Christina Aguilera, Metallica, Destiny’s Child, New Found Glory, Dashboard Confessional, Chris Brown, Busta Rhymes, Billy Joel, Genesis, Miley Cyrus, Carrie Underwood, Alice in Chains oraz AC/DC.

</doc>
<doc id="1762812" url="https://pl.wikipedia.org/wiki?curid=1762812" title="Kirsten van de Ven">
Kirsten van de Ven

Kristen van de Ven – (ur. 11 maja 1985 w Heesch), piłkarka holenderska grająca na pozycji pomocnika w klubie Willem II Tilburg. Od 2004 roku gra w reprezentacji Holandii. 23 sierpnia 2009 roku strzeliła pierwszą bramkę w turnieju Mistrzostw Europy w meczu przeciwko Ukrainkom.
Swoją karierę piłkarską rozpoczęła w klubie HVC Heesch. W wieku 18 lat rozpoczęła studia w USA, gdzie grała w drużynie Quinnipiac University, przez kolejne trzy lata grała w Florida State University, by w 2008 roku powrócić do Europy. Obecnie gra w klubie Willem II Tilburg z którym zdobyła wicemistrzostwo Holandii w 2008 roku, a rok później trzecie miejsce.

</doc>
<doc id="1762813" url="https://pl.wikipedia.org/wiki?curid=1762813" title="Boreometatheria">
Boreometatheria

Boreometatheria – parafiletyczna grupa ssaków niższych obejmująca formy nie należące do Notometatheria pochodzące z Azji i Ameryki Północnej.
Filogeneza.
Możliwy kladogram Boreometatheria
 o †Boreometatheria
 |?- †"Camptomus"
 |?- †"Adinodon"
 `--+-- †"Iqualadelphis"
 `--+--o †Asiadelphia
 | |?- †"Kokopellia"
 | `--+-- †"Asiatherium"
 | `-- †"Marsasia"
 `--o ?†Ameridelphia "sensu stricto"?
 |?- †"Dakotadens"
 |?- †"Progarzonia"
 |?- †"Iugomortiferum"
 |?- †"Protalphadon"
 |== †"Varalphadon"
 |--o †Stagodontidae "sensu" McKenna &amp; Bell, 1997
 | |?- †"Boreodon"
 | |?- †"Pariadens"
 | `-- †Stagodontidae "sensu stricto"
 |--+--+-- †"Bistius"
 | | `-- †"Turgidodon"
 | `--+-- †Alphadontidae
 | `-- †Pediomyidae
 `--+-- †"Jaskhadelphys"
 |?-+?- †"Thylacodon"
 | `?- †Simpsonitheria
 `--+?- †Herpetotheriidae
 `-- Notometatheria?

</doc>
<doc id="1762819" url="https://pl.wikipedia.org/wiki?curid=1762819" title="Venanzio Metildi de Celano">
Venanzio Metildi de Celano

Venanzio Metildi de Celano OFM (zm. 18 lutego 1861 w Neapolu) − włoski kapłan, franciszkanin, setny według kolejności generał Zakonu Braci Mniejszych − franciszkanów.
Swój urząd sprawował od 30 sierpnia 1850 do 10 maja 1856. Erygował dekretem "In regimine universi Ordinis" z 12 maja 1855 prowincję Niepokalanego Poczęcia NMP w Prusach i w Wielkim Księstwie Poznańskim, obecnie pod nazwą Wniebowzięcia NMP w Polsce.

</doc>
<doc id="1762820" url="https://pl.wikipedia.org/wiki?curid=1762820" title="Diprotodonta">
Diprotodonta



</doc>
<doc id="1762822" url="https://pl.wikipedia.org/wiki?curid=1762822" title="Alexandre Villaplane">
Alexandre Villaplane

Alexandre "Alex" Villaplane (ur. 12 września 1905 w Algierze, zm. 26 grudnia 1944 w Arcueil) – francuski piłkarz algierskiego pochodzenia grający na pozycji pomocnika. Mierzył 175 centymetrów, ważył 73 kilogramy.
Kariera klubowa.
Alex Villaplane wraz z rodzicami przybył do Europy z francuskiej kolonii północnoafrykańskiej, Algierii. Już w wieku 16 lat grał w pierwszym składzie ekipy FC Sète. W latach 1923 i 1924 wraz z kolegami dochodził do finałów Pucharu Francji, w których jednak Sète ulegało kolejno Red Starowi Paryż 2:4 i Olympique Marsylia 2:3 po dogrywce.
Latem 1926 roku Villaplane przeniósł się do ekipy SC Nimes, w tym samym roku również zadebiutował w reprezentacji Francji. W roku 1929 przeszedł z kolei do stołecznego Racing Clubu, z którym jeszcze w tym samym sezonie doszedł do kolejnego finału Pucharu Francji, ulegając w nim 1:3 po dogrywce FC Sète, mimo tego, iż obok Villaplane'a w stołecznej drużynie grali tej klasy zawodnicy, co Émile Veinante, Edmond Delfour czy Raoul Diagne.
W roku 1932 wraz z wprowadzeniem we Francji profesjonalnej piłki nożnej i powstaniem ligi piłkarskiej Villaplane powrócił na południe kraju, by grać dla FC Antibes. Klub Alexa był wtedy bardzo bliski wywalczenia tytułu mistrzowskiego, lecz ostatecznie został zdyskwalifikowany za korupcję, a przeciwko Olympique Lillois ostatecznie w meczu decydującym o tytule zagrali piłkarze AS Cannes. Kolejny sezon Alexandre spędził w OGC Nicea, lecz potem postanowił odejść od profesjonalizmu i ostatni rok kariery zawodniczej, 1934/1935 spędził w wówczas drugoligowym zespole Hispano-Bastidienne. Sezon jednak zamiast na boisku dokończył w więzieniu, osadzony za nieprawidłowości, których dopuszczał się podczas zakładów na wyścigach konnych.
Kariera reprezentacyjna.
Pomiędzy kwietniem 1926 a lipcem 1930 Alex Villaplane w barwach reprezentacji Francji rozegrał 25 meczów nie strzelając bramki. Przez dłuższy czas pełnił funkcję kapitana reprezentacji.
Villaplane grał w reprezentacji już podczas igrzysk olimpijskich 1928, gdzie reprezentanci Francji pomimo prowadzenia 2:0, ostatecznie przegrali 3:4 mecz z Włochami. Występował również na mistrzostwach świata 1930, gdzie jako kapitan wystąpił we wszystkich trzech meczach. Po mundialu rozegrał swoje 26. spotkanie w barwach narodowych: przegrany 2:3 mecz z Brazylią (Francuzi nie uznają tego meczu za oficjalny, więc oficjalny reprezentacyjny dorobek Villaplane'a to 25 spotkań).
Po zakończeniu kariery.
Z powodu licznych afer kryminalnych często siedział w więzieniu. Na początku II wojny światowej brał udział w czarnym rynku i wymuszeniach od ukrywających się Żydów. Został skazany na dwa miesiące więzienia za paserstwo w 1940 roku, następnie dołączył do grupy utworzonej przez gangstera Henri Lafonta i Pierre'a Bonny'ego, która wkrótce przekształci się w "Carlingue", pomocnicze francuskie gestapo. Specjalizował się w wymuszeniach od sprzedawców złota.
Później był jednym z założycieli Brygady Północnoafrykańskiej, kryminalnej organizacji składającej się z imigrantów z krajów Maghrebu, która współpracowała z nazistami. Organizacja pod przywództwem Henri Lafonta zwalczała "maquis", partyzantów z "Résistance". Na skutek dość kontrowersyjnych i okrutnych sposobów działania jego rekrutów, ochrzczony został pseudonimem „SS Mohammed”. 11 czerwca 1944, dzień po masakrze w Oradour, biorąc udział w dalszych represjach, wydał w Mussidan polecenie rozstrzelania jedenastu młodych bojowników ruchu oporu, uczestnicząc w tym osobiście. 
Alexandre Villaplane otrzymał stopień SS-Untersturmführera.
1 grudnia 1944 roku za udział w co najmniej 10 morderstwach został skazany na śmierć. 26 grudnia został rozstrzelany w Forcie Montrouge w Arcueil, podobnie jak Lafont i Bonny.

</doc>
<doc id="1762823" url="https://pl.wikipedia.org/wiki?curid=1762823" title="Archidiecezja Brisbane">
Archidiecezja Brisbane

Archidiecezja Brisbane – archidiecezja Kościoła rzymskokatolickiego w Australii, najważniejsza diecezja metropolii Brisbane. Została erygowana 12 kwietnia 1859 jako diecezja Brisbane, na obszarze należącym wcześniej do archidiecezji Sydney. Archidiecezją stała się 10 maja 1887.
Parafie.
Terytorium archidiecezji Brisbane podzielone jest na 13 dekanatów, w których zorganizowanych jest 100 parafii rzymskokatolickich:

</doc>
<doc id="1762824" url="https://pl.wikipedia.org/wiki?curid=1762824" title="I Got a Feeling">
I Got a Feeling



</doc>
<doc id="1762825" url="https://pl.wikipedia.org/wiki?curid=1762825" title="Brant II">
Brant II

Brant II – polski herb szlachecki z nobilitacji.
Opis herbu.
W polu barwy niewiadomej dwa wręby, z których na górnym trzy płomienie czerwone.
W klejnocie trzy płomienie czerwone.
Najwcześniejsze wzmianki.
Nadany 10 lipca 1512 roku, Oswaldowi, Michałowi i Achacemu Brantom.
Herbowni.
Brant.

</doc>
<doc id="1762826" url="https://pl.wikipedia.org/wiki?curid=1762826" title="Tłumaczenie Biblii">
Tłumaczenie Biblii



</doc>
<doc id="1762829" url="https://pl.wikipedia.org/wiki?curid=1762829" title="1 (album Shauna Bakera)">
1 (album Shauna Bakera)

1 – album niemieckiego DJ-a i producenta Shauna Bakera. Album został wydany 25 lipca 2008 r.

</doc>
<doc id="1762830" url="https://pl.wikipedia.org/wiki?curid=1762830" title="Parafia św. Małgorzaty DM w Łomiankach">
Parafia św. Małgorzaty DM w Łomiankach

Parafia św. Małgorzaty DM w Łomiankach – parafia rzymskokatolicka w Łomiankach, obsługiwana przez księży diecezjalnych.
Parafia została erygowana w 1461. Obecny kościół parafialny pochodzi z lat dziewięćdziesiątych XX wieku. Mieści się przy ulicy Warszawskiej, w dzielnicy Łomianki Centralne.

</doc>
<doc id="1762834" url="https://pl.wikipedia.org/wiki?curid=1762834" title="Parafia bł. Marceliny Darowskiej w Łomiankach">
Parafia bł. Marceliny Darowskiej w Łomiankach

Parafia bł. Marceliny Darowskiej w Łomiankach – parafia rzymskokatolicka w Łomiankach, obsługiwana przez księży diecezjalnych. 
Parafia została erygowana w 1996. Obecny kościół parafialny pochodzi z pierwszych lat XXI wieku. Mieści się przy ulicy Sobieskiego, w dzielnicy Buraków.
Jest to jedyna w Polsce parafia pod wezwaniem bł. Marceliny Darowskiej.

</doc>
<doc id="1762836" url="https://pl.wikipedia.org/wiki?curid=1762836" title="Alfons z Navarrete">
Alfons z Navarrete

Alfons (z) Navarrete (ur. 21 września 1571 w Logroño, zm. 1 czerwca 1617 w Koguchi, Ōmura w pref. Nagasaki) – dominikanin, męczennik chrześcijański i błogosławiony Kościoła katolickiego.
Alfons z Navarrete był dominikańskim zakonnikiem. Wysłany został na misję na Filipiny w 1598 roku. Dla poratowania zdrowia powrócił do Hiszpanii. W 1611 roku powtórnie udał się na misję najpierw do Manili, a następnie przeniesiony został do Japonii by tam realizować swój apostolat. Do męczeńskiej śmierci pełnił obowiązki wikariusza prowincjonalnego. Zginął za sprawą antykatolickiego dekretu wydanego przez Hidetada i uznany został za ofiarę „nienawiść do wiary”.
Alfons został beatyfikowany 7 maja 1867 roku przez papieża Piusa IX w grupie 205 męczenników japońskich.
Wspomnienie liturgiczne błogosławionego Alfonsa z Navarrete w Kościele katolickim obchodzone jest w "dies natalis" (1 czerwca) i 10 września.
Dominikanie wspominają zakonnika 6 listopada razem ze 107 towarzyszami ze Wschodu (ang. "Martyrs of the Far East"), dominikańskimi tercjarzami i osobami bliżej nieznanymi, nazywanymi „Braćmi Różańcowymi”.

</doc>
<doc id="1762837" url="https://pl.wikipedia.org/wiki?curid=1762837" title="Parafia św. Marka Ewangelisty w Łomiankach">
Parafia św. Marka Ewangelisty w Łomiankach

Parafia św. Marka Ewangelisty w Łomiankach – parafia rzymskokatolicka w Łomiankach, obsługiwana przez księży diecezjalnych.
Parafia została erygowana w 1996. Obecny kościół parafialny pochodzi z pierwszych lat XXI wieku. Mieści się przy ulicy Żywicznej, w dzielnicy Dąbrowa Leśna.

</doc>
<doc id="1762838" url="https://pl.wikipedia.org/wiki?curid=1762838" title="Russell Downing">
Russell Downing

Russell Downing (ur. 23 sierpnia 1978 w Rotherham) – brytyjski kolarz szosowy i torowy. Jest Anglikiem.
Największym sukcesem zawodnika jest zwycięstwo w wyścigu Tour de Wallonie w 2010 roku.

</doc>
<doc id="1762840" url="https://pl.wikipedia.org/wiki?curid=1762840" title="Rejon mikołajowski">
Rejon mikołajowski



</doc>
<doc id="1762844" url="https://pl.wikipedia.org/wiki?curid=1762844" title="Herb Mosiny">
Herb Mosiny

Herb Mosiny – jeden z symboli miasta Mosina i gminy Mosina w postaci herbu.
Wygląd i symbolika.
Herb przedstawia na czerwonej tarczy Orła Białego z szeroko rozpostartymi skrzydłami i złotą koroną na głowie. Jego szpony i dziób także złote. 
Mosina była miastem królewskim i miała prawo używać godła państwowego jako swojego herbu.
Historia.
Najstarsze pieczęcie z wizerunkiem herbowym pochodzą z XVIII wieku. Przedstawiają one orła białego polu czerwonym. Po zajęciu miasta przez Prusy w 1793 roku zmieniono herb, w którego polu wyobrażano ratusz z wieżą zegarową. Do dawnego herbu powrócono dopiero w XX wieku. Inicjatorem zmiany była Komisja Kultury i Oświaty Rady Narodowej Miasta i Gminy w Mosinie, która 4 maja 1985 roku podjęła uchwałę w tej sprawie.

</doc>
<doc id="1762846" url="https://pl.wikipedia.org/wiki?curid=1762846" title="Polska na Letnich Igrzyskach Osób Niesłyszących 2009">
Polska na Letnich Igrzyskach Osób Niesłyszących 2009

Polskę na Letnich Igrzyskach Osób Niesłyszących 2009 będzie reprezentowało 46 sportowców w 7 dyscyplinach.
Kadra.
Judo.
Mężczyźni - kategoria poniżej 90 kilogramów
Kręglarstwo.
Mężczyźni - gra pojedyncza
Mężczyźni - gra podwójna
Mężczyźni - gra potrójna
Mężczyźni - gra zespołowa
Lekkoatletyka.
Mężczyźni - 100 metrów
Mężczyźni - 200 metrów
Mężczyźni - 400 metrów
Mężczyźni - 800 metrów
Mężczyźni - 1500 metrów
Mężczyźni - 5000 metrów
Mężczyźni - 10000 metrów
Mężczyźni - maraton
Mężczyźni - 110 metrów przez płotki
Mężczyźni - 400 metrów przez płotki
Mężczyźni - 3000 metrów z przeszkodami
Mężczyźni - pchnięcie kulą
Mężczyźni - rzut dyskiem
Mężczyźni - rzut oszczepem
Mężczyźni - rzut młotem
Mężczyźni - sztafeta 4x100 metrów
Mężczyźni - sztafeta 4x400 metrów
Kobiety - 400 metrów 
Kobiety - 800 metrów
Kobiety - 1500 metrów
Kobiety - 400 metrów przez płotki 
Kobiety - skok w dal 
Kobiety - trójskok 
Pływanie.
Mężczyźni - 50 metrów stylem dowolnym
Mężczyźni - 100 metrów stylem dowolnym
Mężczyźni - 200 metrów stylem dowolnym
Mężczyźni - 400 metrów stylem dowolnym
Mężczyźni - 1500 metrów stylem dowolnym
Mężczyźni - 50 metrów stylem motylkowym
Mężczyźni - 100 metrów stylem motylkowym
Mężczyźni - 200 metrów stylem motylkowym
Mężczyźni - 50 metrów stylem klasycznym
Mężczyźni - 100 metrów stylem klasycznym
Mężczyźni - 200 metrów stylem klasycznym
Mężczyźni - 50 metrów stylem grzbietowym
Mężczyźni - 100 metrów stylem grzbietowym
Mężczyźni - 200 metrów stylem grzbietowym
Mężczyźni - sztafeta 4x100 metrów stylem dowolnym
Mężczyźni - sztafeta 4x200 metrów stylem dowolnym
Mężczyźni - sztafeta 4x100 metrów stylem zmiennym
Kobiety - 50 metrów stylem dowolnym
Kobiety - 100 metrów stylem dowolnym
Kobiety - 200 metrów stylem dowolnym
Kobiety - 400 metrów stylem dowolnym
Kobiety - 800 metrów stylem dowolnym
Kobiety - 50 metrów stylem motylkowym
Kobiety - 100 metrów stylem motylkowym
Kobiety - 200 metrów stylem motylkowym
Kobiety - 50 metrów stylem klasycznym
Kobiety - 100 metrów stylem klasycznym
Kobiety - 200 metrów stylem klasycznym
Kobiety - 50 metrów stylem grzbietowym
Kobiety - 100 metrów stylem grzbietowym
Kobiety - 200 metrów stylem grzbietowym
Kobiety - 200 metrów stylem zmiennym
Kobiety - 400 metrów stylem zmiennym
Siatkówka.
Turniej mężczyzn
Siatkówka plażowa.
Turniej par męskich
Tenis stołowy.
Mężczyźni - gra pojedyncza
Mężczyźni - gra podwójna
Mężczyźni - gra zespołowa
Kobiety - gra pojedyncza
Kobiety - gra podwójna
Kobiety - gra zespołowa
Mieszane - gra podwójna
Linki zewnętrzne.
Polska na Letnich Igrzyskach Osób Niesłyszących 2009

</doc>
<doc id="1762847" url="https://pl.wikipedia.org/wiki?curid=1762847" title="Herb Wyrzyska">
Herb Wyrzyska

Herb Wyrzyska – jeden z symboli miasta Wyrzysk i gminy Wyrzysk w postaci herbu.
Wygląd i symbolika.
Herb przedstawia na białej tarczy, na murawie zielonej, jelenia skaczącego w lewo, z krzyżem między rogami złotym; za nim drzewo zielone.
Historia.
Wizerunek herbowy z jeleniem widnieje na pieczęciach miejskich od 1730 roku. W XVIII wieku na pieczęciach pojawił się krzyż między rogami, który ponownie zniknął. Krzyż przywrócony został w XX wieku.

</doc>
<doc id="1762848" url="https://pl.wikipedia.org/wiki?curid=1762848" title="Alfred Yego">
Alfred Yego



</doc>
<doc id="1762853" url="https://pl.wikipedia.org/wiki?curid=1762853" title="Sen (poemat)">
Sen (poemat)

Sen (oryg. ukr. "Сон") – poemat Tarasa Szewczenki zawarty w zbiorze "Trzy lata". Nieopublikowany drukiem za życia autora, został ukończony 8 sierpnia 1844. 
Okoliczności powstania utworu.
Po 1843 Taras Szewczenko, zniechęcony nieprzychylnymi recenzjami części krytyków oraz problemami z cenzurą carską zaprzestał publikacji drukiem swoich utworów. Postanowił ograniczyć się do zbierania ich we wspólnym albumie i odczytywania w gronie zaufanych osób. Albumowi temu nadał tytuł "Trzy lata". W powstałym w ten sposób tomie znalazły się zarówno utwory liryczne, jak i wiersze o tematyce politycznej i społecznej, z których pierwszym jest "Sen" z podtytułem "Komedia". 
Treść.
Dzieło rozpoczyna motto zaczerpnięte z Ewangelii według św. Jana "Ducha prawdy, którego świat przyjąć nie może; bo go nie widzi, ani go zna". Następnie podmiot liryczny, poeta, przechodzi do opisu współczesnego mu społeczeństwa i stosunków międzyludzkich, które ukazuje w sposób bardzo pesymistyczny: ludzie nienawidzą się wzajemnie, szukają okazji do szybkiego wzbogacenia się, udają przywiązanie do religii i ojczyzny. Poeta stwierdza, że taka refleksja przyszła mu do głowy, gdy pijany wracał z nocnej zabawy. Po powrocie do domu natychmiast zasnął. 
W dalszej części poematu podmiot liryczny przedstawia treść swojego snu, w którym wzniósł się nad ziemię i zaczął lecieć w chmurach. Najpierw udał się ponad Ukrainę, którą nazywa "nieszczęśliwą wdową". Początkowo jest zachwycony krajobrazem: widzi drzewa, stepy i pola. Następnie zwraca jednak uwagę na los mieszkańców Ukrainy - ciężko pracujących chłopów pańszczyźnianych, mężczyzn przymusowo wcielanych do wojska, dziewczyny uwiedzionej i porzuconej z dzieckiem przez szlachcica. Widok ten skłania go do dramatycznego zwrotu do Boga - pytań o to, czy widzi los Ukrainy i czy długo jeszcze będzie on trwał. Brak odpowiedzi składnia go do bluźnierstwa, podważenia ponadczasowej sprawiedliwości przychodzącej od Boga i wezwania do podjęcia walki o wolność. Wreszcie obserwacja losu ojczyzny staje się wreszcie za trudna dla podmiotu, który odlatuje dalej, ponad ziemie rosyjskie. 
Najpierw udaje się nad Syberię, gdzie widzi pochód katorżników, których początkowo bierze za zmarłych udających się na Sąd Ostateczny. Wśród zakutych w łańcuchy więźniów obserwuje zarówno mordercę i zbója, jak i "króla wolności" - skazanego na zesłanie działacza niepodległościowego. Lecąc dalej na zachód widzi miasta, cerkwie, ale i wszechobecne wojsko, wciąż odbywające ćwiczenia. Wreszcie dociera do Petersburga. Zachwyca się jego ogromem, pyta zauważonych ludzi o przyczynę zbierania się radosnego tłumu. Z powodu odezwania się do nich w języku ukraińskim zostaje szyderczo nazwany chachłem; dowiaduje się, że w Petersburgu ma odbyć się parada z udziałem cara i carycy. W tłumie spotyka dworzanina carskiego, który przyznaje się do ukraińskiego pochodzenia. Dziwi się patriotycznemu nastawieniu podmiotu, zachęca go do wejścia na dwór. Poeta z oburzeniem odrzuca jednak tę propozycję. 
Oczom zebranych ukazują się wreszcie car i caryca. Car Mikołaj I okazuje się być surowy i bezwzględny: bez wyraźnego powodu uderza najwyższego z dostojników w twarz na oczach tłumu. Z kolei caryca Aleksandra Fiodorowna, o której niezwykłej urodzie podmiot czytał w wierszach, okazuje się być wyjątkowo brzydka. Dworzanie tłoczą się wokół pary carskiej, prześcigając się w dowodach wierności i służalstwa. Obrzydzony tym widokiem poeta liryczny postanawia przyjrzeć się miastu. Wspomina o okolicznościach budowy Petersburga, która kosztowała życie wielu robotników, po czym widzi pomnik Piotra Wielkiego wzniesiony przez Katarzynę II. Widok ten ponownie wywołuje u niego wspomnienia podboju ziem ukraińskich przez Rosję. W powietrzu słyszy lament tymczasowego hetmana Ukrainy Pawła Połubotka, zmarłego w Twierdzy Pietropawłowskiej w 1724, który przeklina cara za zniszczenie Kozaczyzny. 
Tymczasem noc się kończy, zaczyna się dzień. Poeta obserwuje mieszkańców miasta wracających do pracy, żołnierzy, którzy ponownie zaczynają ćwiczenia. Następnie udaje się do pałacu. Tam, na widok cara wszyscy dworzanie padają na ziemię, po czym posłusznie rozchodzą się na jego rozkaz. Mikołaj I zostaje sam - nie będąc otoczonym tłumem dworaków, traci całą potęgę. Żałosny wygląd samowładcy sprawia, że poeta wybucha śmiechem, na co car odpowiada ogłuszającym krzykiem, który - jak twierdzi podmiot liryczny - obudził go ze snu. Całość kończy się apostrofą do "drogich braci" i prośbą o przebaczenie za przedstawienie tak fantastycznej opowieści, która jednak - jak poeta podkreśla raz jeszcze - nie jest wymyślona.
Wymowa utworu.
"Sen" jest utworem zaangażowanym politycznie, stanowiącym ostrą krytykę rosyjskiego samowładztwa i oskarżenie caratu o wyrządzenie ogromnych krzywd Ukrainie, ale również i własnemu społeczeństwu. Sam Mikołaj I i jego otoczenie zostało ukazane w sposób satyryczny. Car i jego małżonka są postaciami karykaturalnie brzydkimi, samowładca stale emanuje pychą i gniewem. Symboliczny wydźwięk ma scena kończącego paradę policzka wymierzonego przez cara najwyższemu rangą dworzaninowi, który następnie oddaje cios niższemu od siebie rangą, ten zaś następnemu. System samowładztwa zostaje ukazany jako bezsensownie brutalny i dziki, oparty na carskiej samowoli, która nie ma żadnych granic. Równocześnie potęga cara trwa tylko do momentu, dopóki znajduje się on w otoczeniu posłusznych dworaków. Kiedy ci rozchodzą się do swoich zajęć i Mikołaj I zostaje sam, traci pozory wszechmocy - dotąd porównywany do niedźwiedzia, teraz zostaje zestawiony z bezbronnym małym kotkiem. Szczególnej krytyce "Sen" poddaje tych Ukraińców, którzy dla kariery na dworze carskim wyparli się swoich korzeni. Zostają oni porównani do pijawek, zaś poeta wzywa Ukrainę, by opłakiwała swoje dzieci, które w ten sposób ją zdradziły.
Forma.
"Sen" został napisany zgodnie z poetyką romantyzmu. Największa jego część napisana jest czternastozgłoskowcem, co tworzy nawiązanie do ukraińskich pieśni ludowych, krótsze fragmenty - dwunasto- i jedenastozgłoskowcem. Zmienia się również styl utworu, który w niektórych partiach ma charakter patetycznego wezwania do buntu lub protestu przeciw losowi Ukrainy, w innych przybiera bardziej liryczny ton (opis ukraińskiego pejzażu) lub też zbliża się do konwencji satyry. Stale obecne są jednak nawiązania do poezji ludowej, głównie poprzez dobór słownictwa (caryca jako "biedaczka" i car "nieborak") i przyjęcie w części opisującej Petersburg punktu widzenia ukraińskiego chłopa ogarniętego nienawiścią dla uciskającego go systemu. Zwiększeniu siły wyrazu utworu służy częste posługiwanie się kontrastem - między pięknem krajobrazu a tragedią ludzi, losem ludu petersburskiego i bogatych dworaków, blichtrem dworu i charakterem cara. Fakt, że Szewczenko napisał "Sen" nie planując jego publikacji sprawił, że w utworze krytyka caratu pojawia się w brzmieniu dosłownym, bez kamuflowania przesłania utworu ani posługiwania się aluzją. 
Publikacja.
Dzieło w momencie napisania nie było przeznaczone do publikacji. Po raz pierwszy ukazało się drukiem we Lwowie w 1865, w Rosji - w 1907. Jedynego przekładu "Snu" na język polski dokonał Bohdan Łepki.

</doc>
<doc id="1762854" url="https://pl.wikipedia.org/wiki?curid=1762854" title="Wenanty z Celano">
Wenanty z Celano



</doc>
<doc id="1762857" url="https://pl.wikipedia.org/wiki?curid=1762857" title="Krsto Špoljar">
Krsto Špoljar

Krsto Špoljar (ur. 1 września 1930 w Bjelovarze, zm. 28 listopada 1977 w Zagrzebiu) – chorwacki poeta i pisarz.
Życiorys.
W czasie studiów w Zagrzebiu założył pisma: "Literatura" i "Galeria", zajmujące się promocją młodej literatury. Zadebiutował jako poeta w 1954 tomikiem "Ja, codzienny". Dzieła prozatorskie poświęcił Chorwacji w czasach II wojny światowej, by w latach 60. skupić się na przedstawianiu dylematów młodego pokolenia Chorwatów, dojrzewającego w titowskiej Jugosławii.
W 1973, nakładem wydawnictwa Czytelnik ukazała się powieść "Statek czeka do jutra" (fragment "Tarasu anioła stróża"), zaś w 1983 w Wydawnictwie Łódzkim – "Kłopoty z muzą" (obie powieści w tłumaczeniu Danuty Ćirlić-Straszyńskiej). W 1960 napisał dramat "Straćara male sreće". (Lepianka małego szczęścia).
W 1969 za tom opowiadań "Obczyzna" otrzymał nagrodę im. Vladimira Nazora, przyznawaną za najlepszą książkę roku.
Zmarł po długiej chorobie. Ostatnie dzieło Špoljara – powieść "Ślub w Paryżu" ukazała się trzy lata po śmierci autora.

</doc>
<doc id="1762865" url="https://pl.wikipedia.org/wiki?curid=1762865" title="Wojna domowa w Ugandzie">
Wojna domowa w Ugandzie

Wojna domowa w Ugandzie (znana także pod nazwą „Wojny w buszu” lub „Wojny Luwero”) – kampania partyzancka prowadzona w latach 1981-1986 w Ugandzie przez Narodową Armię Oporu (NRA) przeciwko rządowi Miltona Obote, w późniejszym czasie przeciwko reżimowi Tito Okello.
Geneza konfliktu.
Po wojnie ugandyjsko-tanzańskiej i obaleniu Idi Amina w 1979 roku, nastał okres intensywnej konkurencji i walki o władzę pomiędzy różnymi grupami, które pomagały tanzańskiej armii podczas wojny. Grupy które zjednoczyły się w militarnej Ugandyjskiej Armii Wyzwolenia Nagrodowego (UNLA) i jej politycznym odpowiedniku – Ugandyjski Front Wyzwolenia Nagrodowego (UNLF), utworzyły quasi-parlamentarny organ – Krajową Komisją Konsultacyjną (NCC).
NCC doprowadziła do upadku rządu tymczasowego Yusufa Lule i zastąpienia go przez nowego prezydenta, Godfrey Binaisa. Binaisa został obalony 12 maja 1980 przez Wojskową Komisję, wpływową grupę UNLF kierowaną przez Paulo Muwanga, którego zastępcą został Yoweri Museveni (wówczas lidera Ruchu Patriotycznego Ugandy). Kraj dostał się pod kierownictwo Prezydenckiej Komisji Ugandy, składającej się m.in. z Paulo Muwanga, Yoweri Museveniego, Oyite Ojok i Tito Okello. Prezydencka komisja rządziła Ugandą do wyborów w grudniu 1980 roku, które wygrała partia Miltona Obote – Ugandyjski Kongres Ludowy (UPC). Yoweri Museveni nie uznał wyników wyborów i ogłosił zbrojny bunt przeciwko nowemu rządowi.
Wojna.
Yoweri Museveni oraz jego zwolennicy schronili się w południowo-zachodniej części kraju, tworząc Powszechną Armię Oporu (PRA). PRA później połączyła się z grupą byłego prezydenta Lule, Ugandyjskich Bojowników o Wolność (UFF), w celu stworzenia Narodowej Armii Oporu (NRA) i jej politycznego skrzydła – Narodowego Ruchu Oporu (NRM). Jednocześnie dwie inne grupy rebeliantów, Ugandyjski Front Ocalenia Narodowego (UNRF) i Była Ugandyjska Armia Narodowa (FUNA), powstałe z resztek zwolenników Amina rozpoczęły walkę z UNLA
Wojna rozpoczęła się 6 lutego 1981 roku, od ataku NRA na wojskową instalacje w regionie Mubende. Museveni, który miał doświadczenia w wojnie partyzanckiej z Frontu Wyzwolenia Mozambiku (FRELIMO) oraz Frontu Ocalenia Narodowego (FRONASA), utworzonych w Tanzanii do walki z Idi Aminem. NRA rozpoczęła kampanię na obszarach wiejskich, wrogo nastawionych do rządu Obote, zwłaszcza w środkowej i zachodniej Bugandzie oraz w Ankole i Bunyoro w zachodniej Ugandzie.
Większość bitew prowadzona była przez małe mobilne jednostki, które zostały oznaczone jako grupa „A” – dowodzona przez Stevena Kashaka, grupa „B” dowodzona przez Joram Mugume i grupa „C” pod dowództwem Pecos Kuteesa. Naczelnym dowódcą tych sił był Fred Rwigyema, wspierany przez Salim Saleh, brata Museveni’ego. Dodatkowo istniały jeszcze trzy małe strefowe oddziały – Lutta o okolicy Kapeeka, Kabalega na obszarach położonych blisko Kiwoko i Nkrumah działająca niedaleko Ssingo.
Prawa człowieka.
Siły UNLA starając się zniszczyć NRA, powodowały znaczne straty wśród ludności cywilnej w regionach dotkniętych rebelią. Żołnierze UNLA składający się z ludów Aczoli i Lango, prowadzili działania podobne do tych jakie stosował dyktator, choć same przeżyły czystki Amina w północnej Ugandzie. Na początku 1983 roku, w celu wyeliminowania na obszarach wiejskich wsparcia dla partyzantów Museveni’ego, zmuszono prawie 750 000 osób do masowej deportacji z regionu Luwero.
Obozy dla uchodźców były objęte kontrolą wojskową, a wielu przypadkach dochodziło w nich do łamania praw człowieka.
NRA popełniał podobne zbrodnie, w tym stosował miny przeciwpiechotne przeciwko ludności cywilnej. Wykorzystywał także dzieci-żołnierzy jako szybkie wzmocnienie dla sił partyzanckich, nie zaprzestał tego procederu także później, gdy stał się już regularną armią.
Konflikty w UNLA.
W pogarszającej się sytuacji militarnej, jak i gospodarczej, Obote podporządkował wszystkie inne sprawy jednemu celowi – zwycięstwu militarnemu nad NRA. Doradcy wojskowi z Korei Północnej zostali zaproszeni do wzięcia udziału w walce z rebeliantami. Sama armia była zmęczona wojną, dodatkowo po śmierci szefa sztabu armii gen. Oyite Ojoka w katastrofie śmigłowca na koniec 1983 roku, UNLA zaczęło się dzielić etnicznie. Żołnierze Aczoli skarżyli się, że byli wykorzystani do działań frontowych, nie otrzymując nic w zamian za swoje poświęcenie. Obote rozpoczął oczyszczać korpus oficerski z Aczoli, wyznaczając na ich miejsce ludzi z plemienia Lango. Lango zdominowali także jednostki specjalne.
W dniu 27 lipca 1985 roku, część armii UNLA (składająca się głównie z Aczoli), dowodzona przez gen. Olara-Okello przeprowadziła zamachu stanu, przejmując władzę. Obote ratował się ucieczką.
Zwycięstwo NRA.
Przed śmiercią Olara-Okello, NRA było prawie pokonane, sam Museveni żył na emigracji w Szwecji. W obliczu konfliktów w UNLA i zamachu stanu, wojna partyzancka nabrała rozmachu.
W grudniu 1985 roku, rząd Tito Okello podpisał porozumienie pokojowe z NRA w Nairobi. Zawieszenie broni zostało załamane niemal natychmiast. W styczniu 1986 roku, Salim Saleh nakazał przeprowadzenie ataku na Kampalę, obalając Tito Okello. Yoweri Museveni został nowym prezydentem i jest nim do tej pory. NRA stała się armią narodową; później zmieniała nazwę na Siły Obrony Ludności Ugandy (UPDF).

</doc>
<doc id="1762867" url="https://pl.wikipedia.org/wiki?curid=1762867" title="Biskupi Lusaki">
Biskupi Lusaki



</doc>
<doc id="1762871" url="https://pl.wikipedia.org/wiki?curid=1762871" title="Brodzic IV">
Brodzic IV

Brodzic odmienny – polski herb szlachecki, odmiana herbu Brodzic, z nobilitacji.
Opis herbu.
W polu błękitnym trzy krzyże kawalerskie z dolnymi ramionami dłuższymi, w rosochę, srebrne.
Najwcześniejsze wzmianki.
Nadany 25 maja 1505 roku, Jakubowi z Brzeziny. Herb jest wynikiem adopcji do herbu Brodzic
Herbowni.
z Brzeziny.

</doc>
<doc id="1762872" url="https://pl.wikipedia.org/wiki?curid=1762872" title="Papey">
Papey

Papey – największa wyspa przy wschodnim wybrzeżu Islandii, o powierzchni 2 km². Można się na nią dostać tylko z portu Djúpivogur położonego na głównej wyspie. W 1902 r. na wyspie była tylko jedna farma i kościół. Najwyższy punkt wyspy – Hellisbjarg ma 58 m wysokości. Wyspa jest pokryta roślinnością, nierówna i bagnista. Klify obfitują w ptactwo wodne, a wiele edredonów gnieździ się na wyspie podczas sezonu rozrodczego.
Wokół głównej wyspy jest jeszcze kilka mniejszych wysepek. Latarnia morska została wybudowana w 1922. Papey została przypuszczalnie zasiedlona przez islandzkich mnichów po okresie, kiedy w Islandii zaczęło się osadnictwo nordyckie. Islandczycy zostali nazwani „papeyar” (z islandzkiego cz. papejar) co odnosiło się do nazwy wyspy.
Szczątki małych, drewnianych krzyży zostały odkryte w 1927 r. i są tam ślady starych ruin, które nie zostały jeszcze odkopane. W 1972 r. islandzki archeolog Kristján Eldjárn odkopał farmę z X wieku. Sama wyspa miała kilka zalet w przeszłości i niektórzy rolnicy wzbogacili się dzięki niej.
Na Papey są dwa naturalne porty. Główny port to Selavogur na zachodzie oraz Attaeringsvogur na północnym zachodzie. Na zachodzie wyspy znajduje się także imponująca skała nazwana Kastali (Zamek). Latarnia morska znajdująca się na najwyższym punkcie wyspy została zbudowana w 1922 r.

</doc>
<doc id="1762877" url="https://pl.wikipedia.org/wiki?curid=1762877" title="Wilmar Rubens Cabrera">
Wilmar Rubens Cabrera



</doc>
<doc id="1762878" url="https://pl.wikipedia.org/wiki?curid=1762878" title="Doktryna grubej pałki">
Doktryna grubej pałki

Doktryna grubej pałki lub Rooseveltowskie uzupełnienie Doktryny Monroe, albo też Rewizja Doktryny Monroe – doktryna w polityce Stanów Zjednoczonych, której autorem był prezydent Stanów Zjednoczonych Theodore Roosevelt. Pierwszy raz przedstawiona 2 kwietnia 1903 roku podczas przemówienia prezydenta Roosevelta. 6 grudnia 1904 roku nabrała ostatecznego kształtu.
Dyplomacja USA do czasu sformułowania Doktryny grubej pałki.
Od 1823 USA w sprawach między mocarstwami europejskimi a Półkulą Zachodnią kierowały się zasadami sformułowanymi w Doktrynie Monroe’a. Doktryna ta była rozwinięciem amerykańskiego izolacjonizmu i lansowała hasło „Ameryka dla Amerykanów”. W 5 punktach tej doktryny sformułowano, iż kontynent amerykański nie może i nie będzie podlegać dalszej kolonizacji ze strony Europy, a Stany Zjednoczone nie ingerują i nie będą ingerowały w sprawy Europy.
Tło historyczne sprzed sformułowaniem Doktryny grubej pałki.
Przykładem polityki grubej pałki była interwencja Stanów Zjednoczonych w Wenezueli. W początkach XX w. doszło do napięć między Wenezuelą a mocarstwami europejskimi, głównie Niemcami, Anglią i Włochami. Państwa te zażądały, aby rząd wenezuelski zrekompensował straty jakie państwa te ponosiły w czasie zajść, jakie miały miejsce na terenie Wenezueli. Państwa europejskie groziły interwencją i zaczęły pokojową blokadę Wenezueli, żądając spłaty długów. Rząd Stanów Zjednoczonych popierał żądania finansowe państw europejskich, ale nie mógł obojętnie patrzeć na przygotowania zwłaszcza Niemiec do interwencji zbrojnej w Ameryce Łacińskiej. W 1903 roku Niemcy zbombardowali Fort San Carlos. W USA zaczęto antyniemiecką propagandę. Żądano, aby admirał George Dewey ukarał flotę niemiecką. Anglicy obawiający się interwencji USA oddali sprawę do arbitrażu.
Doktryna grubej pałki.
W takiej to sytuacji prezydent Roosevelt uznał za konieczne znalezienie takiego rozwiązania, które uniemożliwiłoby państwom europejskim zorganizowanie interwencji zbrojnej w Ameryce Łacińskiej. 2 kwietnia 1903 roku w Chicago Roosevelt powiedział „"przemawiaj łagodnie i szykuj pałkę"” ("Speak softly and carry a big stick"). W maju 1904 w liście do sekretarza wojny Elihu Roota sformułował doktrynę, którą powtórzył w identycznym sformułowaniu w dorocznym orędziu prezydenckim 6 grudnia 1904 roku. Tekst ten brzmiał następująco: 
"„(...) Każdy kraj, którego naród dobrze się prowadzi, może liczyć na naszą serdeczną przyjaźń. Jeśli kraj okazuje iż wie, jak należy działać skutecznie, z zachowaniem zasad w sprawach społecznych i politycznych, jeśli zachowuje ład i spłaca swoje zobowiązania, nie potrzebuje obawiać się interwencji ze strony Stanów Zjednoczonych. Systematyczna zła wola, nieudolność, która prowadzi do rozluźnienia więzów z cywilizowanym społeczeństwem, może w końcu wymagać interwencji ze strony Ameryki lub innego cywilizowanego narodu, i jeśli chodzi o zachodnią półkulę, może zmusić Stany Zjednoczone – zgodnie z doktryną Monroe – choć niechętnie, w jaskrawych przypadkach złej woli i nieudolności, do działania w charakterze międzynarodowej siły policyjnej”." Uznano to za Rooseveltowskie uzupełnienie do Doktryny Monroe'a. W takiej to formie Stany Zjednoczone legalizowały interwencję zbrojną i mianowały siebie "żandarmem z grubą pałką" na półkuli zachodniej. W ten też sposób chroniły nie tylko swoje, ale i interesy mocarstw, aby odsunąć ich interwencje i chęć usadowienia się w Ameryce. Doktryna ta była przykładem neokolonializmu USA. Często wykorzystywaną "pałką" przez Roosevelta była flota, która w tym czasie z 5 miejsca w świecie aspirowała na co najmniej 2.

</doc>
<doc id="1762879" url="https://pl.wikipedia.org/wiki?curid=1762879" title="Kadź (naczynie)">
Kadź (naczynie)

Kadź – duże, otwarte naczynie, dawniej wykonane zwykle z drewna, współcześnie także z metalu lub betonu. Wyrobem kadzi zajmował się bednarz.
Kadzie używane są do fermentacji i starzenia wina oraz w browarach do zacierania (kadź zacierna) i fermentowania piwa (kadź fermentacyjna), a także w garbarniach.
Obecnie, głównie z powodów higienicznych, kadzie są wykonywane ze stali nierdzewnej, miedzi, ceramiki lub innych łatwych do czyszczenia materiałów.

</doc>
<doc id="1762880" url="https://pl.wikipedia.org/wiki?curid=1762880" title="Pokojowe współistnienie">
Pokojowe współistnienie

Pokojowe współistnienie – koncepcja polityki zagranicznej Związku Socjalistycznych Republik Radzieckich (ZSRR) sformułowana przez Chruszczowa w okresie odwilży postalinowskiej.
Proces destalinizacji w polityce zagranicznej ZSRR przejawiał się między innymi ograniczonym otwarciem tego mocarstwa na świat. Pierwsze symptomy zmiany polityki zagranicznej Związku Radzieckiego pojawiły się wkrótce po śmierci Stalina w 1953, kiedy to zawarto rozejm kończący wojnę koreańską, a ZSRR zrezygnował z roszczeń wobec Turcji i nawiązał kontakty dyplomatyczne z Izraelem. Przełomowe były wydarzenia w 1955 roku. W maju tego roku Chruszczow udał się z oficjalną wizytą do Jugosławii, co zaowocowało wznowieniem zerwanych w 1948 roku stosunków dyplomatycznych. W tym samym roku ogłoszono zakończenie wojny z Niemcami i podpisano traktat kończący okupację Austrii w zamian za gwarancję neutralności tego państwa, a radziecka delegacja udała się do Stanów Zjednoczonych i Kanady celem zapoznania się z tamtejszymi metodami stosowanymi w rolnictwie.
„"Oznacza to po prostu, że ZSRR nie prowadzi z Zachodem wojny w klasycznym znaczeniu tego słowa, że milczą armaty, ale nie znaczy, by miała ustać rywalizacja między dwoma obozami"” – mówił o pokojowym współistnieniu Raymond Aron, filozof i socjolog francuski.
Koncepcja pokojowego współistnienia dopuszczała możliwość politycznego kompromisu z krajami kapitalistycznymi i nawiązanie wielostronnych kontaktów gospodarczych, kulturalnych i innych. Głównym założeniem nowej, postalinowskiej polityki zagranicznej ZSRR była rezygnacja z koncepcji wojny światowej pomiędzy blokiem wschodnim i zachodnim na rzecz doktryny pokojowego współistnienia krajów o różnym ustroju społeczno-politycznym i zasady niepodzielności terytorialnej oraz wzajemnego nieingerowania w sprawy wewnętrzne. Politycy radzieccy wychodzili z założenia, że zwycięstwo komunizmu w krajach zachodnich jest i tak nieuniknione w wyniku procesu dziejowego, zaś Kraj Rad powinien dawać przykład, a nie dążyć do konfrontacji. Jednocześnie zakładano pomoc ruchom partyzanckim o charakterze narodowowyzwoleńczym i lewicowym na całym świecie, czego wynikiem była wzmożona radziecka ekspansja polityczna i ideologiczna w krajach Trzeciego Świata.
Polityka pokojowego współistnienia doprowadziła do odprężenia w stosunkach radziecko-amerykańskich, czego efektem w następnych latach było między innymi podpisanie układów o ograniczeniu i nierozprzestrzenianiu broni nuklearnej (SALT I, SALT II) czy wspólny załogowy lot kosmiczny Sojuz-Apollo. Jednocześnie doktryna radzieckiej ekspansji w krajach Trzeciego Świata doprowadziła do wybuchu kryzysu kubańskiego. Efektem polityki pokojowego współistnienia był także rozłam radziecko-chiński, jako że Chiny uznały radziecką politykę za rewizjonistyczną i sprzeniewierzającą się założeniom marksizmu-leninizmu.

</doc>
<doc id="1762885" url="https://pl.wikipedia.org/wiki?curid=1762885" title="Design Museum w Londynie">
Design Museum w Londynie

Design Museum w Londynie – niewielkich rozmiarów muzeum położone nad Tamizą nieopodal Tower Bridge w samym centrum stolicy Wielkiej Brytanii. Muzeum prezentuje eksponaty związane z szeroko pojętym wzornictwem – architektonicznym, przemysłowym, użytkowym, związanym z modą, jak również grafiki. Zostało założone w 1989 z inicjatywy znanego londyńskiego restauratora, projektanta i dekoratora wnętrz Terence Cornana. Jest uważane za pierwsze w świecie muzeum poświęcone wzornictwu. 
Muzeum mieści się w zaadaptowanym na jego potrzeby magazynie z połowy XX wieku. W przestrzeni pomiędzy muzeum a przepływająca tuż obok Tamizą znajduje się wielka rzeźba "Head of Invention" ("Głowa Wynalazczości") autorstwa znanego szkockiego rzeźbiarza Eduardo Paolozziego. W przeciwieństwie do wielu dużych londyńskich muzeów, wstęp na teren obiektu jest płatny. Z uwagi na to, iż jednostka nie jest subsydiowana przez rząd, forma finansowania działalności zbliżona jest do organizacji pożytku publicznego, a wpływy z biletów są dokładnie księgowane i przeznaczane na utrzymanie muzeum i zakup nowych eksponatów. Muzeum jest odwiedzane co roku przez około 200 tys. osób.

</doc>
<doc id="1762886" url="https://pl.wikipedia.org/wiki?curid=1762886" title="Emanuele Pirro">
Emanuele Pirro

Emmanuele Pirro (ur. 12 stycznia 1962 roku w Rzymie) – włoski kierowca wyścigowy. Pięciokrotny zwycięzca 24h Le Mans.
Kariera.
Wczesna.
Włoch karierę rozpoczynał w wieku 11 lat, od kartingu. Jako osiemnastolatek rozpoczął starty w Formule Fiat Abarth, by następnie przechodzić kolejno do coraz wyższych rangą serii.
Formuła 1.
W Formule 1 zadebiutował w połowie sezonu 1989, podczas GP Francji, zastępując w ekipie Benetton Brytyjczyka, Johnny'ego Herberta. Wcześniej pełnił rolę kierowcy testowego w zespole McLaren. Wystartował wówczas w dziesięciu wyścigach, jednakże tylko raz udało mu się zająć punktowane (piąte) miejsce, podczas ostatniego wyścigu o GP Australii. Dwa punkty pozwoliły mu na zajęcie 23. pozycji w klasyfikacji generalnej. W roku 1990 ponownie dostał szansę udziału w wyścigach Grand Prix, tym razem jednak od włoskiego zespołu Scuderia Italia, w zastępstwie swojego rodaka, Gabriele Tarquini. Słaby i awaryjny bolid pozwolił na ukończenie zaledwie trzech rund, na najlepszym uzyskując 10 lokatę. Jednakże dzięki lepszej postawie od Andrei de Cesarisa, został zakontraktowany na kolejny sezon. Pomimo jednego punktu zdobytego podczas GP Monako (najlepsza w karierze 18. lokata w klasyfikacji ogólnej), forma Pirro nie była jednak najlepsza. W całym sezonie prezentował się słabiej od partnera z zespołu, JJ Lehto, a dodatkowo, nie zdołał zakwalifikować się do trzech wyścigów. Po tym sezonie nie znalazł już dla siebie miejsca w F1.
Le Mans.
Poza karierą w Formule 1, Emanuele z sukcesami startował w 24-godzinnym wyścigu Le Mans, gdzie osiągnął łącznie pięć zwycięstw, w najwyższej klasie LMP1 w latach 2000-2002 oraz 2006-2007.
Touring Car.
Włoch angażował się również w wyścigi samochodów turystycznych, głównie we Włoskie Mistrzostwa – Campionato Italiano Superturismo. Jego największymi sukcesami w tego typu pojazdach, są tytuły mistrzowskie w tej serii w latach 1994-1995 oraz zwycięstwa w Grand Prix Makau w latach 1991-1992.

</doc>
<doc id="1762889" url="https://pl.wikipedia.org/wiki?curid=1762889" title="Herb Nowego">
Herb Nowego

Herb Nowego – jeden z symboli miasta Nowe i gminy Nowe w postaci herbu.
Wygląd i symbolika.
Herb przedstawia na białej tarczy wizerunek czerwonego zamku posiadającego trzy wieże z blankami. Środkowa z nich jest wyższa. Zamek posiada niebieskie dachy. Dwa z nich są w kształcie stożka, jeden, środkowy w kształcie trapezu. Brama zamkowa posiada prześwit barwy czarnej.
Herb nawiązuje do dawnej krzyżackiej warowni w mieście.
Historia.
Wizerunek herbowy z zamkiem lub bramą miejską widnieje na pieczęciach miejskich w różnych odmianach począwszy od XV wieku.

</doc>
<doc id="1762890" url="https://pl.wikipedia.org/wiki?curid=1762890" title="Krisztian Pars">
Krisztian Pars



</doc>
<doc id="1762892" url="https://pl.wikipedia.org/wiki?curid=1762892" title="Mistrzostwa Świata w Lekkoatletyce 2009 – bieg na 3000 m z przeszkodami kobiet">
Mistrzostwa Świata w Lekkoatletyce 2009 – bieg na 3000 m z przeszkodami kobiet

Bieg na 3000 m z przeszkodami kobiet to jedna z konkurencji rozgrywanych podczas XII mistrzostw świata w lekkoatletyce.
Bieg finałowy rozegrano 17 sierpnia 2009, a eliminacje dwa dni wcześniej.
Rekordy.
W poniższej tabeli przedstawione są rekord świata, rekord mistrzostw świata, rekord Polski oraz rekordy poszczególnych kontynentów z dnia 13 sierpnia 2009 roku.

</doc>
<doc id="1762897" url="https://pl.wikipedia.org/wiki?curid=1762897" title="Charlie Stewart">
Charlie Stewart

Charlie Stewart (ur. 9 września 1993 w Las Vegas) – amerykański aktor, występujący jedynie w rolach drugoplanowych. Występował w roli Boba, przyjaciela Zacka i Cody’ego Martin w serialu "Nie ma to jak hotel". Zagrał również rolę syna Bonnie Hunt w "Life with Bonnie".

</doc>
<doc id="1762898" url="https://pl.wikipedia.org/wiki?curid=1762898" title="Abstynenci">
Abstynenci

Abstynenci – nazwą tą określano niektórych uczniów Maniego (Manesa), twórcy manicheizmu oraz Tacjana Syryjczyka. Powodem była wstrzemięźliwość narzucana przez przywódców na „wybranych”.

</doc>
<doc id="1762899" url="https://pl.wikipedia.org/wiki?curid=1762899" title="Elvis in Concert">
Elvis in Concert

Elvis in Concert CBS TELEVISION SPECIAL – ostatni telewizyjny show Elvisa Presleya w jego karierze zarejestrowany przez telewizję CBS w dniach 19–21 czerwca 1977 roku (niecałe 2 miesiące przed śmiercią Presleya 16 sierpnia).
Wyemitowany został już po jego śmierci 3 października 1977.
CBS sfilmowała 3 koncerty z ostatniej trasy koncertowej Elvisa (przy czym wykorzystano w materiale tylko 2, koncert z Omaha w Nebrasce i z Rapid City w Południowej Dakocie).
Film trwa ogółem 49 minut i 55 sekund i kończy się specjalną wiadomością od ojca Elvisa, gdzie dziękuje CBS za sfilmowanie i stworzenie show oraz fanom za wsparcie psychiczne.
Mówi też, że show pokazuje ostatni występ Elvisa, który de facto odbył się kilka dni później 26 czerwca (nie został sfilmowany przez telewizję).
Zarejestrowany materiał pozwolił stworzyć również ostatni album Presleya Elvis in Concert, który został wydany razem s singlem My Way również 3 października 1977 roku.

</doc>
<doc id="1762900" url="https://pl.wikipedia.org/wiki?curid=1762900" title="Dyskografia P!nk">
Dyskografia P!nk



</doc>
<doc id="1762901" url="https://pl.wikipedia.org/wiki?curid=1762901" title="Michael Bingham">
Michael Bingham

Michael Bingham (ur. 13 kwietnia 1986) – brytyjski lekkoatleta, sprinter.
Kariera sportowa.
W 2009 roku zdobył srebrny medal na mistrzostwach świata w Berlinie w sztafecie 4 × 400 metrów. Razem z nim w sztafecie biegli Conrad Williams, Robert Tobin i Martyn Rooney. W starcie indywidualnym Bingham był siódmy w biegu na 400 metrów. Wicemistrz Europy w biegu na 400 metrów z 2010 roku zajął w tej konkurencji trzecie miejsce w pucharze interkontynentalnym w Splicie. Złoty medalista halowych mistrzostw Europy z 2013 w sztafecie 4 × 400 metrów. Srebrny medalista halowych mistrzostw świata w 2014 roku w konkurencji sztafety 4 × 400 m. W tym samym roku zdobył złoto w biegu rozstawnym podczas igrzysk Wspólnoty Narodów w Glasgow oraz stanął na najwyższym stopniu podium mistrzostw Europy.
Do 30 kwietnia 2008 reprezentował barwy USA. Jako reprezentant Stanów Zjednoczonych zdobył brąz mistrzostw panamerykańskich juniorów w dziesięcioboju (2005).

</doc>
<doc id="1762902" url="https://pl.wikipedia.org/wiki?curid=1762902" title="II Republika Hiszpańska">
II Republika Hiszpańska



</doc>
<doc id="1762903" url="https://pl.wikipedia.org/wiki?curid=1762903" title="Ben Offereins">
Ben Offereins

Ben Offereins (ur. 12 marca 1986) – australijski lekkoatleta, sprinter. W 2009 roku zdobył brązowy medal na mistrzostwach świata w Berlinie w sztafecie 4 x 400 metrów. Razem z nim w składzie sztafety biegli John Steffensen, Tristan Thomas i Sean Wroe.
Wielokrotny mistrz Australii. Olimpijczyk z Londynu (2012).

</doc>
<doc id="1762904" url="https://pl.wikipedia.org/wiki?curid=1762904" title="Reprezentacja Polski U-23 w piłce nożnej mężczyzn">
Reprezentacja Polski U-23 w piłce nożnej mężczyzn

Reprezentacja Polski U-23 w piłce nożnej – zespół piłkarski do lat 23, reprezentujący Rzeczpospolitą Polską w meczach i sportowych imprezach międzynarodowych, jest jednym z jedenastu młodzieżowych piłkarskich zespołów narodowych w kraju, powoływanym przez selekcjonera, w którym występować mogą wyłącznie zawodnicy posiadający obywatelstwo polskie. Reprezentacja U-23 jest bezpośrednim zapleczem dorosłej kadry. Za jej funkcjonowanie odpowiedzialny jest Polski Związek Piłki Nożnej (PZPN).
Jest ona jednocześnie kadrą olimpijską U-23 (zawodnicy w momencie rozpoczęcia igrzysk olimpijskich rocznikowo nie mogą przekroczyć 23. roku życia).
Sukcesy.
Podczas Igrzysk Olimpijskich w 1972 wygrała turniej piłki nożnej, pokonując w finale Węgry. Podczas Igrzysk Olimpijskich w 1976 i Igrzysk Olimpijskich w 1992 roku Reprezentacja Polski U-23 zdobyła drugie miejsca.

</doc>
<doc id="1762905" url="https://pl.wikipedia.org/wiki?curid=1762905" title="Prawica Narodowa">
Prawica Narodowa

Prawica Narodowa – polskie tradycjonalistyczno-konserwatywne stowarzyszenie, a następnie partia polityczna o profilu narodowym, chrześcijańskim i konserwatywnym.
Historia.
Stowarzyszenie zarejestrowane zostało 12 kwietnia 1995. Jego założycielem był Krzysztof Kawęcki, a przewodniczącym rady naczelnej ugrupowania i twórcą jego programu ideowego Jacek Bartyzel. Głównym deklarowanym celem stowarzyszenia było propagowanie teologii i filozofii katolickiej.
15 grudnia 1995 Prawica Narodowa stała się partią polityczną. W styczniu 1996 współtworzyła konfederacyjne ugrupowanie Obóz Patriotyczny. Była jednym z sygnatariuszy deklaracji powołującej Akcję Wyborczą Solidarność. W wyborach parlamentarnych w 1997 partia wystartowała do Sejmu z listy AWS, wprowadzając jednego posła (rekomendowanym przez partię parlamentarzystą był Marek Biernacki). W 1997 partia weszła w skład Ruchu Społecznego AWS.

</doc>
<doc id="1762906" url="https://pl.wikipedia.org/wiki?curid=1762906" title="System mandatowy Ligi Narodów">
System mandatowy Ligi Narodów

System mandatowy Ligi Narodów polegał zgodnie z artykułem 22 Przymierza Ligi Narodów na zagospodarowaniu przez państwa zwycięskie w I Wojnie Światowej (Francja, Wielka Brytania, Stany Zjednoczone, Japonia) kolonii niemieckich na świecie oraz terytoriów Imperium Osmańskiego w Azji, nie wliczając terenów Turcji właściwej. Artykuł zakładał podział terenów niczyich (ziem odebranych państwom centralnym) na tzw. mandaty. Na terenach tych miało być zakazane niewolnictwo.
Mandaty typu "A".
Mandaty typu "A" obejmowały terytoria po Imperium Osmańskim, które według Ligi Narodów "powoli dorastały i były zdolne do samodzielnego rządzenia przy pomocy i doradzaniu państw zwycięskich". Były to:
Mandaty typu "B".
Mandaty typu "B" obejmowały dawne kolonie niemieckie w Afryce. Były to tereny o dużo słabszej świadomości własnej państwowości, stąd wymagały szerszej pomocy doradczej w administrowaniu ze strony państw europejskich. Zapewniono im swobodę myśli i religii oraz zakazano ich militaryzacji. Były to:
Mandaty typu "C".
Mandaty typu "C" obejmowały dawne posiadłości niemieckie na Pacyfiku. Były to niewielkie posiadłości na wyspach, dlatego były całkowicie objęte administracją państw zwycięskich. Były to:

</doc>
<doc id="1762907" url="https://pl.wikipedia.org/wiki?curid=1762907" title="Herb Brześcia Kujawskiego">
Herb Brześcia Kujawskiego

Herb Brześcia Kujawskiego – jeden z symboli miasta Brześć Kujawski i gminy Brześć Kujawski w postaci herbu, przyjęty 24 lutego 2012 r.
Wygląd i symbolika.
Herb przedstawia na srebrnej tarczy herbowej mur miejski z czerwonej cegły, z zamkniętą bramą i trzema basztami. Brama jest barwy złotej i posiada czarne okucia, po dwa na obydwu częściach. Mur i baszty posiadają blanki. Dwie boczne baszty mają po trzy okna łukowe w układzie dwa małe na jednym dużym. Środkowa, najwyższa baszta ma dwa duże okna łukowe w układzie jedno obok drugiego, pod nimi tarcza z herbem książąt kujawskich (przedstawiającym hybrydę: półlwa (skierowanego w heraldycznie lewą stronę) i półorła (skierowanego w heraldycznie prawą) na złotym polu herbowym). Między basztami stoją dwaj święci: święty Stanisław biskup (w sąsiedztwie półorła) i święty Piotr (w sąsiedztwie półlwa). Herb nawiązuje do kościoła parafialnego w mieście (dwaj święci) i Władysława Łokietka (herb książęcy). 

</doc>
<doc id="1762909" url="https://pl.wikipedia.org/wiki?curid=1762909" title="Jobbik">
Jobbik

Ruch na rzecz Lepszych Węgier (, "Jobbik") – węgierska prawicowa partia polityczna zarejestrowana 24 października 2003 roku. Początkowo skrajnie nacjonalistyczna i eurosceptyczna, między 2015 a 2020 dokonała przeorientowania i zaczęła głosić poglądy bardziej umiarkowane, konserwatywne i chadeckie oraz proeuropejskie. Jeszcze w 2016 roku zaliczana do partii skrajnie prawicowych i antysemickich. Oficjalny program zaczął być uznawany za mniej radykalny, wyborcy wciąż są przeciwnikami obecnego rządu Węgier..
Historia.
Jobbik został założony w 2002 r. jako Związek Młodych Prawicowców (Jobboldali Ifjúsági Közösség) przez grupę studentów Uniwersytetu im. Loránda Eötvösa jako niezależna organizacja młodzieżowa. Po roku stowarzyszenie działało już na wszystkich węgierskich uczelniach, co dało początek jego przemianie w partię polityczną.
Partia nie brała udziału w wyborach do Parlamentu Europejskiego w 2004 roku, jednak była jedyną partią polityczną otwarcie przeciwną przystąpieniu Węgier do Unii Europejskiej. W wyborach parlamentarnych w 2006 roku Jobbik stworzył koalicję z Węgierską Partią Sprawiedliwości i Życia o nazwie MIÉP-Jobbik Sojusz Partii Trzeciej Drogi. Koalicja zdobyła 119,007 głosów (2,2%), nie przekraczając progu wyborczego. W wyborach do Parlamentu Europejskiego w 2009 roku Jobbik wystawił własną listę, która zdobyła 427,773 głosów (14,77%), czyniąc tym samym partię czwartą siłą polityczną Węgier.
Rok 2010 przyniósł Jobbikowi spektakularny sukces, jako że po raz pierwszy wszedł on do węgierskiego parlamentu. Po dwóch turach wyborów Jobbik uzyskał łącznie 12,18%, czyli 996.851 głosów, zdobywając 47 na 386 miejsc w węgierskim parlamencie i stając się trzecią polityczną siłą na Węgrzech. Jobbik wydał na kampanię wyborczą najmniej ze wszystkich startujących partii politycznych. W wyborach samorządowych w tym samym roku ta partia z najniższą średnią wiekową na Węgrzech ugruntowała swoją pozycję trzeciej siły politycznej Węgier, zdobywając 311 miejsc w radach gmin i 61 w radach powiatów. Jobbik miał też 3 burmistrzów w miastach: Tiszavasvári, Hencida i Hegyháthodász.
W wyborach parlamentarnych w roku 2014 Jobbik uzyskał 20,39% poparcia, a wybory do Parlamentu Europejskiego przeprowadzone 25 maja tego samego roku przyniosły partii 14,67% głosów, co zapewniło partii trzy mandaty w Parlamencie Europejskim.
Od 2014 r. pod przywództwem Gábora Vony partia zaczęła ewoluować w stronę centroprawicowej i mniej skrajnej. W związku ze zmianą kursu Jobbiku trzy skrajnie prawicowe ugrupowania zawiązały w lipcu 2017 r. nową partię o nazwie Siła i Determinacja.
W wyborach parlamentarnych w 2018 roku Jobbik uzyskał 19% głosów i 26 mandatów w parlamencie (więcej o trzy). Po wyborach Vona uznał ich wynik za porażkę, podał się do dymisji i wycofał z życia publicznego, a jego miejsce zajął zwolennik centrowego kursu partii Tamas Sneider, który pokonał nieznacznie zwolennika powrotu do nacjonalistycznej linii Laszlo Toroczkaia. Toroczkai nie uznał porażki i odszedł z Jobbiku, zakładając 23 czerwca własną partię pod nazwą Ruch Naszego Domu. 7 listopada 2018 do partii Toroczkaia przeszło troje posłów Jobbiku, m.in. Istvan Apati.
25 stycznia 2020 przewodniczącym partii został Peter Jakab.
Program.
Ideologia.
Pierwotnie partia określana była jako prawicowo-populistyczna, łącząca nacjonalizm z antyelitaryzmem. W sierpniu 2016 przewodniczący partii Gábor Vona ogłosił, że partia będzie prowadzić politykę "nowoczesnego konserwatyzmu", wspierając współpracę narodową ponad podziałami politycznymi. Odwołał się przy tym do poglądów XIX-wiecznego polityka węgierskiego Istvána Széchenyi.
Ostateczne przeorientowanie partii dokonało się po wyborze Petera Jakaba na przewodniczącego. 30 czerwca 2020 r. wraz z Kolomanem Brennerem, przedstawicielem rady strategicznej partii, Jakab ogłosił "Deklarację Zasad Jobbik". W dokumencie partia określiła się jako narodowa, chrześcijańska, konserwatywna, centroprawicowa, wrażliwa społecznie partia ludowa, której jednym z celów jest stworzenie dobrobytu Węgier i społeczeństwa obywatelskiego. Jakab powiedział, że jego wybór zakończył proces Jobbiku, by ze skrajnie prawicowej organizacji stać się partią ludową.
Konsekwencją polityki Jakaba było odejście z partii wielu jej dotychczasowych prominentnych polityków (János Bencsik, István Szávay, Tibor Bana, Gergely Farkas i Ádám Mirkóczki), w tym jej byłego przewodniczącego (2018-2020) Tamása Sneidera. Jakab usunął też z partii niektórych polityków (np. Andrea Varga-Damn). Pod przywództwem Jakaba Jobbik dołączył do sojuszu wyborczego sześciu partii opozycyjnych 15 listopada 2020 r., aby wspólnie wziąć udział w wyborach parlamentarnych w 2022 r. przeciwko rządzącej partii Fidesz.
Polityka społeczna i ekonomiczna.
W początkowym okresie partia miała charakter antyglobalistyczny. Zgodnie z opublikowanym w 2017 roku "Manifestem" obecnie skupia się na podkreślaniu roli sektora małych i średnich przedsiębiorstw przy budowie bardziej konkurencyjnej gospodarki. W polityce podatkowej postuluje ograniczenie roli redystrybucji na rzecz wspierania wzrostu produkcyjności, co ma doprowadzić do wzrosu płac. 
Jobbik podkreśla rolę tradycyjnej rodziny jako fundamentu społeczeństwa. W przeciwieństwie do innych partii opozycji poparł zgłoszoną przez Fidesz ustawę z 15 czerwca 2021 zakazującą "propagowania homoseksualizmu i transpłciowości" wśród małoletnich, która wywołała kontrowersje i została potępiona przez większość państw UE (głównie z Europy Zachodniej).
Stosunek do Unii Europejskiej.
Jobbik w momencie powstania zajmował bardzo krytyczne stanowisko wobec Unii Europejskiej. Partia uznała akcesję Węgier do UE za porażkę, a UE postrzegała jako organizację, która nie służy interesom Węgrów. Jednak nawet w tym okresie partia nie odrzuciła idei Unii - jako radykalnie zreformowanej konfederacji europejskiej. Po Brexicie partia dokonała reorientacji swoich poglądów na temat UE i zaczęła podkreślać, że dzięki odpowiedniej polityce i niektórym reformom unijnym organizacja może być korzystna dla narodów europejskich. Zdaniem Jobbik Węgry powinny jak najszybciej przystąpić do strefy euro, ponieważ nie jest to kwestia polityczna, ale ekonomiczna. Na konferencji prasowej 27 października 2017 r. przewodniczący partii Gábor Vona powiedział, że jeśli zostaną spełnione pewne warunki, Jobbik może nawet wspierać dalsze pogłębianie UE.
W grudniu 2018 Jobbik przedstawił swój program wyborczy do Parlamentu Europejskiego 2019, w którym partia podkreśliła trzy kluczowe tematy: spójność europejska, wspólne europejskie rozwiązanie kwestii migracji oraz scentralizowane europejskie działania przeciwko fałszywym wiadomościom. Według opublikowanego programu Jobbik opowiada się za członkostwem Węgier w UE i za sprawiedliwym związkiem opartym na zasadzie solidarności Roberta Schumana i Konrada Adenauera.
Stosunek do Rosji.
Polityka Jobbiku wobec Rosji od 2007 do 2014 kształtowana była przez jawnie prorosyjskiego działacza i posła do Parlamentu Europejskiego Bélę Kovácsa. Jego ówczesna ideologia widziała Węgry jako "pomost łączący Europę z Azją", a Rosję jako alternatywę wobec integracji europejskiej, której Jobbik był wówczas przeciwny. W 2014 Béla Kovács , zajmując się w Parlamencie Europejskim polityką energetyczną, został oskarżony o szpiegostwo na rzecz Rosji, po czym został usunięty z Jobbiku.
Wraz z reorientacją partii na pozycje proeuropejskie całkowitej zmianie uległ także stosunek Jobbiku do Rosji. Na początku 2019 Jobbik protestował przeciwko dokonanemu za zgodą rządu Orbana przeniesieniu siedziby rosyjskiego Międzynarodowego Banku Inwestycyjnego z Moskwy do Budapesztu. Jobbik podnosił wówczas, że bank ten może być wykorzystywany przez Rosję do celów operacji wywiadowczych i stanowi zagrożenie dla bezpieczeństwa państwa. 
Z kolei w styczniu 2022 w obliczu narastającego kryzysu rosyjsko-ukraińskiego poseł Jobbiku do Parlamentu Europejskiego Márton Gyöngyösi domagał się od ministra spraw zagranicznych Węgier Pétera Szijjártó, aby "określił czy chce aby węgierska polityka zagraniczna kształtowana była przez rosyjskie interesy czy też aby Węgry zostały częścią cywilizacji europejskiej, członkiem Unii Europejskiej i NATO".
Bezpośrednio po Inwazji Rosji na Ukrainę 24 lutego 2022 lider Jobbiku Péter Jakab oskarżył premiera Viktora Orbana o to, że jego długoletnie poparcie dla prezydenta Rosji Władimira Putina przyczyniło się do inwazji na suwerenny kraj. Jakab stwierdził również, że "Orban to koń trojański Putina. A teraz także największe zagrożenie dla narodowego bezpieczeństwa czające się w naszym domu".
Gwardia Węgierska.
W 2006 kilku działaczy Jobbiku powołało do życia Gwardię Węgierską, "ponadpartyjną organizację samoobrony i obrony ojczyzny". Początkowa liczba gwardzistów wynosiła 56 członków, nawiązując w ten sposób do daty rocznej wybuchu powstania węgierskiego (1956). 23 października 2007, w 51. rocznicę wybuchu powstania, do Gwardii przyjęto 2 tys. ochotników.
Celem Gwardii podczas pokoju miała być "obrona cywilna i praca nad młodzieżą".
16 grudnia 2008 r. sąd pierwszej instancji w Budapeszcie (Fővárosi Bíróság) rozwiązał Węgierską Gwardię, ponieważ uznał, że działalność organizacji była sprzeczna z prawami człowieka mniejszości zagwarantowanymi w węgierskiej konstytucji. Wyrok został podtrzymany w sądzie wyższej instancji (Fővárosi Ítélőtábla) w dniu 2 lipca 2009.
Kontrowersje.
Partia wielokrotnie określana była mianem neofaszystowskiej. Przeciwnicy ugrupowania często wskazują na współpracę ruchu z małymi ekstremistycznymi, neonazistowskimi grupami. Wielu działaczy Jobbiku głosiło w przeszłości poglądy antysemickie. Celem ataków partii były mniejszości narodowe (m.in. Romowie; wg spisów powszechnych ok. 3%, według najswobodniejszych oszacowań &lt;10% populacji). W 2012 lider partii Gábor Vona stwierdził, że "węgierscy Żydzi nie utożsamiają się z dążeniami węgierskiego narodu". W sierpniu 2017 Vona zaprzeczając zarzutom antysemityzmu zaoferował przeprosiny społecznościom żydowskiej i romskiej za "błędne stwierdzenia" z przeszłości.
W roku 2014 ,wraz z innymi partiami skrajnej prawicy, bez mandatu OBWE udali się jako obserwatorzy referendum na Krymie. Stało się to powodem propagandy rosyjskiej informującej o międzynarodowym uznaniu nielegalnego referendum..

</doc>
<doc id="1762910" url="https://pl.wikipedia.org/wiki?curid=1762910" title="GP Ouest-France 2009">
GP Ouest-France 2009

73. edycja GP Ouest-France odbyła się 23 sierpnia 2009 roku. Trasa tego francuskiego, jednodniowego wyścigu kolarskiego liczyła 229,2 km ze startem w i metą w Plouay.
Wyścig zaliczany jest do klasyfikacji UCI ProTour 2009.
Zwyciężył Australijczyk Simon Gerrans z grupy Cervélo TestTeam.

</doc>
<doc id="1762911" url="https://pl.wikipedia.org/wiki?curid=1762911" title="A show megy tovább">
A show megy tovább

A show megy tovább (węg. "Show idzie dalej") – dziesiąty album studyjny zespołu Skorpió, wydany w 1993 roku na płycie kompaktowej, kasecie magnetofonowej oraz płycie winylowej.

</doc>
<doc id="1762912" url="https://pl.wikipedia.org/wiki?curid=1762912" title="A Show Megy Tovább">
A Show Megy Tovább



</doc>
<doc id="1762914" url="https://pl.wikipedia.org/wiki?curid=1762914" title="Adiaforyci">
Adiaforyci

Adiaforyci – umiarkowani luteranie, zwolennicy Filipa Melanchtona. Uważali, że luteranizm, jako prawdziwa wiara, może dążyć do kompromisu z jej wrogami, ale tylko wtedy, gdy kwestie sporne dotyczą spraw prostych i błahych niemających związku z doktryną. Konkretnie chodziło im o sprawę obrazów i rytów.

</doc>
<doc id="1762915" url="https://pl.wikipedia.org/wiki?curid=1762915" title="Sanktuaria archidiecezji warmińskiej">
Sanktuaria archidiecezji warmińskiej

Sanktuaria archidiecezji warmińskiej – sanktuaria znajdujące się na obszarze archidiecezji warmińskiej.
Na Warmii znajdują się obecnie 24 sanktuaria, stanowiące miejsca kultu i modlitewne miejsca tworzenia wspólnot. Ze względu na napływowy charakter mieszkańców północno-wschodniej Polski pełnią ważną rolę integracji społeczno-kulturowej (a nie tylko religijnej). Corocznie odwiedzane są przez tysiące pielgrzymów z Warmii, różnych regionów Polski oraz z zagranicy. Do najbardziej znanych należą sanktuaria w Gietrzwałdzie i Świętej Lipce.

</doc>
<doc id="1762916" url="https://pl.wikipedia.org/wiki?curid=1762916" title="Jastrzębie Kopiniaki">
Jastrzębie Kopiniaki

Jastrzębie Kopiniaki (słow. "Kopiniaky", "Kopiniakové veže", niem. "Rotseekuppen", węg. "Vörös-tavi-tornyok") – trzy turnie w Jastrzębiej Grani w słowackich Tatrach Wysokich. Grań ta oddziela Dolinę Jagnięcą od Doliny Jastrzębiej. Kopiniaki znajdują się w niej pomiędzy Małym Kołowym Szczytem (2276 m) a Jastrzębią Turnią (2139 m). W kierunku od zachodu na wschód są to trzy turnie poprzedzielane dwoma przełączkami:
Od Małego Kołowego Szczytu Kopiniaki oddzielone są Zadnim Jastrzębim Karbem ("Zadná karbunkulová štrbina"), z kolei w kierunku Jastrzębiej Turni za Skrajnym Jastrzębim Kopiniakiem znajdują się:
Jastrzębie Kopiniaki wraz z Małym Kołowym Szczytem opadają do Doliny Jastrzębiej wspólnym 200-metrowej wysokości urwiskiem zwanym Kopiniakowym Murem. Znajduje się w nim około 20 dróg wspinaczkowych o dużym stopniu trudności.
Nazwa polska i słowacka pochodzi od słowa "kopiniak" oznaczającego w podhalańskiej i spiskiej gwarze pasterskiej górę podobną do kopca (na Podhalu słowo to jednak miało inne znaczenie; oznaczało sukienny płaszcz z peleryną). Drugi człon nazwy dodawany jest dla odróżnienia ich od innych Kopiniaków. W języku niemieckim i węgierskim ich nazwa jest inna i utworzona została od Czerwonego Stawu Kieżmarskiego. Dawniej tylko Skrajny Kopiniak miał swoją nazwę (Kopiniak), dopiero później taternicy nadali nazwę pozostałym turniom i innym formacjom skalnym tej grani.

</doc>
<doc id="1762917" url="https://pl.wikipedia.org/wiki?curid=1762917" title="Marcelo Hargreaves">
Marcelo Hargreaves

Marcelo Hargreaves da Costa (ur. 18 lipca 1981) – brazylijski siatkarz, gra na pozycji środkowego.
W sezonie 2009/2010 występował na parkietach PlusLigi w barwach AZS Olsztyn. W fazie zasadniczej rozgrywek okazał się najlepszym blokującym siatkarzem.
Po kilku latach spędzonych w Europie postanowił wrócić do ojczyzny, gdzie w sezonie 2010/2011 reprezentował barwy klubu Londrina / Sercomtel Volei.

</doc>
<doc id="1762918" url="https://pl.wikipedia.org/wiki?curid=1762918" title="Kardynałowie z nominacji Piusa XI">
Kardynałowie z nominacji Piusa XI

Kardynałowie z nominacji Piusa XI. Na siedemnastu konsystorzach Pius XI kreował kardynałami 76 duchownych katolickich. Wśród nich znalazł się m.in. jego następca, papież Pius XII (Eugenio Pacelli), a także jeden Polak August Hlond.
Nominacje 23 maja 1923.
Kościoły tytularne zostały nadane 25 maja 1923
Nominacje 20 grudnia 1923.
Kościoły tytularne zostały nadane 23 grudnia 1923:
Nominacje 24 marca 1924.
Kościoły tytularne zostały nadane 27 marca 1924
Nominacje 30 marca 1925.
Kościoły tytularne zostały nadane 17 grudnia 1925
Nominacje 21 czerwca 1926.
Kościoły tytularne zostały nadane 24 czerwca 1926
Nominacje 16 grudnia 1929.
Kościoły tytularne zostały nadane 19 grudnia 1929:
Nominacje 30 czerwca 1930.
Kościoły tytularne zostały nadane 3 lipca 1930:
Nominacje 13 marca 1933.
Nominacje jawne.
Kościoły tytularne zostały nadane 16 marca 1933
Nominacje 15 czerwca 1936.
Kościoły tytularne zostały nadane 18 czerwca 1936:
Nominacje 13 grudnia 1937.
Kościoły tytularne zostały nadane 16 grudnia 1937:

</doc>
<doc id="1762923" url="https://pl.wikipedia.org/wiki?curid=1762923" title="Pentax K-m">
Pentax K-m

Pentax K-m – lustrzanka cyfrowa, wyposażona w rejestrator obrazu formatu APS-C, produkowana przez japoński koncern Hoya właściciela marki Pentax. K-m trafił do sprzedaży w październiku 2008 roku. W USA jest sprzedawana pod nazwą Pentax K2000. 
Aparat posiada mocowanie obiektywów typu KAF2, które umożliwia dołączenie zarówno najnowszych obiektywów serii DA jak i wcześniejszych (wyposażonych w funkcję Power Zoom oraz manualnych) a także za pośrednictwem specjalnego adaptera obiektywów z gwintem M42.
Specyfikacja.
Dane techniczne aparatu

</doc>
<doc id="1762929" url="https://pl.wikipedia.org/wiki?curid=1762929" title="Wit Drapich">
Wit Drapich

Wit Drapich (ur. 23 stycznia 1924 w Świątnikach Górnych, zm. 13 grudnia 1992 w Warszawie) – polski polityk, poseł na Sejm PRL II, III, VII i VIII kadencji, wojewoda krakowski.
Życiorys.
Syn Jana i Anny. Jego siostrą była Maria Wilusz, historyk ruchu robotniczego. Od 1945 członek Polskiej Partii Socjalistycznej, a od 15 grudnia 1948 Polskiej Zjednoczonej Partii Robotniczej. Uzyskał wykształcenie wyższe ekonomiczne, zdobywając tytuł zawodowy magistra ekonomii w Szkole Inżynierskiej i Wyższej Szkole Ekonomicznej w Szczecinie. Od 11 listopada 1956 do 31 lipca 1965 był sekretarzem ekonomicznym Komitetu Wojewódzkiego PZPR w Szczecinie.
Poseł.
W 1957 uzyskał mandat posła na Sejm PRL II kadencji, reprezentując okręg Szczecin. Zasiadał w Komisji Gospodarki Morskiej i Żeglugi, Komisji Komunikacji i Łączności oraz w Komisji Planu Gospodarczego, Budżetu i Finansów. W 1961, 1976 i 1980 ponownie uzyskiwał mandat posła. Do Sejmu III kadencji dostał się z okręgu Szczecin, do VII z okręgu Kraków, a do VIII z okręgu Tarnów. Kandydował z ramienia Polskiej Zjednoczonej Partii Robotniczej. W Sejmie III kadencji zasiadał w Komisji Gospodarki Morskiej i Żeglugi, w Sejmie VII w Komisji Kultury i Sztuki oraz w Komisji Planu Gospodarczego, Budżetu i Finansów, a w Sejmie VIII w Komisji Handlu Zagranicznego, Komisji Mandatowo-Regulaminowej, Komisji Skarg i Wniosków oraz w Komisji Nadzwyczajnej do rozpatrzenia projektu ustawy o Radach Narodowych i Samorządzie Terytorialnym.
Działacz partyjny.
Od 1959 do 1975 był zastępcą członka, a w 1975 członkiem Komitetu Centralnego PZPR. Od 19 maja 1975 do 10 grudnia 1977 pełnił funkcję I sekretarza Komitetu Wojewódzkiego PZPR w Krakowie.
Działacz państwowy.
W 1965 był dyrektorem w Ministerstwie Żeglugi, a w latach 1966–1969 dyrektorem w Ministerstwie Oświaty i Szkolnictwa Wyższego. W tymże resorcie od 1969 do 1972 pełnił funkcję wiceministra. Od 1 lutego 1972 do 9 grudnia 1973 był przewodniczącym prezydium Wojewódzkiej Rady Narodowej w Krakowie, a od 13 grudnia 1973 do 1975 wojewodą krakowskim. Ponadto w 1974 zasiadał w Radzie Naczelnej Związku Bojowników o Wolność i Demokrację, a w latach 1977–1983 był wiceprzewodniczącym Ogólnopolskiego Komitetu Frontu Jedności Narodu. Był też przewodniczącym Rady Narodowej m. Krakowa (w ówczesnym krakowskim województwie miejskim). 
Członek prezydium Tymczasowej Rady Krajowej Patriotycznego Ruch Odrodzenia Narodowego oraz RK PRON w latach 80.. Pochowany na Cmentarzu Wojskowym na Powązkach w Warszawie (kwatera AII-10-19).

</doc>
<doc id="1762930" url="https://pl.wikipedia.org/wiki?curid=1762930" title="Adrianizm">
Adrianizm

Adrianizm – doktryna głoszona najpierw w Anglii, a później także w Holandii przez Adriana Hamsteda (1524-1581). Adrianiści uważali, że do chrztu powinny zostać dopuszczone dopiero kilkunastoletnie dzieci, które mogą zrozumieć znaczenie tego sakramentu. Twierdzili również, że Jezus Chrystus poczęty został tak jak każdy człowiek, nie za sprawą Ducha Świętego, zaś założenie Kościoła było zwykłym przypadkiem. Hamsted podzielał również poglądy współczesnych mu anabaptystów.

</doc>
<doc id="1762932" url="https://pl.wikipedia.org/wiki?curid=1762932" title="Adrianiści">
Adrianiści



</doc>
<doc id="1762936" url="https://pl.wikipedia.org/wiki?curid=1762936" title="Nakajima A3N">
Nakajima A3N

Nakajima A3N – japoński szkolno-treningowy z okresu międzywojennego.
Historia.
W 1932 roku w związku z wprowadzeniem do uzbrojenia samolotów myśliwskich Nakajima A2N dowództwo lotnictwa marynarki wojennej zwróciło się do wytwórni Nakajima o opracowanie samolotu szkolno-treningowego dla szkolenia pilotów myśliwskich. Wytwórni rozpoczęto prace konstrukcyjne nad tym samolotem oparto się na konstrukcji samolotu Nakajima A2N3 a jedyna zmiana to zamontowanie w kadłubie drugiej kabiny.
Tak opracowany samolot otrzymał oznaczenie Nakajima A3N1 i w 1936 został wprowadzony do produkcji seryjnej, która trwała do 1939. Wyprodukowano łącznie 66 samolotów tego typu. 
Użycie.
Samolotu A3N od momentu wprowadzenia do produkcji seryjnej były wprowadzane do jednostek szkolnych lotnictwa marynarki wojennej, gdzie użytkowano je do 1941 roku.
Opis konstrukcji.
Samolot A3N był dwupłatem o konstrukcji mieszanej – metalowa konstrukcja była pokryta częściowo blachą aluminiową, częściowo płótnem i sklejką. Miał dwie odkryte kabiny. Samolot miał podwozie klasyczne stałe. 
Napęd pierwszej wersji A3N japoński silnik Nakajima Kotobuki 2 Kai 1.
Uzbrojenie składało się z 2 karabinów maszynowych wz. 87 kal. 7,7 mm (w wersji A2N1 tylko 1 karabin maszynowy), zabudowane w kadłubie nad silnikiem.

</doc>
<doc id="1762937" url="https://pl.wikipedia.org/wiki?curid=1762937" title="Ryn (stacja kolejowa)">
Ryn (stacja kolejowa)

Ryn – zlikwidowana wąskotorowa stacja kolejowa w Rynie, w województwie warmińsko-mazurskim, w Polsce.

</doc>
<doc id="1762941" url="https://pl.wikipedia.org/wiki?curid=1762941" title="Pentax K2000">
Pentax K2000



</doc>
<doc id="1762943" url="https://pl.wikipedia.org/wiki?curid=1762943" title="Olecko Wąskotorowe">
Olecko Wąskotorowe

Olecko Wąskotorowe – zlikwidowana wąskotorowa stacja kolejowa w Olecku, w województwie warmińsko-mazurskim, w Polsce.
Olecko Wąskotorowe było główną stacją Oleckiej Kolei Wąskotorowej. Tu znajdowały się parowozownia, warsztaty naprawcze, urządzenia przeładunkowe (rampa czołowo - boczna, wagi wagonowe i wozowe, magazyny). Stacja funkcjonowała w latach 1911 - 1945. 
Stacja została zlikwidowana ze względu na fakt, że Olecka Kolej Wąskotorowa nie została odbudowana po zniszczeniach wojennych.

</doc>
<doc id="1762944" url="https://pl.wikipedia.org/wiki?curid=1762944" title="Lutnia (dopływ Zielawy)">
Lutnia (dopływ Zielawy)

Lutnia – rzeka dorzecza Bugu, prawy dopływ Zielawy o długości 35,91 km. Źródło głównego nurtu w okolicy wsi Mazanówka-Kalichowszczyzna i płynie w kierunku północno-zachodnim. Mija miejscowości Huszcza Druga i Huszcza Pierwsza, po czym zmienia kierunek na północny i przepływa przez miejscowości: Koszoły, Kościeniewicze, Piszczac, Chotyłów, a w okolicach miejscowości Kłoda Duża wpada do Zielawy. Boczne dopływy Lutni biorą początki w okolicach wsi Wiski, kolejne dwa z Tucznej. Kolejnym jest Piszcza ze źródłem w Dobrynce. Wszystkie w/w dopływy prawobrzeżne dla rzeki Lutnia. Największa zapora – tama metalowo-betonowa znajduje się na granicy terytorialnej gmin Zalesie i Piszczac.

</doc>
<doc id="1762945" url="https://pl.wikipedia.org/wiki?curid=1762945" title="André Alves">
André Alves

André Alves dos Santos (ur. 15 października 1983 w Dourados) – brazylijski piłkarz, grający na pozycji napastnika.

</doc>
<doc id="1762946" url="https://pl.wikipedia.org/wiki?curid=1762946" title="Andre Alves">
Andre Alves



</doc>
<doc id="1762958" url="https://pl.wikipedia.org/wiki?curid=1762958" title="Romeo Vázquez">
Romeo Vázquez

Romeo Vázquez - trener urugwajski.
Vázquez kierował reprezentacją Urugwaju podczas turnieju Copa América 1953, gdzie Urugwaj zajął trzecie miejsce. Drużyna Vázqueza wygrała 3 mecze (2:0 z Boliwią, 6:0 z Ekwadorem i 3:0 z Peru), zremisowała 2:2 z Paragwajem (który zdobył w tym turnieju mistrzostwo Ameryki Południowej) oraz przegrała 2 mecze (2:3 z Chile i 0:1 z Brazylią). Urugwaj zdobył w turnieju 15 bramek i stracił 6.
Rok później, podczas finałów mistrzostw świata w 1954 roku, reprezentacją Urugwaju kierował Juan López Fontana.

</doc>
<doc id="1762961" url="https://pl.wikipedia.org/wiki?curid=1762961" title="Kountouriotis (1931)">
Kountouriotis (1931)

Kountouriotis (gr.: ΒΠ Κουντουριώτης) – grecki niszczyciel z okresu II wojny światowej.
"Kountouriotis” należał do czwórki niszczycieli zmodyfikowanego typu "Dardo", zamówionych przez marynarkę grecką we włoskiej stoczni Cantieri Odero w Sestri Ponente niedaleko Genui w 1929 roku. Zwodowany jako pierwszy (29 sierpnia 1931 roku), otrzymał swą nazwę dla uczczenia admirała Pawlosa Kunduriotisa, dowódcy floty greckiej w trakcie wojen bałkańskich a następnie dwukrotnego prezydenta Grecji. Po przyjęciu do służby w 1932 roku niszczyciel otrzymał numer burtowy 48.
Po wybuchu wojny z Włochami w 1940 roku „Kountouriotis” brał udział w działaniach przeciwko włoskim liniom zaopatrzeniowym, eskortowaniu konwojów i operacjach minowych. Po ataku niemieckim 5 kwietnia 1941 roku i porażce greckiej armii, rząd zdecydował o ewakuacji floty na Bliski Wschód i prowadzeniu dalszej walki u boku Aliantów. „Kountouriotis” wypłynął z portu w Pireusie 22 kwietnia i skierował się do Aleksandrii. W grudniu 1941 roku został wysłany do Indii, gdzie przeszedł przezbrojenie, polegające na zastąpieniu jednej armaty kal. 120 mm i potrójnej wyrzutni torped przez armatę przeciwlotniczą kal. 76,2 mm i dwa działka Oerlikon kal. 20 mm.
"Kountouriotis” otrzymał brytyjski numer taktyczny H 07. Był wykorzystywany głównie w działaniach eskortowych na Morzu Śródziemnym. We wrześniu 1942 roku transportował oddział żołnierzy dla zajęcia wyspy Kastelorizo w archipelagu Dodekanez. Jednak, ponieważ pozyskanie części zamiennych dla skonstruowanych we Włoszech okrętów było niemożliwe w warunkach wojennych, niszczyciel, wraz z bliźniaczym „Spetsai”, został odstawiony do rezerwy w 1943 roku i zacumowany na stałe w Port Saidzie. Jego załoga obsadziła inne, dzierżawione od Royal Navy okręty.
Pod koniec 1944 roku, w związku z opuszczeniem przez wojska niemieckie terytorium Grecji, „Kountouriotis” został przebazowany do portu w Pireusie. Jego zły stan techniczny i znaczne zużycie spowodowały wycofanie niszczyciela ze służby w 1946 roku i sprzedanie go na złom. Jego nazwę przejął zakupiony przez Grecję w 1973 roku niszczyciel USS „Rupertus” (DD-851) amerykańskiego typu "Gearing", pozostający w służbie do 1995 roku. Obecnie nazwę tę nosi przejęta od Holandii w 1997 roku fregata rakietowa typu "Kortenaer" o numerze burtowym F 462 (ex „Kortenaer” F 807).

</doc>
<doc id="1762967" url="https://pl.wikipedia.org/wiki?curid=1762967" title="Express Płocki">
Express Płocki

Express Płocki – czasopismo ukazujące się efemerycznie w latach 1926–1927. W sierpniu 2009 zostało reaktywowane przez "Milenium Media" – wydawnictwo Janusza Szostaka („Express Wieczorny”, „Express Sochaczewski”). „Express Płocki” był tygodnikem lokalnym ukazujący się we wtorki, w nakładzie 10 000 egz. w powiatach: płockim, sierpeckim i gostynińskim. Redaktorem naczelnym był Janusz Szostak.
Czasopismo zniknęło z rynku wraz z początkiem roku 2012. 

</doc>
<doc id="1762971" url="https://pl.wikipedia.org/wiki?curid=1762971" title="Parafia św. Wojciecha w Jabłonowie Pomorskim">
Parafia św. Wojciecha w Jabłonowie Pomorskim

Parafia św. Wojciecha w Jabłonowie Pomorskim – parafia rzymskokatolicka w diecezji toruńskiej, w dekanacie Jabłonowo Pomorskie, z siedzibą w Jabłonowie Pomorskim. Erygowana w 1445 r. Mieści się we wsi Jabłonowo Zamek.
Przy parafii swoją działalność prowadzą: Żywy Różaniec, „Caritas”, Akcja Katolicka.

</doc>
<doc id="1762973" url="https://pl.wikipedia.org/wiki?curid=1762973" title="Colecovision">
Colecovision



</doc>
<doc id="1762974" url="https://pl.wikipedia.org/wiki?curid=1762974" title="Romeo Vazquez">
Romeo Vazquez



</doc>
<doc id="1762979" url="https://pl.wikipedia.org/wiki?curid=1762979" title="Warren Blondell">
Warren Blondell

Warren Blondell – australijski aktor telewizyjny i filmowy i model.
Po raz pierwszy trafił na mały ekran w australijskiej operze mydlanej "Niespokojne lata" ("The Restless Years", 1977) z udziałem Jamesa Healeya. Pięć lat później zadebiutował na kinowym ekranie w sensacyjnym dramacie sportowym "Stracone lata" ("Running on Empty", 1982) obok Robina Ramsaya. W latach 1983–1988 pracował w Paryżu jako model dla agencji Petera Marlowe. Reklamował także Jockey Ad (1985). Stał się rozpoznawalny w wielu krajach świata dzięki roli Toma McMastera w miniserialu "Powrót do Edenu" ("Return to Eden", 1986).
Pojawił się potem w komedii romantycznej "Randka z wrogiem" ("Dating the Enemy", 1996) u boku Guya Pearce'a.

</doc>
<doc id="1762981" url="https://pl.wikipedia.org/wiki?curid=1762981" title="Portret pana Bertin">
Portret pana Bertin

Portret pana Bertin () – obraz olejny Jean-Auguste-Dominique’a Ingres’a z 1832, obecnie przechowywany w Luwrze.
Portret przedstawia potentata prasowego, właściciela czasopisma politycznego Le Journal des débats Louisa-François Bertina. Bertin był zwolennikiem monarchii liberalnej a dzięki portretowi stał się symbolem rodzącej się nowej klasy społecznej, burżuazji wchodzącą na salony władzy politycznej i gospodarczej. Znajomość Bertina z Ingresem zawiązała się prawdopodobnie przez syna magnata prasowego Édouarda Bertina, który był uczniem malarza w 1827 roku. Możliwe jest również, iż Ingres poznał Bertina przez swojego przyjaciela, Étienne-Jean Delécluze (również malarza). 
Ingres namalował masywnego sześćdziesięcioletniego Bertina w fotelu o wygiętym oparciu, w obcisłej nieco za małej kamizelce i w marynarce. Swobodna postawa modela sugeruje jego pewność siebie. Wokół postaci malarz nie przedstawił żadnego przedmiotu by nie rozpraszał uwagi widza. Gładka powierzchnia, frontalne ujęcie oraz padające światło nadaje obrazowi bardzo realistyczny efekt. 
Obraz jest sygnowany: J.INGRES PINXIT 1832 w górnym lewym rogu.

</doc>
<doc id="1762983" url="https://pl.wikipedia.org/wiki?curid=1762983" title="Krzysztof Kawęcki">
Krzysztof Kawęcki

Krzysztof Kawęcki (ur. 6 stycznia 1960 w Kraśniku) – polski historyk, politolog, polityk, nauczyciel akademicki i publicysta, wiceminister edukacji narodowej w rządzie Jerzego Buzka. Lider prawicowych partii politycznych, m.in. jako prezes Prawicy Narodowej i Prawicy Rzeczypospolitej, a także wiceprezes Ruchu Prawdziwa Europa.
Życiorys.
Wykształcenie i działalność naukowa.
W 1983 ukończył studia historyczne na Uniwersytecie Marii Curie-Skłodowskiej w Lublinie. Następnie uzyskał stopień doktora nauk humanistycznych ze specjalnością nauki o polityce na Katolickim Uniwersytecie Lubelskim. Pracę doktorską pt. "Działalność i myśl społeczno-polityczna ONR-ABC 1934–1939" napisał na seminarium u Ryszarda Bendera. Zawodowo związany z mazowieckimi uczelniami. Objął stanowisko adiunkta w Wyższej Szkole Menedżerskiej w Warszawie. Pełnił funkcję dziekana Wydziału Nauk Społecznych oraz prorektora WSM. Wykładał również w Szkole Wyższej im. Bogdana Jańskiego w Warszawie, gdzie także zajmował stanowisko dziekana Wydziału Nauk Społecznych. Był też prorektorem Wyższej Szkoły Nauk Społecznych im. ks. Józefa Majki w Mińsku Mazowieckim.
Publikuje prace z zakresu historii i myśli politycznej polskiego obozu narodowego. Jego artykuły ukazują się m.in. w miesięcznikach „Patria”, „Moja Rodzina” i „W Sieci Historii” oraz „Naszym Dzienniku”. Jest także publicystą Radia Maryja i Telewizji Trwam.
Działalność społeczna i polityczna.
Był działaczem narodowego nurtu opozycji antykomunistycznej. W 1978 współtworzył Związek Młodzieży Narodowej. Pod koniec lat 70. wchodził w skład jawnie działającego w PRL Polskiego Komitetu Obrony Życia, Rodziny i Narodu. Od 1980 do rozwiązania przez władze w grudniu 1981 działał w Polskim Związku Akademickim, którego był współzałożycielem. W latach 80. redagował podziemne pisma „Szaniec” (od 1980), „Wielka Polska” (od 1984) i „Polska Narodowa” (1988–1990). Pełnił funkcje wiceprezesa i rzecznika prasowego Stronnictwa Narodowego, z którego wystąpił 24 lutego 1992. W wyborach parlamentarnych w 1993 bez powodzenia kandydował do Sejmu jako przedstawiciel Zjednoczenia Chrześcijańsko-Narodowego z lubelskiej listy Katolickiego Komitetu Wyborczego „Ojczyzna” (otrzymał 1775 głosów). Od 1990 do 1995 był redaktorem naczelnym pisma „Prawica Narodowa”. W 1995 założył ugrupowanie pod tą nazwą, a następnie wprowadził Prawicę Narodową do Akcji Wyborczej Solidarność. W wyborach w 1997 bez powodzenia kandydował do Sejmu. Wraz z PN przystąpił do Ruchu Społecznego AWS.
Od 1998 do 2002 był radnym i przewodniczącym rady gminy Celestynowa. Od 1998 do 2000 doradzał ministrowi edukacji narodowej. W 2000 pełnił funkcję podsekretarza, a od 21 grudnia 2000 do 2001 sekretarza stanu w tym resorcie. W 2001 był liderem listy AWSP w okręgu podwarszawskim, później był szefem istniejącej w latach 2003–2005 Republikańskiej Partii Społecznej, a w 2006 kandydował bezskutecznie do sejmiku mazowieckiego z listy PiS. Zasiadł w zarządzie krajowym Ruchu Patriotycznego. W 2008 został wiceprezesem stowarzyszenia Ruch Przełomu Narodowego założonego przez Jerzego Roberta Nowaka, a w 2010 sekretarzem generalnym nowo powołanej partii o tej nazwie. W lipcu 2011 jako wiceprezes Ruchu Przełomu Narodowego wprowadził to ugrupowanie do Prawicy Rzeczypospolitej, w której został wiceprezesem oraz pełnomocnikiem w okręgu podwarszawskim. W 2014, jako kandydat tej partii, uzyskał z listy PiS mandat radnego sejmiku mazowieckiego V kadencji. W 2015 jako przedstawiciel Prawicy Rzeczypospolitej bez powodzenia kandydował z listy PiS do Sejmu VIII kadencji w okręgu podwarszawskim (uzyskał 4708 głosów). 16 czerwca 2018 zastąpił Marka Jurka na funkcji prezesa Prawicy Rzeczypospolitej. W 2018 kandydował bezskutecznie do sejmiku z listy ruchu Kukiz’15 (w ramach porozumienia tego ugrupowania ze swoją partią). W 2019 zawarł w imieniu Prawicy porozumienie o jej wspólnym starcie z Ruchem Prawdziwa Europa w eurowyborach, jednak ostatecznie kilkoro głównych działaczy partii wystartowało z list Kukiz’15 (wbrew Krzysztofowi Kawęckiemu), a Ruch Prawdziwa Europa zarejestrował listy tylko w dwóch okręgach (znaleźli się na nich kandydaci Prawicy Rzeczypospolitej), które jednak zostały wyrejestrowane przed dniem głosowania. 8 czerwca 2019 został zawieszony w prawach członka Prawicy przez zarząd partii i podjął decyzję o opuszczeniu ugrupowania oraz dalszej współpracy z innymi ruchami konserwatywno-narodowymi. W październiku tego samego roku stał się pierwszy w kolejce do objęcia mandatu poselskiego po śmierci posła PiS Jana Szyszki, jednak ze względów proceduralnych nie zdołał objąć go przed końcem upływającej kadencji. W grudniu 2019 został wiceprezesem Ruchu Prawdziwa Europa. W październiku 2020 zrezygnował z tej funkcji oraz wystąpił z tej partii.
Został współzałożycielem i prezesem zarządu zarejestrowanego w 2020 Stowarzyszenia „Wiara i Czyn”.
Odznaczenia.
W 2008, "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", został przez prezydenta Lecha Kaczyńskiego odznaczony Krzyżem Kawalerskim Orderu Odrodzenia Polski.
Życie prywatne.
Jest żonaty. Ma czworo dzieci.

</doc>
<doc id="1762985" url="https://pl.wikipedia.org/wiki?curid=1762985" title="Agapeci">
Agapeci

Agapeci - sekta z IV w., której nazwa wywodzi się z greckiego słowa "agape" (miłość). Była to grupa gnostyków - głównie kobiet - głosząca, że wszystko jest czyste dla tych, którzy mają czyste sumienie. Agapetki składały najpierw śluby czystości, a następnie wabiły do siebie młodych chłopców i mężczyzn, żyjąc z nimi pod jednym dachem. Mimo tych ślubów co jakiś czas wybuchały skandale moralne z udziałem członkiń sekty co wywoływało gniew Ojców Kościoła. Agapetów i ich przewinienia starał się zdemaskować św. Hieronim.

</doc>
<doc id="1762986" url="https://pl.wikipedia.org/wiki?curid=1762986" title="Parafia Chrystusa Króla w Jabłonowie Pomorskim">
Parafia Chrystusa Króla w Jabłonowie Pomorskim

Parafia Chrystusa Króla w Jabłonowie Pomorskim – parafia rzymskokatolicka w diecezji toruńskiej, w dekanacie Jabłonowo Pomorskie, z siedzibą w Jabłonowie Pomorskim. 
Erygowana w 1945 przy kościele poewangelickim pod wezwaniem Chrystusa Króla.
Grupy parafialne.
Stowarzyszenie Rodzin Katolickich, Katolickie Stowarzyszenie Młodzieży, Żywy Różaniec, Civitas Christiana, Grupa Pielgrzymkowa, Duchowa Adopcja Dziecka Poczętego, Chór kościelny, Dziecięce Koło Misyjne, Ministranci i lektorzy, Stowarzyszenie Dzieci Maryi – "Bielanki", Schola dziecięca
Zasięg parafii.
Do parafii należą wierni z Jabłonowa Pomorskiego, mieszkający przy ulicach: Bołtucia, Chopina, Głównej, Grudziądzkiej, Hallera, Kolejowej, Kwiatowej, Kościelnej, Kościuszki, Kopernika, Krótkiej, Lipowej, Mostowej, Nowy Rynek, Ogrodowej, Okrężnej, Przemysłowej, Polnej, Prostej, Rynek, Sikorskiego, Starej, Szkolnej, Starowiejskiej, Szczepańskiej, Urzędowej, Wąskiej, Wigury, Wesołej, Wiejskiej, Wojska Polskiego, Westerplatte, Wigury, Żwirki oraz z miejscowości: Buk Pomorski, Kamień, Piecewo i Szczepanki.

</doc>
<doc id="1762987" url="https://pl.wikipedia.org/wiki?curid=1762987" title="Orto-litowanie">
Orto-litowanie

Orto-litowanie – reakcja chemiczna, jedna z odmian substytucji elektrofilowej w pierścieniu aromatycznym, która zachodzi poprzez związek litoorganiczny i charakteryzuje się selektywnym powstawaniem izomeru "orto". W wielu publikacjach proces ten nazywany jest także bezpośrednią-"orto" metalacją.
Do zajścia reakcji konieczna jest obecność grupy funkcyjnej, połączonej z pierścieniem, kierującej atom litu w pozycję "orto". Przykładami takich podstawników są grupa metoksylowa, trzeciorzędowa grupa aminowa, grupa amidowa, grupa karbaminianowa oraz atomy fluorowców.
Układ aromatyczny zawierający grupę kierującą o charakterze zasady Lewisa w pozycję "orto" oddziałuje z alkilolitem takim jak butylolit, będącym silnym kwasem Lewisa. W efektem powstaje addukt 2. Silna zasadowość alkilolitu prowadzi do deprotonacji pierścienia w pozycji "orto", na skutek czego powstaje związek litoorganiczny 3 z którym mogą reagować różne związki o charakterze elektrofilowym, które w czasie reakcji wypierają atom litu z pierścienia.
Reakcja ta została wynaleziona niezależnie przez dwóch badaczy: Henry’ego Gilmana oraz George’a Wittiga w latach 40. XX wieku.
Zastosowania.
Główną zaletą reakcji jest jej wysoka regioselektywność, w odróżnieniu od większości innych reakcji substytucji w pierścieniu aromatycznym prowadzi ona do powstania produktów podstawionych jedynie w pozycji "orto". Przy wielu innych typach substytucji podstawniki aktywujące pierścień aromatyczny kierują podstawiane grupy także w pozycję "para", co znacząco obniża wydajność tego etapu syntezy.

</doc>
<doc id="1762988" url="https://pl.wikipedia.org/wiki?curid=1762988" title="Zbigniew Rylski">
Zbigniew Rylski

Zbigniew Wiesław Rylski herbu Ostoja, ps. „Andrzej”, „Brzoza”, przybrane nazwisko „Andrzej Kaczor” (ur. 23 stycznia 1923 w Lidzie) – podpułkownik Wojska Polskiego.
Życiorys.
Urodził się 23 stycznia 1923 w Lidzie jako syn Zygmunta Rylskiego, pułkownika służby stałej piechoty Wojska Polskiego, i Janiny z domu Maliszewskiej.
Uczył się w Szkole Powszechnej im. Konarskiego, a następnie po zdaniu egzaminu wstępnego w Gimnazjum Przyrodniczo-Matematycznym im. Augusta Witkowskiego w Jarosławiu.
W początkach 1939 wraz z rodziną wyjechał do Dubna na Wołyniu, gdzie został przeniesiony ojciec, tam kontynuował naukę w 3 klasie gimnazjum. Wraz z rodziną zamieszkał na terenie koszar 43 pułku Strzelców Legionu Bajończyków z Dubna. Należał do ZHP, początkowo do drużyny garnizonu 39 pułku piechoty Strzelców Lwowskich w Jarosławiu, a następnie do drużyny garnizonu 43 pp w Dubnie. Posiadał stopień harcerski ćwika. Wszystkie obozy harcerskie, które spędzał w czasie wakacji, organizowane były przy jednostce wojskowej, w okresie tzw. obozów przed manewrami.
II wojna światowa.
We wrześniu 1939 wojna zastała go w Dubnie. Tam też przed wkroczeniem wojsk Armii Czerwonej (17–18 września 1939), koszary 43 pp opuściły resztki służby kwatermistrzowskiej, zostały tylko rodziny wojskowych z dziećmi. Młodzież harcerska z własnej inicjatywy przejęła nadzór nad koszarami w ramach tzw. „pogotowia harcerskiego”. Przejęto wszystkie dostępne klucze od pomieszczeń furtek i bram. W toku lustracji kancelarii pułkowej wraz z innym harcerzem Zbigniewem Kubickim (synem dowódcy pułku), przejęli 2 płaty sztandarowe pułkowe i ryngrafy pamiątkowe, eksponowane w gablotach kancelarii i przenieśli je do własnego mieszkania na terenie koszar.
Na przełomie września i października inicjował i organizował pomoc jeńcom przebywającym w obozie przejściowym, zorganizowanym przez NKWD na terenie cmentarnym przy kościele garnizonowym, wewnątrz koszar. Posiadane klucze do furtek i bram umożliwiały przekazywanie jeńcom żywności, ubrań cywilnych oraz organizowanie dla wielu ucieczki z obozu, a tym samym uratowanie życia.
Wobec perspektywy wysiedlenia rodzin wojskowych z koszar na terenie przedmieścia Dubna – na Surmicze, w przeddzień wysiedlenia, zakopał na terenie rodzinnego ogródka działkowego większy płat sztandaru wraz z drzewcem, ryngrafy pamiątkowe i cenne książki z domu.
W końcu października 1939 zagrożony wywiezieniem w głąb ZSRR, wraz z matką i rodzeństwem wyjechał z Dubna do Brześcia, skąd przy pomocy opłaconych przewoźników przedostał się przez rzekę Bug do Terespola, a następnie do Warszawy. Przedtem w tajemnicy przed rodziną owinął się drugim płatem sztandaru pod ubraniem, jeden ryngraf zawiesił na szyi i tak przebył podróż. W pierwszych dniach listopada wraz z matką i rodzeństwem znalazł się w Warszawie w mieszkaniu babci przy ulicy Widok 1.
Do tego mieszkania po paru dniach przybył ojciec, który spodziewał się wiadomości o rodzinie, a który przebywał w Warszawie, pełniąc już wtedy funkcję dowódcy 1 Rejonu ZWZ. Spotkanie było entuzjastyczne, a ponadto średni syn wręczył mu płat sztandaru i ryngraf 43 pułku. Po krótkim czasie ojciec zakonspirowany jako sekretarz RGO na Pradze, załatwił mieszkanie przy ul. Targowej 15 m. 47, w którym zamieszkała cała rodzina.
W 1940 za pośrednictwem „Lwowicza 1” (Mieczysław Weitzkorn) – współpracownika Aleksandra Kamińskiego – od 1941 komendanta Okręgu Praga, Organizacji „Małego Sabotażu” – „Wawer”, wstąpił do „Szarych Szeregów” na Pradze i tam brał udział w akcjach sabotażowych.
W lutym 1942 został przekazany do dyspozycji zastępcy komendanta do spraw taktycznych VI Obwodu AK, podpułkownika Antoniego Żurowskiego ps. „Bober”, „Andrzej”, „Antoni” i zaprzysiężony. Od marca 1942 do lutego 1944 pełnił funkcję łącznika Komendy Obwodu do komendantów Rejonów i komendanta Okręgu. W 1943 rozpoczął i ukończył drugi turnus Szkoły Podchorążych Rezerwy Piechoty Obwodu w Otwocku, równolegle przerabiając komplety maturalne i równocześnie uczęszczając na kurs samochodowy na Pradze.
W latach 1942-1944 był zawodnikiem RKS „Marymont” i brał udział w rozgrywkach o mistrzostwo Warszawy w ramach konspiracyjnego Okręgowego Związku Piłki Nożnej Klub RKS „Marymont” Warszawa występował w barwach biało-czerwonych. Został zaliczony do tzw. „Niezłomnych” „OZPN”. W 2001, w 90. rocznicę został wyróżniony złotym medalem „Zasłużonemu”.
W międzyczasie aresztowany w łapance ulicznej przebywał kilka dni na Pawiaku i następnie w obozie przejściowym przy ul. Skaryszewskiej na Pradze, skąd wysyłano go do pracy przymusowej w Niemczech. Wyreklamowany przez organizację, przez szereg miesięcy ukrywał się u ciotki Bronisławy Maliszewskiej, a następnie u rodziny Stanisława Gawryszewskiego w Radości.
W marcu 1944 po aresztowaniu ojca, Zygmunta Rylskiego, dowódcy VI Obwodu AK na Pradze, na polecenie zastępcy dowódcy VI Obwodu, podpułkownika Żurowskiego „Bobera” przeszedł na teren III Obwodu AK „Wola” i został zadekowany w LHD, na terenie szkoły przy ul. Karolkowej, używając lewych dokumentów na nazwisko Andrzej Kaczor. Trzeba tu podkreślić, że LHD zabezpieczało przed wywiezieniem na przymusowe roboty do Niemiec. Punkty LHD znajdowały się na ul. Langiewicza i Karolkowej. Przy Langiewicza było zadekowanych wielu żołnierzy z „Zośki”.
W grupie kontrwywiadu III Obwodu AK objął funkcję wywiadowcy, używając pseudonimu „Andrzej”. Głównym terenem obserwacji była Wola, a szczególnie arteria wschód-zachód – ul. Wolska.
W ramach LDH uczęszczał na kurs sanitarny, zorganizowany w Szpitalu Maltańskim. Tam też zetknął się z lekarzami: dr. Dreyzą, dr. Żebrowskim, dr. Boguszewskim i komendantem szpitala Stanisławem Milewskim-Lipkowskim.
W powstaniu warszawskim, 1 sierpnia 1944 o godz 16.30 w grupie szturmowej III Obwodu brał udział w zdobywaniu kompleksu szpitalnego na Czystem, zajmowanym przez Wehrmacht. Grupa szturmowa została rozbita i rozproszona.
Po powrocie do szkoły przy ul. Karolkowej, skąd wyruszył z grupą szturmową, natknął się przy ul. Leszno na grupę żołnierzy z 2. kompanii pod dowództwem Stanisława „Kopcia” Jastrzębskiego z batalionu „Parasol”. „Kopeć” skierował go do budowy barykady przy rogu ul. Żytniej i Młynarskiej. Tam został wcielony do II plutonu szturmowego 1 kompanii bataliony „Parasol”. Od tej chwili pod dowództwem sierżanta pchor. Janusza „Gryfa” Brochewicza-Lewińskiego, jako zwykły żołnierz brał udział w obronie barykady, w wypadach rekonesansowych na ulicy Długosza Tyszkiewicza i na plac Opolski. Nie mógł podać swojego stopnia (kapral podchorąży), gdyż nie miał przy sobie żadnych dokumentów. W dalszej fazie uczestniczył w obronie budynków przy ul. Górczewskiej i następnie w obronie arterii wschód-zachód (ul. Wolska na terenie pałacyku i młynów Michlera). Po wielu atakach niemieckich i walk obronnych, pod dowództwem „Gryfa” brał udział w brawurowym wypadzie na teren zajęty przez Niemców, w celu unieszkodliwienia czołgów, próbujących przebić się ulicą Wolską.
Przebieg wypadu był następujący: grupa czteroosobowa – „Gryf”, „Brzoza”, „Jasiek” (Jan Żuchniewski – Nadolski) i „Krzych” (Krzysztof Palaster) po przejściu ogrodami Wawelberga do ulicy Działdowskiej, a następnie od strony północnego skrzydła budynku dostała się na klatkę schodową. „Gryf” i „Brzoza” pozostawiając na ubezpieczeniu „Jasia” i „Krzysia” przedostali się na trzecie piętro i przeszli korytarzem na stronę południową. W momencie pojawienia się czołgów, z okien obrzucili granatami ze zrzutów i butelkami zapalającymi dwa czołgi, z których jeden zaczął płonąć, a drugi się wycofał. Tą samą drogą wycofali się z akcji, przedtem jeszcze wyrzucili pozostałe granaty na klatkę schodową od strony południowej, gdzie na dole byli Niemcy. Cała grupa bez strat powróciła do pałacyku.
Po wycofaniu się obrońców arterii Wolskiej z pałacyku i młynów Michlera brał udział w dalszych walkach przy ul. Młynarskiej, Wolskiej i na terenie przyległym do Wenecji, przy Górczewskiej, a następnie w obronie cmentarza kalwińskiego i ewangelickiego.
6 sierpnia w grupie „Gryfa” uczestniczył w udanym, wyprzedzającym wypadzie z terenu cmentarza na ul. Młynarską przeciwko dwóm czołgom. Po powrocie na cmentarz kalwiński był świadkiem śmierci kilku żołnierzy, a wśród nich „Anny” (Krystyny Wańkowicz) łączniczki d-cy 1 kompanii „Rafała”.
8 sierpnia 1944 r. w walkach o cmentarze ranny w prawe przedramię. Tego samego dnia w dalszym toku bardzo intensywnych walk obronnych na cmentarzu ewangelickim w pobliżu kaplicy Halpertów wyniósł z pola walki ciężko rannego dowódcę „Gryfa” (postrzał twarzy – uszkodzenie szczęki), dostarczył go do sanitarki, a następnie do szpitala Jana Bożego przy ul. Bonifraterskiej, dopilnowując natychmiastowego zabiegu, po czym wrócił na linię walki.
W niedziele 9.09 w składzie poszedł z Woli na Stare Miasto.
Pierwsze trzy dni od 10.08 – 13.08, to walki i obrona z przedpola pałacu Krasińskich, stanowisk na gruzach getta (przy Gęsiej i Nalewek). 13.08 w czasie jednego z kontrataków został ciężko ranny (po raz drugi – zniszczenie nadgarstka lewej ręki). Z miejsca zranienia, terenu gruzów getta, o własnych siłach dowlókł się do Pałacu Krasińskich i przed wejściem od strony ogrodów stracił przytomność. Po doprowadzeniu go do sanitariatu, mieszczącego się w pałacu, pomocy udzielił mu Zbigniew Dworak ps. „Dr Maks”, dokonując zabiegu chirurgicznego i tym samym uratował mu lewą rękę.
Jako rekonwalescent od 13 do 19 sierpnia przebywał w szpitalu polowym w pałacu i tam spotkał swojego kuzyna Jerzego Dargiela, pseudonim „Henryk” i „Juda” d-cę IV plutonu 1 kompanii, też rannego. Po paru dniach rekonwalescencji powrócił na linię walki. Brał udział w dalszych walkach obronnych i potem, w próbie przebicia się do Śródmieścia.
Po nieudanej próbie przebicia się w nocy od 31.08 na 1.09 wraz z grupą rannych, przeszedł kanałami do Śródmieścia, wychodząc z kanału przy ul. Wareckiej. Po wypoczynku, najpierw w Konserwatorium przy ul. Okólnik, wraz z innymi przeszedł do punktu zbiorczego w budynku poselstwa Bułgarskiego w Alejach Ujazdowskich, a następnie w pierwszej grupie na Czerniaków, na kwatery przy ul. Zagórnej.
W ramach resztek batalionowych 120-140 ludzi, w sile niespełna kompanii, brał udział w walkach obronnych przy Ludnej 7, 9, budynku PKO (róg Ludnej i Okrąg) Okrąg 2 i przyległych domów, Wilanowskiej 14 na terenie magazynów Społem, Solec 53, Wilanowskiej 5, 3 i 1 (ostatni bastion). Obrona skrawka Wilanowskiej zdziesiątkowała resztki parasolarzy.
W nocy 23 na 24 września przepłynął wpław Wisłę (pomimo posiadanego na ręce gipsu) i dostał się na drugi brzeg. Został przejęty przez żołnierzy artylerii LWP i tam na Saskiej Kępie goszczony.
Po kilku dniach aresztowany przez Informację Wojska Polskiego i przewieziony do szpitala w Otwocku. Ze szpitala salwował się ucieczką, aby uniknąć represji i wywózki. Miał wówczas dwie możliwości działania, kontynuować pracę konspiracyjną lub zgłosić się do Wojska Polskiego. Wybrał drugą opcję i 14 października 1944 r. wstąpił w szeregi 2 Armii Wojska Polskiego. Otrzymał przydział do 5 samodzielnego batalionu transportu samochodowego z miejscem postoju we wsi Niemce po Lublinem. Jako wyszkolony podchorąży i kierowca, pełnił kolejno funkcję dowódcy drużyny i plutonu. Następnie przeniesiony został do 6 samodzielnego batalionu transportu samochodowego, w którym do zakończenia wojny był szefem kompanii. Przeszedł cały szlak bojowy batalionu. Brał bezpośredni udział w forsowaniu Nysy, organizując dowóz pontonów do przeprawy pod ogniem nieprzyjaciela, tam został ranny po raz trzeci.
Okres powojenny.
Po zakończeniu wojny w końcu maja 1945 r. jednostka została skierowana do miejscowości Kicin pod Poznaniem. Tu w lipcu został aresztowany przez służbę Informacji Wojskowej i przetrzymywany w śledztwie. Pomoc kolegów umożliwiła mu ucieczkę i przejazd do Warszawy. Ukrywał się w Warszawie na Woli u pp. Leokadii i Juliana Śmielaków, zamieszkałych przy ul. Zawiszy 4, których poznał w czasie okupacji. Dla odwrócenia uwagi sąsiadów pełnił funkcję wozaka platformy konnej.
We wrześniu 1945 r. zgłosił się do Komisji Likwidacyjnej AK w BGK i po rozmowie z pułkownikiem Janem Mazurkiewiczem „Radosławem”, posiadając dokument ujawnienia ze stopniem podchorążego, powrócił do jednostki w Kicinie, która przeformowana została w 38 samochodową kompanię szkolno-transportową Dowództwa Okręgu Wojskowego Nr I w Warszawie. Jednostka została ulokowana przy ul. Litewskiej w Warszawie na terenie dawnego zakładu Salezjanów. Na przełomie września i października po rozmowach w dowództwie okręgu otrzymał propozycję awansu na szefa 94 Okręgowego Składu Samochodowego DOW-I w Warszawie przy ul. Gocławskiej 10, na terenie dawnej szkoły.
W parę dni potem, jeszcze formalnie nie przejął funkcji, został po raz trzeci aresztowany przez służbę Informacji Wojskowej i doprowadzony do zakamuflowanego więzienia, mieszczącego się w prywatnej willi przy ulicy Płockiej 11 na Woli. Przez trzy miesiące od 14 października 1945 r. w dzień i w nocy przeprowadzono dochodzenie, maltretując psychicznie i fizycznie, którego celem było udowodnienie przynależności do organizacji podziemnej, mającej za zadanie obalenie ustroju.
17 stycznia 1946 r. w procesie pokazowym, wobec kadry i żołnierzy, Wojskowy Sąd Garnizonowy ogłosił wyrok kary śmierci (oczywiście z prawem odwołania się do prezydenta). W tym samym dniu pod konwojem został doprowadzony do więzienia na Pradze przy ul. 11 Listopada i umieszczony w pojedynce. W dwa dni potem, etapami w transportach, do Wronek, Rawicza i Sieradza przewieziony w wagonach towarowych. W więzieniu w Sieradzu przybywał do 20 marca 1947 r. i został zwolniony w ramach następnej amnestii. Prokuratura Wojskowa Okręgu Warszawskiego postanowieniem z dnia 12 marca 1947 r. zarządziła zwolnienie z więzienia z zaleceniem skierowania do właściwej RKU celem zdemobilizowania z wojska. Z treści decyzji i zawartej w niej klauzuli wyroku można stwierdzić, że wyroku kary śmierci w ogóle nie było i ogłoszono go w czasie rozprawy jedynie dla odstraszenia kadry i żołnierzy. Faktycznie wyrok opiewał na karę łączną 2 lata. Formalnie został zdemobilizowany z wojska 11 lipca 1947 r. bez żadnych adnotacji o skazaniu i przebywaniu w więzieniu.
Przedtem podjął pracę w Polskiej YMCA. Ze względu jednak na likwidację tej organizacji przez władze, zmuszony został do poszukiwania innej pracy. Od 17 czerwca 1947 r. został zatrudniony jako kierowca w Centralnym Zarządzie Zakładów Graficznych w Warszawie. W grudniu tego roku przeniesiony służbowo do Centrali Zaopatrzenia Przemysłu Poligraficznego na stanowisku głównego magazyniera. Od marca 1950 r. powołany na stanowisko kierownika działu importu, a od lutego 1951 r. objął stanowisko zastępcy kierownika działu handlowego w tej Centrali. W czerwcu 1952 r. mianowany szefem działu handlowego. Po dwóch latach pracy na tym stanowisku i po reorganizacji Centrali, został przeniesiony służbowo do Centralnego Zarządu Poligraficznego na stanowisko starszego ekonomisty, z przewidywanym przeniesieniem do nowo organizowanej Drukarni na Pradze, na stanowisko kierownika działu zaopatrzenia i inwestycji. Po dziewięciu latach pracy w tej drukarni, od marca 1963 r. z polecenia Zjednoczenia został przeniesiony do Domu Słowa Polskiego na to samo stanowisko i pracował tam do 1973 r. W międzyczasie studiował i ukończył dwuletnie pomaturalne studium ekonomiki i uzyskał dyplom ekonomisty. Przez pięć kolejnych lat pracował w Zakładach Graficznych „RSW Prasa” na stanowisku kierownika działu inwestycji, zaopatrzenia i administracji.
Inwalidztwo wojenne i zbieg ukończenia 55 lat umożliwiły mu przejście na emeryturę w 1978 r. Po dziesięciu latach przerwy od 1988-1990 ponownie pracował w Zakładach Graficznych Dom Słowa Polskiego na niepełnym etacie, jako specjalista ds. zaopatrzenia i gospodarki materiałowej.
W okresie pracy w DSP od 1970 r. opracował indeks materiałowy dla przemysłu poligraficznego, zawierający 360 tys. haseł, wydany w 5 tys. egzemplarzy.
1993 r. wystąpił z wnioskiem do Sądu Wojewódzkiego o zaliczenie okresu przebywania w śledztwie i więzieniu 1945-1947 jako represje polityczne. Postanowieniem Wojskowego Sądu Garnizonowego w Warszawie z dnia 4.06.1997 r. i następnie Wojskowego Sądu Okręgowego z dnia 28.08.1997 r. wyrok z 17 stycznia został unieważniony.
Po długim okresie starań i wymianie korespondencji z Urzędem ds. Kombatantów i Osób Represjonowanych, dopiero po odwołaniu się do Naczelnego Sądu Administracyjnego, zostały mu przyznane rozszerzone uprawnienia kombatanckie i uznane jako uwięzienie za walkę o niepodległość i suwerenność Polski. Formalnie uprawnienia te Urząd przyznał mu 2 sierpnia 1999 r. W następstwie tych decyzji, po powtórnym odwołaniu się do Wojskowego Sądu Okręgowego w Warszawie, wyrokiem z dnia 22.01.2003 r. w imieniu Rzeczypospolitej Polskiej zostały mu przyznane zadośćuczynienie i odszkodowanie materialne.
Żonaty z Heleną z domu Miałkowską (1921-1970), z którą miał dwóch synów: Jacka (ur. 1949), magistra bibliotekarstwa i informatyki naukowej, absolwenta Uniwersytetu Łódzkiego, i Marka (1950-1981) porucznika inżyniera, absolwenta Wyższej Oficerskiej Szkoły Wojsk Zmechanizowanych we Wrocławiu, który w 1973 uległ wypadkowi i po ośmiu latach ciężkiego kalectwa zmarł.
Żonaty po raz drugi z Wiesławą Teresą z domu Kotarską, kierownikiem redakcji. Z tego związku mający dwie córki: Ewę (ur. 1953) magistra pedagogiki, absolwentkę Uniwersytetu Warszawskiego, i Elżbietę (ur. 1959) absolwentkę dwuletniego pomaturalnego studium językowego.

</doc>
<doc id="1762995" url="https://pl.wikipedia.org/wiki?curid=1762995" title="Vectrex">
Vectrex

Vectrex – ośmiobitowa konsola gier wideo wyprodukowana przez Western Technologies/Smith Engineering, początkowo dystrybuowana na licencji General Consumer Electric, potem przez Milton Bradley Company. Konsola miała premierę w listopadzie 1982, a jej cena wówczas wynosiła 199 USD. Po przejęciu firmy GCE przez Milton Bradley cena została obniżona do 150 dolarów, a przed zapaścią rynku gier wideo w 1983 cena wynosiła 100 dolarów. Vectrex znikł z rynku na początku 1984. W Polsce pojawił się w połowie lat 80. i był przedstawiany w programie Sonda.
W przeciwieństwie do stacjonarnych konsoli, które generowały grafikę rastrową i wyświetlały ją na ekranie telewizora, Vectrex miał zintegrowany monitor wyświetlający grafikę wektorową. Monochromatyczny monitor Vectreksa korzystał z przezroczystych plastikowych nakładek na ekran, ozdabiających pole gry za pomocą statycznych pokolorowanych obszarów. Wówczas wiele z popularnych automatów korzystało z grafiki wektorowej, a GCE zależało, by Vectrex znalazł się właśnie w tej grupie – na konsolę pojawiły się wysokiej jakości porty takich gier jak "Space Wars" czy "Armor Attack".
Vectrex miał wbudowaną grę "Minestorm", która była klonem "Asteroids". Poza gamepadami, urządzeniami wskazującymi wyprodukowanymi dla konsoli były pióro świetlne i "3D imager", będący rodzajem trójwymiarowych gogli.
Vectrex został wydany w Japonii pod nazwą Bandai Vectrex Kousokusen.
Vectrex razem z Atari 5200 i ColecoVision był jedną z pierwszych konsoli które miały ekran startowy – cechę, która w epoce konsoli bazujących na nośnikach CD stała się standardem.

</doc>
<doc id="1762997" url="https://pl.wikipedia.org/wiki?curid=1762997" title="Cmentarz żydowski w Skępem">
Cmentarz żydowski w Skępem

Cmentarz żydowski w Skępem – kirkut powstał w pierwszej połowie XIX wieku. Obejmował obszar o powierzchni 0,2 ha. W czasie okupacji hitlerowskiej uległ dewastacji i zniszczeniu. Obecnie nie ma na nim macew. Znajdował się on w okolicach obecnej ulicy Rybackiej.

</doc>
<doc id="1763000" url="https://pl.wikipedia.org/wiki?curid=1763000" title="Conrad Williams">
Conrad Williams

Conrad Williams (ur. 20 marca 1982) – brytyjski lekkoatleta, sprinter odnoszący największe sukcesy w biegach sztafetowych.
W 2009 roku zdobył srebrny medal na mistrzostwach świata w Berlinie w sztafecie 4 × 400 metrów. Razem z nim w sztafecie biegli Robert Tobin, Martyn Rooney i Michael Bingham. Brązowy medalista w biegu rozstawnym podczas halowych mistrzostw świata i igrzysk Wspólnoty Narodów (2010). Reprezentant kraju w Pucharze Europy oraz na drużynowych mistrzostwach Europy.

</doc>
<doc id="1763007" url="https://pl.wikipedia.org/wiki?curid=1763007" title="Ernst Tugendhat">
Ernst Tugendhat

Ernst Tugendhat (ur. 8 marca 1930, zm. 13 marca 2023) – niemiecki filozof pochodzenia czeskiego. Jest uważany za jednego z pierwszych myślicieli, który w swoich pracach używał metod filozofii analitycznej do rozpatrywania zagadnień ontologicznych.
Życiorys.
Urodzony w Brnie, w zamożnej rodzinie żydowskiej, będącej właścicielami znanego domu projektu Ludwiga Miesa van der Rohe. W roku 1938 cała rodzina emigrowała z Czechosłowacji do St. Gallen (Szwajcaria), aby w 1941 przenieść się dalej do Caracas w Wenezueli. Pierwszy raz zainteresował się problemami filozoficznymi w wieku piętnastu lat, kiedy jego matka podarowała mu egzemplarz "Bycia i czasu" Heideggera; niedługo później ciotka udostępniła mu własne notatki z seminariów prowadzonych osobiście przez autora.
Tugendhat studiował od 1944 do 1949 sztuki klasyczne w Stanfordzie, po czym doktoryzował się na Uniwersytecie we Fryburgu, obroniwszy pracę poświęconą Arystotelesowi. W tym właśnie czasie, pod wpływem zajęć prowadzonych przez Heideggera, razem z Hansem-Georgiem Gadamerem, Rüdigerem Hubnerem i Michaelem Theunissenem został jednym z najbardziej twórczych kontynuatorów myśli mistrza. W przeciwieństwie jednak do swoich towarzyszy nie był całkowicie wierny jego poglądom, m.in. ostro krytykując głoszoną przez niego koncepcję prawdy. Z powodu zaistniałych różnic zwrócił się ku filozofii analitycznej, która miała być źródłem narzędzi umożliwiających odpowiedź na nurtujące go pytania. W latach 1956–1958 kontynuował pracę naukową na Westfalskim Uniwersytecie Wilhelma. Od tego czasu aż do 1964 pracował jako adiunkt na Wydziale Filozofii Uniwersytetu w Tybindze, gdzie otrzymał habilitację (1966) za analizę pojęcia prawdy u Husserla i Heideggera. Rok 1965 spędził dając wykłady na Uniwersytecie Michigan w Ann Arbor.
Niedługo potem otrzymał stanowisko profesora na Uniwersytecie w Heidelbergu (1966-1975), jednakże w ramach protestu przeciwko sytuacji na niemieckich uczelniach w latach 70. oddał je i przeniósł się do Starnberg, gdzie wówczas przebywał też Jürgen Habermas. W 1980 ostatecznie przeprowadził się do Berlina, podejmując pracę jako profesor filozofii na Wolnym Uniwersytecie. Otrzymał zaproszenie do wygłoszenia serii odczytów na Uniwersytecie Oksfordzkim w ramach prestiżowego cyklu John Locke lectures, jednak musiał zrezygnować z tego zaszczytu przez zły stan zdrowia. Tugendhat przeszedł na emeryturę w 1992, jednak nadal podejmował się prowadzenia wykładów jako profesor wizytujący na Papieskim Uniwersytecie Katolickim w Santiago (1992-1996) oraz na praskim Uniwersytecie Karola (1997-1998). W roku 1996 był ponadto pracownikiem naukowym Instytutu Nauk o Człowieku w Wiedniu. Otrzymywał liczne wyróżnienia, łącznie z Nagrodą Mistrza Eckharta (2006) za głęboki wpływ na kulturę niemiecką.

</doc>
<doc id="1763011" url="https://pl.wikipedia.org/wiki?curid=1763011" title="Cmentarz żydowski w Kowalu">
Cmentarz żydowski w Kowalu

Cmentarz żydowski w Kowalu – kirkut mieścił się przy północno-wschodniej granicy miasta Kowal przy skrzyżowaniu obecnych ulic Dobiegniewskiej i bł. Dominika Jędrzejewskiego. Nie wiadomo kiedy został założony. Obecnie na nieogrodzonym terenie o powierzchni 1 ha nie ma żadnych macew.

</doc>
<doc id="1763013" url="https://pl.wikipedia.org/wiki?curid=1763013" title="Barry Bannan">
Barry Bannan

Barry Bannan (ur. 1 grudnia 1989 w Airdrie) – szkocki piłkarz występujący na pozycji pomocnika w Sheffield Wednesday i reprezentacji Szkocji.
Kariera klubowa.
Po występach w zespole rezerw w lipcu 2008 roku Bannan podpisał dwuletni zawodowy kontrakt z Aston Villą. Zadebiutował 17 grudnia w przegranym 1:3 wyjazdowym meczu fazy grupowej Pucharu UEFA z HSV, zmieniając w 61. minucie Craiga Gardnera. 26 lutego w spotkaniu tych samych rozgrywek z CSKA Moskwa po raz pierwszy zagrał od pierwszej minuty.
13 marca został wypożyczony na miesiąc do Derby County. Już następnego dnia zdobył bramkę w meczu z Sheffield United. Ostatecznie Bannan w Derby został do końca sezonu i rozegrał 10 ligowych meczów.
26 listopada 2009 roku został wypożyczony do Blackpool. Zadebiutował cztery dni później, zmieniając Charliego Adama w 87. minucie zremiowanego 1:1 ligowego meczu z Preston North End. 8 grudnia w wygranym 3:0 wyjazdowym meczu z Middlesbrough po raz pierwszy zagrał w wyjściowym składzie, a w 84. minucie zmienił go Al Bangura. 30 stycznia Bannan zdobył bramkę w spotkaniu z Coventry City (remis 1:1), a sezon zakończył z 20 ligowymi występami. Dzięki wygranej w finale play-offów z Cardiff City jego zespół awansował do Premier League, a on sam wszedł na boisko w końcówce spotkania, zmieniając Davida Vaughana.
Po powrocie do Aston Villi Bannan 14 sierpnia 2010 zadebiutował w Premier League, zmieniając w 89. minucie meczu z West Ham United Marca Albringtona. 19 sierpnia w zremisowanym 1:1 meczu eliminacji do Ligi Europy zdobył pierwszą bramkę dla swojego zespołu.
2 września 2013 roku podpisał 3-letnią umowę z Crystal Palace.
Kariera reprezentacyjna.
11 listopada 2010 Bannan zadebiutował w dorosłej reprezentacji Szkocji w meczu towarzyskim przeciwko Wyspom Owczym.

</doc>
<doc id="1763017" url="https://pl.wikipedia.org/wiki?curid=1763017" title="Different Stages">
Different Stages

Different Stages – album koncertowy kanadyjskiej grupy rockowej Rush, wydany w 1998 roku. Na pierwszych dwóch płytach znajduje się zapis koncertu z New World Music Center w Chicago, zarejestrowany w 1994 roku podczas trasy koncertowej promującej album "Counterparts". Dodatkowo znalazły się tam również utwory z trasy koncertowej "Test for Echo" z 1998 roku. Na trzeciej płycie znajduje się zapis koncertu z hali Hammersmith Odeon w Londynie, nagrany w 1978 roku podczas trasy koncertowej "A Farewell to Kings".

</doc>
<doc id="1763018" url="https://pl.wikipedia.org/wiki?curid=1763018" title="Harry Patch">
Harry Patch

Henry John „Harry" Patch (ur. 17 czerwca 1898 we wsi Combe Down, Somerset, zm. 25 lipca 2009 w Wells, w hrabstwie Somerset) – brytyjski weteran I wojny światowej, znany również z długowieczności.
Życiorys.
Był synem murarza Williama Patcha. W 1913 roku ukończył szkołę i rozpoczął praktykę u hydraulika w Bath. W październiku 1916 został powołany do służby wojskowej w kornwalijskim pułku piechoty, w którym został pomocnikiem strzelca w baterii karabinów maszynowych Lewis. W czerwcu 1917 roku wraz ze swoją jednostką przybył do Francji. Walczył w bitwie pod Passchendaele. 22 września 1917 roku został ciężko ranny w pachwinę od wybuchu pocisku artyleryjskiego, który zabił jego trzech towarzyszy. 23 grudnia 1917 roku powrócił do Anglii. Koniec wojny zastał go na wyspie Wight, gdzie przechodził rekonwalescencję.
Po powrocie do zdrowia Patch kontynuował pracę jako hydraulik w Bristolu, by z czasem zostać kierownikiem ekipy. Kiedy wybuchła II wojna światowa nie został powołany do wojska z uwagi na wiek i stan zdrowia, ale służył w Bath jako strażak. W 1963 przeszedł na emeryturę.
W 1918 roku poślubił Adę Billington, która zmarła w 1976 roku, mieli dwóch synów (Dennisa i Roya). Był jeszcze dwukrotnie żonaty – druga żona Jean zmarła w 1984 roku, zaś trzecia, Doris, w 2007 roku.
W 2003 roku Patch wystąpił w telewizyjnym programie dokumentalnym, poświęconym I wojnie światowej. W listopadzie 2004 doszło do spotkania Patcha z Charlesem Kuentzem, ostatnim żyjącym niemieckim weteranem I wojny światowej, który także walczył pod Passchendaele. W 2007, mając 109 lat wziął udział w obchodach 90 rocznicy bitwy, w której walczył. W tym samym roku ukazała się jego autobiografia – "The Last Fighting Tommy", napisana we współpracy z historykiem Richardem van Emdenem. Tym samym Patch został najstarszym żyjącym autorem książki.
18 lipca 2009 roku, po śmierci Henry'ego Allinghama, Patch przez tydzień, do swej śmierci, był najstarszym żyjącym brytyjskim weteranem I wojny światowej, a zarazem najstarszym żyjącym Europejczykiem. Po śmierci Francuza Fernanda Goux w listopadzie 2008 roku był ostatnim uczestnikiem konfliktu, który walczył w okopach, a także ostatnim żyjącym weteranem tej wojny w Europie.
Ostatnie lata życia Patch spędził w domu pomocy społecznej w Wells, Somerset, gdzie zmarł. Ceremonia pogrzebowa odbyła się w katedrze w Wells. Dzwony katedry biły 111 razy, tyle, ile lat przeżył zmarły. Ceremonia była transmitowana przez radio i telewizję. Doczesne szczątki Patcha spoczęły na cmentarzu Monkton Combe, obok jego rodziców i brata.
Za swoją służbę w czasie wojny został odznaczony Brytyjskim Medalem Wojennym i Medalem Zwycięstwa, był także Oficerem Legii Honorowej.
Po śmierci Patcha brytyjski zespół Radiohead skomponował na jego cześć utwór Harry Patch (In Memory Of).

</doc>
<doc id="1763019" url="https://pl.wikipedia.org/wiki?curid=1763019" title="Gold Against The Soul">
Gold Against The Soul



</doc>
<doc id="1763020" url="https://pl.wikipedia.org/wiki?curid=1763020" title="Jezioro Kamienne (Pojezierze Bytowskie)">
Jezioro Kamienne (Pojezierze Bytowskie)

Jezioro Kamienne – jezioro w województwie zachodniopomorskim, w powiecie koszalińskim, w gminie Polanów w pobliżu miejscowości Żydowo, leżące na terenie Pojezierza Bytowskiego.
Jezioro stanowi górny zbiornik elektrowni szczytowo-pompowej „Żydowo”.

</doc>
<doc id="1763023" url="https://pl.wikipedia.org/wiki?curid=1763023" title="Kwiecko">
Kwiecko

Kwiecko – jezioro w Polsce w woj. zachodniopomorskim, w powiecie koszalińskim, w gminie Polanów, w pobliżu miejscowości Żydowo.
Opis.
Jezioro stanowi dolny zbiornik elektrowni szczytowo-pompowej „Żydowo”.
Nazwę Kwiecko wprowadzono urzędowo w 1948 roku, zastępując poprzednią niemiecką nazwę jeziora – "Nieder See".

</doc>
<doc id="1763024" url="https://pl.wikipedia.org/wiki?curid=1763024" title="Marinesco">
Marinesco



</doc>
<doc id="1763025" url="https://pl.wikipedia.org/wiki?curid=1763025" title="Parafia św. Jana Kantego w Krakowie">
Parafia św. Jana Kantego w Krakowie

Parafia św. Jana Kantego w Krakowie – parafia rzymskokatolicka w dekanacie Kraków-Bronowice w archidiecezji krakowskiej na os. Widok przy ulicy Jabłonkowskiej.
Historia Parafii.
Ośrodek duszpasterski istniał od 10 września 1982, a parafia została erygowana w roku 1984 przez kard. Franciszka Macharskiego. Kościół był budowany w latach 1982 - 1993. Konsekrowany w 2000 roku. W latach 1982 - 2012 proboszczem parafii był ks. prałat Jan Franczak. Następnie przez 3 lata funkcję proboszcza pełnił ks. kan. Janusz Moskała. Od 2015 roku proboszczem parafii jest ks. kan. Zbigniew Zięba.
Terytorium parafii.
Arciszewskiego, Armii Krajowej nry 77-93, Balicka nry 12a, 12b, 12c, 14b, Jabłonkowska nry 17-43, Justowska, Kowalskiego, Kwiatkowskiego, ks. Machaya, Młynarskiego, Na Błonie nry 3-15a, Ochlewskiego, Olkuska, Pileckiego, J. Piwnika „Ponurego", Popiela, Prystora, Stróżeckiego, Strzałkowskiego „Bzymka", Wiedeńska, Zarzecze nry 108‑122

</doc>
<doc id="1763027" url="https://pl.wikipedia.org/wiki?curid=1763027" title="Rdzeniakomięśniak">
Rdzeniakomięśniak

Rdzeniakomięśniak (łac. "medullomyoblastoma") – rzadki, pierwotny nowotwór złośliwy ośrodkowego układu nerwowego, rozwijający się w móżdżku. Należy do guzów zarodkowych. Charakteryzuje się obecnością dwóch typów komórek, mioblastów i słabo zróżnicowanych komórek nerwowych. Guz częściej występuje u płci męskiej.

</doc>
<doc id="1763028" url="https://pl.wikipedia.org/wiki?curid=1763028" title="Medullomyoblastoma">
Medullomyoblastoma



</doc>
<doc id="1763030" url="https://pl.wikipedia.org/wiki?curid=1763030" title="Anne Cibis">
Anne Cibis

Anne Cibis, z domu Möllinger (ur. 27 września 1985 w Wormacji) – niemiecka lekkoatletka, sprinterka specjalizująca się w biegach sprinterskich, dwukrotna uczestniczka letnich igrzysk olimpijskich (Pekin 2008, Londyn 2012).
Największy sukces odniosła na mistrzostwach świata w Berlinie zdobywając brązowy medal w sztafecie 4 × 100 metrów. W składzie sztafety biegły wówczas również Verena Sailer, Cathleen Tschirch i Marion Wagner.

</doc>
<doc id="1763033" url="https://pl.wikipedia.org/wiki?curid=1763033" title="Rush in Rio">
Rush in Rio

Rush in Rio – album koncertowy kanadyjskiej grupy rockowej Rush, wydany w 2003 roku. Album jest również dostępny w wersji DVD. Album został nagrany podczas koncertu zespołu na stadionie Maracanã w Rio de Janeiro, podczas koncertu kończącego oficjalną trasę koncertową promującą album "Vapor Trails". Podczas tego koncertu zespół zgromadził 40-tysięczną publiczność, jednak na tej trasie największym koncertem był występ w São Paulo (dzień wcześniej), na którym pojawiło się około 60 tys. fanów.

</doc>
<doc id="1763035" url="https://pl.wikipedia.org/wiki?curid=1763035" title="Supertec">
Supertec

Supertec – dostawca silników dla zespołów Formuły 1 w latach 1999 – 2000. Firma ta dostarczała silniki zaprojektowane przez Renault, a zbudowane przez Mecachrome w 1998, następnie udoskonalane.
W roku 1998 należąca do Flavio Briatore firma Super Performance Competition Engineering podpisała porozumienie z firmą Mecachrome, na mocy którego zakupiła od niej silniki, zmieniła ich nazwę na Supertec i rozpoczęła ich dostarczanie różnym zespołom: w sezonie 1999 Williamsowi, Benettonowi (pod nazwą Playlife) oraz BAR, a w sezonie 2000 Benettonowi i Arrowsowi.
Silniki Supertec (w szczególności model FB01) były krytykowane za stosunkowo niewielką moc, wysokie zużycie paliwa oraz wysoką cenę. Po roku 2000 firma Supertec zaprzestała dostarczania silników.

</doc>
<doc id="1763038" url="https://pl.wikipedia.org/wiki?curid=1763038" title="Picking Up the Pieces">
Picking Up the Pieces

Picking Up the Pieces – drugi album studyjny polskiej wokalistki jazzowej Agi Zaryan. Wydawnictwo ukazało się 27 listopada 2006 roku nakładem wytwórni Cosmopolis i Polskiego Radia. Płyta została nagrana w No-Sound Studio marcu 2006 roku w Los Angeles. Miksowanie i mastering odbył się w warszawskim Sound &amp; More Studio w październiku 2006 roku.
Nagrania dotarły do 1. miejsca listy OLiS. 16 stycznia 2008 roku płyta uzyskała w Polsce status podwójnej platyny.
Lista utworów.
Opracowano na podstawie materiału źródłowego.
Muzycy.
Opracowano na podstawie materiału źródłowego.

</doc>
<doc id="1763041" url="https://pl.wikipedia.org/wiki?curid=1763041" title="Skrajny Jastrzębi Kopiniak">
Skrajny Jastrzębi Kopiniak

Skrajny Jastrzębi Kopiniak lub Skrajny Kopiniak (słow. "Predný kopiniak", niem. "Vorderer Rotseekopf", węg. "Elülső-Vöröstavi-púp") – turnia o wysokości ok. 2250 m położona w Jastrzębiej Grani w słowackiej części Tatrach Wysokich. Jest wysuniętym najdalej na wschód z trzech Jastrzębich Kopiniaków. Znajduje się w tej grani pomiędzy Jastrzębią Turnią (2139 m) na wschodzie, od której jest oddzielony Jastrzębią Przełęczą (ok. 2100 m), a Pośrednim Jastrzębim Kopiniakiem na zachodzie, od którego oddziela go płytki Skrajny Jastrzębi Karb. Pomiędzy Jastrzębią Turnią a Skrajnym Kopiniakiem wyróżnia się jeszcze kilka drugorzędnych elementów, którymi są kolejno od Skrajnego Kopiniaka w stronę Jastrzębiej Przełęczy: Jastrzębi Karbik, Jastrzębia Czubka, Jastrzębie Wrótka, Jastrzębi Kopiniaczek.
Jastrzębia Grań oddziela Dolinę Jagnięcą od Doliny Jastrzębiej. Skrajny Kopiniak wraz z Jastrzębią Turnią stanowi charakterystyczny element panoramy Doliny Zielonej Kieżmarskiej. Wraz z dwoma pozostałymi Kopiniakami (Zadnim i Pośrednim) oraz Małym Kołowym Szczytem opada do Doliny Jastrzębiej wspólnym 200-metrowej wysokości urwiskiem zwanym Kopiniakowym Murem. Znajduje się w nim około 20 dróg wspinaczkowych o dużym stopniu trudności.
Ściana północna Skrajnego Jastrzębiego Kopiniaka opada do Doliny Jagnięcej i ma charakter trawiasto-skalisty. W niektórych miejscach jest urwista. Ściana południowa po wydzieleniu sąsiednich formacji ograniczona jest z prawej strony wybitną depresją zbiegającą z Jastrzębiego Karbika do Kopiniakowej Pościeli, natomiast z lewej – depresją opadającą ze Skrajnego Jastrzębiego Karbu. Ukośnie biegnie przez tę ścianę trawiasto-skalisty zachód – Wyżnia Kopiniakowa Drabina.
Na Skrajnego Jastrzębiego Kopiniaka, podobnie jak na inne obiekty w Jastrzębiej Grani, nie prowadzą żadne znakowane szlaki turystyczne. Najdogodniejsze drogi dla taterników wiodą na szczyt granią z obu stron, w ścianie południowej wytyczono natomiast drogi o trudności co najmniej V+ w skali UIAA.
Pierwsze wejścia:
Nazwa polska i słowacka turni pochodzi od słowa "kopiniak" oznaczającego w podhalańskiej i spiskiej gwarze pasterskiej górę podobną do kopca. Drugi człon nazwy dodawany jest dla odróżnienia go od innych Kopiniaków. W języku niemieckim i węgierskim nazwa utworzona została od Czerwonego Stawu Kieżmarskiego. Dawniej tylko Skrajny Kopiniak miał swoją nazwę (Kopiniak), dopiero później taternicy nadali nazwę pozostałym Kopiniakom i innym podrzędnym formacjom skalnym tej grani.
Po raz pierwszy Skrajny Kopiniak został zdobyty przez członków węgierskiego stowarzyszenia Magyar Turista Egyesület Egyetemi Osztály. W języku węgierskim dawniej nazywał się "Egyetemi-csúcs", to znaczy „uniwersytecki szczyt” – nazwę tę nadano mu dla upamiętnienia stowarzyszenia pierwszych zdobywców szczytu. Stara niemiecka nazwa "Universitätsspitze" była kalką nazwy węgierskiej.

</doc>
<doc id="1763042" url="https://pl.wikipedia.org/wiki?curid=1763042" title="Potamogale">
Potamogale



</doc>
<doc id="1763045" url="https://pl.wikipedia.org/wiki?curid=1763045" title="Twice in a Blue Moon">
Twice in a Blue Moon

Twice in a Blue Moon – album Ferry'ego Corstena, holenderskiego DJ-a i producenta muzyki trance.

</doc>
<doc id="1763046" url="https://pl.wikipedia.org/wiki?curid=1763046" title="Elisa Cusma Piccione">
Elisa Cusma Piccione



</doc>
<doc id="1763048" url="https://pl.wikipedia.org/wiki?curid=1763048" title="Chen Boda">
Chen Boda

Chen Boda (ur. 1904 w Hui’an w prowincji Fujian, zm. 20 września 1989 w Pekinie) – chiński komunista, jeden z głównych animatorów rewolucji kulturalnej.
Działalność.
W 1927 roku wstąpił do Komunistycznej Partii Chin. W latach 1937-1945 był sekretarzem politycznym Mao Zedonga w Yan’anie. Po utworzeniu ChRL w 1949 był jednym z głównych propagandzistów. W latach 1958-1970 był redaktorem naczelnym pisma Czerwony Sztandar ("Hongqi"), na którego łamach postulował m.in. zniesienie pieniądza w okresie wielkiego skoku.
W 1966 roku został przewodniczącym Grupy do spraw Rewolucji Kulturalnej. Chen był jednym z głównych i najbardziej aktywnych animatorów rewolucji kulturalnej. Z jego inicjatywy w 1967 roku w Szanghaju ustanowiono przez krótki czas zakończoną fiaskiem Komunę Szanghajską, która po krwawych walkach ogłosiła w mieście wspólnotę dóbr oraz obieralność i odwoływalność wszystkich urzędników. W sierpniu 1970 potajemnie aresztowany za "ultralewactwo" i przynależność do "antypartyjnej kliki Lin Biao" (fakt jego aresztowania ujawniono oficjalnie dopiero w 1973 roku).
W procesie bandy czworga w 1981 roku został skazany na dożywocie. Zwolniony przedterminowo w 1987 z uwagi na zły stan zdrowia, zmarł dwa lata później.

</doc>
<doc id="1763049" url="https://pl.wikipedia.org/wiki?curid=1763049" title="Marian Massonius">
Marian Massonius

Piotr Marian Massonius (ur. 1 lutego 1862 w Kursku, zm. 20 lipca 1945 w Wilnie) – polski filozof, psycholog i pedagog, działacz oświatowy, encyklopedysta i dziennikarz, wieloletni wykładowca Uniwersytetu Stefana Batorego.
Życiorys.
Urodził się w rodzinie Piotra Massoniusa, pułkownika armii carskiej oraz Heleny ze Sliźniów, córki Ottona – filomaty i przyjaciela Adama Mickiewicza. Wychował się w majątku Marianowka. Po ukończeniu gimnazjum w Warszawie rozpoczął studia na Uniwersytecie, następnie od 1890 studiował filozofię, pedagogikę, slawistykę i historię sztuki na uczelniach w Lipsku, Berlinie, Pradze i Monachium. W 1882 ożenił się z Anielą Houwalt. W 1890 r. obronił w Lipsku doktorat pracą "O transcendentalnej estetyce Kanta" (). Po powrocie zamieszkał w Petersburgu, gdzie zasiadał w redakcji tygodnika „Kraj” blisko współpracując z Włodzimierzem Spasowiczem. 
W 1892 r. przeniósł się do Warszawy. Publikował w Głosie, Tygodniku Illustrowanym, Wiśle, Ateneum, Gazecie Warszawskiej i Gazecie Polskiej. W latach 1895–1905 był członkiem redakcji Wielkiej Encyklopedii Powszechnej Ilustrowanej. Hasła jego autorstwa podpisane są skrótem "Mns". Był członkiem redakcji oraz autorem biogramów wydanego w latach 1901–1903 „Albumu biograficznego zasłużonych Polaków i Polek wieku XIX” Marii Chełmońskiej. W latach 1897–1914 zasiadał w redakcji Przeglądu Filozoficznego.
W 1906 r. przez kilka miesięcy sprawował mandat posła do rosyjskiej I Dumy Państwowej z guberni mińskiej. Po jej rozwiązaniu przez cara zaangażował się w Związek Autonomistów i Federalistów Lednickiego, którego deklarację podpisał.
Od 1906 do 1914 r. pracował jako nauczyciel w warszawskich gimnazjach Reja i Górskiego. Wykładowca filozofii i psychologii na Wydziale Humanistycznym Towarzystwa Kursów Naukowych w Warszawie (1907–1914).
W czasie I wojny światowej znalazł się w Mińsku, gdzie od 1915 do 1918 r. kierował gimnazjum polskim (jego uczniem był m.in. Jerzy Giedroyc). W latach 1917–1918 stał na czele redakcji „Dziennika Mińskiego”. Był członkiem komisji pracującej nad powołaniem uniwersytetu białoruskiego w Mińsku, nauczał również na kursach białorusoznawczych. W 1918 organizował polskie gimnazjum im. Władysława Syrokomli w Nieświeżu, którego był pierwszym dyrektorem (do 1919). Dwukrotnie aresztowany i skazany na śmierć najpierw w 1919 następnie w czasie wojny polsko-bolszewickiej w 1920 r, uwalniany w ramach wymiany.
Od października 1920 pracował jako wykładowca filozofii i pedagogiki Uniwersytetu Stefana Batorego (USB). W czasie ofensywy Tuchaczewskiego ewakuowany wraz z Uniwersytetem najpierw do Warszawy, potem krótko do Poznania, gdzie dał wykład poświęcony bolszewizmowi — "O bolszewictwie". Od 1922 był dziekanem i prodziekanem Wydziału Humanistycznego USB. Wykładał historię filozofii i pedagogikę, psychologię narodów i estetykę. Nauczał także w Gimnazjum i Liceum Męskim na Górze Bouffałowej (wśród jego uczniów był m.in. Czesław Miłosz). Przeszedł na emeryturę w 1932 roku. W tym samym roku został odznaczony Krzyżem Komandorskim Orderu Odrodzenia Polski (9 listopada 1932).
Należał m.in. do Towarzystwa Filozoficznego w Warszawie oraz wileńskiego Towarzystwa Przyjaciół Nauk.
Został pochowany na Cmentarzu Bernardyńskim w Wilnie.

</doc>
<doc id="1763052" url="https://pl.wikipedia.org/wiki?curid=1763052" title="Lata czterdzieste. Dyktanda">
Lata czterdzieste. Dyktanda

Lata czterdzieste. Dyktanda – zbiór opowiadań Stanisława Lema po raz pierwszy wydany nakładem Wydawnictwa Literackiego w roku 2005 jako 33. tom (ostatni) „Dzieł zebranych” autora. Posłowie napisał Jerzy Jarzębski.
Antologia zawiera w większości niepublikowane poza czasopismami opowiadania napisane w latach 40., dwa rozdziały z powieści "Czas nieutracony", dyktanda wymyślane dla siostrzeńca żony pisarza – Michała Zycha – oraz wiersze pisane w młodości.
W późniejszym wydaniu "Dzieł" wydawnictwa Agora młodzieńcze opowiadania (w tym brakujące w wydaniu Wydawnictwa Literackiego opowiadanie "Siostra Barbara") i wiersze zawarto w tomie "Człowiek z Marsa. Opowiadania młodzieńcze. Wiersze", zaś dyktanda w tomie "Sknocony kryminał".
Spis utworów.
Proza:
Wiersze młodzieńcze: (po raz pierwszy w "Wysoki Zamek. Wiersze młodzieńcze" 1975)
Dyktanda: (po raz pierwszy w "Dyktanda czyli…" 2001)
Lista utworów nieopublikowanych.
W latach czterdziestych młody Stanisław Lem pisał „dla chleba” opowiadania o tematyce wojennej oraz fantastycznej i publikował je w różnych czasopismach. Oto lista tych opowiadań ze wspomnianego okresu, które nie znalazły się w omawianym zbiorze:

</doc>
<doc id="1763054" url="https://pl.wikipedia.org/wiki?curid=1763054" title="Nagroda Mistrza Eckharta">
Nagroda Mistrza Eckharta

Nagroda Mistrza Eckharta (niem. "Meister-Eckhart-Preis") – nagroda naukowa o wartości € 50 000 przyznawanym co dwa lata przez niemiecką "Identity Foundation" (od 2007 po raz pierwszy wspólnie z Uniwersytetem w Kolonii).
Laureatami zostają myśliciele i intelektualiści, którzy mają w dorobku wysoko cenione prace związane z zagadnieniem tożsamości człowieka. Nagroda została nazwana na cześć Mistrza Eckharta (1260-1328), niemieckiego teologa, filozofa i mistyka.

</doc>
<doc id="1763055" url="https://pl.wikipedia.org/wiki?curid=1763055" title="Michael Cramer">
Michael Cramer

Michael Cramer (ur. 16 czerwca 1949 w Gevelsbergu) – niemiecki polityk i nauczyciel, poseł do Parlamentu Europejskiego VI, VII i VIII kadencji.
Życiorys.
Ukończył w 1974 studia pedagogiczne oraz z zakresu muzyki i sportu na Uniwersytecie Jana Gutenberga w Moguncji. Do 1995 pracował jako nauczyciel w gimnazjum, w latach 90. był też wykładowcą jednego z instytutów na Wolnym Uniwersytecie Berlina.
Zaangażował się w działalność partii Zielonych, został rzecznikiem ds. polityki komunikacyjnej. Zasiadał w parlamencie krajowym Berlina. Opublikował kilka pozycji książkowych, publikował także w różnych czasopismach.
W 2004 z listy Zielonych uzyskał po raz pierwszy mandat deputowanego do Parlamentu Europejskiego. W wyborach w 2009 i 2014 skutecznie ubiegał się o reelekcję. W PE zasiadł w grupie Zielonych i Wolnego Sojuszu Europejskiego.

</doc>
<doc id="1763059" url="https://pl.wikipedia.org/wiki?curid=1763059" title="Kamelia olejodajna">
Kamelia olejodajna

Kamelia olejodajna ("Camellia oleifera") – gatunek drzewa z rodziny herbatowatych pochodzący z Chin i niektórych rejonów Indochin (Wietnam, Laos, Birma). Według botaników jest bardzo blisko spokrewniony z kamelią sazanka ("Camellia sasanqua"), obydwa te gatunki mają wspólnego przodka.
Morfologia.
Wiecznie zielone drzewo dorastające do 7 metrów wysokości o liściach jajowatych lub podługowatoeliptycznych, skórzastych, z ząbkowanymi brzegami. Kwiat duży o przyjemnym zapachu w kolorze białym, do 6 cm średnicy. Owocem jest torebka z nasionami. 

</doc>
<doc id="1763063" url="https://pl.wikipedia.org/wiki?curid=1763063" title="Oskar Mucha">
Oskar Mucha

Oskar Mucha (ur. 12 grudnia 1894 we Lwowie, zm. 9 lipca 1974 we Wrocławiu) – polski inżynier budownictwa, wykładowca Politechniki Wrocławskiej.
Życiorys.
We Lwowie uczęszczał do szkoły powszechnej oraz VIII gimnazjum, po ukończeniu którego (1913) rozpoczął studia na miejscowej Politechnice, przerwane niebawem służbą wojskową w czasie I wojny światowej; był żołnierzem armii austriackiej, służył kolejno w 30 pułku piechoty i 56 pułku piechoty. Był ranny w walkach w Karpatach, po wyleczeniu pozostawał w szeregach wojska jako technik Dworcowej Służby Budowlanej we Lwowie. W 1918, już w mundurze polskim, uczestniczył w walkach o Lwów i ponownie został ranny. Po rehabilitacji w 1919 przydzielony został do IX Lwowskiego baonu wartowniczego, a rok później delegowany na studia. W kwietniu 1923 – z wynikiem bardzo dobrym – uzyskał dyplom Wydziału Inżynierii Lądowej i Wodnej Politechniki Lwowskiej. Służył następnie w Szefostwie Inżynierii i Saperów w Przemyślu, potem był nauczycielem Korpusu Kadetów nr 1 we Lwowie w stopniu porucznika. Wojsko opuścił w 1928. Pracował kolejno do 1930 w Przedsiębiorstwie Budowlanym K. i A. Meissner we Lwowie, w latach 1931–1935 w Wydziale Technicznym Zarządu Miejskiego we Lwowie, w latach 1935–1937 w Przedsiębiorstwie Budowlanym inżyniera Maliny we Lwowie. Od 1937 do wybuchu wojny pozostawał wolno praktykującym inżynierem budowlanym.
Od listopada 1939 do kwietnia 1940 wykładał konstrukcje budowlane w Szkole Techniczno-Przemysłowej we Lwowie. W latach 1940–1944 związany był m.in. z Biurem Technicznym Józefa Stiksa w Krakowie, Biurem Technicznych Urządzeń Sanitarnych w Warszawie, Fabryką Sukna w Warszawie, a po powrocie do Lwowa realizował prace budowlane m.in. dla Muzeum Zoologicznego i Ossolineum. Pracował też przy budowie parowozowni w Rawie Ruskiej. W 1944 został asystentem profesora Emila Łazoryka w Katedrze Statyki i Konstrukcji Budownictwa na Wydziale Architektury Politechniki Lwowskiej. W 1945 w wyniku wysiedleniu Polaków ze Lwowa znalazł się we Wrocławiu, gdzie początkowo był kierownikiem składnicy złomu i warsztatów konstrukcji stalowych, potem rzeczoznawcą budowlanym w Banku Gospodarstwa Krajowego. Z początkiem roku akademickiego 1949/1950 zatrudniony został jako samodzielny pracownik naukowy na Politechnice Wrocławskiej. Na etacie zastępcy profesora od października 1952 kierował Katedrą Statyki i Konstrukcji Specjalnych na Wydziale Architektury. Przeszedł na emeryturę w 1961.
Przez wiele lat współpracował z wrocławskim Miastoprojektem oraz czołowymi architektami i wykonawcami obiektów przemysłowych, kulturalnych i sportowych we Wrocławiu (także poza nim), m.in. Witoldem Rawskim i Witoldem Minkiewiczem. Zaangażował się w odbudowę zabytków wrocławskich. Był autorem prac naukowych z zakresu żelbetu i drewna, współpracował jako recenzent z wydawnictwem „Książnica Atlas” (m.in. recenzował podręcznik "Budownictwo przemysłowe" Igora Kisiela z 1952). Działał w Polskim Związku Inżynierów i Techników Budownictwa, był jednym z organizatorów struktur związkowych na Dolnym Śląsku, wieloletnim członkiem zarządu i przewodniczącym Sądu Koleżeńskiego Oddziału Wrocławskiego Związku.
W pamięci współpracowników i studentów zapisał jako dobry organizator i fachowiec, utalentowany pedagog, życzliwy i serdeczny człowiek. Do studentów zwracał się charakterystycznym, familijnym słowem „kochasiu”.
Zmarł we Wrocławiu 9 lipca 1974, pochowany został tamże na cmentarzu przy ulicy Bujwida.

</doc>
<doc id="1763066" url="https://pl.wikipedia.org/wiki?curid=1763066" title="Marion Wagner">
Marion Wagner

Marion Wagner (ur. 1 lutego 1978 w Moguncji) – niemiecka lekkoatletka, sprinterka, która największe sukcesy odniosła w sztafecie 4 x 100 metrów. Największy sukces odniosła w 2001 na mistrzostwach świata w Edmonton zdobywając złoty medal w sztafecie 4 x 100 metrów biegnąc w składzie z Melanie Paschke, Gabi Rockmeier, i Birgit Rockmeier (po dyskwalifikacji za doping pierwszych na mecie Amerykanek). Rok później zdobyła srebrny medal na Mistrzostwach Europy w Monachium biegnąc razem z Melanie Paschke, Gabi Rockmeier, Siną Schielke.
Na mistrzostwach świata w Berlinie w 2009 roku zdobyła brązowy medal w sztafecie 4 x 100 metrów. W składzie sztafety biegły wówczas również Verena Sailer, Cathleen Tschirch, Anne Möllinger.
W 2012 ogłosiła zakończenie kariery.

</doc>
<doc id="1763067" url="https://pl.wikipedia.org/wiki?curid=1763067" title="Wieńczysław Badzian">
Wieńczysław Badzian

Wieńczysław Badzian (ur. 13 stycznia 1889 w Husynnem, zm. 8 kwietnia 1953 w Łodzi) – polski samorządowiec i działacz związkowy, wiceprezydent Łodzi (1921–1923), poseł na Sejm I kadencji (1922–1927). 
Życiorys.
Po ukończeniu progimnazjum w Zamościu zdał egzamin maturalny przy gimnazjum realnym w Mińsku Litewskim i podjął studia z dziedziny prawa na Uniwersytecie Moskiewskim. W 1909 przyłączył się do PPS – Frakcji Rewolucyjnej, gdzie działał m.in. jako agitator na Zamojszczyźnie. W czasie I wojny światowej zmobilizowany do wojska rosyjskiego znalazł się na terenie Białoruskiej SRR, pełniąc do 1920 obowiązki radnego Mińska wybranego z listy polskich socjalistów. Zasiadał w Zarządzie Miejskim Mińska, w którym kierował Wydziałem Gospodarki.
Jesienią 1920 powrócił do Polski centralnej – został ławnikiem łódzkiego magistratu (członkiem zarządu). Od 1921 do 1923 pełnił obowiązki wiceprezydenta Łodzi z ramienia Polskiej Partii Socjalistycznej. W 1922 został posłem z terenu województwa poleskiego (okręgu Pińsk, do 1928). W 1928 przyłączył się do PPS – dawnej Frakcji Rewolucyjnej. W latach 30. działał w ruchu związkowym w Łodzi i w Małopolsce Wschodniej. W czasie II wojny światowej członek PPS i Robotniczej Partii Polskich Socjalistów, zaś od 1945 do 1947 kierował partyjną komórką PPS w dzielnicy Łódź Zielona. W 1948 przystąpił wraz z PPS do Polskiej Zjednoczonej Partii Robotniczej.
W 1946 został odznaczony Srebrnym Krzyżem Zasługi.
Życie prywatne.
Syn Józefa i Marii z domu Oryszkiewicz, miał dwóch braci. Jego żoną była Zofia Kazimiera z domu Bekiesz, a córkami Zofia Pietraszkiewicz (pracownik NBP) i Krystyna Badzian-Kobos (1921–2000; stomatolog, profesor z UŁ). Jego wnukiem jest Józef Wieńczysław Kobos (ur. 1953) – polski lekarz i naukowiec związany z Łodzią.

</doc>
<doc id="1763068" url="https://pl.wikipedia.org/wiki?curid=1763068" title="Roberto Bussinello">
Roberto Bussinello

Roberto Bussinello (ur. 4 października 1927 roku w Pistoii, zm. 24 sierpnia 1999 roku w Vicenzy) – włoski kierowca wyścigowy.
Po ukończeniu szkoły inżynierskiej rozpoczął ściganie się w 1958 roku. Był początkowo kierowcą testowym De Tomaso. Wziął udział w trzech wyścigach zaliczanych do klasyfikacji Mistrzostw Świata Formuły 1. Brał udział również w eliminacjach nie wliczanych do tej klasyfikacji (między innymi BRDC International Trophy, Grand Prix Syrakuz, Coppa Italia, Grand Prix Modeny, Grand Prix Neapolu, Grand Prix Solitude), a także wyścigach długodystansowych: 6h Sandown i 24h Le Mans (w 1964 i 1965 roku).

</doc>
<doc id="1763069" url="https://pl.wikipedia.org/wiki?curid=1763069" title="Kanawalia mieczokształtna">
Kanawalia mieczokształtna

Kanawalia mieczokształtna ("Canavalia ensiformis") – gatunek rośliny z rodziny bobowatych, uprawiana na terenach krajów tropikalnych (Ameryka, Antyle).
Jest rośliną szczególnie bogatą w ureazę (JBU, z ang. "jack bean urease"). Enzym ten był pierwszym enzymem otrzymanym w postaci krystalicznej. Dokonał tego w roku 1926 amerykański chemik James Sumner, za co przyznana została mu Nagroda Nobla.
Morfologia.
Bylina lub półkrzewiaste pnącze dorastające do 12 m długości. Posiada duże, 3-listkowe liście. Kwiaty motylkowate, w kolorach białawym, czerwonawym, fioletowym. Owocem jest strąk dorastający do 75 cm długości zawierający 10-15 nasion w kolorze czerwonym, białawym lub czerwonoplamistym.

</doc>
<doc id="1763072" url="https://pl.wikipedia.org/wiki?curid=1763072" title="Canavalia ensiformis">
Canavalia ensiformis



</doc>
<doc id="1763077" url="https://pl.wikipedia.org/wiki?curid=1763077" title="Teofil Jurkiewicz">
Teofil Jurkiewicz

Teofil Jurkiewicz (właściwe nazwisko: Ludomir Brzuskiewicz, ur. 1925, zm. 24 lipca 2009) – oficer Armii Krajowej, we wczesnym okresie powojennym działacz niepodległościowy na terenie PRL, żołnierz Tajnego Związku Krwawej Ręki; z tego powodu prześladowany i więziony przez władze komunistyczne. Wiosną 1946 roku udaje mu się przekroczyć granicę PRL, osiada we Francji, gdzie podejmuje szereg działań na rzecz polskiej emigracji, w tym organizuje Wspólnotę Polsko-Francuską. Od uzyskania przez Polskę niepodległości w 1989 r. regularnie odwiedzał Kraj, wielokrotnie organizuje pomoc materialną dla szpitali m.in. Akademii Medycznej w Gdańsku (obecnie: Gdańskiego Uniwersytetu Medycznego) oraz stypendia – staże i praktyki w szpitalach Lotaryngii dla 150 młodych lekarzy – pracowników i studentów tej uczelni. Kolator kościoła i klasztoru Ojców Karmelitów w Oborach. Honorowy Członek Dobrzyńskiego Towarzystwa Naukowego.Zmarł 24 lipca 2009 r. w Saint-Avold (Francja). Jego prochy, zgodnie z życzeniem, pochowano w grobie rodzinnym w Polsce, na starym cmentarzu-Kalwarii w Oborach.

</doc>
<doc id="1763079" url="https://pl.wikipedia.org/wiki?curid=1763079" title="Paweł Dilis">
Paweł Dilis

Paweł Dilis (ur. 2 lipca 1905 w Wilnie, zm. 1995 w Chicago) – polsko-litewski duchowny ewangelicko-reformowany związany z Wilnem i polsko-litewską emigracją w USA. 
Życiorys.
Urodził się w rodzinie Józefa i Eugenii z Pfefferów. Ukończył gimnazjum humanistyczne, a następnie studia na Wydziale Teologii Ewangelickiej Uniwersytetu Warszawskiego. Od końca lat 20. praktykował jako pastor w wileńskim kościele reformowanym (później: I kaznodzieja). Od 1934 był kapelanem wojskowym. Działał również społecznie (m.in. w organizacjach charytatywnych). Przyczynił się do wznowienia wydawanego w Wilnie czasopisma "Szlakiem reformacji", został jego redaktorem odpowiedzialnym. W czerwcu 1939 wszedł w skład delegacji Jednoty Wileńskiej na synod birżański Jednoty Kowieńskiej. Oprócz posługi w Wilnie sprawował opiekę nad filiałami Jednoty, m.in. w Warszawie. 
Po II wojnie światowej znalazł się z rodziną na emigracji w USA. Był superintendentem Litewskiego Kościoła Ewangelicko-Reformowanego w USA do 1994. Okazjonalnie odprawiał także nabożeństwa po polsku dla zamieszkałych w Chicago Polaków-ewangelików.
Jego żoną była Helena Jakubėnas (1908–2007) córka Pawła Jakubenasa i jego żony Heleny z Lipińskich. Mieli razem trzy córki.

</doc>
<doc id="1763080" url="https://pl.wikipedia.org/wiki?curid=1763080" title="Herb Skępego">
Herb Skępego

Herb Skępego – jeden z symboli miasta Skępe i gminy Skępe w postaci herbu.
Wygląd i symbolika.
Herb posiada tarczę herbową koloru czerwonego. Głównym elementem herbu jest wizerunek białej ceglanej bramy miejskiej z trzema blankami. Na każdej blance umieszczony jest jeden czarny krzyż o równych ramionach. Brama posiada otwarte żółte wrota z czterema czarnymi okuciami. W bramie umieszczona jest biała strzała skierowana grotem do góry, podparta białym półpierścieniem.
Brama nawiązuje do herbu Grzymała rodu Garwaskich, byłych właścicieli miasta, a krzyże – do klasztoru Bernardynów znajdującego się w mieście.

</doc>
<doc id="1763083" url="https://pl.wikipedia.org/wiki?curid=1763083" title="Marian Niedzielski">
Marian Niedzielski

Marian Niedzielski (ur. 28 października 1884 w Stanisławczyku Karaczańskim, pow. Bałta, zm. 30 grudnia 1953 w Warszawie) – adwokat warszawski, występujący w wielu głośnych procesach lat międzywojennych. 
Życiorys.
Urodził się 28 października 1884 w Stanisławczyku Karaczańskim, pow. Bałta, na Podolu. Został adwokatem.
Bronił między innymi bohatera bitwy nad Wisłą gen. T. Rozwadowskiego, zabójcę posła sowieckiego w Polsce Wojkowa w zamachu w 1927 Borysa Kowerdę, zamachowca w fikcyjnej próbie zamachu sowieckiego przedstawiciela handlowego w grudniu 1928 Woyciechowskiego. W latach 30. był członkiem zarządu Międzynarodowego Związku Adwokatów. W czasie wojny Niedzielski uczestniczył w pracach podziemnej adwokatury polskiej i wydał w ramach powołanego w 1942 w Warszawie Polskiego Wydawnictwa Prawniczego w pracy zbiorowej „Zasady Pracy adwokata” część zatytułowaną „Wolność słowa obrończego”.
Po wojnie był obrońcą w procesach wytaczanych przez komunistów przedwojennym wojskowym. W sytuacji, gdy indywidualni adwokaci stali się w czasach stalinowskich obiektem rozmaitych dochodzeń i utrudnień uznał, że właściwe jest tworzenie zespołów adwokackich i sam przyczynił się też do utworzenia warszawskiego zespołu adwokackiego nr 15 oddając mu w 1953 roku do użytku pomieszczenie swojej kancelarii przy ulicy Wilczej 60. W ostatnich latach życia specjalizował się w prawie wekslowym i czekowym. Był dziekanem Naczelnej Rady Adwokackiej oraz prezesem Związku Adwokatów Kresowców.
Na wniosek Polskiej Akademii Literatury 5 listopada 1938 został mu nadany Złoty Wawrzyn Akademicki.
Zmarł 30 grudnia 1953. Został pochowany w grobowcu rodzinnym na cmentarzu Powązkowskim w Warszawie (kwatera 238-3-13).

</doc>
<doc id="1763087" url="https://pl.wikipedia.org/wiki?curid=1763087" title="Herb Barcina">
Herb Barcina

Herb Barcina – jeden z symboli miasta Barcin i gminy Barcin w postaci herbu.
Wygląd i symbolika.
Herb przedstawia na białej tarczy czerwoną różę posiadającą sześć płatków. Częścią kompozycji jest również sześć stylizowanych zielonych listków rozchodzących się symetrycznie od wnętrza kwiatu i żółte otoki.
Herb nawiązuje do św. Wojciecha, patrona miasta, który prawdopodobnie pieczętował się herbem Poraj, który w godle miał różę.
Historia.
Róża o sześciu płatkach znajduje się na pieczęci miejskiej pochodzącej z 1577 roku. Późniejsze pieczęcie nosiły wizerunek orła. Proponowano również zmianę herbu na wizerunek przedstawiający półlwa i półorła. Herb z różą używany był co najmniej do czasów rozbiorów. Herb z wizerunkiem róży Rada Miejska ponownie zatwierdziła 27 lipca 1990.

</doc>
<doc id="1763088" url="https://pl.wikipedia.org/wiki?curid=1763088" title="Anthony Azizi">
Anthony Azizi

Anthony Azizi (ur. 29 maja 1973 w Nowym Jorku) – amerykański aktor filmowy i telewizyjny.
Prywatne życie.
Urodził się w Nowym Jorku, ma irańskie korzenie. Jest bahaistą. Ożenił się z aktorką Cymbeline Smith. 18 maja 2007 roku na świat przyszły ich dzieci, bliźniaki. Anthony i jego żona są rodzicami po raz pierwszy.
Kariera.
Jest znany przede wszystkim z ról w serialach telewizyjnych. Zagrał w "24 godzinach" jako terrorysta Mamud Faheen i w "Pani Prezydent" jako bliski współpracownik prezydenta Vince Taylor. Pojawił się również w "Raporcie specjalnym" z Jamesem Dentonem i Kelly Rutherford. Wystąpił także w takich serialach jak "Zabójcze umysły", "", "JAG – Wojskowe Biuro Śledcze", "Kochane kłopoty", "Świat gliniarzy", "Nowojorscy gliniarze", "Prezydencki poker", "Gotowe na wszystko", "Skazany na śmierć" czy "Chuck". W 2002 roku zagrał jedną z głównych ról w filmie "Phobic" – wcielił się w Zabójcę.

</doc>
<doc id="1763090" url="https://pl.wikipedia.org/wiki?curid=1763090" title="Kanawalia szablasta">
Kanawalia szablasta

Kanawalia szablasta ("Canavalia gladiata") – gatunek rośliny z rodziny bobowatych w uprawie głównie na terenie Afryki i Azji Południowej, USA, Antyle.
Morfologia.
Bylina pnąca, pokrojem podobna do kanawalii mieczokształtnej, do 10–12 m długości o liściach 3-listkowych. Kwiaty motylkowe w kolorze białawym bądź czerwonawym, kwiatostan groniasty. Owoc – długi strąk, do 70 cm długości z 10-15 nasionami o kolorze żółtawej lub brązowawej.
Zastosowanie.
Niedojrzałe strąki są zjadane jako jarzyna, w stanie dojrzałym nasiona są trujące. Roślinę uprawia się także na nawóz zielony.

</doc>
<doc id="1763091" url="https://pl.wikipedia.org/wiki?curid=1763091" title="Canavalia gladiata">
Canavalia gladiata



</doc>
<doc id="1763092" url="https://pl.wikipedia.org/wiki?curid=1763092" title="Adolf Bon">
Adolf Bon

Adolf Bon (ur. 1890 w Huszczy, zm. 14 sierpnia 1944 w Łochowie) – polski nauczyciel, spółdzielca i działacz chłopski, poseł na Sejm I kadencji (1922–1927). 
Życiorys.
Ukończył seminarium nauczycielskie w Warszawie oraz Instytut Pedagogiczny w Symferopolu. W czasie I wojny światowej pracował jako urzędnik w wojsku rosyjskim, a po jej zakończeniu związał się ze spółdzielczością w Brześciu Litewskim, w którym pracował również jako nauczyciel. W 1921 przystąpił do PSL „Wyzwolenie” (od 1922 zasiadał w Zarządzie Głównym). W 1922 został wybrany posłem z jego list w okręgu Brześć nad Bugiem. W 1924 znalazł się wśród założycieli Niezależnej Partii Chłopskiej, kierował jej strukturami na Polesiu. 
W 1927 bez powodzenia organizował Radykalną Partię Włościańską Ziem Białoruskich, wydawał również chłopskie pismo w języku białoruskim „Zorja”. Od 1928 poświęcił się pracy spółdzielcy w województwie poleskim. W 1935 przeniósł się na drugi brzeg Bugu do Łochowa, gdzie również pracował w spółdzielczości. W 1938 r. za prowadzoną działalność polityczną został aresztowany. W więzieniu spędził ponad sześć miesięcy.
Zginął tragicznie podczas II wojny światowej raniony po wybuchu miny. Pochowany został na cmentarzu parafialnym w Kamionnej.

</doc>
<doc id="1763093" url="https://pl.wikipedia.org/wiki?curid=1763093" title="Tom McGowan">
Tom McGowan

Thomas "Tom" McGowan (ur. 26 lipca 1959 r. w Belmar w stanie New Jersey, USA) – amerykański aktor telewizyjny, filmowy i sceniczny.

</doc>
<doc id="1763094" url="https://pl.wikipedia.org/wiki?curid=1763094" title="Volley Master Montreux 2008">
Volley Master Montreux 2008



</doc>
<doc id="1763095" url="https://pl.wikipedia.org/wiki?curid=1763095" title="Protathlima A’ Kategorias (2008/2009)">
Protathlima A’ Kategorias (2008/2009)

Rozgrywki cypryjskiej pierwszej ligi w sezonie 2008/2009 były siedemdziesiątymi pierwszymi w historii. W rozgrywkach wzięło udział czternaście drużyn, w tym trzy, które awansowały z drugiej ligi – AEP Pafos, APEP Pitsilia i Atromitos Yeroskipou. Rozpoczęły się 30 sierpnia 2008 roku. Mistrzostwo kraju wywalczył APOEL Nikozja, a królem strzelców ligi z 24 golami został Serjão z Doxy Katokopia.
Pierwsza runda.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Druga runda.
Grupa A.
Wyniki.
 
 
 
 
 
 
 
 
Grupa B.
Wyniki.
 
 
 
 
 
 
 
 
Grupa C.
Wyniki.
 
 
 
 
 
 
 
 

</doc>
<doc id="1763096" url="https://pl.wikipedia.org/wiki?curid=1763096" title="I liga cypryjska w piłce nożnej (2008/2009)">
I liga cypryjska w piłce nożnej (2008/2009)



</doc>
<doc id="1763099" url="https://pl.wikipedia.org/wiki?curid=1763099" title="Jahra">
Jahra



</doc>
<doc id="1763100" url="https://pl.wikipedia.org/wiki?curid=1763100" title="Diecezja Cairns">
Diecezja Cairns

Diecezja Cairns – diecezja Kościoła rzymskokatolickiego w metropolii Brisbane. Powstała w 1877 jako wikariat apostolski Queensland. W 1887 nazwa wikariatu została zmieniona na Cooktown. 8 lipca 1941 roku została erygowana jako diecezja.

</doc>
<doc id="1763104" url="https://pl.wikipedia.org/wiki?curid=1763104" title="Kapusta właściwa chińska">
Kapusta właściwa chińska

Kapusta właściwa chińska, lub w skrócie kapusta chińska ("Brassica rapa" L. subsp. "chinensis" Hanelt) – podgatunek kapusty właściwej. Pochodzi z Azji Wschodniej, uprawiana jest w Chinach, w Ameryce Północnej i w Europie.
Inne spotykane nazwy: pakczoj, pak-choy, bok choy.
Morfologia.
Dwuletnia roślina o grubym i bulwiastym w kształcie kłączu. Liście odziomkowe dość duże i szerokie o kształcie owalnym lub okrągławoowalnym, brzegi faliste. Kwiat czterokrotny. Owocem jest łuszczyna z dzióbkiem o długości do 1 cm.

</doc>
<doc id="1763105" url="https://pl.wikipedia.org/wiki?curid=1763105" title="Kapusta pakchoi">
Kapusta pakchoi



</doc>
<doc id="1763106" url="https://pl.wikipedia.org/wiki?curid=1763106" title="Brassica chinensis">
Brassica chinensis



</doc>
<doc id="1763108" url="https://pl.wikipedia.org/wiki?curid=1763108" title="Jessica Beard">
Jessica Beard

Jessica Beard (ur. 8 stycznia 1989) – amerykańska lekkoatletka, sprinterka, pięciokrotna medalistka mistrzostw świata i mistrzostw świata juniorów.
Medalistka mistrzostw NCAA i mistrzostw Stanów Zjednoczonych.

</doc>
<doc id="1763110" url="https://pl.wikipedia.org/wiki?curid=1763110" title="Luan Qerimi">
Luan Qerimi

Luan Qerimi (ur. 15 października 1929 w Lushnji, zm. 2 grudnia 2018 w Tiranie) – albański aktor.
Życiorys.
Występy na scenie rozpoczynał od teatru amatorskiego. Występy kontynuował w 1954, w czasie służby wojskowej, występując na scenie Teatru Armii Albańskiej. W 1954 trafił do zespołu Teatru Ludowego (alb. "Teatri Popullor"), w którym zadebiutował rolą Skendera w komedii "Prefekt" Besima Levonji. Przez 35 lat występów na scenie narodowej zagrał ponad 70 ról. w 1990 przeszedł na emeryturę.
Na dużym ekranie zadebiutował w 1976 niewielką rolą w obrazie "Toka jonë". Zagrał potem jeszcze w 14 filmach fabularnych. Ostatnią w jego dorobku była rola w kosowskim filmie telewizyjnym "Qendresa".
W 1989 został uhonorowany przez władze Albanii tytułem Zasłużonego Artysty (alb. "Artist i Merituar").

</doc>
<doc id="1763111" url="https://pl.wikipedia.org/wiki?curid=1763111" title="Kapusta właściwa pekińska">
Kapusta właściwa pekińska

Kapusta właściwa pekińska, lub w skrócie kapusta pekińska ("Brassica rapa "L. subsp." pekinensis") – podgatunek kapusty właściwej z rodziny kapustowatych. Pochodzi z północnych terenów Chin i Japonii. Jest uprawiana w wielu rejonach świata o umiarkowanym klimacie.
Jako warzywo rozsławiające Chiny w świecie, kapusta pekińska doczekała się pomnika w mieście Suzhou.
Morfologia.
Roślina roczna o liściach odziomkowych, dużych, kształtu owalnego. Liść szeroki, pomarszczony i żyłkowany z brzegu falisty. Kwiaty czterokrotne. Owoc – łuszczyna z krótkim dzióbkiem.
Zastosowanie.
Liście rośliny jadalne, używane są jako warzywo.

</doc>
<doc id="1763112" url="https://pl.wikipedia.org/wiki?curid=1763112" title="Kapusta petsai">
Kapusta petsai



</doc>
<doc id="1763113" url="https://pl.wikipedia.org/wiki?curid=1763113" title="Brassica pekinensis">
Brassica pekinensis



</doc>
<doc id="1763114" url="https://pl.wikipedia.org/wiki?curid=1763114" title="Jens Rohde">
Jens Rohde

Jens Rohde (ur. 18 kwietnia 1970 w Holstebro) – duński polityk i dziennikarz, parlamentarzysta krajowy, poseł do Parlamentu Europejskiego VII i VIII kadencji.
Życiorys.
Ukończył w 1989 szkołę średnią (Viborg Katedralskole). W połowie lat 90. studiował nauki polityczne, odbył też różne kursy menedżerskie.
Od połowy lat 80. zajmował się dziennikarstwem. Przez ponad 10 lat był związany z Radiem Viborg. Zaczynał jako komentator sportowy, później zajmował się sprawami Unii Europejskiej jako reporter tej stacji, a w latach 1989–1991 także Danmarks Erhvervsradio. Pracował też w agencjach reklamowych oraz jako korespondent europosła i byłego ministra, Tove'a Nielsena. Prowadził wykłady zawodowe, a w 1998 założył własną firmę konsultingową "JR media".
W 1993 wstąpił do liberalnej partii Venstre. W marcu 1998 został wybrany do duńskiego parlamentu, uzyskiwał reelekcję w 2001 i 2005. Od 2001 zasiadał też w radzie miejskiej Viborga. Z Folketingetu odszedł w styczniu 2007, obejmując stanowisko dyrektora administracyjnego w komercyjnej radiostacji TV 2 Radio. Wcześniej, w 2005, w ramach swojej firmy zaczął produkcję talent show "Showtime". W 2008 został dyrektorem generalnym jednej ze spółek medialnych.
W 2009 powrócił do polityki. W wyborach w tym samym roku z listy liberałów uzyskał mandat posła do Parlamentu Europejskiego VII kadencji. W PE przystąpił do grupy Porozumienia Liberałów i Demokratów na rzecz Europy, został też wiceprzewodniczącym Komisji Przemysłu, Badań Naukowych i Energii. W 2014 z powodzeniem ubiegał się o reelekcję na VIII kadencję Europarlamentu. W 2015 przeszedł do socjalliberalnego ugrupowania Det Radikale Venstre. W Europarlamencie zasiadał do 2019, w tym samym roku wybrany ponownie w skład duńskiego parlamentu. W 2021 przyłączył się do Chrześcijańskich Demokratów.

</doc>
<doc id="1763115" url="https://pl.wikipedia.org/wiki?curid=1763115" title="Wiktor Moczulski (rotmistrz)">
Wiktor Moczulski (rotmistrz)

Wiktor Maciej Moczulski (ur. 4 lutego 1900 w Bielsku Podlaskim, zm. 25 września 1939 w Dolistowie) – rotmistrz Wojska Polskiego II Rzeczypospolitej. 
Życiorys.
Wiktor Maciej Moczulski urodził się 4 lutego 1900 roku w Bielsku Podlaskim w rodzinie Juliana i Franciszki z Jerzykiewiczów. W okresie od 1 kwietnia do 10 listopada 1918 roku służył w Legionach Polskich, a od 11 listopada 1918 roku w Wojsku Polskim, kolejno w następujących jednostkach: 2 pułk Ułanów Grochowskich, Centralna Szkoła Gazowa w Warszawie, Szkoła Podchorążych Piechoty w Warszawie, Centrum Wyszkolenia Kawalerii w Grudziądzu, 3 pułk strzelców konnych, Szkoła Podchorążych Rezerwy Kawalerii Nr 4 przy 4 Dywizji Kawalerii we Lwowie. 
Na porucznika został awansowany ze starszeństwem z dniem 1 grudnia 1922 roku w korpusie oficerów jazdy (od 1924 roku korpus oficerów kawalerii). Do lata 1927 roku pełnił służbę w 10 pułku strzelców konnych w Łańcucie. 11 czerwca 1927 roku został przeniesiony do 2 szwadronu Korpusu Ochrony Pogranicza w Iwieńcu. 11 kwietnia 1933 roku został przeniesiony z KOP do 9 pułku strzelców konnych w Grajewie.
W lipcu 1939 roku w stopniu rotmistrza został dowódcą szwadronu luzaków w Szkole Podchorążych Piechoty w Ostrowi Mazowieckiej. Po wybuchu II wojny światowej, 15 września 1939 z Wołkowyska wraz z Brygadą Kawalerii wyruszył 110 rezerwowy pułk ułanów Moczulskiego pod dowództwem ppłk Jerzego Dąbrowskiego. Po 17 września zmienił on kierunek marszu z Wilna na Grodno i dalej na północ ku granicy litewskiej. W rejonie Grodna dowódca brygady przekazał dowódcom pułków rozkaz generała Przeździeckiego dotyczący przekroczenia granicy litewskiej. Dowództwo 110 pułku podjęło jednak decyzję o nieskładaniu broni i udaniu się do Puszczy Augustowskiej z zamiarem kontynuowania walki. 22 września pułk zatrzymał się na postój w miejscowości Podmacharce. Na ubezpieczenie w kierunku szosy wysłany został 3 szwadron pod dowództwem rotmistrza Moczulskiego. 25 września w okolicach Dolistowa szwadron Moczulskiego został zaatakowany przez broń pancerną wojsk sowieckich. W godzinach popołudniowych tego dnia Moczulski zginął od kuli nieprzyjaciela, wychodząc zza stogu siana. Jego śmierć miała miejsce ok. 30 m od mostu w Dolistowie. Został pochowany 26 września 1939 na cmentarzu w Jaminach. W 1996 w Jaminach powstał pomnik kamienny w miejscu spoczynku rtm. Moczulskiego a w 2004 przy kościele parafialnym w Dolistowie została uroczyście odsłonięta poświęcona mu pamiątkowa tablica.
Wiktor Moczulski był żonaty od 21 lipca 1931 z Michaliną Filipówną.
Linki zewnętrzne.
Potyczka zbrojna z sowietami w Dolistowie

</doc>
<doc id="1763116" url="https://pl.wikipedia.org/wiki?curid=1763116" title="Logister">
Logister

Logister – elektroniczny układ cyfrowy przeznaczony do realizacji konkretnej funkcji, np. w systemach automatyki przemysłowej. Układ logistera był montowany z: tranzystorów (zwykle germanowych), rezystorów, kondensatorów itp.
Polutowane na płytkach drukowanych elementy były montowane w plastykowych kostkach i zalewane żywicą. Bardziej rozbudowane układy mogły zawierać kilka płytek połączonych przewodami. Logistery były używane w systemach automatyki przemysłowej.
Logistery były produkowane w latach 70. XX wieku i wyszły z użycia wraz z rozwojem układów scalonych.
W Polsce producentem logisterów były m.in. zakłady Fonica w Łodzi oraz Telpod w Krakowie (nadal w ofercie).

</doc>
<doc id="1763117" url="https://pl.wikipedia.org/wiki?curid=1763117" title="Zmora trupia główka">
Zmora trupia główka



</doc>
<doc id="1763122" url="https://pl.wikipedia.org/wiki?curid=1763122" title="Wiktor Moczulski">
Wiktor Moczulski



</doc>
<doc id="1763123" url="https://pl.wikipedia.org/wiki?curid=1763123" title="Pożar namiotu weselnego w Kuwejcie">
Pożar namiotu weselnego w Kuwejcie

Pożar namiotu weselnego w Kuwejcie – katastrofa, która miała miejsce 15 sierpnia 2009 w Al-Dżahra w Kuwejcie. W jej wyniku zginęło 57 osób, a około 90 zostało rannych.
Pożar wybuchł w namiocie, który był przeznaczony – zgodnie z muzułmańskim zwyczajem – dla kobiet i dzieci, dlatego też większość ofiar to kobiety i dzieci. Ewakuacja gości weselnych podczas pożaru była utrudniona ze względu na krewnych i znajomych uczestników imprezy, którzy przychodzili na miejsce, by dopytywać o losy poszkodowanych. W ewakuacji pomagało wojsko kuwejckie. 
Przyczyną pożaru była zemsta byłej żony pana młodego. 23-latka wylała benzynę na namiot i podpaliła go. Sprawczyni – Nasra Yussef Mohammad al-Enezi – została skazana przez sąd na powieszenie. Wyrok wydano 30 marca 2010.
Rzecznik Ministerstwa Spraw Wewnętrznych poinformował, że z powodu pożaru prawdopodobnie wprowadzony zostanie zakaz organizowania wesel pod namiotami.

</doc>
<doc id="1763129" url="https://pl.wikipedia.org/wiki?curid=1763129" title="Ignorance">
Ignorance

Ignorance jest pierwszym singlem zespołu Paramore z ich trzeciego albumu "Brand New Eyes". Jest to ósmy singiel Paramore w USA i dziewiąty w Wielkiej Brytanii. Utwór dostępny był do ściągnięcia 7 czerwca 2009 roku, następnego dnia pojawił się na paramore.net.

</doc>
<doc id="1763130" url="https://pl.wikipedia.org/wiki?curid=1763130" title="Shaka Ponk">
Shaka Ponk

Shaka Ponk (także w skrócie SHK PNK) – francuska grupa muzyczna założona w 2004 roku, grająca muzykę będącą połączeniem rocka, funk oraz hip-hopu. Teksty pisane są w językach angielskim, francuskim oraz hiszpańskim. 24 marca 2006 wydali pierwszy album: "Loco Con Da Frenchy Talkin".
Członkowie.
Obecny skład
Byli członkowie

</doc>
<doc id="1763131" url="https://pl.wikipedia.org/wiki?curid=1763131" title="Jezioro Kamienne (zbiornik)">
Jezioro Kamienne (zbiornik)



</doc>
<doc id="1763132" url="https://pl.wikipedia.org/wiki?curid=1763132" title="Rejencja inowrocławska">
Rejencja inowrocławska

Rejencja inowrocławska (niem. "Regierungsbezirk Hohensalza") – niemiecka jednostka administracyjna istniejąca w latach 1939–1945 jako jedna z rejencji (okręgów) Kraju Warty.
Historia.
Rejencja powstała w 1939, po napaści na Polskę i objęła tereny z pogranicza województw pomorskiego i poznańskiego oraz fragmenty województw łódzkiego (powiat kutnowski) i warszawskiego (powiat gostyniński). Została wyzwolona przez Armię Czerwoną i powróciła do przedwojennych jednostek polskiej administracji w 1945 roku.
Podział administracyjny.
Miasta wydzielone:

</doc>
<doc id="1763134" url="https://pl.wikipedia.org/wiki?curid=1763134" title="Pożary lasów w Grecji latem 2007">
Pożary lasów w Grecji latem 2007



</doc>
