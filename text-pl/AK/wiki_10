<doc id="1767362" url="https://pl.wikipedia.org/wiki?curid=1767362" title="Heide Wollert">
Heide Wollert

Heide Wollert (ur. 16 maja 1982) – niemiecka judoczka, brązowa medalistka mistrzostw świata, mistrzyni Europy.
Dotychczas na Mistrzostwach Świata zdobyła jeden medal – brązowy w Rotterdamie, zaś na Mistrzostwach Europy cztery – 1 złoty, 2 srebrne i 1 brązowy. Na igrzyskach olimpijskich startowała raz – w Pekinie zajęła 7. miejsce. Druga na akademickich MŚ w 2006 roku. Startowała w Pucharze Świata w latach 2001–2011, 2013 i 2014.

</doc>
<doc id="1767363" url="https://pl.wikipedia.org/wiki?curid=1767363" title="Ailuropoda">
Ailuropoda



</doc>
<doc id="1767366" url="https://pl.wikipedia.org/wiki?curid=1767366" title="Most kolejowy w Tczewie">
Most kolejowy w Tczewie

Most kolejowy w Tczewie – wybudowany w 1891 most kolejowy na Wiśle w Tczewie na trasie magistrali kolejowej łączącej Warszawę z Gdańskiem, będący aktualnie najdłuższym mostem kolejowym w Polsce (1030 m). Pierwszego dnia II wojny światowej został wysadzony przez polskich saperów w celu utrudnienia ruchu wojsk niemieckich. Wydarzenie to było wykorzystywane przez nazistowską propagandę. Prowizoryczna odbudowa mostu następowała w 1940 lub 1941 oraz w 1947. W 1958 most odbudowano na stałe. Położony jest on pomiędzy mostem drogowym w Tczewie, zlokalizowanym 40 m na południe, a mostem w Kiezmarku, położonym 21 km na północ.
Położenie.
Most znajduje się we wschodniej części miasta, na Wiśle. Po wschodniej stronie mostu znajduje się Lisewo. Przebiega przez niego linia kolejowa nr 9 Warszawa – Gdańsk. Równolegle do niego znajduje się most drogowy, . Przebiega nim ulica Jana z Kolna.
Most w Tczewie jest najbardziej na północ wysuniętym mostem kolejowym na Wiśle, po którym jeżdżą planowe pociągi pasażerskie. Bardziej na północ wysunięty jest tylko most kolejowy w Gdańsku w dzielnicy Stogi z Przeróbką na Martwej Wiśle, jednakże jest on używany tylko w ruchu towarowym.
Historia.
Geneza.
Na początku lat 40. XIX wieku pierwsze linie kolejowe w Prusach zaczęły przynosić oczekiwane zyski. Postanowiono więc rozszerzyć sieć kolejową na wschód, aby połączyć Berlin z Królewcem. Linia ta miała znaczenie zarówno gospodarcze (możliwość łatwiejszego przemieszczania towarów, szczególnie żywności z Pomorza do centrum kraju), militarne (większa mobilność wojsk oraz łatwiejszy transport ciężkiego uzbrojenia), a także prestiżowe dla Prus na arenie międzynarodowej – zwłaszcza w sąsiedniej, znacznie biedniejszej, aczkolwiek również aspirującej do miana światowej potęgi, Rosji. W 1842 budżet pruski miał nadwyżkę, dlatego też komisje stanowe (później przekształcone w Pruski Parlament) 18 października zadecydowały o budowie kolei wschodniej. Rozważano trzy warianty magistrali Berlin – Królewiec z odgałęzieniem do Gdańska:
Żaden z tych projektów nie uwzględniał Tczewa jako przeprawy przez Wisłę, a sam pomysł wkrótce upadł. W listopadzie 1844 zdecydowano ponownie o budowie kolei wschodniej. Podczas projektu nowej magistrali po raz kolejny wystąpił problem miejsca przekroczenia Wisły. Według różnych wariantów most miał powstać w Ostromecku (obecnie Fordon w Bydgoszczy), Toruniu, Grudziądzu, Cyplu Mątawskim niedaleko Pelplina, Tczewie lub Gdańsku. Pierwsze dwa warianty zostały dość szybko odrzucone, gdyż znajdowały się zbyt blisko granicy, jednak koszt budowy ze względu na wąską dolinę i w miarę niskie brzegi był najniższy. W Grudziądzu z kolei most byłby chroniony przez twierdzę, jednakże brzeg był bardzo wysoki, co podniosłoby koszty budowy oraz eksploatacji mostu; minusem była także znaczna odległość od Gdańska. W Cyplu Mątawskim terasy zalewowe były zbyt bagniste, co spowodowałoby konieczność irygacji terenu, która skutkowałaby opóźnieniem budowy i wzrostem jej kosztów. Wariant z mostem w Gdańsku byłby korzystny dla samego miasta i Prus, gdyż znajdujący się na trasie kolei Gdańsk znajdował się daleko od granicy. Decyzja o poprowadzeniu tam linii wymusiłaby jednak budowę w dość bagnistym terenie Żuław Wiślanych. Z tego powodu zdecydowano się na przeprawę na starym szlaku kupieckim w Tczewie.
W 1845 roku rozpoczęto regulację Wisły, potrzebną m.in. ze względów przeciwpowodziowych, oraz prace przygotowawcze. Jednakże na skutek kryzysu w 1847 z rozkazu króla pruskiego przerwano je. Na miejscu pozostawiono tylko inżynierów mających czuwać nad stanem mostu. Jednak już w 1851 ruszyły prace na linii Tczew – Gdańsk oraz zbudowano dworzec w Tczewie. Mimo iż most nie był jeszcze gotowy, to w układzie stacji widać było wyższość linii Berlin – Królewiec nad odgałęzieniem do Gdańska. W latach 1851–1857 powstał pierwszy most drogowo-kolejowy, którego projektantami byli Carl Lentze (konstrukcja) oraz Friedrich August Stüler (architektura). Był on wówczas najdłuższym mostem w Europie. Po ukończeniu magistrali do Królewca jeden most nie wystarczał, gdyż stanowił „wąskie gardło” w komunikacji między lewym a prawym brzegiem górnej Wisły. Z tego względu podjęto decyzję o budowie drugiego, typowo kolejowego mostu.
Budowa i eksploatacja do 1918 roku.
W latach 1888–1891 dyrekcja kolejowa w Bydgoszczy wzniosła nowe mosty stalowe na Wiśle pod Tczewem i na Nogacie pod Malborkiem. Zostały one zaprojektowane przez Johanna Schwedlera i radcę Mehrtensa z Gdańska. Oba mosty zostały zaprojektowane 30 m w dół rzeki względem istniejących obiektów. Naczelnie kierował pracami budowlanymi Suche, na miejscu prowadzili je dyrektor kolejowy z Tczewa Mackensen, inspektor budowlany z Malborka Matthes i radca Mehrtens. Most pod Tczewem został otwarty 28 października 1891 roku, a następnego dnia rozpoczęła się jego normalna eksploatacja. Pierwszym pociągiem, który przejechał przez nowy most był pociąg osobowy relacji Malbork – Tczew odjeżdżający ze stacji początkowej o 3.20 i przyjeżdżający do Tczewa o 3.47. Po otwarciu obiektu, stary most w Tczewie został przekazany całkowicie na potrzeby ruchu kołowego.
Ciężar taboru kolejowego cały czas rósł, co sprawiło, że już w 1908 roku most kolejowy w Tczewie musiano wzmacniać. Po powodzi w pierwszym dziesięcioleciu XX wieku, która rozmyła nasypy na prawym brzegu, zdecydowano się powiększyć koryto Wisły, dodając w 1912 roku dwa przęsła od strony prawego brzegu.
1918–1939.
Podczas dwudziestolecia międzywojennego przez środek nurtu Wisły przebiegała granica między Polską a Wolnym Miastem Gdańskiem. Most kolejowy wraz z sąsiednim mostem drogowym w całości należał jednak do strony polskiej. Z tego względu Wojsko Polskie obsadziło most, a jednocześnie - ze względu na jego strategiczne położenie na głównej linii łączącej Prusy Wschodnie z resztą Rzeszy niemieckiej został on pod pozorem prac remontowych zaminowany przez polskich saperów.
1 września 1939 roku, o godzinie 4:34 (a więc jeszcze przed atakiem na Westerplatte i zrzuceniem pierwszych bomb na Wieluń) lotnictwo niemieckie zbombardowało rejon mostu, stacji kolejowej jak i pobliską elektrownię. Celem ataku było przede wszystkim uszkodzenie instalacji służącej do odpalenia ładunków wybuchowych założonych na mostach przez polskich saperów, a tym samym uniemożliwienie im wysadzenia obu mostów.
Równocześnie - w ramach tzw. akcji "Zug" żołnierze niemieccy sterroryzowali na stacji w Kałdowie załogi dwóch polskich parowozów wysłanych w nocy z 31 sierpnia na 1 września 1939 do Malborka celem podjęcia tam niemieckich pociągów tranzytowych i przejęli obie lokomotywy planując podstępem zająć most.
Zaalarmowani polscy kolejarze ze stacji w Szymankowie skierowali jednak niemiecki pociąg na ślepy tor, czym opóźnili akcję i umożliwili naprawienie uszkodzeń instalacji na moście i jego późniejsze wysadzenie.
1940–1945.
Most kolejowy został odbudowany prowizorycznie po półtora miesiącu. Na stale został odbudowany i oddany do użytku jako dwutorowy 1 września 1940 roku. Nie przetrwał on jednak wojny, gdyż został wysadzony 8 marca 1945 przez niemieckich saperów wycofujących się przed frontem Armii Czerwonej. Tuż po wojnie, aby przywrócić komunikację pomiędzy Warszawą a Gdańskiem, zbudowano most tymczasowy w systemie ESTB.
Po 1945.
Tuż po zakończeniu II wojny światowej wszystkie mosty na Wiśle, z wyjątkiem mostów tymczasowych, były uszkodzone i nie nadawały się do eksploatacji. 23 grudnia 1947 roku prowizorycznie odbudowano most kolejowy w Tczewie, jako jednotorowy, z brytyjskich przęseł ESTB skręcanych śrubami. Część mostu kolejowego służyła także do ruchu drogowego, połączona z częścią mostu drogowego (który został wcześniej odbudowany, lecz zniszczony w marcu 1947 roku przez powódź).
Natomiast w grudniu 1958 roku odbudowano most już na stałe. Różni się on od poprzedniego, stanowiąc mieszaninę różnych stylów. Autorem projektu jest Konrad Liśkiewicz. Dwa jednotorowe przęsła ESTB zostały zastąpione przez przęsła dwutorowe, po czym zamontowano je następnie w moście drogowym.
30 listopada 1983 zakończono elektryfikację odcinka Malbork – Tczew.
Podczas modernizacji linii E-65 Warszawa – Gdynia most został kapitalnie wyremontowany. Koszt modernizacji samego mostu wyniósł 65 milionów euro.
Konstrukcja.
Most kolejowy w Tczewie jest obiektem o konstrukcji stalowej kratownicowej. W jego pierwotnej wersji podpory stały w osiach starego mostu, 30 m w dół rzeki. Obiekt liczył 6 przęseł, których rozpiętości były również takie same jak w starym moście, czyli po 128,6 m. Dźwigary miały kształt elips wypełnionych krzyżulcową kratą z pasem biegnącym wzdłuż dłuższej średnicy elipsy, jezdnia natomiast była do nich podwieszona. Na jezdni znajdowały się dwa tory. Konstrukcja stalowa ważyła 7300 ton. W 1908 roku dokonano jej wzmocnienia. W 1912 roku dobudowano jedno przęsło od strony prawego brzegu.
Współczesny most jest także stalową konstrukcją kratownicową. Torowisko znajduje się w pasie dolnym kratownicy. Według stanu na maj 2008 roku, mosty w Tczewie zajmują "ex aequo" drugie miejsce w Polsce pod względem rozpiętości pojedynczego przęsła (128,6 m). Dłuższe przęsło posiada jedynie Most drogowy im. Józefa Piłsudskiego w Toruniu (130 m).
Ruch pociągów.
Przez most przejeżdża większość pociągów kursujących pomiędzy Gdynią a Warszawą oraz pociągi regionalne kursujące pomiędzy Gdynią a Malborkiem, Elblągiem i Olsztynem. W wydawanym do 2012 Sieciowym Rozkładzie Jazdy Pociągów pociągi jadące przez most znajdowały się w tabelach 400 i 505.

</doc>
<doc id="1767369" url="https://pl.wikipedia.org/wiki?curid=1767369" title="Elio Verde">
Elio Verde

Elio Verde (ur. 10 września 1987) - włoski judoka, występujący w kategorii do 60 kg, brązowy medalista Mistrzostw Świata, trzykrotny brązowy medalista Mistrzostw Europy. Złoty medalista Igrzysk Śródziemnomorskich 2009 roku.

</doc>
<doc id="1767371" url="https://pl.wikipedia.org/wiki?curid=1767371" title="Marco Huck">
Marco Huck

Marco Huck, właśc. Muamer Hukić (ur. 11 listopada 1984 w Ugao) – niemiecki bokser pochodzenia bośniackiego, zawodowy mistrz świata organizacji IBO w wadze junior ciężkiej (do 200 funtów) oraz były zawodowy mistrz świata organizacji WBO w wadze junior ciężkiej (do 200 funtów). Pokonał 11 zawodników o tytuł mistrza świata.
Życiorys.
W młodości trenował kick-boxing. Był amatorskim mistrzem Europy (2002) i świata (2003) WAKO w formule full contact (kat. 86 kg).
Karierę bokserską rozpoczął w listopadzie 2004. W grudniu 2006, w swoim siedemnastym pojedynku, zdobył tytuł zawodowego mistrza Unii Europejskiej w kategorii junior ciężkiej, pokonując Pietro Aurino. W 2. rundzie Aurino uderzył Hucka głową (Huck odpowiedział zaś kopnięciem przeciwnika kolanem w okolice głowy), za co sędzia ukarał - jedynie Aurino - odjęciem dwóch punktów. Aurino w reakcji na decyzję sędziego na kilka sekund opuścił ring, w wyniku czego został zdyskwalifikowany. W styczniu 2007 Huck obronił swój tytuł, pokonując na punkty Ismaila Abdoula. 26 maja tego samego roku w pojedynku eliminacyjnym IBF pokonał decyzją większości sędziów na punkty Wadima Tokariewa.
29 grudnia 2007 zmierzył się ze Steve'em Cunninghamem. Stawką pojedynku był tytuł mistrza świata IBF, będący w posiadaniu Amerykanina. Po zaciętym pojedynku wygrał Cunningham przez techniczny nokaut w ostatniej, 12. rundzie po tym, jak trener Niemca poddał go, rzucając ręcznik na ring.
W kwietniu i maju 2008 Huck pokonał przed czasem dwóch słabszych pięściarzy, a następnie 20 września tego samego roku zdobył tytuł zawodowego mistrza Europy w kategorii junior ciężkiej, zwyciężając przez techniczny nokaut w 12. rundzie Jeana Marca Monrose'a. Tytuł ten obronił trzykrotnie: w październiku 2008 pokonał już w 2. rundzie Fabio Tuiacha, w styczniu następnego roku zwyciężył przez techniczny nokaut w 3. rundzie Geoffreya Battelo, a niecałe pięć miesięcy później, także przez techniczny nokaut, tym razem w 5. rundzie, pokonał Witalija Rusala.
29 sierpnia 2009 zmierzył się z Victorem Emilio Ramírezem, ówczesnym mistrzem świata federacji WBO. Stawką pojedynku był pas mistrzowski WBO. Huck po bardzo zaciętym pojedynku wygrał jednogłośnie na punkty.
5 grudnia tego samego roku w pierwszej obronie tytułu pokonał jednogłośnie na punkty Ola Afolabiego w stosunku 115–113, 116–112 i 115–113. 13 marca 2010 znokautował w 3. rundzie Adama Richardsa. 1 maja 2010 pokonał przez techniczny nokaut w 9. rundzie Briana Minto, który zmienił kategorię wagową z ciężkiej na junior ciężką, aby móc walczyć o pas mistrzowski WBO. Minto dwukrotnie był liczony – w 3. i 5. rundzie. 14 lipca Huck został uhonorowany diamentowym pierścieniem za pięć kolejnych obron pasa mistrzowskiego, a trzy dni później po raz siódmy skutecznie obronił pas, nokautując w 10. rundzie byłego mistrza federacji WBA w wadze półciężkiej Hugo Garaya. 25 lutego 2012 przeszedł do kategorii ciężkiej, by zmierzyć się z mistrzem federacji WBA Aleksandrem Powietkinem, któremu uległ decyzją sędziów dwa do remisu.
14 sierpnia 2015 w Newark stracił tytuł na rzecz Krzysztofa Głowackiego, przegrywając walkę w obronie mistrzostwa świata WBO przez nokaut w 11. rundzie.
27 lutego 2016 w Halle pokonał przez techniczny nokaut w 10. rundzie Ola Afolabiego, tym samym został nowym mistrzem świata organizacji IBO.
2 kwietnia 2017 roku stanął przed szansą wywalczenia tytułu mistrza świata federacji WBC, jednak przegrał jednogłośnie na punkty walkę z Łotyszem Mairisem Briedisem (21-0, 18 KO).
9 września 2017 roku stoczył walkę w prestiżowym turnieju World Boxing Super Series, mając za rywala czempiona federacji WBO, Aleksandra Usyka (12-0, 10 KO). Przegrał przez TKO w 10 rundzie i odpadł z imprezy na etapie ćwierćfinału.
16 czerwca 2018 w Monachium udanie powrócił na ring po dwóch kolejnych porażkach, wygrywając przed czasem w czwartej rundzie z Yakupem Saglamem (40-5, 37 KO).
Po przejściu na zawodowstwo był trenowany przez Ulliego Wegnera, od 2010 roku był prowadzony przez Fritza Sdunka.

</doc>
<doc id="1767373" url="https://pl.wikipedia.org/wiki?curid=1767373" title="Klaus Bonhoeffer">
Klaus Bonhoeffer

Klaus Bonhoeffer (ur. 5 stycznia 1901 we Wrocławiu, zm. 23 kwietnia 1945 w Berlinie) – niemiecki prawnik i członek opozycji antyhitlerowskiej. Stracony ze względu na powiązanie z zamachem na Hitlera w Wilczym Szańcu.
Życiorys.
Był trzecim synem Karla Bonhoeffera, profesora psychiatrii i neurologii, i jego żony, Pauli. Jego młodszym bratem był teolog Dietrich Bonhoeffer. Był uczniem Grunewald-Gymnasium w Berlinie wraz z Hansem von Dohnanyi.
Studiował prawo w Heidelbergu i otrzymał doktorat za rozprawę „Rady pracowników jako organ spółdzielni pracowniczej” ("Die Betriebsräte als Organ der Betriebsgenossenschaft"). Następnie doskonalił się w Berlinie, na Uniwersytecie Genewskim i w Amsterdamie. 3 września 1930 roku poślubił Emmi Delbrück, córkę Hansa Delbrücka i siostrę Maxa Delbrücka.
Pracował jako prawnik. Od 1935 był doradcą prawnym Lufthansy, od 1937 do 1944 pełnił funkcję głównego radcy. Odbywał wiele podróży służbowych, nawet podczas wojny.
W latach 1940–1944 stopniowo nawiązywał kontakt z różnymi grupami opozycji antynazistowskiej. Przez swego brata Dietricha miał kontakt ze środowiskami powiązanymi z Kościołem, natomiast przez swego zięcia Justusa Delbrücka, Hansa von Dohnanyi i Rüdigera Schleichera nawiązał kontakt ze środowiskami wojskowymi, zwłaszcza osobami związanymi z szefem Abwehry Wilhelmem Canarisem i Naczelnym Dowództwem Wehrmachtu.
Kuzyn żony, Ernst von Harnack, zapewnił mu kontakt z opozycją socjaldemokratyczną. Wykorzystywał swe podróże służbowe do poszerzania opozycji.
Był zaangażowany w plan zabicia Hitlera w Wilczym Szańcu i stworzenia nowego rządu.
Według rejestru osadzonych więzienia Gestapo dla więźniów politycznych na Lehrter Straße Bonhoeffer został aresztowany 1 października 1944 roku i skazany na śmierć przez nazistowski Trybunał Ludowy (niem. "Volksgerichtshof") 2 lutego 1945 roku. W nocy z 22 na 23 kwietnia 1945 roku, kiedy żołnierze radzieccy dotarli już do wschodnich rogatek miasta, został wyprowadzony przez oddział Reichssicherheitshauptamt i zabity strzałem w szyję.

</doc>
<doc id="1767375" url="https://pl.wikipedia.org/wiki?curid=1767375" title="Charles G. Dawes">
Charles G. Dawes



</doc>
<doc id="1767376" url="https://pl.wikipedia.org/wiki?curid=1767376" title="Mansur Issajew">
Mansur Issajew



</doc>
<doc id="1767378" url="https://pl.wikipedia.org/wiki?curid=1767378" title="Evropa 2">
Evropa 2

Radio Evropa 2 (czyt. "ewropa dwie") – czeska prywatna stacja radiowa z siedzibą w Pradze. Jest to ogólnokrajowe radio o formacie muzycznym CHR skierowane do młodych ludzi.
Historia.
Założycielem stacji był Michel Fleischmann, syn czeskiego dyplomaty we Francji. Po upadku rządu komunistycznego na terenie Czechosłowacji, postanowił na rodzinnych ziemiach utworzyć stację radiową. Dzięki pomocy francuskiej stacji Europe 2, pierwsza prywatna stacja radiowa w Czechach rozpoczęła nadawanie 21 marca 1990 roku, początkowo pod nazwą Europa 2. Program składał się głównie z retransmisji programu francuskiego odpowiednika stacji, przeplatanego lokalnym, praskim programem. Na końcu roku 1991, rozgłośnia uzyskała – jako pierwsza w kraju – legalną tzw. "eksperymentalną" licencję na nadawanie w Pradze na częstotliwości 88,2 FM.
W latach 1990 rozgłośnia skupiała się przede wszystkim na poszerzaniu swojego zasięgu i uatrakcyjnianiu oferty programowej. W tych latach w programie występowały również lokalne pasma, nadawane głównie nocą.
W 1999 roku nastąpiły zmiany w formule radia. Zaczęto skupiać się na grupie docelowej odbiorców w wieku 12–30 lat. Zmienione zostaje logo dźwiękowe, zamiast śpiewanego „Radio Evropa” i „domawianej” końcówki „2”, usunięto z logo człon „Radio”, w wyniku czego cała nazwa stacji „Evropa 2” jest wyśpiewywana.
23 Kwietnia 2006 roku znak graficzny radia zostaje zmieniony na obecny. Pierwotne graficzne logo, będące czeską kopią loga francuskiej „Europy 2”, zostaje zmodernizowane – nawiązując mimo zmian do swojego pierwotnego kształtu.
W 2009 roku, grupa Lagardère utworzyła na rynku słowackim mutację stacji z Pragi pod nazwą Europa 2 (czyt. "europa dwa"). Pierwsze dźwięki stacji popłynęły w eter 12 grudnia 2009 na częstotliwościach zajmowanych dotychczas przez sieć Radio OKEY. Program słowackiej siostrzanej stacji nadawany jest ze studia w Bratysławie.
Radio Evropa 2 należy do grupy medialnej Lagardère Active Radio International. Liner radia to: „MaXXimum muziky”. W Polsce stację Evropa 2 można odbierać na południowym zachodzie kraju.

</doc>
<doc id="1767381" url="https://pl.wikipedia.org/wiki?curid=1767381" title="Agata Gramatyka">
Agata Gramatyka

Agata Gramatyka (ur. 21 kwietnia 1983 w Krakowie) – polska wioślarka, zawodniczka AZS AWF Warszawa.

</doc>
<doc id="1767383" url="https://pl.wikipedia.org/wiki?curid=1767383" title="Joseph Kennedy">
Joseph Kennedy



</doc>
<doc id="1767386" url="https://pl.wikipedia.org/wiki?curid=1767386" title="Joseph P. Kennedy">
Joseph P. Kennedy



</doc>
<doc id="1767387" url="https://pl.wikipedia.org/wiki?curid=1767387" title="An Jeong-hwan">
An Jeong-hwan

An Jeong-hwan (ur. 28 stycznia 1984) – koreański judoka, brązowy medalista mistrzostw świata, srebrny medalista Mistrzostw Azji.
Dotychczas na Mistrzostwach Świata zdobył jeden medal – brązowy w Rotterdamie, zaś na Mistrzostwach Azji również jeden – srebrny w 2009.

</doc>
<doc id="1767388" url="https://pl.wikipedia.org/wiki?curid=1767388" title="Pleszew Wschód">
Pleszew Wschód

Pleszew Wschód – dawny przystanek osobowy w Pleszewie, w woj. wielkopolskim, w Polsce. Położony na dawnej wąskotorowej linii kolejowej z Krotoszyna Wąskotorowego do Broniszewic. Został wybudowany w czasie II wojny światowej przez Niemców. W latach 70. XX wieku został rozebrany.

</doc>
<doc id="1767389" url="https://pl.wikipedia.org/wiki?curid=1767389" title="CR-V3">
CR-V3



</doc>
<doc id="1767390" url="https://pl.wikipedia.org/wiki?curid=1767390" title="Schola cantorum">
Schola cantorum



</doc>
<doc id="1767391" url="https://pl.wikipedia.org/wiki?curid=1767391" title="Ulica Warszawska w Katowicach">
Ulica Warszawska w Katowicach

Ulica Warszawska – jedna z najważniejszych ulic w Katowicach, w dzielnicy Śródmieście. W XIX wieku był to ważny trakt, prowadzący do Mysłowic. Współcześnie stanowi główny szlak pieszo-komunikacyjny ścisłej strefy centrum miasta.
Rozpoczyna swój bieg przy Rynku w centrum Katowic, biegnie obok starej zabudowy Śródmieścia, budynku dawnego Banku Spółek Zarobkowych z 1923, Ewangelickiego Kościoła Zmartwychwstania Pańskiego, budynku katowickiego oddziału NBP, Kościoła Mariackiego, krzyżuje się z ul. ks. Konstantego Damrota, ul. Górniczą i ul. Druckiego-Lubeckiego. Swój bieg kończy przy skrzyżowaniu z ul. Jerzego Dudy-Gracza, zmieniając nazwę na ul. 1 Maja.
Historia.
Pierwotnie ciąg ulic prowadzących do Rynku (dawniej "Friedrichplatz") nazywał się "Chausseestraße"/"Chausee von Myslovitz", w 1857 nazwę zmieniono na "Friedrichstraße". Była to główna oś w kierunkach wschód − zachód (razem z "Grundmannstraße" − ul. 3 Maja oraz "Bismarckstraße" − ul. Gliwicka). W połowie XIX wieku znajdował się tu Urząd Gminy (Chausseestraße 2).
Na mapie układu przestrzennego wsi Katowice z 1823 droga istnieje jako ważny szlak prowadzący do Mysłowic.
W 1848 r. na początku dzisiejszej ul. Warszawskiej (wówczas był to adres Rynek 12), w miejscu obecnego Domu Handlowego "Zenit", otwarto pierwszy hotel w Katowicach. Od nazwiska jednego z właścicieli (Karl Welt) był popularnie nazywany Hotelem Welta. W 1850 r. w hotelowej sali restauracyjnej na parterze wystąpił ze swoją orkiestrą Johann Strauss.
W 1856 w niewielkim domu przy "Friedrichstraße" aptekarz Tripitz założył pierwszą katowicką aptekę (później przeniesiona na "Mühlstraße" – dziś ul. Młyńska). 1 sierpnia 1876 przy tej ulicy powstała również "Adlerapotheke" ("Apteka pod Orłem") w Spiszowym Domu (zał. przez aptekarza Liedkiego, później należała do radcy miejskiego Herzbergera).
Według królewskich pruskich pomiarów krajowych z 1881 (wydanych w 1883), skrzyżowanie "Friedrichstraße" i "Sedanstraße" (obecnie ul. Andrzeja Mielęckiego) leży 264,2 m powyżej poziomu morza.
Uregulowane w fazie wczesnoprzemysłowej proste odcinki traktów i dróg wiejskich zachowały się i były włączane w sieć ulic miejskich, a dwie główne osie komunikacyjne − równoleżnikowa (obecnie ul. Chorzowska i dalej ul. Warszawska) i południkowa (obecnie al. Wojciecha Korfantego a dalej ul. Pocztowa i ul. Tadeusza Kościuszki) − stały się głównymi osiami kanwy urbanistycznej Śródmieścia.
Charakterystycznym elementem krajobrazu miasta w najwcześniejszym okresie rozwoju była dzielnica willowa, rozciągnięta wzdłuż wschodniego odcinka głównej osi urbanistycznej − szosy mysłowickiej (obecnie ul. Warszawska). W początkach XX wieku ulica Warszawska była główną drogą wjazdową do Katowic od strony wschodniej. 20 czerwca 1922 wkroczył nią do miasta generał Stanisław Szeptycki ze swoimi wojskami. W 1926 drodze nadano imię Marszałka Józefa Piłsudskiego. Na ścianie budynku pod nr 6. znajduje się tablica pamiątkowa, ufundowana w 1962 przez społeczeństwo Katowic, ku czci zamordowanego przez niemieckie bojówki 17 sierpnia 1920 Andrzeja Mielęckiego. W 1927 oficynę drukarską o nazwie "Drukarnia Handlowa" z siedzibą przy ul. J. Piłsudskiego 33 założyli bracia Hil i Berek Sztrochlicowie z Będzina. Jesienią 1927 ulica została w kilku miejscach wybrukowana kostką drewnianą. W latach trzydziestych XX wieku przy ulicy pod numerem "49" zlokalizowany był III Komisariat Policji, a pod numerem "21" − hotel "Czora" z trzema pokojami. Podczas II wojny światowej przy ówczesnej "Friedrichstraße" znajdowała się siedziba grupy gospodarczej wytopu metali Schlesische AG für Bergbau und Zinkhüttenbetrieb.
W latach 60. i 70. XX wieku w związku z budową nowego dworca kolejowego wyburzono część zabudowy w kwartale ulic: 3 Maja, Warszawska, J. Słowackiego. Teatr Śląski w 1981 otworzył tu "Scenę Kameralną" (ul. Warszawska 2). W 2009 za około 30 mln złotych zmodernizowano torowisko; tory tramwajowe zostały zabudowane w betonowych płytach prefabrykowanych. Wykonano także kilkanaście przystanków tramwajowych z peronami o szerokości jednego pasa ruchu (ograniczono tym samym jezdnię dla samochodów). Wszystkie przystanki wyposażono w nowe wiaty i zabezpieczono je barierami, chroniącymi pieszych od strony jezdni przed ochlapaniem przez przejeżdżające samochody.
W 1999 zawaliła się kamienica przy ul. Warszawskiej 9 (narożna z ul. A. Mielęckiego).
Instytucje i zabytkowe obiekty.
Przy ul. Warszawskiej znajdowała się willa Grundmanna z lat 1868−1869 (przebudowana 1872−73), z portykiem podtrzymywanym przez cztery posągi kariatyd, wieżą, pergolą i ogrodem zimowym (róg z ul. Bankową). Została zburzona decyzją wojewódzkich władz partyjnych w 1973.
Przy ulicy Warszawskiej znajdują się następujące historyczne obiekty:
Pozostałe instytucje przy ul. Warszawskiej:
Komunikacja.
W 1900 spółka Schlesische Kleinbahn AG otworzyła linię tramwajową Katowice − Mysłowice; część torowiska tej linii przebiegała na całej długości ul. Warszawskiej.
Ulicą Warszawską kursują tramwaje i autobusy (na odcinku od ul. Francuskiej do ul. Szkolnej): ZTM i PKM Jaworzno.
Z powodu korków, utrudniających przejazd ulicą Warszawską, od 2005 autobusy miejskie kursują tylko na odcinku od ul. Francuskiej do ul. Szkolnej. W założeniu ówczesnego organizatora kominikacji KZK GOP pasażerowie mają przesiadać się do tramwajów, zapewniających szybki dojazd do ścisłego centrum miasta.

</doc>
<doc id="1767392" url="https://pl.wikipedia.org/wiki?curid=1767392" title="Iva Obradovic">
Iva Obradovic



</doc>
<doc id="1767394" url="https://pl.wikipedia.org/wiki?curid=1767394" title="World Chinese Martial Arts Federation">
World Chinese Martial Arts Federation

World Chinese Martial Arts Federation (WCMAF) – ufundowana i założona w 1967 roku przez Dr. Huang Sian Teha federacja chińskich sztuk walki, która ma siedzibę w stolicy Tajwanu – Tajpej. Stowarzyszenie zostało założone pod nazwą "World Martial Arts &amp; Physical Education Association" w latach 60., zaś później nazwę zmieniono na "World Chinese Martial Arts Federation".
Mistrzowie.
Stowarzyszenie powstało jako mała grupa uczniów szkolących się w północnym i południowym stylu Szaolin Kung-fu, pod kierunkiem emerytowanego generała Huang Sian Teha. Z biegiem lat szkoła rozrastała się dzięki dużemu napływowi uczniów. Niektórzy mistrzowie szkoły:
Oddziały szkolne.
W uczelni tej funkcjonują następujące oddziały:
Organizacja.
Obecnie WCMAF nadzoruje działalność ponad 400 innych szkół na całym świecie. W sierpniu 2005 roku do uczelni przybyła delegacja mnichów z Klasztoru Szaolin z wizytą, gdzie delegacja złożyła podziękowania dla mistrzów i uczniów szkoły. Federacja jest również gospodarzem Mistrzostw Świata w Kung Fu, które odbywają się corocznie w Republice Chińskiej.

</doc>
<doc id="1767395" url="https://pl.wikipedia.org/wiki?curid=1767395" title="Kaisa Pajusalu">
Kaisa Pajusalu

Kaisa Pajusalu (ur. 19 lutego 1989 r. w Parnawie) – estońska wioślarka.

</doc>
<doc id="1767396" url="https://pl.wikipedia.org/wiki?curid=1767396" title="Houda Miled">
Houda Miled

Houda Miled (ar. هدى ميلاد ;ur. 8 lutego 1987) – tunezyjska judoczka, brązowa medalistka mistrzostw świata, srebrna medalistka Igrzysk Śródziemnomorskich.
Na Mistrzostwach Afryki zdobyła dziesięć medali - wszystko w kategorii do 70 i 78 kilogramów.

</doc>
<doc id="1767398" url="https://pl.wikipedia.org/wiki?curid=1767398" title="Helarctos">
Helarctos



</doc>
<doc id="1767399" url="https://pl.wikipedia.org/wiki?curid=1767399" title="Rawicz Wschód">
Rawicz Wschód

Rawicz Wschód – ładownia kolejowa, a dawniej przystanek osobowy w Rawiczu, w woj. wielkopolskim, w Polsce. Znajduje się tu 2 perony. Została oddana do użytku 5 lutego 1898. 1 stycznia 1996 została zamknięta dla ruchu osobowego. Jest obecnie używana do ruchu towarowego; kursują przez nią pociągi do cukrowni w Miejskiej Górce.

</doc>
<doc id="1767402" url="https://pl.wikipedia.org/wiki?curid=1767402" title="Juliane Domscheit">
Juliane Domscheit

Juliane Domscheit (ur. 21 sierpnia 1988 r. w Poczdamie) – niemiecka wioślarka.

</doc>
<doc id="1767404" url="https://pl.wikipedia.org/wiki?curid=1767404" title="Radio Impuls (Praga)">
Radio Impuls (Praga)

Radio Impuls – czeska stacja radiowa z siedzibą w Pradze, nadająca głównie muzykę czeską, wiadomości z kraju i świata oraz informacje o ruchu drogowym.

</doc>
<doc id="1767405" url="https://pl.wikipedia.org/wiki?curid=1767405" title="Armia polowa">
Armia polowa



</doc>
<doc id="1767407" url="https://pl.wikipedia.org/wiki?curid=1767407" title="Annick De Decker">
Annick De Decker

Annick De Decker (ur. 17 kwietnia 1975 r. w Antwerpii) – belgijska wioślarka.

</doc>
<doc id="1767409" url="https://pl.wikipedia.org/wiki?curid=1767409" title="Willy Anschütz">
Willy Anschütz

Willy Anschütz (ur. 24 września 1870 w Halle, zm. 15 sierpnia 1954 w Kilonii) – niemiecki lekarz, chirurg, uczeń i zięć Jana Mikulicza-Radeckiego. 

</doc>
<doc id="1767410" url="https://pl.wikipedia.org/wiki?curid=1767410" title="Synagoga w Chodzieży">
Synagoga w Chodzieży

Synagoga w Chodzieży – nieistniejąca synagoga znajdująca się w Chodzieży przy dzisiejszej ul. Harcerskiej i Zamkowej 1.
Synagoga została zbudowana w latach 1835–1837 na miejscu starej synagogi, spalonej w 1835. Budowę wspierał ówczesny właściciel miasta Ferdynand von Zacha. Bożnica została rozebrana przez władze hitlerowskie w 1941; do jej rozbiórki zmuszono Żydów z getta łódzkiego, więzionych w obozie pracy w Chodzieży. Obecnie na jej miejscu znajduje się skwer.

</doc>
<doc id="1767413" url="https://pl.wikipedia.org/wiki?curid=1767413" title="Poza Horyzont">
Poza Horyzont

Poza Horyzont - seria wydawnicza Wydawnictwa Dolnośląskiego

</doc>
<doc id="1767418" url="https://pl.wikipedia.org/wiki?curid=1767418" title="Melursus">
Melursus



</doc>
<doc id="1767419" url="https://pl.wikipedia.org/wiki?curid=1767419" title="Stara Synagoga w Chodzieży">
Stara Synagoga w Chodzieży

Stara Synagoga w Chodzieży – nieistniejąca synagoga znajdująca się w Chodzieży przy skrzyżowaniu ulic Zamkowej i Raczkowskiego.
Synagoga istniała co najmniej od początku XVII wieku. Pierwsza wzmianka o jej istnieniu pochodzi z 1670 i dotyczy budowy nowej drewnianej synagogi na miejscu poprzedniej. W 1713 bożnica spłonęła. Po kolejnym pożarze w 1835 na jej miejscu wybudowano nową, murowaną synagogę.

</doc>
<doc id="1767420" url="https://pl.wikipedia.org/wiki?curid=1767420" title="Marian Hyla">
Marian Hyla

Marian Jan Hyla (ur. 21 czerwca 1891 w Żarnówce, zm. ?) – podpułkownik piechoty Wojska Polskiego.
Życiorys.
Urodził się 21 czerwca 1891 w Żarnówce, pow. myślenickim, w rodzinie Wawrzyńca. W czasie I wojny światowej walczył w szeregach cesarskiej i królewskiej armii. Jego oddziałem macierzystym był pułk piechoty nr 56 z Krakowa. W czasie służby w c. i k. armii awansował na kolejne stopnie w korpusie oficerów rezerwy piechoty: podporucznika (1 września 1915) i porucznika (1 listopada 1917).
21 czerwca 1919 został formalnie przyjęty do Wojska Polskiego, z zatwierdzeniem posiadanego stopnia porucznika ze starszeństwem z dniem 1 listopada 1917, zaliczony do I Rezerwy armii z jednoczesnym powołaniem do służby czynnej na czas wojny, i przydzielony do 12 pułku piechoty. Walczył na wojnie z Ukraińcami. Na początku lutego 1919 roku został ranny w walce o wieś Wołcza Dolna.
22 lipca 1922 roku został zatwierdzony na stanowisku dowódcy batalionu w 12 pułku piechoty w Wadowicach. W latach 1923–1924 dowodził I batalionem, a w następnym roku – II baonem 43 pułku piechoty Strzelców Kresowych w Dubnie. 20 stycznia 1928 roku został przeniesiony z 43 pp do 53 pułku piechoty Strzelców Kresowych w Stryju na stanowisko kwatermistrza. 26 kwietnia 1928 roku został przeniesiony do 27 pułku piechoty w Częstochowie na stanowisko zastępcy dowódcy pułku. W tym samym roku został przeniesiony do Korpusu Ochrony Pogranicza na stanowisko dowódcy 8 baonu granicznego w Stołpcach. W lipcu 1929 roku został przesunięty w KOP na stanowisko dowódcy 10 baonu granicznego w Krasnem. 31 marca 1930 roku otrzymał przeniesienie z KOP do 83 pułku piechoty w Kobryniu na stanowisko zastępcy dowódcy pułku.
23 marca 1932 roku został przeniesiony do Powiatowej Komendy Uzupełnień Słonim na stanowisko komendanta. W połowie 1935 roku został zwolniony z zajmowanego stanowiska i przeniesiony do dyspozycji dowódcy Okręgu Korpusu Nr IX. Później został przeniesiony w stan spoczynku. Podczas kampanii wrześniowej walczył jako dowódca oddziałów ochotniczych w Obronie Wybrzeża.
W listopadzie 1923 roku otrzymał zgodę na zawarcie związku małżeńskiego z Marią Starzyńską.

</doc>
<doc id="1767422" url="https://pl.wikipedia.org/wiki?curid=1767422" title="Kościół Wniebowzięcia Najświętszej Maryi Panny w Pilźnie">
Kościół Wniebowzięcia Najświętszej Maryi Panny w Pilźnie

Kościół Wniebowzięcia Najświętszej Maryi Panny (inaczej: kościół pw. św. Katarzyny i Barbary) − kościół przy klasztorze karmelitów w Pilźnie, zbudowany w 1. połowie XV wieku dla augustianów.
Klasztor i kościół augustianów powstały w Pilźnie z fundacji króla Władysława Jagiełły z 1403 roku. Gotycki kościół podlegał wielokrotnym przebudowom, był niszczony przez pożary miasta w 1811 roku (odbudowany przed 1826 rokiem) i 1865 roku. Rok później przy nawie świątyni dobudowano niewysoką wieżę nakrytą ostrosłupowym hełmem. W 1841 roku karmelici przejęli klasztor i kościół od zakonu augustianów.
Kościół jest orientowaną, jednonawową murowaną świątynią z zamkniętym trójbocznie prezbiterium i parą bocznych kaplic. Od strony północnej do prezbiterium przylega zakrystia. Nad prowadzącym do niej portalem znajduje się stiukowy kartusz z herbem zakonu karmelitów. Wielokrotne przebudowy spowodowały nadanie gotyckiej budowli cech neoromańskich z elementami neorenesansowymi. Wzmocniona przyporami fasada z gotyckim trójkątnym szczytem i przylegającą do niej również gotycką kruchtą ozdobiona jest neoromańskim fryzem arkadowym i neorenesansowym okulusem. Czterokondygnacyjna wieża, zbudowana na planie czworoboku, w górnej partii przechodzącego w ośmiobok, ma neoromańskie okienka. Zawieszone są w niej trzy dzwony: dwa mniejsze barokowe i większy, fundowany przez braci z klasztoru w 1930 roku. Całość budynku przykryta jest dwuspadowym dachem z wieżyczką na sygnaturkę.
Wnętrze kościoła nakryte jest sklepieniami krzyżowymi i pokryte polichromią figuralną: w nawie i prezbiterium malowaną w 1866 roku, w kaplicy północnej w 1947 roku, zaś w południowej malowaną przez Stanisława Westwalewicza po 1950 roku. W późnorenesansowym ołtarzu głównym umieszczony jest rzeźbiony krucyfiks a przed nim, jako zasuwa obraz Matki Bożej Szkaplerznej. Po bokach ołtarza znajdują się rzeźby świętych Augustyna z Hippony i Tomasza z Akwinu a w zwieńczeniu obraz świętych Katarzyny i Barbary. Ołtarze boczne przy tęczy pochodzą z epoki późnego baroku.
W kaplicy południowej znajduje się barokowy ołtarz z obrazem św. Józefa. Późnorenesansowy ołtarz kaplicy północnej zawiera otoczony lokalną czcią obraz Matki Bożej Pocieszenia, namalowany przez lokalnego artystę w 1663 roku. Sukienki dla obrazu zaprojektował w 1883 roku Jan Matejko. W 2007 roku biskup tarnowski Wiktor Skworc ogłosił dekret oficjalnie potwierdzający status sanktuarium Matki Bożej Pocieszenia dla kościoła karmelitów.
12-głosowe organy na chórze muzycznym zostały przeniesione z kościoła karmelitów na Piasku w Krakowie.
Obok kościoła znajduje się klasztor, zbudowany w 1848 roku. Jest to klasycystyczny piętrowy budynek o fasadzie rozczłonkowanej pilastrami.

</doc>
<doc id="1767424" url="https://pl.wikipedia.org/wiki?curid=1767424" title="Mina Watanabe">
Mina Watanabe

 – japońska judoczka, mistrzyni Azji (Taszkent 2005) oraz brązowa medalistka mistrzostw świata (Rotterdam 2009) w kategorii do 70 kilogramów.

</doc>
<doc id="1767428" url="https://pl.wikipedia.org/wiki?curid=1767428" title="Czarna Kamienica">
Czarna Kamienica



</doc>
<doc id="1767433" url="https://pl.wikipedia.org/wiki?curid=1767433" title="Tremarctos">
Tremarctos



</doc>
<doc id="1767434" url="https://pl.wikipedia.org/wiki?curid=1767434" title="Motylewo (przystanek kolejowy)">
Motylewo (przystanek kolejowy)

Motylewo – nieczynny przystanek osobowy w Pile, w dzielnicy Motylewo, w województwie wielkopolskim, w Polsce. Znajduje się tu 1 peron. Został otwarty w 1913 roku przez KPEV. W 1989 roku został na tej linii zawieszony ruch pasażerski

</doc>
<doc id="1767436" url="https://pl.wikipedia.org/wiki?curid=1767436" title="Ilion Lika">
Ilion Lika

Ilion Lika (ur. 17 maja 1980 w Tiranie) – albański piłkarz występujący na pozycji bramkarza w Kastrioti Kruja.
Kariera.
Dinamo Tirana.
Choć od dzieciństwa interesował się piłką nożną to dopiero w wieku 19 lat zapisał się do miejscowego klubu Dinamo Tirana. Za swoich czasów gry w Dinamie stał się ulubieńcem kibiców tamtejszej drużyny. Uważany za najlepszego bramkarza Kategoria Superiore, Lika robił furorę w Albanii. W sezonie 2000/2001 razem z Dinamem zdobył mistrzostwo Albanii, co jeszcze bardziej przyciągnęło do niego Europejskie kluby. Na dodatek dobrego Lika w 2002 roku zadebiutował w kadrze narodowej co podniosło jego wartość rynkową. W pewnym czasie zaprosił go na testy duński klub Odense BK, któremu potrzebny był bramkarz właśnie takiej klasy. Jednak klub nie zaproponował mu kontraktu. Lika wrócił do Dinama, gdzie nadal był ulubieńcem kibiców, choć naprzeciw im wyjechał na testy do Szwecji. Iliona jednak denerwowało to że jego drużyna tylko raz w ostatnich 8 latach zdobyła mistrzostwo i postanowił przenieść się do innego Albańskiego klubu, którym był KS Elbasani. W Dinamie Tirana grał 8 lat, od sezonu 1998/1999 do 2006/2007, rozegrał tam 199 spotkań ligowych.
KS Elbasani.
W sierpniu 2007 roku podpisał roczny kontrakt z Albańskim KS Elbasani. Jednak jak później się okazało to nie był dobry wybór, gdyż rozegrał tam tylko 17 spotkań i po 6 miesiącach gry w KS Elbasani klub rozwiązał z nim umowę. Kiedy Lika stał się piłkarzem bez klubowym, po Europie chodziły pogłoski jakoby albański bramkarz chciał wrócić do Tirana, jednak nie do Dinama, lecz do SK Tirana. Lecz szybko rozwiał te plotki sam bramkarz twierdząc, że żadne rozmowy z klubem SK Tirana nie są prowadzone i nie będą. Lika otrzymywał dużo ofert z Europy, najwięcej z klubów Tureckich i Ukraińskich. Najbliżej na złożeniu podpisu pod umową Albańskiego bramkarzem był ukraiński klub Worskła Połtawa. Klub zaproponował Ilionowi bardzo dobry kontrakt, co pasowało bramkarzowi. Jednak z powodu lokalizacji i pogody, Ukraina była problemem dla Lika.
Terek Grozny.
Kiedy odrzucił ofertę Worsklały Połatwy, a drużyny tureckie zrezygnowały z kapryśnego piłkarza, to do walki o Iliona zgłosiły się dwa rosyjskie klubu – Tom Tomsk i Tieriek Grozny. To właśnie ten drugi klub wygrał walkę o bramkarza.
Lika podpisał 2-letni kontrakt z Terekiem Groznym o wartości 500.000 $. W sezonie 2008/2009 dokonywał cudów w bramce Tierieka, m.in. w meczu z CSKA Moskwa, który wygrał Terek 1:0 i zapisał się w historii klubowej wygrywając pierwszy raz z jednym z największych klubów piłkarskich Rosji. Nawet sam trener CSKA Moskwa był zadziwiony i zachwycony paradami Lika. Po sezonie 2008/2009 prezydent Czeczenii Ramzan Kadyrow pragnął dać obywatelstwo Czeczeńskie Ilionowi, gdyż był jego wielkim fanem. Chciał by Albański bramkarz już do końca swojej kariery został w Tierieku. Pragnąć go przekonać ofiarował Ilionowi nowego Land Rovera wartego 110.000 $ jako prezent za sezon 2008/2009 w barwach czeczeńskiego klubu. Oprócz nowego Land Rovera, Ramzan Kadyrow kupił Ilionowi nowy dom w Czeczenii oraz zabrał go na wakacje do Dubaju.
Vllaznia Szkodra.
1 stycznia 2010 roku, Ilionowi skończył się kontrakt z Terekiem Groznym, a sam zawodnik nie chciał przedłużyć umowy z rosyjskim klubem. Podobnie postąpił Radoslav Zabavník, Cléber, Florentin Petre oraz Daniel Pancu. 19 stycznia 2010 roku podpisał kontrakt z albańskim Vllaznia Szkodra. Jednak w klubie Ilian był jedynie trzecim bramkarzem za Olzą Bishani i Armirem Grimajem. Po debiucie w spotkaniu z KS Shkumbini, Ilion Lika został zwolniony przez Valter Fushaj, prezesa klubu. Po porozumieniu, klub rozwiązał umowę z albańskim bramkarzem, który stwierdził potem że był niezadowolony z umowy. Ilion był zawodnikiem Vllaznia Szkodra przez 10 dni. Od 29 stycznia 2010 roku, Lika był wolnym zawodnikiem.

</doc>
<doc id="1767438" url="https://pl.wikipedia.org/wiki?curid=1767438" title="Alice Schlesinger">
Alice Schlesinger

Alice Schlesinger (; ur. 2 maja 1988 r. w Herclijji w Izraelu) – izraelsko-brytyjska judoczka, brązowa medalistka mistrzostw świata, wicemistrzyni Europy, srebrna medalistka igrzysk europejskich. Trenuje również sambo.

</doc>
<doc id="1767442" url="https://pl.wikipedia.org/wiki?curid=1767442" title="Sosnówka (przystanek kolejowy)">
Sosnówka (przystanek kolejowy)

Sosnówka – nieczynny przystanek osobowy w Pile, w dzielnicy Staszyce; w województwie wielkopolskim, w Polsce. Został otwarty w 1913 roku przez KPEV. W 1989 roku został na tej linii zawieszony ruch pasażerski.

</doc>
<doc id="1767443" url="https://pl.wikipedia.org/wiki?curid=1767443" title="Krzywa kawałkami gładka">
Krzywa kawałkami gładka



</doc>
<doc id="1767445" url="https://pl.wikipedia.org/wiki?curid=1767445" title="Fest-noz">
Fest-noz

"Fest-noz "(dosł. z bretońskiego „zabawa nocna”) – tradycyjna zabawa taneczna w Bretanii oparta na tradycyjnych, zbiorowych tańcach w towarzystwie śpiewu i muzyki instrumentalnej. 
Potańcówki "fest-noz" (w l.mn. "festoù-noz)" są wydarzeniami kultywującymi tradycje taneczne Bretanii, niektóre z tańców pochodzą z okresu średniowiecza. Podobne zabawy taneczne odbywają się również za dnia i nazywane są "fest-deiz" („zabawa za dnia”). 
5 grudnia 2012 roku "Fest-Noz" został wpisany na listę niematerialnego dziedzictwa UNESCO. 
Potańcówki fest-noz.
Zabawy taneczne "fest-noz "organizowane są każdego roku w różnych miejscach Bretanii, jak również poza jej granicami. Charakteryzują się one przyjazną atmosferą pomiędzy licznie gromadzącymi się na nich uczestnikami, których liczba sięga nieraz kilku tysięcy.
Nie powinno się mylić "fest-noz" z występami zespołów pieśni i tańca celtyckiego "cercles celtiques", które poprzedzane są licznymi próbami, tancerze występują w specjalnie uszytych, tradycyjnych strojach, a całe widowisko odbywa się według scenariusza stworzonego przez choreografa i reżysera. "Fest-noz" jest spontanicznym spotkaniem otwartym dla wszystkich, uczestnicy często ubrani są w codzienne stroje. Te zabawy taneczne organizowane są w budynkach straży pożarnej, szkołach, centrach kultury, bądź innych dostępnych pomieszczenia, jak również na zewnątrz, aczkolwiek rzadko, ze względu na deszczową pogodę panującą w Bretanii.
Miejsca, w których odbywają się "festoù-noz", mają wyznaczone miejsce ze sceną dla muzyków, przed sceną gromadzą się tancerze trzymający się za ręce. Znajduje się tam również miejsce na „barek” w którym serwowane są lokalne potrawy oraz trunki. 
Podobne wydarzenia mają również miejsce w Polsce. W Poznaniu na wydarzeniach organizowanych przez Dom Bretanii od wielu lat spotykają się miłośnicy tańców bretońskich. 
Tańce i muzyka.
Taneczne tradycje "fest-noz" wywodzą się prawdopodobnie z tradycji udeptywania ziemi w miejscu, w którym budowano dom lub pomieszczenie gospodarcze. Tłumaczy to obecność przytupywań i podskoków w tańcach bretońskich. 
Obecnie podczas "fest-noz" praktykowane są tańce grupowe. Tancerze tworzą łańcuch lub koło, nie brakuje jednak zarówno tańców w parach jak i użycia różnych sekwencji i figur tanecznych. Najbardziej popularnymi tańcami tradycyjnymi są m.in. gawot i an-dro.
Muzyka na "fest-noz" jest zawsze grana na żywo. Najbardziej typowym rodzajem śpiewu jest "kan ha diskan", czyli śpiew a cappella wykonywany naprzemiennie przez dwie lub trzy osoby, których głosy nakładają się na siebie w charakterystyczny sposób. Tańczono również do muzyki instrumentalnej granej na dwóch bretońskich instrumentach tradycyjnych: dudach "binioù" i bombradzie (pomorcie). Oprócz tradycyjnych zespołów muzycznych, występują również grupy folkowe wykonujące tradycyjną muzykę bretońską w bardziej współczesny sposób, włączając w nią wpływy rockowe, jazzowe, punkowe, funky, rapowe i inne, oraz czerpiące z estetyki muzyki etnicznej z różnych zakątków świata.

</doc>
<doc id="1767446" url="https://pl.wikipedia.org/wiki?curid=1767446" title="Tomasz Księżczyk">
Tomasz Księżczyk

Tomasz Księżczyk lub Książczyk ps. "Stanisław" (Ur. w 1881 r. w Łodzi - zm. 15 stycznia 1905 r. tamże) – działacz socjalistyczny i niepodległościowy. Działacz Polskiej Partii Socjalistycznej. Członek Kół Bojowych Samoobrony Robotniczej.
Życiorys.
Syn Marcina, ogrodnika fabrykantów łódzkich Richterów. Po ukończeniu szkoły elementarnej, praktykował u szewca, a następnie podjął samodzielną pracę jako szewc. w 1900 r. wstąpił do Polskiej Partii Socjalistycznej w Łodzi.
26 grudnia 1904 r. uczestniczył w demonstracji PPS przeciwko mobilizacji ogłoszonej w związku z wojną rosyjsko-japońską w okolicach Górnego Rynku. W manifestacji uczestniczyło ponad 1000 osób. O umówionej godzinie z domu przy ulicy Zakrzewskiej 3 z rozwiniętym sztandarem wyszedł chorąży Tomasz Księżczyk. W demonstracji po raz pierwszy wzięła udział uzbrojona bojówka Kół Bojowych Samoobrony Robotniczej zorganizowana przez Tomasza Arciszewskiego.
Pochód został zaatakowany przez patrol kozacki. Bojowcy odparli atak, zabijając starszego strażnika Teodora Żelanowa i kozaka Piotra Tiskowa. W czasie drugiego ataku kozaków przy ulicy Widzewskiej zabrakło amunicji zaś demonstracja została rozproszona. 
Kolejna manifestacja antymobilizacyjna zorganizowana została w dniu 15 stycznia 1905 r. Dla odwrócenia uwagi, pół godziny przed rozpoczęciem bojowcy PPS rzucili dwie bomby. Manifestacja została rozproszona przez dragonów przy ulicy Piotrkowskiej. Doszło do strzelaniny pomiędzy członkami Kół Bojowych Samoobrony Robotniczej a policją. Tomasz Księżczyk, jako chorąży sztandaru PPS, został zastrzelony przez komisarza (prystawa) II cyrkułu policyjnego Michała Szatałowicza. Przejeżdżał on tramwajem i stojąc na przednim pomoście usiłował strzałami powstrzymać czoło pochodu.
Nie udało się zorganizować pogrzebu w dniu 17 stycznia, ponieważ ciało zostało wykradzione przez policję i potajemnie pochowane na cmentarzu. W związku ze śmiercią Księżczyka Centralny Komitet Robotniczy PPS wydał odezwę do robotników łódzkich.
Zabójca Księżczyka, komisarz Szatałowicz został zabity w zamachu bombowym na polecenie Wydziału Spiskowo-Bojowego PPS zorganizowanym przez Tomasza Arciszewskiego. Zamachu dokonał szewc Józef Szurgot, członek Organizacji Spiskowo-Bojowej PPS, przyjaciel Tomasza Księżczyka. Został wyznaczony do tej akcji na swoją usilną prośbę. Szurgot również zginął w zamachu. 
W 1930 r. został odznaczony Krzyżem Niepodległości z Mieczami.

</doc>
<doc id="1767447" url="https://pl.wikipedia.org/wiki?curid=1767447" title="Claudia Malzahn">
Claudia Malzahn

Claudia Malzahn (ur. 23 sierpnia 1983) – niemiecka judoczka, brązowa medalistka mistrzostw świata w kategorii do 63 kilogramów.
Na Mistrzostwach Europy zdobyła dwa medale: w Rotterdamie (2005) i w Lizbonie (2008). Druga na akademickich MŚ w 2004 roku. Startował w Pucharze Świata w latach 2001–2012.
Siostra Luise Malzahn, judoczki i olimpijki z 2016 roku.

</doc>
<doc id="1767449" url="https://pl.wikipedia.org/wiki?curid=1767449" title="Józef Fedorowicz (meteorolog)">
Józef Fedorowicz (meteorolog)

Józef Fedorowicz (ur. 27 listopada 1893 w Lipowie na ziemi mińskiej, zm. 17 listopada 1963 w Zakopanem) – meteorolog, długoletni kierownik stacji meteorologicznej w Zakopanem, artysta.
Podczas I wojny światowej przebywał w Rosji. Przez trzy lata studiował w Ufie meteorologię pod kierunkiem prof. Michiewa. Po ukończeniu studiów zajął się organizacją sieci meteorologicznej na Uralu. W tym czasie uczęszczał do Studia Teatralnego w Ufie. W 1921 roku przyjechał do Warszawy, a 12 kwietnia 1922 objął stanowisko kierownika Stacji Meteorologicznej w Zakopanem. W 1927 roku ożenił się z Zofią Średnicką. Miał dwie córki Eugenię i Julitę. Został pochowany na Cmentarzu Zasłużonych na Pęksowym Brzyzku (sektor P-I-45).
Meteorolog.
Józef Fedorowicz rozpoczął pierwsze w Tatrach i na Podhalu pomiary promieniowania słonecznego i ultrafioletowego. Zorganizował sieć informacji o opadach i grubości pokrywy śnieżnej i temperaturze w Tatrach. Wiadomości te były od 1924 roku podawane codziennie w specjalnych gablotach meteorologicznych. W czasie okupacji pozostał na stanowisku prowadząc nadal obserwacje, zapewniając ich ciągłość. Jego zasługą było ocalenie przed zrabowaniem przez Niemców cennego sprzętu meteorologicznego. Po wojnie kontynuował pracę. Na swoim stanowisku pozostał do końca życia.
22 września 2003 roku imię Józefa Fedorowicza nadano Stacji Hydrologiczno-Meteorologicznej w Zakopanem.
Artysta.
Był bardzo popularną postacią w Zakopanem. Znany był pod przydomkami „Pimko” (od skrótu Państwowy Instytut Meteorologiczny) i „Wiatr Halny”, którego autorem był Witkacy, i który ubolewał, że bardziej popularny był „Pimko”. Przyjaźnił się z takimi twórcami jak Witkacy, Karol Szymanowski, Kornel Makuszyński, Jan Kasprowicz, Rafał Malczewski, a po wojnie Antoni Kenar. Należał do grona najbliższych przyjaciół Witkacego. Grał główne role w nieomal wszystkich sztukach wystawianych przez Towarzystwo Teatralne i Teatr Formistyczny. W Teatrze Niezależnym, utworzonym przez Witkacego w roku 1938, Fedorowicz pełnił funkcję kierownika administracyjnego.

</doc>
<doc id="1767451" url="https://pl.wikipedia.org/wiki?curid=1767451" title="Fritz Goerdeler">
Fritz Goerdeler

Fritz Hermann Goerdeler (ur. 6 marca 1886 w Pile, zm. 1 marca 1945 w Berlinie) – niemiecki prawnik i działacz opozycji antyhitlerowskiej.
Życiorys.
Urodził się w Pile, która wówczas nosiła nazwę Schneidemühl. Był młodszym bratem Carla Friedricha Goerdelera. Wychowywał się w Kwidzynie (Marienwerder), gdzie od 1890 jego ojciec był sędzią. Goerdeler studiował prawo i pracował jako prawnik. W 1920 został burmistrzem Kwidzyna a w 1932 został wybrany ponownie, jednak w 1933 został zmuszony do ustąpienia po tym, jak odmówił wstąpienia do NSDAP.
Był w latach 1934 – 1944 skarbnikiem miejskim w Królewcu. Tam przyłączył się do opozycji antynazistowskiej. Miał bliskie kontakty z przeciwnikami Hitlera w kręgach wojskowych, zwłaszcza w Prusach Wschodnich.
Został uwięziony po zamachu na Hitlera w Wilczym Szańcu i skazany na śmierć przez trybunał ludowy (Volksgerichtshof) 23 lutego 1945. 1 marca został powieszony w więzieniu Plötzensee.
Był żonaty. Miał trzy córki i syna.

</doc>
<doc id="1767462" url="https://pl.wikipedia.org/wiki?curid=1767462" title="Fédération Française de Football">
Fédération Française de Football

Fédération Française de Football (pol. "Francuski Związek Piłki Nożnej") – ogólnokrajowy związek sportowy działający na terenie Francji i Monako, posiadający osobowość prawną, będący jedynym prawnym reprezentantem francuskiej piłki nożnej (jedenastoosobowej, halowej, plażowej), zarówno mężczyzn, jak i kobiet, we wszystkich kategoriach wiekowych w kraju oraz za granicą.
Założona 7 kwietnia 1919 w Paryżu pod nazwą "Fédération française de football association" (FFFA), zastępując dwie wcześniej funkcjonujące organizacje, zajmujące się sprawami futbolu we Francji i Monako:
Członek i współzałożyciel FIFA, jako USFSA (21 maja 1904) oraz UEFA (15 czerwca 1954).
Obecnym prezesem FFF jest Noël Le Graët, który pełni to stanowisko od 18 czerwca 2011.
Organizacje regionalne.
Do 31 grudnia 2017 we Francji funkcjonowały 22 regionalne związki piłki nożnej (franc. "Ligue"). W związku z reformą administracyjną szczebla regionalnego we Francji metropolitalnej, polegającej na odgraniczeniu liczby regionów w tym kraju z 22 do 13, zredukowano liczbę związków regionalnych do 13. Od 1 stycznia 2018 są to:
Organizowane rozgrywki.
Rozgrywki ligowe męzczyzn
Rozgrywki ligowe kobiet
Rozgrywki pucharowe
Rozgrywki ligowe w terytoriach zależnych
Związki piłkarskie z terytoriów zależnych
Międzynarodowe rozgrywki młodzieżowe mężczyzn
Międzynarodowe rozgrywki klubowe mężczyzn
Reprezentacje.
Reprezentacje Francji
Reprezentacje terytoriów zależnych i regionów

</doc>
<doc id="1767465" url="https://pl.wikipedia.org/wiki?curid=1767465" title="Bateria CR2">
Bateria CR2

Bateria CR2 – określenie komercyjnego ogniwa galwanicznego w kształcie walca o średnicy ok. 1,5 cm i o napięciu 3,0 V. Stosowane w aparatach fotograficznych, oświetleniu taktycznym, laserowych modułach celowniczych, celownikach kolimatorowych, noktowizorach i celownikach noktowizyjnych, oraz w dalmierzach laserowych.
Ogniwo ma kształt walca o długości 26,3 do 27,0 mm, średnicy ok. 15,3 mm i wadze od 10,7 do 11,2 g. Od baterii CR123 różnią się mniejszymi wymiarami.
Baterie CR2 charakteryzują się napięciem znamionowym 3,0 V i pojemnością rzędu 750–800 mAh przy rozładowaniu do 2,0 V. Napięcie początkowe dla obwodu otwartego wynosi około 3,2 V.
Są również oznaczane "CR-2", "DLCR2" (Duracell) lub "EL1CR2", "ELCR2" (Energizer).
Chemicznie jest to ogniwo litowe Li/MnO2 (anoda: lit; elektrolit organiczny; katoda: dwutlenek manganu w postaci pasty). W trakcie rozładowania dwutlenek manganu (MnO2) jest redukowany (z czwartego do trzeciego stopnia utlenienia), a litowa anoda jest utleniana do kationów litu Li+. Elektrolitem jest nadchloran litu (LiClO4) rozpuszczony w mieszaninie węglanu propylenu i dimetoksyetanu. Podczas reakcji nie są wytwarzane żadne gazy, dzięki czemu nie wzrasta ciśnienie wewnątrz ogniwa, co zmniejsza ryzyko jego dehermetyzacji.
Ogniwa litowe są odporne na temperatury od −55 do +70 °C, i mają bardzo długi – 15-letni okres przydatności do użytku (w temperaturze pokojowej).
Akumulatory RCR-2
Ładowalne ogniwa litowo-jonowe (3,6 V) oznaczane są symbolem 15270 (15 to średnica w mm, 27 to długość, 0 oznacza ogniwo o kształcie walca), ich pojemność wynosi około 800 mAh.

</doc>
<doc id="1767466" url="https://pl.wikipedia.org/wiki?curid=1767466" title="Giulio Boschi">
Giulio Boschi

Giulio Boschi (ur. 2 marca 1838 w Perugii, zm. 15 maja 1920 w Rzymie) – włoski duchowny katolicki, emerytowany arcybiskup Ferrary i biskup Comacchio, kardynał, Kamerling Świętego Kolegium Kardynałów.
Życiorys.
Był najmłodszym z jedenaściorga dzieci Francesca i Giuseppy z domu Mancini. Pierwszą Komunię i sakrament bierzmowania otrzymał z rąk ówczesnego biskupa Perugii Gioacchina Pecciego, przyszłego papieża Leona XIII. Ukończył seminarium w rodzinnym mieście, a także Uniwersytet Gregoriański w Rzymie (doktorat z teologii). Święcenia kapłańskie otrzymał 25 maja 1861 z rąk kardynała Pecciego. Pracował w miejscowej parafii katedralnej jako mistrz ceremonii biskupich, misjonarz apostolski, posynodalny egzaminator, wizytator miasta i diecezji Perugia, archidiakon i archiprezbiter katedralny. W 1880 został prałatem domowym Jego Świątobliwości.
1 czerwca 1888 mianowany przez Leona XIII biskupem Todi. Sakrę przyjął w Rzymie z rąk kardynała Carlo Laurenzi. W 1895 przeniesiony na biskupstwo Senigallia. 19 kwietnia 1900 został metropolitą Ferrary.
Niejako "po znajomości" za wieloletnią współpracę z przyszłym papieżem, Leon XIII na konsystorzu z kwietnia 1901 kreował Boschiego kardynałem prezbiterem, z metropolią w Ferrarze nie był bowiem związany kapelusz kardynalski. Brał udział w konklawe 1903 i 1914 roku. W 1909 otrzymał dodatkowo biskupstwo Comacchio. Z obu stolic biskupich zrezygnował w lutym 1919 i został włączony do grona kardynałów-biskupów, jako biskup Frascati. Umarł piastując funkcję kamerlinga Świętego Kolegium Kardynałów. Pochowany został na Campo Verano.

</doc>
<doc id="1767469" url="https://pl.wikipedia.org/wiki?curid=1767469" title="Benjamin Roxburgh-Smith">
Benjamin Roxburgh-Smith

Benjamin Roxburgh-Smith (ur. 10 kwietnia 1894 w Lee, zm. 1951 w Rzymie) – angielski as myśliwski okresu I wojny światowej z 22 zestrzelonymi samolotami wroga. pionier lotnictwa cywilnego w południowej Afryce.
Benjamin Roxburgh-Smith pomimo ukończenia 30 lat po wybuchu wojny zgłosił się na ochotnika do armii. 12 sierpnia 1916 roku został przeniesiony do Royal Flying Corps. Po przejściu szkolenia z pilotażu został skierowany do No. 60 Squadron RAF. W 1917 roku został ranny w wypadku lotniczym, po powrocie do służby przeszedł szkolenie z pilotażu samolotów myśliwskich i na początku 1918 roku został skierowany do walczącej we Francji słynnej już eskadry myśliwskiej No. 74 Squadron RAF.
Pierwsze zwycięstwo powietrzne odniósł 12 kwietnia 1918 roku nad niemieckim samolotem Albatros D.V.
Piąte zwycięstwo dające mu tytuł asa odniósł 26 maja. Do końca wojny zestrzelił lub uszkodził łącznie 22 samoloty niemieckie.
Po zakończeniu wojny w 1920 roku Benjamin Roxburgh-Smith wyemigrował do Rodezji. Przez kilka lat zajmował się rolnictwem w pobliżu drugiego co do wielkości miasta Bulawayo. We wrześniu 1926 roku sprzedał farmę i powrócił do Anglii, gdzie uzyskał licencję pilota cywilnego. W czerwcu 1927 roku powrócił do Afryki i został zatrudniony jako drugi pilot w Aircraft Operating Company. Następnie uzyskał licencję pilota zawodowego w Pretorii. W lutym 1929 roku ponownie powrócił do Anglii. Po krótkim pobycie w kraju został zatrudniony w Cobham/Blackburn Air Lines w celu otworzenia i rozwoju cywilnych linii lotniczych pomiędzy Kairem a Kapsztadem. Benjamin Roxburgh-Smith został jednym z wicedyrektorów firmy. Z pracy zrezygnował w maju 1931 roku i w czerwcu powrócił do Wielkiej Brytanii.
1 maja 1940 roku 55-letni Benjamin Roxburgh-Smith został ponownie powołany do służby wojskowej.
Powojenne losy Benjamina Roxburgh-Smitha nie są znane.
Był odznaczony między innymi:

</doc>
<doc id="1767472" url="https://pl.wikipedia.org/wiki?curid=1767472" title="Radio Černá Hora">
Radio Černá Hora



</doc>
<doc id="1767478" url="https://pl.wikipedia.org/wiki?curid=1767478" title="Lagidiophthirus">
Lagidiophthirus

Lagidiophthirus – rodzaj wszy należący do rodziny Polyplacidae, pasożytujących na gryzoniach i powodujących chorobę zwaną wszawicą.
Gatunki należące do tego rodzaju nie posiadają oczu. Antena składa się z 5 segmentów bez dymorfizmu płciowego. Przednia para nóg jest wyraźnie mniejsza i słabsza, zakończona słabym pazurem. Środkowa i tylna para nóg wyraźnie większa od przedniej pary. 
Lagidiophthirus stanowią rodzaj składający się obecnie z 1 gatunku:

</doc>
<doc id="1767480" url="https://pl.wikipedia.org/wiki?curid=1767480" title="Attero Dominatus">
Attero Dominatus

Attero Dominatus – drugi album studyjny wydany przez szwedzki zespół power metalowy Sabaton 28 lipca 2006 roku. Łacińska nazwa albumu miała oznaczać "Pokonaj Tyranię". Jednak jest syntaktycznie nieprawidłowa. Poprawną formą byłoby "Dominatum Attere" lub "Atterete" jeśli jest skierowana do więcej niż jednej osoby. Tematyka albumu skupia się m.in. na II wojnie światowej. Teledysk do utworu tytułowego został nagrany w Umeå, w Szwecji.
Lista utworów.
Opracowano na podstawie materiału źródłowego.
Na płycie, oprócz utworów z poprzedniego wydania, znalazły się również utwory bonusowe.
Twórcy.
Opracowano na podstawie materiału źródłowego.

</doc>
<doc id="1767482" url="https://pl.wikipedia.org/wiki?curid=1767482" title="Maki Tsukada">
Maki Tsukada

 – japońska judoczka, mistrzyni olimpijska z Aten i wicemistrzyni z Pekinu w kategorii +78 kg.
Oprócz olimpijskiego złota i srebra ma na swoim koncie także pięć medali Mistrzostw Świata: złoto (2007), 2 srebra (2003, 2007) i trzy brązowe (2005, 2009, 2010).

</doc>
<doc id="1767483" url="https://pl.wikipedia.org/wiki?curid=1767483" title="Demofobia">
Demofobia

Demofobia (z gr. "dēmos" „lud” i "phóbos" „strach, lęk”), ochlofobia (gr. "óchlos" „tłum”) – jedna z najczęstszych postaci fobii objawiająca się panicznym lękiem przed tłumem. Osoby cierpiące na demofobię, będąc wśród dużej grupy ludzi, odczuwają silny strach, objawiający się przyspieszonym biciem serca, drżeniem rąk czy nagłym uderzeniem ciepła. Fobia ta uniemożliwia często takim ludziom uczestnictwo w masowych imprezach, a niekiedy przejazd zatłoczonym tramwajem lub pociągiem.

</doc>
<doc id="1767484" url="https://pl.wikipedia.org/wiki?curid=1767484" title="Zarżnięci żywcem">
Zarżnięci żywcem

Zarżnięci żywcem (ang. "The Cottage", 2008) – brytyjski film fabularny, hybryda czarnej komedii, horroru oraz kryminału. Oficjalna premiera filmu odbyła się podczas European Film Market w Niemczech 7 lutego 2008 roku.
W Polsce 20 kwietnia 2009 roku film wydano na rynku DVD. Dystrybutorem było Vision Film Distribution.
Fabuła.
Bracia porywają córkę niebezpiecznego gangstera. Wkrótce okazuje się, ze ich kryjówka jest nieopodal seryjnego mordercy.

</doc>
<doc id="1767488" url="https://pl.wikipedia.org/wiki?curid=1767488" title="Denys Onyszczenko">
Denys Onyszczenko

Denys Anatolijowycz Onyszczenko, ukr. Денис Анатолійович Онищенко (ur. 15 września 1978 w Połtawie, Ukraińska SRR) – ukraiński piłkarz, grający na pozycji pomocnika, reprezentant Ukrainy.
Kariera piłkarska.
Kariera klubowa.
W wieku 13 lat wstąpił do Internatu Sportowego w Dniepropetrowsku, skąd przeszedł do Dnipra Dniepropetrowsk. Rozpoczął karierę piłkarską w drużynie rezerwowej Dnipra, a w 1994 został piłkarzem farm-klubu Dnipra Metałurha Nowomoskowsk. W 1996 został zauważony przez skautów Dynama Kijów. Ale w kijowskim zespole występował przeważnie w trzeciej i drugiej drużynach Dynama. W 1999 został wypożyczony do Dnipra Dniepropetrowsk, a na początku 2000 wyjechał do Izraela, gdzie miał zostać sprzedany do Maccabi Hajfa. Jednak wysoka cena wymagana przez zespół Dynama, przeszkodziła w podpisaniu kontraktu i piłkarz został wypożyczony do Hapoelu Tel Awiw. Po pół roku izraelski klub wykupił kontrakt piłkarza. W 2003 powrócił do Dynama, ale nie potrafił przebić do podstawowej jedenastki, dlatego w 2005 przeniósł się do Worskły Połtawa. W następnym roku próbował swoich sił w rosyjskim klubie Tom Tomsk, ale przez limit na obcokrajowców był zmuszony powrócić do Ukrainy, gdzie został piłkarzem Zorii Ługańsk. W 2007 podpisał kontrakt z Illicziwcem Mariupol, a po zakończeniu sezonu za obopólną zgodą pożegnał się z mariupolskim klubem. Obecnie poszukuje klub.
Kariera reprezentacyjna.
27 marca 2002 debiutował w reprezentacji Ukrainy w meczu towarzyskim z Rumunią, przegranym 1:4.

</doc>
<doc id="1767493" url="https://pl.wikipedia.org/wiki?curid=1767493" title="Jeden na milion">
Jeden na milion

Jeden na milion − trzeci solowy album warszawskiego rapera o pseudonimie Onar. Gościnnie pojawiają się Eldo, Bob One, Afromental, Borixon, WSRH, Paluch oraz na płycie w edycji specjalnej Pezet, Ten Typ Mes, Łysonżi, Emazet, Proceente, Kajman i Młodziak. Album ukazał się 9 września 2009 roku nakładem wytwórni Fonografika.
Lista utworów.
Lista utworów edycji standardowej:
Lista bonusowych utworów w edycji specjalnej:

</doc>
<doc id="1767496" url="https://pl.wikipedia.org/wiki?curid=1767496" title="Radio Cerna Hora">
Radio Cerna Hora



</doc>
<doc id="1767497" url="https://pl.wikipedia.org/wiki?curid=1767497" title="Radio Czarna Góra">
Radio Czarna Góra



</doc>
<doc id="1767501" url="https://pl.wikipedia.org/wiki?curid=1767501" title="Radio Evropa 2">
Radio Evropa 2



</doc>
<doc id="1767502" url="https://pl.wikipedia.org/wiki?curid=1767502" title="Radio Frekvence 1">
Radio Frekvence 1



</doc>
<doc id="1767503" url="https://pl.wikipedia.org/wiki?curid=1767503" title="Rudno (jezioro na Równinie Drawskiej)">
Rudno (jezioro na Równinie Drawskiej)

Rudno (także "Grażyna") – jezioro na Równinie Drawskiej, w woj. zachodniopomorskim, w gminie Drawno. Jezioro znajduje się w całości w granicach administracyjnych miasta Drawno. 
Przez zbiornik przepływa rzeka Drawa wpadająca od północnej części, a uchodząca do jeziora Dubie, od którego Rudno jest oddzielone mostem drogi wojewódzkiej nr 175 w Drawnie.
Przed II wojną światową jezioro miało niemiecką nazwę "Blänke", a północna część akwenu nazwę "Ruden". Północna część zarosła, podobnie jak jezioro przepływowe "Seckel". W 1949 zmieniono urzędowo nazwy kilku jezior połączonych wokół miasta na jedno jezioro "Drawno". W 2006 roku Komisja Nazw Miejscowości i Obiektów Fizjograficznych w wykazie hydronimów przedstawiła dla akwenu na północ od miasta Drawna nazwę "Rudno".

</doc>
<doc id="1767504" url="https://pl.wikipedia.org/wiki?curid=1767504" title="Wojciech Lipczyk">
Wojciech Lipczyk

Wojciech Lipczyk (ur. 1943 w Jankowicach w powiecie rawskim) – polski poeta, pisarz, rzeźbiarz i autor tekstów satyrycznych. 
Życiorys.
W młodości uczył się w Liceum Ogólnokształcącym w Rawie Mazowieckiej oraz warszawskim Technikum Radio-Telewizyjnym. Ukończył studia w Szkole Głównej Planowania i Statystyki, po czym pracował jako ekonomista w Stołecznej Komisji Planowania Gospodarczego oraz Polskiej Izbie Handlu Zagranicznego. W latach 80. poświęcił się sztuce, zostając artystą plastykiem i rzeźbiarzem (uzyskał uprawnienia Ministerstwa Kultury i Sztuki w 1987). Był związany z Pracownią Sztuki Dekoracyjnej w Warszawie (d. Bracia Łopieńscy). 
Występował jako poeta i autor tekstów satyrycznych w Piwnicy Warszawskiej, dla Piwnicy pod Baranami. Jest autorem tekstów piosenek, wierszy, satyr i opowiadań publikowanych w amerykańskiej prasie polonijnej. Od 1998 do 2005 współpracował z Olgą Lipińską, pisząc teksty piosenek do jej Kabaretu (m.in. "Wolny najmita", "Ryngraf", "Elita będzie inteligencją za circa trzy pokolenia..."). 
Jest mężem Anny z Łopieńskich Lipczyk, z którą prowadzą wspólnie pracownię brązowniczą w Warszawie przy ul. Poznańskiej 24.

</doc>
<doc id="1767505" url="https://pl.wikipedia.org/wiki?curid=1767505" title="Cerkiew św. Barbary w Wilnie">
Cerkiew św. Barbary w Wilnie

Cerkiew św. Barbary – domowa cerkiew prawosławna w Wilnie, w dzielnicy Markucie (lit. Markučiai). 
Została wzniesiona w 1905 przy domu Grigorija i Barbary Puszkinów. Za życia właścicielki posesji (zmarłej w 1935) w obiekcie regularnie odbywały się nabożeństwa prawosławne. Obecnie cerkiew jest nieczynna. 
Wybudowana w stylu eklektycznym, malowana z zewnątrz na biało i żółto, posiada jedną cebulastą kopułę umieszczoną na bębnie z rzędem kolumn. Ponad wejściem do budynku znajduje się rozeta, okna cerkwi są półkoliste. Poniżej poziomu dachu całość otacza fryz, wyżej rząd oślich łuków. Obiekt wzniesiony jest na planie kwadratu, bez wydzielonego przedsionka. 

</doc>
<doc id="1767507" url="https://pl.wikipedia.org/wiki?curid=1767507" title="Mrocza (przystanek kolejowy)">
Mrocza (przystanek kolejowy)

Mrocza – ładownia kolejowa, a dawniej stacja w Mroczy, w województwie kujawsko-pomorskim, w Polsce. Obsługuje ruch towarowy.

</doc>
<doc id="1767508" url="https://pl.wikipedia.org/wiki?curid=1767508" title="Jak oni śpiewają (singel Joanny Liszowskiej)">
Jak oni śpiewają (singel Joanny Liszowskiej)

Jak oni śpiewają – płyta (Maxi-Singiel) Joanny Liszowskiej wydana 2007. Na płycie znalazły się dwie piosenki, które artystka wykonywała w programie: "Conga" (śpiewana w pierwszym odcinku) i "To były piękne dni" (śpiewana w dziewiątym odcinku, średnia 6.0). Płyta była nagrodą za zwycięstwo w drugiej edycji programu Jak oni śpiewają.

</doc>
<doc id="1767509" url="https://pl.wikipedia.org/wiki?curid=1767509" title="Jezioro Rudno">
Jezioro Rudno



</doc>
<doc id="1767510" url="https://pl.wikipedia.org/wiki?curid=1767510" title="Stanisław Jędrusik">
Stanisław Jędrusik

Stanisław Jędrusik (ur. 9 listopada 1899 w Maczkach, obecnie dzielnica Sosnowca, zm. 14 października 1987 w Poznaniu) – polski duchowny katolicki, jezuita, autor prac z zakresu filozofii społecznej.
Życiorys.
Był synem Andrzeja i Józefy z Wojciechowskich. Odbył studia techniczne, zdobywając dyplom inżyniera mechanika. W wieku 37 lat wstąpił do zakonu jezuitów (14 października 1936), dwuletni nowicjat odbył w Pińsku, studia filozoficzne podjął na jezuickim Wydziale Filozoficznym w Krakowie; rozpoczęte w 1938 studia kontynuował w warunkach wojennych w Warszawie, mieszkając w warszawskim Domu Pisarzy. Święcenia kapłańskie przyjął 8 września 1942 w Warszawie.
Po wojnie przez dwa lata był superiorem i organizatorem domu zakonnego w Toruniu. W 1947 wyjechał na rok do Francji, gdzie uzupełniał wykształcenie: w Vanves studiował zagadnienia społeczne, w Chateau odbył studia z prawa zakonnego i duchowości ignacjańskiej (tzw. trzecią probację). W latach 1948–1961 związany był ponownie z Domem Pisarzy w Warszawie. Publikował w tym czasie artykuły w „Przeglądzie Powszechnym”, część z nich dotyczyła zagadnień filozofii społecznej (m.in. "Elementy wartości pracy", 1950, tom 230; "Moralne kryterium uspołecznienia", 1950, tom 230), część tematyki filozofii wiary ("Dar Chrystusowy", 1950, tom 229; "Ryzyko wiary", 1950, tom 229).
Od 1960 pełnił funkcję socjusza (zastępcy i sekretarza) wizytatora polskich prowincji zakonu jezuitów Walentego Prokulskiego. Po zakończeniu pracy na tym stanowisku pełnił posługę duszpasterską w Gdańsku, Bydgoszczy i Poznaniu.

</doc>
<doc id="1767511" url="https://pl.wikipedia.org/wiki?curid=1767511" title="Angelika Grass">
Angelika Grass

Angelika Grass (ur. 10 lutego 1922 w Berlinie, zm. ok. 3 maja 1945) - niemiecka nadzorczyni SS (SS-Aufseherin) w nazistowskich obozach koncentracyjnych Flossenbürg i Neuengamme.
Życiorys.
W 1944 roku zgłosiła się na ochotniczkę do obozu Flossenbürg, gdzie przeszła szkolenie. Otrzymała awans na SS-Aufseherin. W lecie tego samego roku wytypowano ją do przeniesienia do nowo powstałego podobozu Helmstedt-Beendorf. Nadzorowała tam ok. trzy tysiące więźniarek żydowskich, które przybyły z Auschwitz, Flossenbürga, Neuengamme i Ravensbrück. W 1945 roku przeniesiono ją do Neuengamme. Pozostała tam do momentu ewakuacji obozu w kwietniu 1945. Była wyznaczona do roli strażniczki na statku "Cap Arcona".
Jej dalsze losy nie są znane. Przypuszcza się, iż zginęła w wyniku alianckiego bombardowania statków, które wypływały z portu w Lubece. W statkach tych byli więźniowie obozów koncentracyjnych. Również przypuszcza się, iż przeżyła bombardowanie i uciekła do Argentyny.

</doc>
<doc id="1767512" url="https://pl.wikipedia.org/wiki?curid=1767512" title="Perłowa Rzeka">
Perłowa Rzeka



</doc>
<doc id="1767513" url="https://pl.wikipedia.org/wiki?curid=1767513" title="Typ 62">
Typ 62

Typ 62 – chiński czołg lekki opracowany na początku lat 60. XX wieku na podstawie czołgu podstawowego Typ 59. Pojazd wyposażony jest w armatę kalibru 85 mm. 
Czołgi Typ 62 były wykorzystywane podczas wojny wietnamskiej oraz wojny chińsko-wietnamskiej i do dnia dzisiejszego pozostają w służbie Chińskiej Armii Ludowo-Wyzwoleńczej oraz w kilku innych armiach świata.

</doc>
<doc id="1767514" url="https://pl.wikipedia.org/wiki?curid=1767514" title="Hitrádio Orion">
Hitrádio Orion

Hitrádio Orion – prywatna lokalna stacja radiowa na Morawach w Republice Czeskiej. Członek czeskiej sieci radiowej "Hitrádio".
Linerem stacji jest: "Hitrádio ORION je hudební stanice pro lepší náladu!" co w tłumaczeniu brzmi: "Hitradio ORION jest stacją muzyczną dla lepszego nastroju!".

</doc>
<doc id="1767515" url="https://pl.wikipedia.org/wiki?curid=1767515" title="Hitradio Orion">
Hitradio Orion



</doc>
<doc id="1767518" url="https://pl.wikipedia.org/wiki?curid=1767518" title="Kamień Krajeński (stacja kolejowa)">
Kamień Krajeński (stacja kolejowa)

Kamień Krajeński – ładownia kolejowa, a dawniej stacja w Kamieniu Krajeńskim, w województwie kujawsko-pomorskim, w Polsce. Obsługuje ruch towarowy.

</doc>
<doc id="1767519" url="https://pl.wikipedia.org/wiki?curid=1767519" title="Komitet Wykonawczy Muzułmanów Belgii">
Komitet Wykonawczy Muzułmanów Belgii

Komitet Wykonawczy Muzułmanów Belgii (fr. "l'Exécutif des Musulmans de Belgique - EMB") - główna organizacja muzułmańska w Belgii.
Powstała w 1999. Jest oficjalnie uznanym przez rząd gremium, reprezentującym interesy społeczności islamskiej. Odpowiada za wyszkolenie imamów, opiekuje się meczetami, organizuje lekcje religii w placówkach oświatowych, a także mianuje kapelanów. Otrzymuje ze skarbu państwa dotację na swoją działalność.

</doc>
<doc id="1767520" url="https://pl.wikipedia.org/wiki?curid=1767520" title="Carlos Cecconato">
Carlos Cecconato

Carlos José Cecconato (czasami Cecconatto) (ur. 27 stycznia 1930, zm. 12 grudnia 2018) – argentyński piłkarz, napastnik.
Cecconato karierę piłkarską rozpoczął w 1946 w drugoligowym klubie Club El Porvenir, skąd w 1947 roku przeniósł się do CA Independiente.
Dnia 14 maja 1953 roku Cecconato zagrał w meczu z Anglią wygranym przez Argentynę 3:1.
Jako gracz klubu Independiente wziął udział w turnieju Copa América 1955, gdzie Argentyna zdobyła tytuł mistrza Ameryki Południowej. Cecconato zagrał we wszystkich pięciu meczach – z Paragwajem, Ekwadorem, Peru (zdobył bramkę), Urugwajem i Chile.
Nadal jako piłkarz klubu Independiente wziął udział w turnieju Copa América 1956, gdzie Argentyna została wicemistrzem Ameryki Południowej. Cecconato zagrał w trzech meczach – z Chile (w 65 minucie zastąpił na boisku Omara Sívoriego), Paragwajem (zdobył bramkę, po czym w 75 minucie zmienił go Ernesto Grillo) i Brazylią.
W pierwszej lidze argentyńskiej Cecconato rozegrał 148 meczów i zdobył 52 bramki. W reprezentacji Argentyny rozegrał 11 meczów i zdobył 2 bramki.
Cecconato był niskim i nie rzucającym się w oczy graczem, pełniącym na ogół rolę trochę cofniętego łącznika. Na nim spoczywało kierowanie piątką napadu, a za pomocą precyzyjnych podań regulował tempo gry. W razie potrzeby potrafił też ofiarnie grać jako obrońca.

</doc>
<doc id="1767521" url="https://pl.wikipedia.org/wiki?curid=1767521" title="Carlos Cecconatto">
Carlos Cecconatto



</doc>
<doc id="1767523" url="https://pl.wikipedia.org/wiki?curid=1767523" title="Lubraniec (stacja kolejowa)">
Lubraniec (stacja kolejowa)

Lubraniec – dawna wąskotorowa stacja kolejowa w Kolonii Piaskach, w gminie Lubraniec, w powiecie włocławskim, w województwie kujawsko-pomorskim, w Polsce.

</doc>
<doc id="1767524" url="https://pl.wikipedia.org/wiki?curid=1767524" title="Carlos José Cecconato">
Carlos José Cecconato



</doc>
<doc id="1767525" url="https://pl.wikipedia.org/wiki?curid=1767525" title="Maksymilian Klimczuk">
Maksymilian Klimczuk

Maksymilian Klimczuk (ur. w Derewku, zm. w 1940 na Ukrainie) – polski samorządowiec i działacz polityczny związany z Polesiem, poseł na Sejm V kadencji w II RP (1938–1939), wachmistrz Wojska Polskiego, ofiara zbrodni katyńskiej. 
Życiorys.
Urodził się w Derewku, w ówczesnym powiecie pińskim guberni mińskiej, w rodzinie Joachima i Aleksandry z Lubieżaninów. W 1911 roku ukończył szkołę powszechną w rodzinnym Derewku, później kształcił się w szkole rolniczej w Kostromie (której nie ukończył ze względu na działalność w ZMP „Zet”) oraz rosyjskiej szkole podoficerów. W latach 1916–1918 służył w 5 Aleksandryjskim Pułku Huzarów, a pod koniec wojny w Polskiej Organizacji Wojskowej. Od grudnia 1918 roku w 6 pułku Ułanów Kaniowskich. 22 czerwca 1922 roku został przeniesiony do rezerwy w stopniu wachmistrza. 
Po zwolnieniu z wojska osiadł na rodzinnym gospodarstwie w Derewku. Od 1923 do 1925 i w latach 1931–1939 pełnił obowiązki wójta gminy Lubieszów. Był również prezesem okręgowej mleczarni w Derewku oraz lokalnego Towarzystwa Hodowców Bydła. Działał w BBWR i OZN. W latach 1938–1939 sprawował mandat posła na Sejm V kadencji wybranego w okręgu Kobryń. 
Po wejściu na Polesie wojsk sowieckich w 1939 aresztowany i zamordowany na Ukrainie w 1940. Figuruje na Ukraińskiej Liście Katyńskiej jako „Maksym Klimczuk”.

</doc>
<doc id="1767526" url="https://pl.wikipedia.org/wiki?curid=1767526" title="Alanon">
Alanon



</doc>
<doc id="1767528" url="https://pl.wikipedia.org/wiki?curid=1767528" title="Ambasadorowie Stanów Zjednoczonych w ZSRR">
Ambasadorowie Stanów Zjednoczonych w ZSRR



</doc>
<doc id="1767529" url="https://pl.wikipedia.org/wiki?curid=1767529" title="Mazurki op. 30 (Chopin)">
Mazurki op. 30 (Chopin)

Mazurki op. 30 – cykl czterech mazurków Fryderyka Chopina skomponowany w 1836, wydany w 1838 przez Schlesingera. Utwory dedykowane zostały Marii Witemberskiej.
Mazurek c-moll op. 30 nr 1.
Mazurek Chopina, w tonacji c-moll. Napisany w 1837. Rozpisany w 53 taktach. Napisany w tempie "Allegretto non troppo" (wł. śpiesznie, ale nie zanadto)
Mazurek h-moll op. 30 nr 2.
Mazurek Chopina, w tonacji h-moll. Napisany w 1837. Rozpisany w 64 taktach. Napisany w tempie "Allegretto" (wł. śpiesznie)
Mazurek Des-dur op. 30 nr 3.
Mazurek Chopina, w tonacji Des-dur. Napisany w 1837. Rozpisany w 95 taktach. Napisany w tempie "Allegro non troppo" (wł. "Szybko, ale nie zanadto")
Mazurek cis-moll op. 30 nr 4.
Mazurek Chopina, w tonacji cis-moll. Napisany w 1837. Rozpisany w 139 taktach. Napisany w tempie "Allegretto" (wł. śpiesznie)
Zobacz też.
Lista dzieł Fryderyka Chopina

</doc>
<doc id="1767531" url="https://pl.wikipedia.org/wiki?curid=1767531" title="Joseph E. Davies">
Joseph E. Davies



</doc>
<doc id="1767532" url="https://pl.wikipedia.org/wiki?curid=1767532" title="Laurence A. Steinhardt">
Laurence A. Steinhardt



</doc>
<doc id="1767534" url="https://pl.wikipedia.org/wiki?curid=1767534" title="Wola Koblańska">
Wola Koblańska



</doc>
<doc id="1767535" url="https://pl.wikipedia.org/wiki?curid=1767535" title="Paul Schneider (duchowny ewangelicki)">
Paul Schneider (duchowny ewangelicki)

Paul Schneider (ur. 29 sierpnia 1897 w Pferdsfeld, zm. 18 lipca 1939 w obozie koncentracyjnym Buchenwald) – niemiecki pastor i teolog ewangelicki, pierwszy duchowny protestancki stracony za sprzeciw wobec nazizmu.
Życiorys.
Urodził się jako pierwszy z trzech synów Gustava i Elizabeth Schneider. Jego ojciec był pastorem i zagorzałym patriotą. Po służbie wojskowej w stopniu porucznika podczas I wojny światowej, Schneider studiował teologię w Gießen i Marburgu, a w 1925 został w Hochelheim ordynowany na księdza. W 1925 poślubił córkę pastora Margarete Dieterich. W 1927 małżeństwo doczekało się pierwszego syna, później Schneider miał jeszcze czterech synów i córkę.
Kiedy naziści doszli do władzy, Schneider był pastorem w Hochelheim – na stanowisku tym zastąpił swego ojca, który zmarł w 1926 roku. Początkowo wiązał z nową władzą nadzieję na odbudowę potęgi Niemiec, jednak szybko się nią rozczarował. W swych pismach i kazaniach protestował przeciwko działaniom nazistów wymierzonych w Kościół. Jednak konsystorz nie tylko nie wsparł go, ale nawet, w wyniku nalegań nazistów, przeniósł go na prowincję. W 1934 roku zamieszkał wraz z rodziną w Dickenschied i został pastorem zborów w Dickenschied i Womrath. Został członkiem Kościoła Wyznającego. Pomimo opresji ze strony nazistów i próśb bojących się o jego życie przyjaciół otwarcie występował przeciwko reżimowi. Wiosną 1937 rozpoczął procedurę wykluczenia z Kościoła zborowników, którzy wskutek swej przynależności do NSDAP zachowywali się w sposób niezgodny z dyscypliną kościelną. Z tego powodu został uwięziony na dwa miesiące w więzieniu w Koblencji. Następnie został uwolniony, jednak zakazano mu wracać do Nadrenii, gdzie mieściła się jego parafia. Schneider wiedział, że złamanie zakazu skończy się zamknięciem w obozie koncentracyjnym.
Schneider spędził kilka miesięcy z żoną, kilkoma członkami rodziny i przyjaciółmi w Baden-Baden i Eschbach. Następnie wrócił do domu na Dziękczynne Święto Żniw, 3 października 1937. Odprawił nabożeństwo w Dickenschied, jednak aresztowano go, gdy jechał odprawić wieczorne nabożeństwo w Womrath.
27 listopada 1937 został uwięziony w obozie koncentracyjnym Buchenwald. Był tam bity i torturowany, gdyż nie chciał oddawać czci swastyce, i próbował głosić Ewangelię, krzycząc przez okno swojej celi. Zmarł 18 lipca 1939 w wyniku wstrzyknięcia strofantyny do serca. Jego pogrzeb w Dickenschied zamienił się w demonstrację sprzeciwu wobec nazizmu.

</doc>
<doc id="1767536" url="https://pl.wikipedia.org/wiki?curid=1767536" title="Izbica Kujawska (stacja kolejowa)">
Izbica Kujawska (stacja kolejowa)

Izbica Kujawska – dawna wąskotorowa stacja kolejowa w Izbicy Kujawskiej, w gminie Izbica Kujawska, w powiecie włocławskim, w województwie kujawsko-pomorskim, w Polsce. Została wybudowana w 1915 roku przez armię niemiecką razem z linią kolejową z Boniewa do Przystronia.

</doc>
<doc id="1767538" url="https://pl.wikipedia.org/wiki?curid=1767538" title="Paul Schneider">
Paul Schneider



</doc>
<doc id="1767540" url="https://pl.wikipedia.org/wiki?curid=1767540" title="Ronald Vargas">
Ronald Vargas

Ronald Alejandro Vargas Aranguren (ur. 2 grudnia 1986 w Guatire) – wenezuelski piłkarz, grający na pozycji ofensywnego pomocnika.
Kariera klubowa.
Karierę piłkarską Vargas rozpoczął w stolicy Wenezueli, Caracas, w tamtejszym klubie Caracas FC. W 2005 roku awansował do kadry pierwszego zespołu i w sezonie 2005/2006 zadebiutował w rozgrywkach wenezuelskiej Primera División. W 2006 roku wywalczył z Caracas mistrzostwo Wenezueli, a rok później obronił z tym klubem tytuł mistrzowski.
Latem 2008 roku Vargas został piłkarzem Club Brugge. Swoje pierwsze spotkanie w barwach Brugge rozegrał 29 sierpnia 2008 roku w wygranym 4:1 wyjazdowym spotkaniu z AFC Tubize. 30 listopada 2008 roku strzelił pierwszą bramkę w lidze belgijskiej, w wygranym 3:0 meczu z Germinalem Beerschot Antwerpia. W 2009 roku zajął z Brugge 3. miejsce w Jupiler League.
W 2011 roku Vargas przeszedł do Anderlechtu, a w 2014 do Balıkesirsporu. W 2015 przeszedł do AEK Ateny. W 2017 trafił do Newcastle United Jets FC.
Kariera reprezentacyjna.
W reprezentacji Wenezueli Vargas zadebiutował 3 lutego 2008 roku w wygranym 1:0 towarzyskim spotkaniu z Haiti.

</doc>
<doc id="1767541" url="https://pl.wikipedia.org/wiki?curid=1767541" title="Tomasz Szalewicz">
Tomasz Szalewicz

Tomasz Witold Szalewicz (ur. 6 listopada 1890 w Kołdyczewie, zm. 24 grudnia 1961 w Londynie) – polski działacz społeczny i samorządowiec związany z Nowogródczyzną, poseł na Sejm IV kadencji (1935–1938), członek Rady Związku Powiatów Rzeczypospolitej Polskiej w 1936 roku, przewodniczący Komisji Rewizyjnej Zarządu Związku Gmin Wiejskich Rzeczypospolitej Polskiej w 1935 roku.
Życiorys.
Był synem Bronisława Józefata Szalewicza h. Szaława (zm. 1893) i Aleksandry Bykowskiej-Łopott h. Łopot (zm. 1940). Ukończył gimnazjum oraz studia z dziedziny rolnictwa na Uniwersytecie Jagiellońskim. W latach 1918–1920 walczył w 1 Pułku Ułanów Krechowieckich. Po zakończeniu wojny z bolszewikami powrócił na Nowogródzczyznę, gdzie organizował Towarzystwo Rolnicze i Związek Ziemian powiatu baranowickiego. Zajmował się również spółdzielczością. Zasiadał w Radzie Gminnej w Horodnie, był przewodniczącym Komisji Rewizyjnej Powiatu Baranowickiego. W 1935 wybrany posłem w okręgu Baranowicze, mandat sprawował do 1938. 
Pochowany na cmentarzu Powązkowskim w Warszawie (kwatera 127-6-20). 

</doc>
<doc id="1767544" url="https://pl.wikipedia.org/wiki?curid=1767544" title="Radio Contact Liberec">
Radio Contact Liberec

Rádio Contact Liberec (RCL 101,4) – czeska stacja radiowa nadająca swój program na częstotliwości 101,4 MHz z Liberca na obszar kraju libereckiego.
Nadajnik o mocy 20 kW zlokalizowany jest wysoko na Górze Ještěd na wysokości 1012 m n.p.m. plus anteny nadawcze 52 m, co umożliwia odbiór stacji na południowym zachodzie Polski.

</doc>
<doc id="1767545" url="https://pl.wikipedia.org/wiki?curid=1767545" title="Wola Rajnowa">
Wola Rajnowa



</doc>
<doc id="1767546" url="https://pl.wikipedia.org/wiki?curid=1767546" title="FRO">
FRO

FRO – trzyliterowy akronim lub skrót mogący oznaczać:

</doc>
<doc id="1767547" url="https://pl.wikipedia.org/wiki?curid=1767547" title="Eurotransplant">
Eurotransplant

Eurotransplant (Eurotransplant International Foundation) – związek państw dzielących wspólną listę transplantacji narządów i poszukiwania narządów do transplantacji na terenie państw członkowskich Eurotransplantu, ściśle współpracujących ze sobą. Fundację Eurotransplant założył prof. Jon J. van Rood w 1967 roku w Lejdzie w Holandii. Państwami członkowskimi Eurotransplantu są Kraje Beneluksu, Niemcy, Austria, Słowenia, Węgry i Chorwacja. 
Eurotransplant pomaga koordynować prace w centrach transplantacyjnych krajów członkowskich, pomaga również koordynować prace w laboratoriach klasyfikacji tkanek i szpitalach, mając na celu efektywne rozprowadzanie pozyskanych narządów i tkanek.
Grupa promuje również badania dotyczące transplantacji oraz dąży do zwiększenia świadomości społecznej na temat korzyści z darowania narządów do transplantacji.
Od 1967 do 2007 roku Eurotransplant przez wspólne, członkowskie pośrednictwo pomógł pozyskać narządy do przeszczepu dla 122 000 ludzi. W ciągu czterdziestoletniej działalności, Eurotransplant, na obszarze państw członkowskich pośredniczył w pozyskaniu narządów do transplantacji w liczbach ponad 14 000 serc, 4000 płuc, 79 000 nerek, 21 000 wątrób i 4200 trzustek.
Inne porównywalne instytucje to "Scandiatransplant" w Islandii, Norwegii, Finlandii, Danii i Szwecji, jak również "Balttransplant" w Estonii, na Łotwie i Litwie.

</doc>
<doc id="1767548" url="https://pl.wikipedia.org/wiki?curid=1767548" title="Fro">
Fro



</doc>
<doc id="1767549" url="https://pl.wikipedia.org/wiki?curid=1767549" title="Łasin (stacja kolejowa)">
Łasin (stacja kolejowa)

Łasin – dawna stacja kolejowa w Łasinie, w gminie Łasin, w powiecie grudziądzkim, w województwie kujawsko-pomorskim, w Polsce. 
Historia.
15 grudnia 1886 prusacy wybudowali linię kolejową o charakterze lokalnym, łączącą Łasin z Gardeją. Dzięki niej Łasin miał pośrednie połączenie z Malborkiem. 12 marca 1979 roku linia została zamknięta dla ruchu pasażerskiego i towarowego. W tym roku zostało również rozebrane torowisko. 
Długość linii kolejowej wynosiła 15 km.

</doc>
<doc id="1767551" url="https://pl.wikipedia.org/wiki?curid=1767551" title="Włodzimierz Szakun">
Włodzimierz Szakun

Włodzimierz Szakun (ur. 29 września 1883 w Kielewiczach, zm. 1 lutego 1944 w Stutthofie) – polski nauczyciel, rolnik i radykalny działacz chłopski, poseł na Sejm I kadencji w II RP (1922–1927).
Życiorys.
Ukończył studia pedagogiczne na Uniwersytecie w Sankt Petersburgu. Do wybuchu I wojny światowej współpracował z Białoruską Socjalistyczną „Hramadą”. W 1919 znalazł się w PZL „Odrodzenie”, później kolejno: PSL „Wyzwolenie” (1922) i Niezależnej Partii Chłopskiej (1924). W 1927 współtworzył Radykalną Partię Włościańską Ziem Białoruskich, która nie odniosła sukcesu. W grudniu 1927 aresztowany i uwięziony na Łukiszkach (do początku 1929). Po zwolnieniu z więzienia przeprowadził się na Pomorze, gdzie pracował jako rolnik. Był członkiem redakcji „Wyzwolenia Ludu” oraz redaktorem „Włościanina”. W czasie II wojny światowej aresztowany, umieszczony w KL Stutthof i tam zamordowany.

</doc>
<doc id="1767554" url="https://pl.wikipedia.org/wiki?curid=1767554" title="Radzyń Chełmiński (stacja kolejowa)">
Radzyń Chełmiński (stacja kolejowa)

Radzyń Chełmiński – dawna stacja kolejowa w Radzyniu Chełmińskim, w gminie Radzyń Chełmiński, w powiecie grudziądzkim, w województwie kujawsko-pomorskim, w Polsce.

</doc>
<doc id="1767555" url="https://pl.wikipedia.org/wiki?curid=1767555" title="Z wagą">
Z wagą

Z wagą – seria wydawnicza Wydawnictwa W.A.B.
Seria obejmuje eseje dotyczące problemów współczesności i sięgające w odległą przeszłość, rozprawy filozoficzne i historyczne, dzieła poświęcone socjologii, religii, teorii i historii kultury, prace interdyscyplinarne. Wydawane są w niej dzieła zarówno polskich, jak i zagranicznych autorów.
W serii ukazuje się sześć tytułów rocznie. Książki wydrukowane w oprawie twardej w formacie: 14,5 x 20,5 cm lub 16 x 24 cm.

</doc>
<doc id="1767557" url="https://pl.wikipedia.org/wiki?curid=1767557" title="ČRo Hradec Králové">
ČRo Hradec Králové

ČRo Hradec Králové – czeska regionalna publiczna stacja radiowa nadająca swój program z Hradca Králové na obszar Kraju hradeckiego z trzech nadajników zlokalizowanych w:

</doc>
<doc id="1767560" url="https://pl.wikipedia.org/wiki?curid=1767560" title="CRo 5 Hradec Kralove">
CRo 5 Hradec Kralove



</doc>
<doc id="1767561" url="https://pl.wikipedia.org/wiki?curid=1767561" title="Jesse Kraai">
Jesse Kraai

Jesse Kraai (ur. 6 maja 1972 w Santa Fe) – amerykański szachista, arcymistrz od 2007 roku.
Kariera szachowa.
Jest siedmiokrotnym mistrzem stanu Nowy Meksyk (1989, 1999, 2003, 2004, 2005, 2006, 2007). Pierwsze sukcesy na arenie międzynarodowej zaczął odnosić w drugiej połowie lat 90. XX wieku. W 1998 podzielił III m. (za m.in. Leszkiem Ostrowskim) w turnieju "First Saturday" (edycja FS11 IM-A) w Budapeszcie, a w 1999 podzielił II m. (za Vinayem Bhatem, wspólnie z Markiem Paraguą) w memoriale Arthura Dake'a, rozegranym w San Francisco. W 2002 zwyciężył w kołowym turnieju w Los Angeles, natomiast w 2003 w memoriale Eduarda Gufelda (rozegranym również w Los Angeles) podzielił I m. (wspólnie z Warużanem Akobjanem i Meliksetem Chaczijanem), wypełniając pierwszą arcymistrzowską normę. W 2005 podzielił III m. w Berkeley (za Joshuą Friedelem i Jaanem Ehlvestem, wspólnie z Johnem Fedorowiczem), w 2006 podzielił II m. w Edmonton (za Peterem Vavrakiem, wspólnie z Dmitrijem Zilbersteinem) oraz zwyciężył (wspólnie z Lwem Milmanem) w Oakland (w turnieju tym wypełnił drugą normę na tytuł arcymistrza), natomiast w 2007 w zdobył trzecią normę arcymistrzowską w otwartym turnieju "Foxwood Open" w Mashantucket, zajął I m. w Chicago, podzielił II m. w Coamo (za Julio Becerrą Rivero, wspólnie z Jackiem Stopą) oraz zajął II m. w Edmonton (za Meliksetem Chaczijanem). W 2008 zwyciężył w Richardson, a w 2009 zajął I m. w Branchburgu oraz podzielił I m. w Indianapolis (turniej "US Open", wspólnie z Alexem Lendermanem, Siergiejem Kudrinem, Aleksiejem Jermolińskim, Dmitrijem Gurewiczem i Jackiem Stopą).
Najwyższy ranking w dotychczasowej karierze osiągnął 1 września 2009, z wynikiem 2527 punktów zajmował wówczas 27. miejsce wśród amerykańskich szachistów.

</doc>
<doc id="1767562" url="https://pl.wikipedia.org/wiki?curid=1767562" title="Diecezja Tarbes i Lourdes">
Diecezja Tarbes i Lourdes

Diecezja Tarbes i Lourdes (łac. "Dioecesis Tarbiensis et Lourdensis", fr. "Diocèse de Tarbes et Lourdes") – rzymskokatolicka diecezja ze stolicą w Tarbes, we Francji. Diecezji pokrywa się terytorialnie z departamentem Pireneje Wysokie.
Biskup Tarbes i Lourdes jest sufraganem arcybiskupa Tuluzy.
Na terenie diecezji pracuje 86 zakonników i 352 siostry zakonne.
Podział.
Terytorium diecezji podzielone jest na 4 obszary:
Historia.
Diecezja Tarbes powstała w IV wieku.
Od IX wieku biskupstwo była sufraganią archidiecezji Auch.
29 listopada 1801, w następstwie rewolucji francuskiej, diecezja została zlikwidowana. Parafie diecezji Tarbes weszły w skład diecezji Agen i Bayonne.
W dniu 6 października 1822 diecezję reerygowano na ziemiach utraconych w 1801 r. na rzecz diecezji Bayonne.
11 lutego 1858 przy jaskini Massabielle 14-letniej Bernadecie Soubirous objawiła się Matka Boża. W miejscu tym w roku 1874 wzniesiono statuę Madonny z Lourdes, potem neogotycką bazylikę.
Dnia 20 kwietnia 1912 diecezja zmieniła nazwę. Dodano człon "Lourdes" - miejscowości kultu maryjnego, która leżała na terytorium diecezji.
16 grudnia 2002 diecezja Tarbes i Lourdes została sufraganią archidiecezji Tuluzy.

</doc>
<doc id="1767565" url="https://pl.wikipedia.org/wiki?curid=1767565" title="Maurycy Kochański">
Maurycy Kochański

Maurycy Kochański (ur. 17 kwietnia 1976 roku w Otwocku) – kierowca Formuły 3, czterokrotnie zdobył tytuł Mistrza Polski (1999, 2005, 2006, 2008). Obecnie jeździ bolidem Dallara F3 Honda Mugen oraz bolidem Epsilon Caparo Formula Renault 2.0.
Kariera.
Zainteresowanie sportami motorowymi zawdzięcza swojemu ojcu Hieronimowi Kochańskiemu, który podobnie jak on był kierowcą wyścigowym. Przygodę ze sportem zaczynał jednak od tenisa. Debiut w Wyścigowych Samochodowych Mistrzostwach Polski młody kierowca zaliczył w 1995 roku, startując Fiatem 126p. Później startował w Pucharze Cinquecento, ale w 1997 roku zdecydował się przesiąść do przygotowanego przez ojca bolidu, którym z sukcesami ścigał się w formule E-1600. Dwa lata później przeszedł do klasy formuł z silnikami o pojemności 2 litrów i mocy ponad 200 koni. Po roku startów w 1999 roku cieszył się już z pierwszego w swojej karierze tytułu Mistrza Polski. W 2001 roku z powodu braku wsparcia sponsorów, zrezygnował ze ścigania i wyjechał na studia do USA, w maju 2004 ukończył studia magisterskie na kierunku Business Administration na uczelni Emmanuel College w USA. Po powrocie do kraju w 2005 rozpoczął także studia MBA na Polish Open University. W tym samym roku nawiązał współpracę z niemiecką InterSerie, co zaowocowało startami w sześciu wyścigach zaliczanych do mistrzostw tej serii. W tym samym sezonie na krajowej arenie po raz drugi udało mu się wywalczyć tytuł Mistrza Polski. W sezonie 2006 startując kolejny sezon w Mistrzostwach Polski wygrał klasę Formuły 2000 zdobywając swój 3 tytuł Mistrza Polski. W sezonie 2008 Maurycy Kochański podpisał umowę z koncernem Lotos i reklamował na swoim bolidzie (Dallara F396 Honda Mugen) markę paliw DYNAMIC. Sezon 2008 był bardzo udany dla Maurycego gdyż wygrał on wszystkie wyścigi zaliczane do Mistrzostw Polski zdobywając tym samym swój czwarty tytuł Mistrza Polski w klasie bolidów jednomiejscowych. W tym samym sezonie Maurycy Kochański wystartował także w Austria F3 Trophy wygrywając swoją klasę. W sezonie 2009 Maurycy Kochański założył zespół wyścigowy Kochanski Motorsport wystawiając 1 bolid Formuły Renault 2.0 w Mistrzostwach Włoch. Był to pierwszy Polski zespół wyścigowy w tej serii. Sezon 2010 to starty już 2 bolidów Formuły Renault 2.0 w Mistrzostwach serii NEC oraz wybranych rundach Eurocup. W sezonie 2010 Maurycy jako kierowca zaliczył 3 weekendy wyścigowe w serii NEC na torach Assen, Spa Francorchamps oraz Nurburgring. Od 2007 roku Maurycy jest ekspertem F1 w TV Polsat, a od sierpnia 2009 do końca sezonu 2012 komentował wraz z Andrzejem Borowczykiem wyścigi Formuły 1 w Polsacie. Po zakończeniu kariery zawodnika Maurycy zajął się wsparciem kierowców jako ich menadżer doprowadzając wielu młodych polskich zawodników do takich serii jak F3, GP3, F2 oraz Lamborghini Super Trofeo Asia.

</doc>
<doc id="1767566" url="https://pl.wikipedia.org/wiki?curid=1767566" title="Erika Bergmann">
Erika Bergmann

Erika Bergmann (ur. 3 stycznia 1915, zm. 1996) – niemiecka nadzorczyni SS (SS-Aufseherin) w nazistowskich obozach koncentracyjnych Ravensbrück i Flossenbürg, zbrodniarka wojenna.
Życiorys.
W 1943 roku przyjechała do Ravensbrück na przeszkolenie. Następnie w 1944 roku przeniesiono ją do podobozu KL Flossenbürg w Neu Rohlau, niedaleko Chemnitz, a w dalszej kolejności do podobozu Oederan.
Po wojnie sądzona we Wschodnich Niemczech. Skazano ją m.in. za zabicie sześciu osób. W więzieniu odsiadywała wyrok z inną zbrodniarką, Ullą Jürß. Obie wypuszczono na wolność w 1991 roku.

</doc>
<doc id="1767570" url="https://pl.wikipedia.org/wiki?curid=1767570" title="Molenna Opieki Matki Bożej w Wilnie">
Molenna Opieki Matki Bożej w Wilnie

Molenna Opieki Matki Bożej w Wilnie – molenna staroobrzędowców w Wilnie położona w sąsiedztwie cmentarza staroobrzędowców. 
Historia.
W 1825 kupcy wyznania staroobrzędowego Nowikow i Awidaburski zakupili działkę w celu wzniesienia na niej molenny. Miała ona zastąpić wcześniejszą, drewnianą świątynię położoną w obrębie cmentarza. Pierwszy budynek, w którym znajdowała się molenna, przypominał wyglądem zwykłą kamienicę mieszkalną, na sakralne przeznaczenie budynku wskazywał jedynie krzyż. W 1900, pod cofnięciu carskiego zakazu wznoszenia wolnostojących świątyń staroobrzędowych, kupiec Pimonow sfinansował wzniesienie nowej molenny, przypominającej wyglądem cerkiew. 
Architektura.
Wejście do budynku prowadzi przez przedsionek, nad którym wznosi się zwieńczona cebulastą, złoconą kopułą dzwonnica. Drzwi obiektu otacza malowany na błękitno portal, powyżej znajduje się płaskorzeźba z krzyżem. Poniżej dachu znajduje się rząd blend i oślich grzbietów. Ponad pomieszczeniem ołtarzowym znajduje się druga kopuła, również pokryta złotem. 
We wnętrzu budynku znajduje się ustawiony pod jedną ze ścian ikonostas z początku XX wieku oraz ołtarz główny. 

</doc>
<doc id="1767574" url="https://pl.wikipedia.org/wiki?curid=1767574" title="Ailurus">
Ailurus



</doc>
<doc id="1767579" url="https://pl.wikipedia.org/wiki?curid=1767579" title="ČRo Ostrava">
ČRo Ostrava

ČRo Ostrava – regionalna rozgłośnia radia Český rozhlas nadająca swój program z Ostrawy na obszar kraju morawsko-śląskiego.
Lokalizacje stacji nadawczych:
Wydarzenia.
Czeskie Radio Ostrawa nadaje Wydarzenia - wiadomości w języku polskim dla mniejszość polską na Zaolziu.

</doc>
<doc id="1767580" url="https://pl.wikipedia.org/wiki?curid=1767580" title="Mowa zależna (gramatyka)">
Mowa zależna (gramatyka)

Mowa zależna () – przytoczenie czyjejś wypowiedzi nie w formie dosłownej, ale w formie zdania podrzędnego dopełnieniowego. Orzeczeniem w zdaniu nadrzędnym jest czasownik oznaczający mówienie (np. powiedział, poprosił, polecił). 
Przykłady:
W innych językach.
W języku polskim zdanie podrzędne występuje w swym naturalnym czasie, istnieją języki, w których w mowie zależnej zdanie podrzędne zmienia czas według reguł następstwa czasów, np. w języku angielskim. "Tom said: I won't wait for you" → "Tom said he wouldn't wait for me"
W języku łacińskim zdanie oznajmujące wymaga składni accusativus cum infinitivo: "Puer dixit: "Cras aeger ero"" → "Puer dixit se postremo die aeger futurum esse".

</doc>
<doc id="1767583" url="https://pl.wikipedia.org/wiki?curid=1767583" title="Embraer C-390">
Embraer C-390



</doc>
<doc id="1767584" url="https://pl.wikipedia.org/wiki?curid=1767584" title="Embraer KC-390">
Embraer KC-390

Embraer KC-390 – brazylijski dwusilnikowy, wojskowy samolot transportowy, wytwórni Embraer. 
Historia.
Geneza.
Pierwsze informacje o zamiarze budowy nowego taktycznego samolotu transportowego przez brazylijskiego producenta pojawiły się w listopadzie 2006 roku na łamach magazynu Flight International. Nowy projekt z jednej strony miał zwiększyć ofertę Embraera a z drugiej, zapewnić ciągłość produkcji w wypadku zmniejszenia się popytu na tradycyjne maszyny w ofercie firmy, samoloty pasażerskie i dyspozycyjne. Pół roku później, 19 kwietnia 2007 roku, wiceprezes zarządu Embraera Luiz Carlos Aguiar, trakcie odbywających się w Rio de Janeiro targów Defesa e Segurança da América Latina ogłosił, iż faktycznie firma rozważa plany budowy nowego odrzutowego samolotu transportowego przeznaczonego dla wojska, oznaczonego wstępnie jako C-390, dysponującego ładownością rzędu 19 ton. Na rynkach międzynarodowych samolot miałby konkurować z turbośmigłowym Lockheed C-130 Hercules. Przewidywano szeroki zakres zadań zdolnych do realizacji przez C-390. Od transportu ładunków, żołnierzy i pojazdów, poprzez zadania ewakuacji medycznej. Realizację tego typu zadań miała ułatwić duża tylna rampa ładunkowa. Maszyna miała być zdolna do uzupełniania paliwa w locie jak również sama pełnić rolę latającej cysterny. Wychodząc naprzeciw wymaganiom Brazylijskich Sił Powietrznych (Força Aérea Brasileira - FAB), samolot miał być również zdolny do operowania z nieutwardzonych lądowisk, pozbawionych infrastruktury lotniskowej. W pracach projektowych zamierzano skorzystać z doświadczeń zdobytych podczas prac nad samolotami rodziny Embraer E-Jets i Embraer Regional Jet (ERJ). Do napędu konstrukcji miały posłużyć silniki Pratt &amp; Whitney PW6000 lub Rolls-Royce BR715 o ciągu rzędu 76-98 kN. Przewidywano zastosowanie cyfrowej awioniki oraz elektronicznego układu sterowania samolotem. 
Projekt.
W następnych miesiącach prace nabrały tempa. Rozpoczęto wstępne analizy dotyczące projektu, jego wykonalności i przyjętych rozwiązań konstrukcyjnych. Zaczęto również poszukiwać potencjalnych partnerów zagranicznych chcących uczestniczyć w projekcie oraz zainteresowanych kupnem nowej maszyny. W październiku 2008 roku producent otrzymał od krajowych sił powietrznych wstępne wymagania dotyczące konstrukcji, dzięki czemu projekt Embraera ulegał krystalizacji. Między innymi wstępne klasyczne usterzenie zmieniono, wybierając układ w kształcie litery T. Zmieniono również oznaczenie samolotu aby podkreślić równorzędność funkcji transportowych i latającej cysterny na KC-390. Formalny start projektu odbył się 14 kwietnia 2009 roku. Wówczas to, w trakcie kolejnych targów Defesa e Segurança da América Latina, Embraer podpisał umowę z FAB o współpracy w zakresie zaprojektowania, budowy i rozwoju samolotu KC-390. Umowa przewidywała budowę dwóch lotnych prototypów oraz dóch płatowców przeznaczonych do prób naziemnych. Nadzór nad projektem powierzony został Komitetowi Koordynacyjnemu Programów Samolotów Bojowych (port. Comissão Coordenadora do Programa Aeronave de Combate - COPAC). Szefem organizacji został generał José Augusto Crepaldi Affonso. COPAC formalnie podlegał Departamentowi Nauki i Techniki Lotniczo-Kosmicznej (Departamento de Ciência e Tecnologia Aeroespacial - DCTA) Dowództwa Lotnictwa brazylijskiego. Wstępne plany zakładały oblot prototypu w 2012 roku i wejście maszyny do służby w 2015 roku.
25 lipca 2011 roku poinformowano o wyborze silników dla KC-390, którymi zostały jednostki IAE V2500-E5 (model V2531-E5). 23 lutego 2012 roku brazylijski minister obrony Celso Amorim odwiedził siedzibę DCTA São José dos Campos. W ramach wizyty zademonstrowana została pełnowymiarowa makieta samolotu. 5 lipca tego samego roku zainaugurowano badania tunelowe modelu samolotu w mieszczącym się w Marknesse w Holandii ośrodku German-Dutch Wind Tunnels DNW. Badania miały na celu określenie charakterystyk aerodynamicznych samolotu w krytycznych zakresach prędkości lotu. W dniach 20-29 sierpnia 2012 roku, przedstawiciele producenta oraz sił powietrznych dokonali wstępnej oceny projektu (Preliminary Design Review - PDR). Celem była analiza przyjętych rozwiązań konstrukcyjnych, stanu realizacji projektu i ewentualnych modyfikacji i zmian jakie należałoby dokonać. W kolejny roku, pomiędzy 11 a 22 marca 2013 roku dokonano ostatecznej oceny stanu zaawansowania projektu (Critical Design Review - CDR). Jego celem była analiza projektu pod kątem spełnienia wymagań konstruktorów, sił powietrznych, zdolności do realizacji stawianych przed nowym samolotem zdań. Projekt uzyskał pozytywną ocenę co umożliwiło rozpoczęcie prac nad budową prototypów samolotu.
Prototyp.
Końcowy montaż pierwszego latającego prototypu rozpoczęto w maju 2014 roku. Ukończoną maszynę, największy samolot kiedykolwiek zbudowany w Ameryce Południowej, po raz pierwszy uroczyście zademonstrowano 21 października 2014 roku. W prezentacji samolotu wzięli udział między innymi brazylijski minister obrony Celso Amorim, dowódca brazylijskich sił powietrznych generał Juniti Saito. Przedstawiciele producenta, prezes zarządu Embraera Frederico Fleury Curado, wiceprezes zarządu i dyrektor generalny Embraer Defense &amp; Security Jackson Medeiros De Farias Schneider oraz przedstawiciele ponad 30 krajów. Wśród nich minister obrony Argentyny Agustín Rossi, minister obrony Portugalii José Pedro Aguiar-Branco oraz dowódca czeskich sił powietrznych generał Libor Štefánik. Podkreślając udział zagranicznych partnerów w projekcie, na kadłubie prototypu o znakach PT-ZNF namalowano flagi Brazylii, Argentyny, Portugalii i Czech. Kolejne tygodnie przeznaczone zostały do przeprowadzenia wszystkich niezbędnych naziemnych prób przed oblotem maszyny. Wstępnie oblot samolotu planowany był na styczeń 2015 roku jednak z powodu nieukończonych prac nad cyfrowym systemem sterowania, pierwszy start prototypu został opóźniony. Doszło do niego 3 lutego 2015 roku w Centrum Prób w Locie (Centro de Ensaios em Voo) Embraera w Gavião Peixoto. Za sterami samolotu zasiedli piloci doświadczalni Mozart Louzada dowódca załogi i Marcos Salgado de Oliveira. Na pokładzie w trakcie lotu towarzyszyli im inżynierowie pokładowi Raphael Lima i Roberto Becker. Według informacji producenta trwający godzinę i 25 minut lot zakończył się sukcesem. Do swojego drugiego lotu maszyna wzbiła się po długiej przerwie dopiero 26 października 2015 roku. Jako przyczynę 8 miesięcy spędzonych na ziemi podano problemy finansowe wynikające z kryzysu ekonomicznego, jaki dotknął całą Brazylię. Poinformowano również o dokonaniu kilku modyfikacji konstrukcyjnych samolotu. 14 marca 2016 roku poinformowano o ukończeniu budowy drugiego lotnego prototypu. Maszyna o znakach PT-ZNJ i numerze seryjnym 390002 do swojego pierwszego lotu wzbiła się 28 kwietnia tego samego roku. W następnym miesiącu pierwszy prototyp przeprowadził próby z podwieszanym zasobnikiem do przetaczania paliwa w powietrzu. W trakcie prób testowano działanie zasobnika, rozwijanie i zwijanie elastycznego węża w różnych zakresach prędkości. W czerwcu do dalszych prób włączony został drugi prototyp, na którym pomiędzy czerwcem i lipcem 2016 roku przeprowadzono próby zrzutu skoczków spadochronowych przy użyciu bocznych drzwi desantowych oraz tylnej rampy ładunkowej. 18 listopada 2016 roku transportowiec otrzymał tymczasowy wojskowy certyfikat typu oznaczający, iż w swojej podstawowej konfiguracji maszyna spełnia wymagania stawiane przez wojsko. Organem wydającym certyfikat był brazylijski Instytut Rozwoju i Koordynacji Przemysłowej (Instituto de Fomento e Coordenação Industrial IFI). Również w listopadzie tego samego roku prace badawcze objęły po raz pierwszy próby obciążeń statycznych wybudowanego płatowca numer 390801. Z kolei drugi nielatający płatowiec numer 390802, poddany został próbom zmęczeniowym, mającym na celu ustalenie zakres maksymalnych obciążeń konstrukcji. 19 lutego 2017 roku doszło do pierwszego połączenia KC-390 z drugim samolotem za pomocą elastycznego przewodu do podawania paliwa. Próba miała na celu sprawdzenie działania całej procedury połączenia bez samego przetaczania paliwa. W próbie wziął udział drugi prototyp oraz F-5EM.
17 października 2017 roku podczas lotu testowego doszło do groźnego incydentu w powietrzu. Według nieoficjalnych wstępnych wyjaśnień mediów, w trakcie lotu prototypu numer 1 doszło do przemieszczeni się znajdującego się na pokładzie ładunku, sprzętu pomiarowego, a tym samym zmiany środka ciężkości samolotu. W efekcie maszyna w niekontrolowany sposób zaczęła gwałtownie obniżać pułap lotu z 8000 metrów. Dopiero na wysokości 300 metrów załodze udało się odzyskać kontrolę nad samolotem i bezpiecznie wylądować na fabrycznym lotnisku. Oficjalne wyjaśnienia za powód utraty wysokości uznały przekroczenie eksploatacyjnych ograniczeń w zakresie prędkości i przeciążenia samolotu w trakcie wykonywania zadań z zakresu badania charakterystyk maszyny w warunkach symulowanego oblodzenia w locie z małą prędkością. Inspekcja samolotu nie wykazała znaczących awarii, doszło jedynie do uszkodzeń okien i pokryw luków inspekcyjnych.
20 grudnia 2017 roku producent poinformował o uzyskaniu przez KC-390 wstępnej gotowości operacyjnej oraz otrzymanego przez Narodową Agencję Lotnictwa Cywilnego (Agência Nacional de Aviação Civil) tymczasowego certyfikatu typu. Do grudnia 2017 roku oba prototypy spędziły w powietrzu ponad 1500 godzin oraz wykonano 40 000 godzin badań naziemnych.
Kooperanci.
W budowę maszyny, poza głównym wykonawcą Embraerem zaangażowanych jest również wielu podwykonawców zagranicznych. W latach 2010-2012 nawiązano współpracę i dokonano podziału zadań przy projekcie wraz czeskim Aero Vodochody, portugalskim OGMA – Indústria Aeronáutica de Portugal S.A. oraz argentyńską Fábrica Argentina de Aviones (FAdeA). Obok nich, w pracach uczestniczy kilkadziesiąt innych podmiotów z kraju i zagranicy. Portugalska OGMA produkuje środkową część kadłuba, sponsony, pokrywy podwozia głównego, zaprojektowanego przez portugalską firmę Empresa de Engengaria (EEA) oraz stery wysokości. Argentyńska FAdeA wytwarza przerywacze, pokrywy podwozia przedniego, górne drzwi nad rampą ładunkową, osłony siłowników klap, osłonę końcówki kadłuba oraz sekcje wyposażenia elektronicznego znajdującą się za kabiną załogi. Czeska Aero Vodochody robi drugą tylną sekcję kadłuba, rampę ładunkową, nieruchome elementy krawędzi natarcia skrzydeł, pokrywy luków serwisowych, drzwi wejściowe i awaryjne. Wreszcie sam Embraer w pięciu zakładach w Brazylii i dwóch w Portugalii robi przednią i jedną z tylnych sekcji kadłuba, skrzydła i usterzenia. Montaż podzespołów i montaż końcowy oraz obloty wykonuje się w Gavião Peixoto. 
Zamówienia.
Od rozpoczęcia prac projektowych, głównym odbiorcom samolotu miały być rodzime siły powietrzne. Przedstawiciele lotnictwa wojskowego brali udział w konsultacjach mających na celu przyjęcie rozwiązań mających zaspokoić potrzeby FAB. Na międzynarodowej wystawie lotniczej Farnborough International w lipcu 2010 roku, dowódca Sił Powietrznych Brazylii Lieutenant-Brigadier Juniti Saito poinformował, że brazylijskie lotnictwo wojskowe zainteresowane jest pozyskaniem 28 samolotów, z których większość ma zastąpić Lockheed C-130 Hercules E/H/M, a sześć pełnić funkcję tankowców, zastępując maszyny KC-130. Wstępna zapowiedź zmaterializowała się 20 maja 2014 roku podczas uroczystego otwarcia nowej hali montażowej w Gavião Peixoto. W trakcie uroczystości z udziałem prezydent kraju Dilmy Rousseff oraz gubernatora stanu São Paulo Geraldo Alckmina podpisano zmówienie na 28 samolotów wraz z pakietem logistycznym i częściami zamiennymi. Wstępne plany zakładały rozpoczęcie dostaw seryjnych samolotów w 2016 roku i rozpoczęcie procesu wymiany Herculesów. Dostawę wszystkich zamówionych egzemplarzy planowano zrealizować w przeciągu kolejnych 10 lat. Kryzys ekonomiczny oraz opóźnienia w badaniach samolotów, spowodowały przesunięcie terminu. 26 maja 2021 roku służby prasowe brazylijskich sił powietrznych poinformowały, iż zamówiona liczba 28 egzemplarzy KC-390, ulegnie redukcji. Powodem jest kryzys ekonomiczny i przesunięcie środków finansowych na inne dziedziny życia, dotknięte skutkami pandemii COVID-19.
W 2021 roku, brazylijskie siły powietrzne jednostronnie, bez konsultacji z producentem, zmniejszyły liczbę zamówionych egzemplarzy z 28 do 15 sztuk. Decyzja została oprotestowana przez Embraera. W wyniku negocjacji pomiędzy obydwoma podmiotami udało się osiągnąć porozumienie, w ramach którego, siły powietrzne zakupią 22 samoloty. Dostawy transportowców mają być zrealizowane do 2034 roku.
Obok odbiorcy krajowego, Embraer intensywnie stara się pozyskać klientów zagranicznych. Już w 2010 roku model maszyny prezentowany był na odbywających się w Chile targach Feria Internacional del Aire y del Espacio. Dalsze starania przyniosły umiarkowany sukces. 24 sierpnia 2010 roku podpisano list intencyjny w sprawie zakupu sześciu egzemplarzy samolotu z Chile. W tym samym roku, 1 września podpisano kolejny list intencyjny z Kolumbią na zakup tuzina samolotów. 10 września 2010 roku następny list intencyjny z Portugalią na zakup sześciu maszyn, trzy dni później, 13 września 2010 roku kolejny list podpisany z Czechami w sprawie zakupu dwóch samolotów i 29 października tego samego roku następny list, na zakup sześciu KC-390, podpisany z Argentyną. 
W czerwcu 2013 roku, w trakcie odbywających się we Francji Międzynarodowego Salonu Lotniczego w Paryżu, Embraer i amerykański Boeing podpisały umowę u wspólnej promocji samolotu na terenie Stanów Zjednoczonych, Wielkiej Brytanii i wybranych krajów bliskowschodnich. 8 czerwca 2017 roku portugalski rząd zatwierdził plan zakupu brazylijskich samolotów. Swoją szansę na sprzedaż samolotu Embraer upatrywał w kanadyjskim programie Fixed-Wing Search and Rescue (FWSAR), którego celem było pozyskanie samolotu przeznaczonego do realizacji w pierwszej kolejności zadań poszukiwawczo-ratowniczych. O zamiarze uczestnictwa Embraera w konkursie brazylijskie media poinformowały 28 maja 2015 roku. Brazylijski producent rozpoczął swoją akcję promocyjną w listopadzie tego samego roku. Obok KC-390 do rywalizacji włączyli się producenci maszyn Alenia C-27J Spartan, CASA C-295W oraz Lockheed Martin i jego HC-130J Super Hercules. Na początku 2017 roku Kanada oświadczyła, iż zwycięzcą w programie został C-295W. 
W lipcu 2016 roku Embraer podpisał kolejną umowę z Boeingiem, tym razem jej przedmiotem była współpraca obydwu firm przy sprzedaży i obsłudze technicznej KC-309. Wydarzenie to odbyło się w trakcie odbywających się w Wielkiej Brytanii targów Farnborough International Airshow. Również podczas ich trwania, po raz pierwszy poza Brazylią publicznie na wystawie statycznej zaprezentowano samolot. Pierwszy latający prototyp przyleciał do Wielkiej Brytanii celem uczestnictwa w targach 7 lipca 2016 roku. Sam lot z Brazylii do Europy był częścią większej trasy promocyjnej mającej na celu prezentacje samolotu w wybranych krajach. Po drodze maszyna zatrzymała się w Republice Zielonego Przylądka oraz Portugalii, gdzie wzięła udział w pokazie zorganizowanym dla oficerów Portugalskich Sił Powietrznych. Po targach samolot udał się w dalszą trasę. W trakcie jej trwania KC-390 spędził w powietrzu 48 h, pokonując łącznie około 30,2 km. Obok wymienionych krajów, KC-390 lądował w Czechach, Zjednoczonych Emiratach Arabskich, Egipcie i Malcie (ostatnie dwa kraje wykorzystano do postojów technicznych). 
18 listopada 2016 roku Nowa Zelandia wysłała do Embraer zapytanie (Request for Information) na temat KC-390. Nowozelandzka inicjatywa wzięła się z potrzeby pozyskania nowych samolotów transportowych w ramach programu Future Air Mobility Capability (FAMC). Jego celem było zastąpienie wysłużonych C-130H oraz dwóch Boeing 757 używanych przez Royal New Zealand Air Force. Równolegle poinformowano o dalszych planach pozyskania morskich maszyn patrolowych, mających zastąpić Lockheed P-3 OrionK2. W tym przypadku brazylijski producent rozważał również zbudowanie samolotu na bazie pasażerskiego Embraer 190. Drugą opcją było wykorzystanie KC-390. W jego ładowni można by umieścić specjalistyczne wyposażenie na paletach. Maszyna wyposażona zostałby dodatkowo w zasobniki obserwacyjne podwieszane pod kadłubem oraz radar poszukiwawczy obserwujący przestrzeń w zakresie 360° w nosie kadłuba. Takie rozwiązania Embraer planował zastosować w celu spełnienia wymagań kanadyjskiego programu FWSAR. Ostatecznie Nowa Zelandia wybrała samoloty. 
W czerwcu 2017 roku KC-390 ponownie pojawił się na Międzynarodowym Salonie Lotniczym w Paryżu, tym razem jednak maszyna, którym był drugi latający prototyp, zaprezentowała się publiczności w pokazach w locie. Podobnie jak podczas wcześniejszej wizyty w Paryżu i tym razem występ na pokazach był częścią większej trasy promocyjnej. W trakcie 40 dni jej trwania, samolot odwiedził 18 krajów, spędził 130 godzin w powietrzu oraz pokonał dystans 91,7 tys. km. Wśród odwiedzonych krajów znalazła się między innymi Szwecja, gdzie uczestniczył w pokazie dla przedstawicieli tamtejszych sił powietrznych. Szwecja wymieniana jest jako potencjalny nabywca KC-390. Transakcja ma być częścią rekompensaty za zakup przez FAB szwedzkich myśliwców Saab JAS 39 Gripen. Maszyna zawitała również do Nowej Zelandii, promując się w ramach programu FAMC. W dalszej kolejności wymieniane są Boliwia, Włochy, Zjednoczone Emiraty Arabskie oraz nie ujawniony z nazwy cywilny użytkownik zainteresowany pozyskaniem maszyn transportowych.
W 2018 roku KC-390 zaprezentowany został na Royal International Air Tattoo oraz ponownie w trakcie Farnborough International Airshow, podczas którego prezentował się zgromadzonej publiczności w powietrzu. 
11 lipca 2019 roku Portugalia podpisała z Embraerem umowę na zakup pięciu maszyn, z opcją zakupu kolejnej. Umowa obok samolotów przewiduje również zakup pakietu logistycznego oraz symulatora lotu. Pakiet logistyczny zakupiony przez Portugalczyków ma obejmować dwanaście lat eksploatacji KC-390. Dostawy samolotów mają rozpocząć się w 2023 roku i potrwać do 2027. Podpisany kontrakt jest pierwszym realnym zakupem, będącym konsekwencją podpisanych w 2010 roku listów intencyjnych.
17 listopada 2020 roku, Węgry podpisały umowę z producentem samolotu, na zakup dwóch egzemplarzy KC-390, w konfiguracji zdolnej do tankowania w powietrzu. Kontrakt obejmuje również szkolenie węgierskiego personelu latającego i naziemnego w obsłudze i eksploatacji samolotów. Po wycofaniu ostatniego An-26 ze służby, 11 czerwca 2020 roku, Węgry nie dysponują odpowiednimi do ich potrzeb samolotami transportowymi. Zakup brazylijskich maszyn, pozwoli na odtworzenie zdolności transportowych Węgierskich Sił Powietrznych.
16 czerwca 2022 roku, holenderski sekretarz stanu Christophe van der Maat oznajmił, iż Holandia zamierza nabyć pięć samolotów KC-390. Nowe maszyny mają zastąpić starzejące się C-130. Wstępne plany zakładają dostarczenie pierwszego z zamówionych transportowców w 2026 roku. Decyzja o znalezieniu następców dla dwóch znajdujących się na uzbrojeniu Królewskich Holenderskich Sił Powietrznych C-130H oraz kolejnych dwóch C-130H-30 zapadła w 2020 roku. Holendrzy planują włączyć swoje KC-390 w ramy European Air Transport Command.
Konstrukcja.
KC-390 jest całkowicie metalowym grzbietopłatem z usterzeniem w kształcie litery T o bardzo szerokim wachlarzu realizowanych zadań. Kabina załogi oraz ładownia samolotu jest klimatyzowana i ciśnieniowa. Podwozie chowane z przednim podparciem. Przednia goleń podwójna, chowana do wnęki w kadłubie samolotu. Podwozie główne, dwa czterokołowe wózki, chowane do sponsonów umieszczonych po bokach kadłuba. Za wnękami, do których chowane są wózki podwozia głównego umieszczono również chowane w tych samych sponsonach wysuwane hydraulicznie podstawy, które stabilizują samolot na ziemi podczas załadunku i wyładunku ciężkich ładunków. Podstawową funkcją samolotu są misje transportowe ładunków, żołnierzy i pojazdów. Równolegle, co podkreśla oznaczenie maszyny, KC-390 może pełnić funkcję latającej cysterny jak również zaopatrywać w paliwo inne samoloty i pojazdy na ziemi. Maszyna może również realizować zadania ewakuacji medycznej, poszukiwawczo-ratownicze, desantu spadochronowego, zrzutu ładunków, wsparcia operacji sił specjalnych oraz jak przewiduje producent, gaszenia pożarów. Głównym elementem zapewniającym wszechstronność samolotu jest jego podatna na modyfikacje, w zależności od typu stawianego zadania, ładownia. Zdaniem producenta, zmiana konfiguracji ładowni, z wersji bazowej do jakiejkolwiek innej powinna zająć nie dłużej niż trzy godziny. Ładownia samolotu ma długość 18,5 metra wraz z rampą ładunkową (12,7 m bez niej), 3,45 metra szerokości oraz 3,2 m wysokości w najwyższym miejscu i 2,95 m wysokości w najniższej części. Całkowita objętość ładowni wynosi 169 m³. Transport ładunków wewnątrz ładowni umożliwiają rolki zamontowane na stałe w podłodze kabiny. KC-390 może przewieźć na swoim pokładzie 80 żołnierzy (w przypadku gdy są to spadochroniarze z pełnym wyposażeniem, można zabrać ich 66 na pokład). Na pokładzie mieści się maksymalnie siedem palet typu 463L lub 36 żołnierzy i sześć palet. W trakcie realizacji misji ewakuacji medycznej, samolot może zabrać na pokład osiem osób personelu medycznego oraz 74 rannych na noszach. Maksymalna masa przewożonego ładunku to 26 ton. W przypadku przewożenia pojazdów, KC-390 może zabrać na swój pokład trzy terenowe samochody typu HMMWV. Cięższe pojazdy: dwa opancerzone transportery M113 lub pojedynczy Patria AMV. Po zdemontowaniu głównego wirnika, do ładowni zmieści się pojedynczy śmigłowiec Sikorsky UH-60 Black Hawk. Załogę samolotu stanowią standardowo trzy osoby, dwóch pilotów i operator ładunku (w wersji latającej cysterny, operatora urządzeń podających paliwo). Piloci mają do dyspozycji kabinę typu glass cockpit z cyfrową awioniką Pro Line Fusion amerykańskiej firmy Rockwell Collins. Oprócz awioniki, Rockwell Collins jest dostawcą zainstalowanego na pokładzie radionamiernika DF-430 i radiostacji HF-9000. Radiostację VHF/UHF M3AR dostarcza firma Rohde &amp; Schwarz International. Thales Avionic jest producentem zamontowanego na pokładzie systemu nawigacji satelitarnej Global Positioning System (GPS). GPS jest zintegrowany z platformą bezwładnościową, również produkcji Thales, tworząc jeden układ. Kolejnym wyposażeniem maszyny jest żyrokompas LCR-100 amerykańskiej firmy Northrop Grumman LITEF. Działanie układów samolotu, jego podzespołów, elementów płatowca, monitorowane jest przez pokładowy system obsługowy (onboard maintenance systems). Jego zadaniem jest informować załogę o wszelkich nieprawidłowościach w funkcjonowaniu samolotu. W wersji SAR, istnieje możliwość zainstalowania pod dziobem maszyny głowicy Rafael Litening II, wyposażonej w kamerę światła dziennego i termowizyjną. Informacje techniczne, nawigacyjne i taktyczne, prezentowane są na pięciu dużych wyświetlaczach ciekłokrystalicznych. Pod sufitem kabiny, podwieszone są szerokokątne wyświetlacze typu HUD. Kabina przystosowana jest do użycia przez załogę gogli noktowizyjnych. Piloci sterują maszyną przy użyciu dżojstików umieszczonych po bokach foteli. Poruszanie powierzchniami sterowymi odbywa się przy użyciu systemu fly-by-wire. Samolot wyposażony jest w wielofunkcyjny radar Gabbiano T20 firmy Salex Galileo. Radar wykorzystywany jest przez załogę do obrazowania pogody oraz realizuje zadania nawigacyjne. Może również pracować w trybie mapowania terenu w wysokiej rozdzielczości (Spotlight mode SAR/Spotlight Synthetic-Aperture Radar). W trybie Spotlight mode SAR radar umożliwia śledzenie do dwustu obiektów znajdujących się na powierzchni wody. Można go używać do wykrywania skażenia np. plam ropy unoszących się na morzu, monitorować połowy rybackie, ogólnie, monitorować ruch morski.
Opcjonalnie maszynę można wyposażyć w układy samoobrony przed nadlatującymi przeciwlotniczymi pociskami rakietowymi. W ich skład może wejść system ostrzegający o oświetleniu samolotu wiązką radarową lub laserową, system ostrzegający o nadlatującym pocisku. Wyrzutnie dipoli i flar. Flary, stanowiące ostatnią barierę mającą zapobiec przechwyceniu samolotu przez pocisk naprowadzany na podczerwień, wspomagana są przez aktywny układ zakłócania pocisków dysponujących tego rodzaju głowicami. W skład opcjonalnego wyposażenia wchodzi również pakiet opancerzenia kabiny załogi, chroniący pilotów przed amunicja strzelecką kalibru do 12,7 mm. 
W wersji latającego zbiornikowca, na pokładzie instalowane są palety ze zbiornikami paliwa. Jego przetaczanie do tankujących samolotów odbywa się przy użyciu dwóch zasobników Cobham 912E z giętkimi przewodami o długości 30 metrów. Zasobniki montowane pod skrzydłami umożliwiają transfer paliwa z szybkością 1500 l na minutę, na pułapie od 610 m do 9753 m i z prędkością lotu od 222 do 556 km/h. Charakterystyka transferu paliwa umożliwia wykorzystanie KC-390 do tankowania innych samolotów z napędem odrzutowym jak również dużo wolniejszych śmigłowców. Transportowiec może być również wykorzystywany jako stacja paliwowa dla pojazdów lądowych, podczas swojego postoju na ziemi. W razie konieczności, konstrukcja samolotu umożliwia instalacje sztywnego boomu, umożliwiającego podawanie paliwa samolotom przystosowanym do tego typu połączenia. KC-390 wyposażony jest w sondę do pobierania paliwa z elastycznego węża. W miejsce palet ze zbiornikami paliwa, mogą być zainstalowane zbiorniki z wodą lub środkami gaśniczymi w wersji przeciwpożarowej. 
Samolot napędzany jest dwoma silnikami turbowentylatorowymi IAE V2500-E5. O wyborze właśnie tej jednostki poinformowano 25 lipca 2011 roku. Producent brał pod uwagę również silniki CFM International CFM56.
W 2021 roku producent rozpoczął próby startów i lądowań samolotu z nieutwardzonych, krótkich, ziemnych pasów startowych. W tym celu wybudowano specjalny pas startowy o długości 1800 metrów obok zakładów produkujących maszyny. Według Embraera, długość dogi startowej na poziomie morza z ładunkiem 23 000 kg i zasięgiem 926 km wynosi 1524 m. Zmniejszenie masy przewożonego ładunku do 16 000 kg, skraca drogę startową samolotu do 1165 m. Droga lądowania z ładunkiem 26 000 kg wynosi co najmniej 1000 m.
Służba.
4 września 2019 roku, w bazie lotniczej Anápolis w pobliżu Brasílii odbyła się uroczystość przekazania brazylijskim siłom powietrznym pierwszego egzemplarza KC-39 (o numerze seryjnym 2853). Samolot wszedł w skład 1° Grupo de Transporte de Tropa (1. Grupy Lotnictwa Transportowego) z bazy Campo dos Afonsos pod Rio de Janeiro. 13 grudnia 2019 roku do jednostki trafił drugi z zamówionych transportowców (o numerze seryjnym 2854). W pierwszej połowie 2020 roku obydwa samoloty przerwały swoje loty testowe i awaryjnie weszły do służby operacyjnej. Maszyny wykorzystano do transportu sprzętu i zaopatrzenia medycznego w ramach walki z pandemią wirusa COVID-19 o czym brazylijskie siły powietrzne poinformowały na konferencji prasowej 10 kwietnia 2020 roku. 29 czerwca 2020 roku brazylijskie siły powietrzne otrzymały trzeci egzemplarz KC-390 (o numerze seryjnym 2855). Maszyna przybyła do bazy Anápolis gdzie dołączyła do 1° Grupo de Transporte de Tropa. 1 grudnia 2021 roku, w Base Aérea de Anápolis odbyła się uroczystość przekazania piątego KC-390 (o numerze seryjnym 2857) brazylijskim siłom powietrznym. Samolot wszedł w skład drugiego skrzydła (Ala 2) 1° Grupo de Transporte de Tropa.
9 sierpnia 2022 roku, należący do brazylijskich sił powietrznych KC-390 wziął po raz pierwszy udział w misji, której celem było podanie paliwa innym maszynom w trakcie lotu. KC-390 przy użyciu systemu z elastycznym przewodem podał paliwo dwóm brazylijskim Northrop F-5EM/FM Tiger II. Obydwa F-5 pobrały w sumie 2900 kg paliwa lotniczego. Embraer jest w stanie przy użyciu dwóch podajników z przewodami elastycznymi, zamontowanymi pod skrzydłami, podać 22 69 kg paliwa z szybkością 800 litrów na minutę.

</doc>
<doc id="1767585" url="https://pl.wikipedia.org/wiki?curid=1767585" title="NieLegalne Rytmy. Kontynuacja">
NieLegalne Rytmy. Kontynuacja

NieLegalne Rytmy. Kontynuacja – album krakowskiego zespołu muzycznego Firma, wydany 30 września 2009.
Zgodnie z zapowiedziami na kanale YouTube Bosskiego opublikowano promomix oraz dwa teledyski do utworów: "Mam wyjebane" oraz "Misja".
Lista utworów z płyty jest dostępna w internecie, lecz we wrześniu nastąpiły zmiany względem pierwotnej listy i płyta ukazała się bez gościnnego udziału Juniora Stressa, Talliba oraz The Individuals z powodu niedotrzymania terminu.
Nagrania dotarły do 47. miejsca zestawienia OLiS. 

</doc>
<doc id="1767588" url="https://pl.wikipedia.org/wiki?curid=1767588" title="Klasztor i szpital Bonifratrów w Zebrzydowicach">
Klasztor i szpital Bonifratrów w Zebrzydowicach

Klasztor i szpital bonifratrów w Zebrzydowicach – zabytkowy klasztor i szpital bonifratrów, dawny dwór obronny Zebrzydowskich z drugiej połowy XVI w. położony w Zebrzydowicach.
Obiekt wpisany został do rejestru zabytków nieruchomych województwa małopolskiego.
W skład zabytkowego zespołu wchodzi:
Historia.
W 1599 r. Mikołaj Zebrzydowski przebudował dwór z drugiej połowy XVI w. na szpital dla rannych żołnierzy i kalek oraz ustanowił fundację na jego utrzymanie. Po dziesięciu latach w 1611 r. z powodu źle prowadzonego szpitala przez miejscowego proboszcza, Zebrzydowski przekazał go sprowadzonym z Krakowa bonifratrom wraz z dworem i przyległymi włościami. Bracia pełnili tu posługę do I rozbioru Polski, kiedy to klasztor przejęły cywilne władze austriackie. Dopiero w 1839 r. dzięki zapisowi Elżbiety Wielopolskiej klasztor wraca do bonifratrów. W 1846 r., w czasie rzezi galicyjskiej, klasztor i szpital uległy zniszczeniu.
Od 1879 r. lekarzy zakonnych zastąpili świeccy. Po odzyskaniu niepodległości zakonnicy przystąpili do odbudowy zniszczonego klasztoru i szpitala, utworzono przychodnię niosącą bezpłatną pomoc dla miejscowej ludności, nękanej chorobami, zwłaszcza jaglicą i gruźlicą. W latach wielkiego kryzysu wydawano posiłki dla ludzi pozbawionych pracy. W 1938 r. utworzono filię szpitala dla umysłowo chorych z Kobierzyna.
Podczas II wojny światowej Niemcy wcielili większość pracowników do wojska, przejęli majątek oraz zajęli większość klasztornych pomieszczeń na wojskowe kwatery. W 1942 roku Niemcy zlikwidowali oddział dla umysłowo chorych. 23 czerwca przysłali po pacjentów samochód, który na żądanie ówczesnego niemieckiego dyrektora administracyjnego zakładu w Kobierzynie Alexa Krolla miał odebrać 30 chorych i przywieźć do macierzystego szpitala. Do Kobierzyna dotarło 29 chorych, bowiem jeden z pacjentów zmarł przed podróżą. Na miejscu – wraz z innymi pacjentami kobierzyńskiego zakładu – trafili do wagonów podstawionych na przyszpitalnej bocznicy, skąd rzekomo mieli odjechać do zakładu „Drewnica” koło Warszawy. Faktyczny cel podróży był utrzymywany w tajemnicy. Skład odjechał do obozu koncentracyjnego Auschwitz-Birkenau, gdzie 535 kobierzyńskich pacjentów zostało zamordowanych w komorze nr 1 KL Auschwitz II (Birkenau).
Po zakończeniu wojny szpital przekształcono na oddział szpitala psychiatrycznego z Kobierzyna. W marcu 1950 r. upaństwowiono gospodarstwo konwentu oraz aptekę, które wróciło do Bonifratrów po przemianach polityczno-gospodarczych w Polsce. W 1981 r. po podpisaniu umowy z Zarządem Głównym Caritasu utworzono Dom Pomocy Społecznej dla Dorosłych. Obecnie mieści się tu całodobowy dom opieki społecznej, który podlega nadzorowi Powiatowego Centrum Pomocy Rodzinie i Starostwa Powiatowego w Wadowicach. Prowadzone są w nim warsztaty terapi zajęciowej, opieka psychologiczna i duszpasterska.
Architektura.
Dwukondygnacyjny, murowany, budynek składający się z dwóch, przypominający kształtem literę T części. Część starsza kwadratowa (z 1599 r. – pozostałość po dworze obronnym), stanowiąca trzon budowli, zakończona dwoma niskimi ryzalitami w formie baszt alkierzowych, podwyższonych po 1910 roku, z dostawionego do niego od strony południowej skrzydłem na planie prostokąta, z półkolistą absydą oraz mieszczącą klatkę schodową, kwadratową, czterokondygnacyjną wieżą zegarową od południa. W starszej części znajdują się tu dwie duże sale, ze sklepieniem kolebkowym z lunetami. Wschodnia sala przeznaczone została na kaplicę. Okna mają profilowane węgary. Na piętrze znajdują się trzy pomieszczenia, środkowe nakryte jest pułapem belkowanym, stanowiącym hall. Zachowało się tu kilka późnorenesansowych portali. Między parterem a piętrem znajduje się ciemny sklepiony kolebkowo korytarz z otworami strzelniczymi.
Klasztor połączony jest korytarzem z budynkiem mieszkalnym z 1801 roku, do którego w 1827 dobudowano piętro.
Przy klasztorze od strony południowej mieści się czworoboczny dziedziniec, otoczony budynkami mieszkalnymi i gospodarskimi (z lat 1827–1838).

</doc>
<doc id="1767589" url="https://pl.wikipedia.org/wiki?curid=1767589" title="(101955) Bennu">
(101955) Bennu

(101955) Bennu (1999 RQ36) – planetoida należąca do grupy Apolla oraz obiektów NEO i PHA. Została odkryta 11 września 1999 roku w ramach programu LINEAR.
Orbita.
(101955) Bennu okrąża Słońce w ciągu 1 roku i 71 dni w średniej odległości 1,13 au. Nachylenie jej orbity względem ekliptyki to 6,03°, a mimośród jej orbity wynosi 0,2037. Orbita tej planetoidy całkowicie zawiera się wewnątrz orbity Marsa. W swoim ruchu orbitalnym planetoida Bennu przecina orbitę Ziemi. 
Według danych z 2021 roku, w latach 2169–2199 planetoida kilka razy zbliży się do Ziemi. Łączne prawdopodobieństwo jej uderzenia w Ziemię w czasie wszystkich tych zbliżeń wynosi 0,037%. W związku z tym NASA rozważała wysłanie ważących osiem ton pocisków, które mogą zmienić tor lotu ciała niebieskiego.
Nazwa.
Bennu był świętym ptakiem w mitologii egipskiej, związanym z Atumem, Ra i Ozyrysem. Nazwę dla planetoidy wybrano w konkursie ogłoszonym przed planowaną misją OSIRIS-REx. Przed jej nadaniem planetoida nosiła oznaczenie (101955) 1999 RQ36.
Badania.
8 września 2016 NASA wysłała do planetoidy Bennu misję OSIRIS-REx. Sonda dotarła do planetoidy 3 grudnia 2018 roku. Sonda ma m.in. pobrać próbki gruntu i dostarczyć je na Ziemię. Jest to trzeci próbnik wysłany w ramach programu New Frontiers.
11 grudnia 2018 członkowie zespołu misji poinformowali, że sonda wykryła obecność grup hydroksylowych w minerałach Bennu. Odkrycie to wskazuje, że woda była obecna na większej planetoidzie, której Bennu mogła być częścią.
31 grudnia 2018 OSIRIS-REx weszła na orbitę wokół asteroidy. Bennu jest najmniejszym obiektem, wokół którego orbitował statek kosmiczny.
20 października 2020 OSIRIS-REx pobrał próbki z powierzchni asteroidy za pomocą mechanicznego ramienia.

</doc>
<doc id="1767591" url="https://pl.wikipedia.org/wiki?curid=1767591" title="Jane Bernigau">
Jane Bernigau

Jane Gerda Bernigau (ur. 5 października 1908 w Żaganiu, zm. 1992) – niemiecka nadzorczyni SS (SS-Aufseherin) w nazistowskich obozach koncentracyjnych, zbrodniarka wojenna.
Życiorys.
Urodziła się w Żaganiu. Karierę obozową zaczęła w 1938 roku, gdy dołączyła do personelu w obozie Lichtenburg. Dostrzeżono jej poświęcenie w tym obozie i awansowano na Oberaufseherin. W 1939 roku przeniesiono ją do Ravensbrück. W tym obozie szkoliła przyszłe strażniczki w obozach koncentracyjnych, np. Johannę Bormann. Była również główną strażniczką w Gross-Rosen. Otrzymała Wojenny Krzyż Zasługi II klasy z mieczami w 1943. W 1944 roku przeniesiono ją do Mauthausen-Gusen, by nadzorowała więźniarki. Wkrótce została przeniesiona do podobozu Mauthausen w St. Lamprecht. Stamtąd ewakuowano ją do obozu głównego w związku z nadciągającymi wojskami amerykańskimi. Po wojnie udało jej się zbiec z obozu. Nigdy nie została postawiona przed sądem, by odpowiedzieć za popełnione zbrodnie. Była jednakże kilkakrotnie przesłuchiwana, m.in. w 1969 i 1976 roku.

</doc>
<doc id="1767592" url="https://pl.wikipedia.org/wiki?curid=1767592" title="Oware">
Oware



</doc>
<doc id="1767594" url="https://pl.wikipedia.org/wiki?curid=1767594" title="Teddy Riner">
Teddy Riner

Teddy Riner (ur. 7 kwietnia 1989 w Pointe-à-Pitre, Gwadelupa) – francuski judoka, trzykrotny złoty i brązowy medalista olimpijski, dziesięciokrotny mistrz świata, sześciokrotny mistrz Europy. 
Kariera sportowa.
Największym sukcesem zawodnika jest trzykrotny złoty medal igrzysk olimpijskich w Londynie, Rio de Janeiro ( indywidualnie ) i drużynowo z ekipa Francji w Tokio oraz dziewięciokrotne mistrzostwo świata.
Startował w Pucharze Świata w 2006, 2010 i 2012 roku.

</doc>
<doc id="1767596" url="https://pl.wikipedia.org/wiki?curid=1767596" title="Iván Marcano">
Iván Marcano

Iván Marcano Sierra (ur. 23 czerwca 1987 w Santanderze) – hiszpański piłkarz występujący na pozycji obrońcy w portugalskim klubie FC Porto. Były reprezentant Hiszpanii do lat 21.
Kariera klubowa.
Karierę piłkarską Marcano rozpoczął w Racingu Santander. W 2006 roku zaczął występować w rezerwach tego klubu, a do kadry pierwszego zespołu przeszedł w 2007 roku, gdy jego trenerem był Juan Ramón López Muñiz. 30 września 2007 zadebiutował w Primera División w wygranym 1:0 wyjazdowym spotkaniu z Almeríą. W sezonie 2007/08 rozegrał w lidze 2 spotkania, ale już w sezonie 2008/09 był podstawowym obrońcą Racingu. 28 września 2008 strzelił pierwszą bramkę w lidze w meczu z Mallorką, a łącznie w sezonie 2008/09 zdobył 2 gole.
Latem 2009 roku Marcano został piłkarzem Villarrealu. Z Villarrealem podpisał sześcioletni kontrakt. W 2010 roku został wypożyczony do Getafe CF. W 2011 roku odszedł na wypożyczenie do greckiego Olympiakosu. W 2012 przeszedł do Rubina Kazań.

</doc>
<doc id="1767597" url="https://pl.wikipedia.org/wiki?curid=1767597" title="Lekkoatletyka na Letnich Igrzyskach Olimpijskich 1900 – bieg na 400 metrów mężczyzn">
Lekkoatletyka na Letnich Igrzyskach Olimpijskich 1900 – bieg na 400 metrów mężczyzn

Bieg na 400 m na igrzyskach olimpijskich w 1900 w Paryżu rozegrano 14 lipca (eliminacje) i 15 lipca 1900 (finał) w Lasku Bulońskim. Startowało 15 lekkoatletów z 6 krajów. Zawodnicy startowali na bieżni o obwodzie 500 m.
Eliminacje.
Rozegrano trzy biegi eliminacyjne. Dwóch pierwszych zawodników z każdego biegu awansowało do finału.
Bieg 1.
Long wyraźnie wygrał ten bieg, ustanawiając rekord olimpijski.
Bieg 2.
Moloney zdecydowanie zwyciężył.
Finał.
Finał rozgrywano w niedzielę. Wobec tego trzej amerykańscy zawodnicy: Dixon Boardman, Harry Lee i William Moloney odmówili startu. W biegu finałowym wystąpiło tylko trzech zawodników.
Long poprawił własny rekord olimpijski i wygrał o 5 jardów z Hollandem i 25 jardów ze Schultzem.

</doc>
<doc id="1767598" url="https://pl.wikipedia.org/wiki?curid=1767598" title="Ivan Marcano">
Ivan Marcano



</doc>
<doc id="1767599" url="https://pl.wikipedia.org/wiki?curid=1767599" title="Taboo Tuesday (2004)">
Taboo Tuesday (2004)



</doc>
<doc id="1767607" url="https://pl.wikipedia.org/wiki?curid=1767607" title="Danny Roberts">
Danny Roberts

Danny Roberts, właściwie Jason Daniel Roberts (ur. 19 lipca 1977 w Rockmart) – amerykańska osobowość medialna, rzadziej model oraz aktor.
Życiorys.
Urodził się i wychował w miejscowości Rockmart w stanie Georgia. Jego rodzicami są Freida i Steve Robertsowie, ma też dwóch młodszych braci – Josha i Drew. W 1999 roku został absolwentem University of Georgia.
W roku 2000 uczestniczył w dziewiątej edycji reality show stacji MTV "The Real World", zatytułowanej "The Real World: New Orleans". W rozgrywce ostatecznie uplasował się na pozycji czwartej. Tuż przed swoim telewizyjnym debiutem związał się z Paulem Dillem, kapitanem United States Army, stacjonującym wraz ze swoim oddziałem w Vincenzie we Włoszech. Roberts fakt posiadania kochanka-wojskowego otwarcie zadeklarował na antenie MTV, by wszcząć dyskusję dotyczącą homofobicznego terminu „Don’t ask, don’t tell”. W listopadzie 2006 w wywiadzie dla magazynu "The Advocate" oznajmił, iż jego związek z Dillem został zakończony.
Obecnie mieszka w Atlancie, gdzie pracuje w branży wydawniczej.

</doc>
<doc id="1767608" url="https://pl.wikipedia.org/wiki?curid=1767608" title="Eparchia berlińska i niemiecka (Rosyjski Kościół Prawosławny poza granicami Rosji)">
Eparchia berlińska i niemiecka (Rosyjski Kościół Prawosławny poza granicami Rosji)

Eparchia berlińska i niemiecka – jedna z ośmiu eparchii Rosyjskiego Kościoła Prawosławnego poza granicami Rosji, obejmująca swoim zasięgiem cały obszar Niemiec oraz 1 parafię w Kopenhadze i 1 w Salzburgu. Obecnym zwierzchnikiem eparchii jest metropolita Marek (Arndt), rezydujący w Monachium. W tym samym mieście znajduje się katedra eparchii – sobór Świętych Nowomęczenników i Wyznawców Rosyjskich.
Eparchia została utworzona przez Rosyjski Kościół Prawosławny poza granicami Rosji jako konkurencyjna wobec podległej Egzarchatowi Zachodnioeuropejskiemu Rosyjskiego Kościoła Prawosławnego eparchii o tej samej nazwie. W latach 20. i 30. XX wieku w jej jurysdykcję przeszła większość parafii na terenie Niemiec, w proteście przeciw relacjom między państwem a Cerkwią prawosławną w ZSRR. Ponadto w 1938 rząd nazistowski uznał eparchię Kościoła zagranicznego za jedyną legalną instytucję rosyjskiego prawosławia w Niemczech, jako strukturę całkowicie wobec siebie lojalną. Rząd III Rzeszy sfinansował również budowę nowej katedry eparchii – soboru Zmartwychwstania Chrystusa, zbudowanego w Berlinie w latach 1936–1938 według projektu Karola Schellberga. Jednocześnie ze środków Ministerstwa Rzeszy ds. kościelnych sfinansowano remont generalny 19 cerkwi.
Bezpośrednio po II wojnie światowej eparchia liczyła pół miliona wiernych narodowości rosyjskiej, jednak liczba ta szybko spadła z powodu wyjazdów Rosjan za granice Niemiec.
Parafie eparchii.
W skład struktur eparchii wchodzą następujące parafie w Niemczech: 
oraz parafie poza granicami Niemiec:
Monastery.
Eparchii podlegają klasztory:

</doc>
<doc id="1767609" url="https://pl.wikipedia.org/wiki?curid=1767609" title="Teoria Coulomba-Mohra">
Teoria Coulomba-Mohra

Teoria Coulomba-Mohra jest modelem matematycznym opisującym zachowanie sztywnych materiałów takich, jak beton lub nasypy gruzu pod naprężeniem normalnym i ścinającym. Obwiednia zniszczenia ścinającego większości materiałów budowlanych przynajmniej do pewnego stopnia jest opisywana przez tę regułę. Ogólnie teoria znajduje zastosowanie w przypadku materiałów, których wytrzymałość na ściskanie znacznie przekracza wytrzymałość na rozciąganie. W geotechnice i geologii inżynierskiej jest ona stosowana do opisu wytrzymałości na ścinanie gruntów luźnych i skalistych.
Kryterium zniszczenia Coulomba-Mohra przedstawia liniową obwiednię, która może być uzyskana z wykresu wytrzymałości na ścinanie materiału w dziedzinie zadanego normalnego naprężenia. Relacja ta jest wyrażana poprzez wzór:
gdzie formula_2 to wytrzymałość na ścinanie, formula_3 to naprężenie normalne, formula_4 to wartość przy przecięciu się obwiedniej zniszczenia z osią formula_2 a formula_6 to nachylenie obwiedniej.

</doc>
<doc id="1767610" url="https://pl.wikipedia.org/wiki?curid=1767610" title="2000 SG344">
2000 SG344

2000 SG344 – planetoida należąca do grupy Apolla oraz obiektów NEO. Asteroida została odkryta w 29 września 2000 roku w "Mauna Kea Observatory" za pomocą teleskopu UH88 przez Davida Tholena i Roberta Whiteleya. Nazwa planetoidy jest oznaczeniem tymczasowym, nie posiada też jeszcze oficjalnej numeracji.
Orbita.
2000 SG344 okrąża Słońce w ciągu 353 dni w średniej odległości 0,98 j.a. Nachylenie jej orbity względem ekliptyki to 0,11°, a mimośród jej orbity wynosi 0,07. Orbita tej planetoidy jest bardzo zbliżona do orbity Ziemi. 
W ramach przygotowań do eksploracji dalszych części Układu Słonecznego amerykańska agencja NASA rozważa projekt lądowania na planetoidzie 2000 SG344. W projekcie tym wykorzystany miałyby zostać statek kosmiczny Orion. Misja ta miałaby trwać trzy miesiące. Planetoida ta ma ponownie przelecieć w pobliżu Ziemi w 2030 roku.

</doc>
<doc id="1767611" url="https://pl.wikipedia.org/wiki?curid=1767611" title="Eparchia berlińska i niemiecka">
Eparchia berlińska i niemiecka



</doc>
<doc id="1767619" url="https://pl.wikipedia.org/wiki?curid=1767619" title="Come Out and Play">
Come Out and Play

"Come Out and Play" (lub "Come Out and Play (Keep 'Em Separated)") - piosenka amerykańskiej grupy punkrockowej The Offspring. Siódma ścieżka na albumie "Smash" (1994), zarazem pierwszy promujący go singel. Był to pierwszy singel grupy wydany w większym nakładzie, dzięki niemu grupa zdobyła popularność. Do utworu nakręcono także teledysk. Piosenka została zawarta na kompilacji "Greatest Hits" oraz DVD "Complete Music Video Collection". Piosenka została wykorzystana w grze Rock Band Unplugged (PSP). 

</doc>
<doc id="1767621" url="https://pl.wikipedia.org/wiki?curid=1767621" title="Boryszowe">
Boryszowe

Boryszowe ("Borissowe") – polski herb szlachecki
W polu czerwonym dwa skrzyżowane ukośnie noże rękojeściami w dół. Nad hełmem korona.
Jeden ze starszych herbów polskich.

</doc>
<doc id="1767622" url="https://pl.wikipedia.org/wiki?curid=1767622" title="Ruth Elfriede Hildner">
Ruth Elfriede Hildner

Ruth Elfriede Hildner (ur. 1 listopada 1919, zm. 2 maja 1947) – niemiecka nadzorczyni SS (SS-Aufseherin) w nazistowskich obozach koncentracyjnych i zbrodniarka wojenna.
Życiorys.
W lipcu 1944 roku przeszła szkolenie w obozie Ravensbrück. We wrześniu tego samego roku jako SS-Aufseherin przeniesiona do Dachau. Następnie przeniesiona do Munich Agfa Camera-Werke, podobozu Dachau. W dalszej kolejności służyła w podobozach w Hennigsdorf, Wittenberg i Haselhorst. W grudniu 1944 roku oddelegowano ją do podobozu Flossenbürga w Helmbrechts. Pozostała w podobozie do ewakuacji, w związku ze zbliżaniem się wojsk amerykańskich. Podczas marszu śmierci do podobozu Flossenbürga w Zwodau, w ówczesnej Czechosłowacji, pobiła na śmierć kilka więźniarek, inne maltretowała.
W pierwszych dniach maja 1945, wraz z innymi strażniczkami i strażnikami SS, wmieszała się w tłum uciekinierów. Aresztowana przez władze czechosłowackie w kwietniu 1947. 2 maja została skazana przez sąd w Pradze na karę śmierci. Wyrok wykonano tego samego dnia w miejscowości Písek.

</doc>
<doc id="1767623" url="https://pl.wikipedia.org/wiki?curid=1767623" title="Best Thang Smokin’">
Best Thang Smokin’

Best Thang Smokin’ – drugi solowy album rapera Young Dro, wydany 29 sierpnia 2006 roku. Pierwszym singlem z płyty był utwór "Shoulder Lean" z gościnnym udziałem T.I.
Na płycie usłyszymy takich wykonawców jak T.I., Slim Thug, czy żeńską grupę hip-hopową Xtaci.
Produkcją płyty zajęli się Jazze Pha, Chad West, Lil' C, Keith Mack, Khao, Nitti, John Frye i Develop.

</doc>
<doc id="1767626" url="https://pl.wikipedia.org/wiki?curid=1767626" title="Nierówność Barrowa">
Nierówność Barrowa

Nierówność Barrowa – nierówność określająca zależność między odległościami pewnych punktów w trójkącie. Dokładniej: jeżeli formula_1 jest punktem leżącym wewnątrz trójkąta formula_2 formula_3 formula_4 formula_5 są odpowiednio punktami przecięcia dwusiecznych kątów formula_6 formula_7 i formula_8 z bokami formula_9 formula_10 formula_11 to

</doc>
<doc id="1767629" url="https://pl.wikipedia.org/wiki?curid=1767629" title="Oskrzesińce">
Oskrzesińce

Wsie noszące nazwę Oskrzesińce vel Oskrzeszyńce vel Woskrzeszyńce (ukr. "Воскресинці"), leżące w granicach byłego województwa stanisławowskiego, obecnie należące do Ukrainy:

</doc>
<doc id="1767630" url="https://pl.wikipedia.org/wiki?curid=1767630" title="Parafia św. Elżbiety w Wiesbaden">
Parafia św. Elżbiety w Wiesbaden

Parafia św. Elżbiety – prawosławna parafia w Wiesbaden, działająca od 1855. Erygowana jako jedna z parafii Rosyjskiego Kościoła Prawosławnego na terenie państw niemieckich z myślą o rosyjskich turystach i kuracjuszach przybywających do miejscowych uzdrowisk.
Pod jurysdykcję Rosyjskiego Kościoła Prawosławnego poza granicami Rosji przeszła po I wojnie światowej i osiedleniu się w Niemczech wielu białych emigrantów rosyjskich.

</doc>
<doc id="1767631" url="https://pl.wikipedia.org/wiki?curid=1767631" title="Cmentarz wojenny nr 276">
Cmentarz wojenny nr 276



</doc>
<doc id="1767634" url="https://pl.wikipedia.org/wiki?curid=1767634" title="Jastrzębie Zdrój">
Jastrzębie Zdrój



</doc>
<doc id="1767635" url="https://pl.wikipedia.org/wiki?curid=1767635" title="Pustelnik bernardyn">
Pustelnik bernardyn

Pustelnik bernardyn ("Pagurus bernhardus") – skorupiak z rzędu dziesięcionogów miękkoodwłokowych (Anomura), z rodziny pustelnikowatych (Paguridae). Występuje powszechnie na europejskich wybrzeżach Atlantyku od Norwegii po Portugalię. Spotykany w zachodniej części Morza Bałtyckiego. Potocznie nazywany rakiem pustelnikiem.
Budowa.
Ma pięć par odnóży, dwie z nich to odnóża kroczne. Pierwsza para odnóży jest zakończona szczypcami. Pozostałe odnóża szczątkowe, schowane w muszli. Na głowie ma dwie pary czułków, jedną krótszą parę antenuli i drugą znacznie dłuższą parę anten, którymi bada otoczenie. Oczy na słupkach.
Miękki odwłok kryje w muszli ślimaka. Najczęściej używa muszli trąbika zwyczajnego, młode okazy także muszle pobrzeżka ("Littorina littorea"). Prawe szczypce, wyraźnie większe od lewych, służą do zasłaniania otworu muszli w razie ataku.
Osiąga rozmiar do 35 cm. 
Środowisko życia.
Prowadzi głównie nocny tryb życia, wtedy wychodzi na żer. Bernardyn jest pantofagiem, jego pożywienie składa się głównie z robaków, pierścienic (piaskówka), padliny. Potrafi także filtrować plankton i substancje odżywcze z wody.
Bernardyn wzrastając poszukuje większej muszli i przeprowadza się do niej. Zdarza się, że silniejszy okaz eksmituje słabszego z muszli.
Występuje na dnie skalistym i piaszczystym do głębokości 140 m. Na głębszych wodach żyje w symbiozie z ukwiałem Hydractina echinata, natomiast w płytszych nie nosi ukwiałów.
Rozmnażanie.
Samica nosi rozwijające się jaja przez około dwa miesiące, po czym z jaj wykluwają się larwy i przez kilka tygodni unoszą się w swobodnie w wodzie. Z larw wykluwają się młode raczki i na dnie szukają odpowiedniej muszelki. Po roku osiągają dojrzałość.

</doc>
<doc id="1767636" url="https://pl.wikipedia.org/wiki?curid=1767636" title="Zawidów (stacja kolejowa)">
Zawidów (stacja kolejowa)

Zawidów – stacja kolejowa w Zawidowie, w województwie dolnośląskim, w Polsce. Stacja oddana do użytku w 1875 r.
Historia.
Powstanie stacji wiąże się z powstaniem linii do Zawidowa w latach 1873–1875. Dworzec kolejowy na stacji wybudowany został w latach 70. XIX wieku. Oprócz głównego budynku znajdowały się też inne zabudowania stacyjne oraz dwie lokomotywownie. W późniejszym okresie obok dworca powstał duży zakład przemysłowy produkujący cegłę i dachówkę oraz osiedle willowe. Dworzec tworzy typowe dla XIX w. skupisko zabudowy miejskiej. Już przed II wojną światową był to dworzec stacji granicznej.
Infrastruktura.
Na stacji pierwotnie znajdowało się:

</doc>
<doc id="1767637" url="https://pl.wikipedia.org/wiki?curid=1767637" title="Guillaume-Marie-Joseph Labouré">
Guillaume-Marie-Joseph Labouré

Guillaume-Marie-Joseph Labouré (ur. 27 października 1841 w Achiet-le-Petit, zm. 21 kwietnia 1906 w Rennes) – francuski duchowny katolicki, arcybiskup Rennes, kardynał.
Życiorys.
Ukończył seminarium Saint-Sulpice w Paryżu. Święcenia kapłańskie otrzymał 23 września 1865. Pracował duszpastersko w rodzinnej diecezji Arras. Był profesorem i superiorem w diecezjalnym niższym seminarium, a także wikariuszem generalnym diecezji.
27 marca 1885 został mianowany biskupem Le Mans. Sakry w Instytucie Kardynała Richelieu w Luçon udzielił kardynał Guillaume-René Meignan, arcybiskup Tours. W 1893 przeniesiony na metropolię w Rennes. Od 1896 asystent Tronu Papieskiego, a od kwietnia 1897 kardynał prezbiter S. Maria Nuova. Brał udział w konklawe 1903. Zmarł w wieku 64 lat i pochowany został w katedrze metropolitalnej w Rennes.

</doc>
<doc id="1767638" url="https://pl.wikipedia.org/wiki?curid=1767638" title="Klasy i kategorie dróg w Australii">
Klasy i kategorie dróg w Australii

W Australii wszystkie główne drogi międzymiastowe określane są zbiorczo mianem "highways", co w dosłownym tłumaczeniu oznacza autostradę. Drogi te znacząco różnią się między sobą parametrami i jedynie stosunkowo nieliczne spośród nich mogłyby zostać nazwane autostradami według europejskich standardów. Choć w Australii istnieje numeracja i klasyfikacja dróg, podczas nawigacji ma ona jedynie znaczenie pomocnicze. Najbardziej powszechnie drogi znane są pod swoimi nazwami słownymi, zwykle pochodzącymi od nazw miejsc, przez które przechodzą (np. "Ipswich Motorway"), albo nazwiska patrona (np. "Hume Highway"). Na znakach drogowych i mapach numery i nazwy słowne występują równolegle. Obecnie trwa stopniowe przechodzenie z systemu numerycznego numeracji na alfanumeryczny.
System numeryczny.
System numeryczny był historycznie pierwszą metodą klasyfikacji i oznaczania dróg w Australii. Obecnie trwa jego stopniowe wycofywanie z użytku, choć władze stanu Australia Zachodnia zapowiadają jako jedyne w kraju - iż nie zrezygnują z niego. 
Drogi krajowe.
Pierwszy ogólnokrajowy system numeracji najważniejszych dróg został w Australii wprowadzony w roku 1955. Drogi te nazwano drogami krajowymi ("national routes"), zaś na znakach drogowych i mapach oznaczano je białymi tarczami z czarnym numerem i czarnym obramowaniem. W latach 70. wybrano spośród nich te pozwalające najszybciej przemieszczać się między stolicami stanowymi. Otrzymały one miano "national highways" (co dosłownie znaczy „autostrady krajowe”, ale w większości nie były to autostrady w sensie parametrów drogi) i osobny sposób oznaczania - złoty numer (ze słowem „National” u góry) i złote obramowanie na zielonej tarczy. Przyjęto także zasadę, iż ich utrzymanie będzie finansowe z budżetu federalnego. Istniała także kategoria tzw. tras alternatywnych ("alternative routes"), stanowiących drogi zastępcze wobec głównych tras (często były to np. ich stare przebiegi, sprzed budowy np. obwodnic). Takie drogi oznaczane były identycznie jak drogi krajowe, które zastępowały (łącznie z tym samym numerem), lecz nad cyframi widniały litery ALT. 
Drogi stanowe.
Drogi o dużym znaczeniu w skali poszczególnych stanów nazywane były trasami stanowymi ("state routes"). Szczegółowe dotyczące ich przepisy były odrębne dla każdego stanu, ale w całym kraju przyjęło się oznaczać je niebieskimi (w różnych odcieniach, aż do granatowego) tarczami z białymi numerami i białym obramowaniem. Numeracja dróg stanowych była wspólna dla całego kraju (nie mogły więc np. istnieć dwie drogi stanowe nr 31, nawet w różnych stanach). Dodatkowo w stanach Nowa Południowa Walia i Queensland wprowadzono kategorię dróg metropolitarnych ("metroads"), nazywając tak najważniejsze trasy przelotowe na terenie aglomeracji Sydney i Brisbane. Drogi te oznaczane były białymi sześciokątami z niebieskimi numerami i obramowaniem.
System alfanumeryczny.
Od lat 90. XX wieku w Australii przeprowadzana jest stopniowo reforma klasyfikacji i numeracji dróg, w ramach której wprowadzany jest alfanumeryczny system numeracji dróg. Pierwowzorem reformy były zmiany wprowadzone w latach 70. w stanie Tasmania. W nowym systemie drogi otrzymują numery składające się z litery - oznaczającej klasę drogi - oraz cyfr, stanowiących jej indywidualne oznaczenie. Drogi finansowane ze środków federalnych oznaczane są zielonymi tarczami ze złotym numerem, słowem „National” i obramowaniem. Drogi utrzymywane przez stany oznacza się złotym numerem na tle zielonego prostokąta, bez obramowania.
Według stanu na sierpień 2009, system alfanumeryczny został w pełni wdrożony w stanach Tasmania, Wiktoria i Australia Południowa. Trwa jego wprowadzanie w stanie Queensland, natomiast Nowa Południowa Walia, Australijskie Terytorium Stołeczne i Terytorium Północne przygotowują się do zmian. Australia Zachodnia zapowiedziała, że pozostanie przy starym systemie. Spod reformy wyjęta została droga krajowa nr 1, ciesząca się szczególnym statusem jako droga łącząca wszystkie stolice stanowe. Jest to ona nadal oznaczana we wszystkich stanach i terytoriach według starego systemu.
Klasy dróg.
Wraz z wprowadzeniem systemu alfanumerycznego, drogi numerowane zostają podzielone na 5 klas. Klasa drogi oznaczana jest numerem w jej nazwie: 

</doc>
<doc id="1767639" url="https://pl.wikipedia.org/wiki?curid=1767639" title="Wehrmachtbericht">
Wehrmachtbericht

Wehrmachtbericht – codzienny radiowy raport Oberkommando der Wehrmacht o sytuacji militarnej na wszystkich frontach. Pierwszy taki raport nadano 1 września 1939, zaś ostatni nadano 9 maja 1945.
Wspomnienie imienne osoby lub oddziału w "Wehrmachtbericht" było uważane za wielki zaszczyt i powód do dumy. Wspomnienie imienne ustanowił szef Naczelnego Dowództwa Wojsk Lądowych generał pułkownik Walther von Brauchitsch 27 kwietnia 1940.

</doc>
<doc id="1767640" url="https://pl.wikipedia.org/wiki?curid=1767640" title="Lekkoatletyka na Letnich Igrzyskach Olimpijskich 1900 – bieg na 800 metrów mężczyzn">
Lekkoatletyka na Letnich Igrzyskach Olimpijskich 1900 – bieg na 800 metrów mężczyzn

Bieg na 800 m na igrzyskach olimpijskich w 1900 w Paryżu rozegrano 14 lipca (eliminacje) i 16 lipca 1900 (finał) w Lasku Bulońskim. Startowało 18 lekkoatletów z 7 krajów. Zawodnicy startowali na bieżni o obwodzie 500 m.
Eliminacje.
Rozegrano trzy biegi eliminacyjne. Dwóch pierwszych zawodników z każdego biegu awansowało do finału.
Bieg 1.
Hall, który ustanowił nowy rekord olimpijski, wygrał o 3 jardy z Tysoe, a Tysoe o 6 jardów z Hayesem.
Bieg 2.
Deloge wyprzedził o 3 jardy Speidla, który z kolei był o 5 jardów przed Scraffordem.
Bieg 3.
Cregan wyprzedził Braya o 6 jardów, a ten Lorda o 4 jardy.
Finał.
Pierwsze okrążenie poprowadził Francuz Deloge, ale na początku drugiego został wyprzedzony przez Tysoe i Cregana, a na ostatniej prostej przez Halla. Na mecie Tysoe wyprzedził Cregana o 3 jardy, a Halla o 8 jardów.

</doc>
<doc id="1767642" url="https://pl.wikipedia.org/wiki?curid=1767642" title="Prochowice Śląskie">
Prochowice Śląskie

Prochowice Śląskie − nieczynna stacja kolejowa w Prochowicach, w Polsce, w województwie dolnośląskim, w powiecie legnickim.

</doc>
<doc id="1767644" url="https://pl.wikipedia.org/wiki?curid=1767644" title="Oskrzeszyńce">
Oskrzeszyńce



</doc>
<doc id="1767645" url="https://pl.wikipedia.org/wiki?curid=1767645" title="Woskrzeszyńce">
Woskrzeszyńce



</doc>
<doc id="1767646" url="https://pl.wikipedia.org/wiki?curid=1767646" title="Iwan Pałamar">
Iwan Pałamar

Iwan Ionowycz Pałamar (ukr. Іван Іонович Паламар, ros. Иван Ионович Паламар, "Iwan Ionowicz Pałamar"; ur. 5 października 1961 we Lwowie) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
Wychowanek Szkoły Kultury Fizycznej i Sportu we Lwowie (1974-1978), skąd przyszedł do Karpat Lwów. Po fuzji klubów Karpaty i SKA Lwów w lutym 1982 przeniósł się do Nywy Winnica. W kwietniu 1985 przeszedł do Dynama Kijów. Występował przeważnie w drużynie rezerwowej. W kwietniu 1986 powrócił do Nywy, a po zakończeniu sezonu został piłkarzem Metałurha Zaporoże. Po dwóch sezonach po raz trzeci wrócił do Nywy, w której ukończył karierę piłkarską.
Życie prywatne.
Po zakończeniu kariery piłkarskiej w 1992 roku ukończył kursy księgowe i pracuje na stanowisku głównego księgowego w jednej z winnickich firm do dziś. Mieszka z rodziną w Winnicy.

</doc>
<doc id="1767649" url="https://pl.wikipedia.org/wiki?curid=1767649" title="Parafia św. Marii Magdaleny w Darmstadt">
Parafia św. Marii Magdaleny w Darmstadt

Parafia św. Marii Magdaleny – prawosławna parafia w Darmstadt działająca od 1938. Jej siedzibą jest dawna domowa cerkiew wzniesiona przez cara Mikołaja II z okazji zaręczyn z księżniczką heską Alicją, późniejszą Aleksandrą Fiodorowną. 
Parafia powstała po zrzeczeniu się budynku cerkwi przez ambasadę Związku Radzieckiego w Niemczech. Władze lokalne przekazały wówczas obiekt jedynej akceptowanej na terenie Niemiec nazistowskich rosyjskiej prawosławnej organizacji kościelnej – Rosyjskiemu Kościołowi Prawosławnemu poza granicami Rosji. W latach 40. i 50. parafia liczyła ok. 200 wiernych, jednak dopiero po 1987 (przy podobnym stanie liczebnym) regularnie zaczęto w niej odprawiać nabożeństwa, co dwa tygodnie. 

</doc>
<doc id="1767653" url="https://pl.wikipedia.org/wiki?curid=1767653" title="Federal Highway">
Federal Highway

Federal Highway (Droga Federalna, oznaczana jako droga krajowa 23) – droga w Australii, przechodząca przez stan Nowa Południowa Walia i Australijskie Terytorium Stołeczne (ACT). Stanowi południową część głównego szlaku łączącego największe miasto Australii – Sydney – ze stolicą federalną, Canberrą. Liczy 93 km długości.
DK23 zaczyna się w okolicach Goulburn, gdzie odchodzi od Hume Highway (DK31). Po ok. 70 km przekracza granicę ACT i wjeżdża na przedmieścia Canberry. Jedynym skupiskiem ludzkim, przez które przechodzi po drodze, jest wioska Collector. Największą atrakcją krajobrazową drogi jest jezioro George, które można z niej podziwiać.
Obecny przebieg drogi został wybudowany w latach 1932-34. W latach 1986-2000 była stopniowo modernizowana i poszerzana. Obecnie kierowcy mają do dyspozycji po dwa pasy ruchu w każdą stronę. Przejazd jest bezpłatny.

</doc>
<doc id="1767657" url="https://pl.wikipedia.org/wiki?curid=1767657" title="Lagidiophthirus parvus">
Lagidiophthirus parvus

Lagidiophthirus parvus – gatunek wszy z rodziny Polyplacidae, pasożytujący na: szynszyli dużej ("Lagidium peruanum"), "Lagidium viscacia". Powoduje wszawicę.
Samica wielkości 0,8 mm. Wszy te mają ciało silnie spłaszczone grzbietowo-brzusznie, wydłużone. Przednia para nóg jest wyraźnie mniejsza i słabsza, zakończona słabym pazurem. Samica składa jaja zwane gnidami, które są mocowane specjalnym „cementem” u nasady włosa nosiciela. Rozwój osobniczy po wykluciu się z jaja około trwa 14 dni i występują w nim 3 stadia larwalne; larwy od osobników dorosłych różnią się tylko wielkością.
Wesz ta pasożytuje na skórze. Żywi się krwią, którą ssie 2–3 razy dziennie. Występuje na terenie Ameryki Południowej w Boliwii i Peru.

</doc>
<doc id="1767658" url="https://pl.wikipedia.org/wiki?curid=1767658" title="Pink Moon">
Pink Moon

Pink Moon – trzeci album Nicka Drake'a, ostatni wydany za jego życia. Został nagrany podczas dwóch dwugodzinnych sesji odbywających się w okolicach północy. Zawiera tylko głos i gitarę nagraną w tym samym czasie na żywo, z później dogranym przez Drake'a pianinem w utworze tytułowym. Nick nikomu nie mówił, że zamierza nagrać album. Po prostu któregoś dnia zadzwonił do Wooda i powiedział, że chce nagrywać. Album był na początku niewypałem z powodu niechęci Nicka do koncertów i wywiadów, ale z czasem stał się jedną z najbardziej rozpoznawalnych i wpływowych płyt folkowych na świecie.
W 2003 album został sklasyfikowany na 320. miejscu listy 500 albumów wszech czasów magazynu Rolling Stone.

</doc>
<doc id="1767660" url="https://pl.wikipedia.org/wiki?curid=1767660" title="Wąsosz (stacja kolejowa)">
Wąsosz (stacja kolejowa)

Wąsosz – nieczynna stacja kolejowa w Wąsoszu, w Polsce, w województwie dolnośląskim, w powiecie górowskim.

</doc>
<doc id="1767661" url="https://pl.wikipedia.org/wiki?curid=1767661" title="Haemodipsus parvus">
Haemodipsus parvus



</doc>
<doc id="1767662" url="https://pl.wikipedia.org/wiki?curid=1767662" title="Taekwondo (ujednoznacznienie)">
Taekwondo (ujednoznacznienie)



</doc>
<doc id="1767664" url="https://pl.wikipedia.org/wiki?curid=1767664" title="Łukasz Majewski (koszykarz)">
Łukasz Majewski (koszykarz)

Łukasz Majewski (ur. 30 października 1982 w Radomiu) – polski koszykarz grający na pozycji niskiego skrzydłowego, piętnastokrotny reprezentant Polski, po zakończeniu kariery zawodniczej trener koszykarski.
W maju 2016 został zawodnikiem Stali Ostrów Wielkopolski. 23 sierpnia 2018 podpisał kolejną umowę z klubem.
12 stycznia 2019 zakończył karierę sportową.
19 października 2019 zadebiutował jako trener BM Slam Stali Ostrów Wielkopolski. W grudniu 2020 jego stanowisko przejął Igor Miličić.

</doc>
<doc id="1767665" url="https://pl.wikipedia.org/wiki?curid=1767665" title="Eulinognathus parvus">
Eulinognathus parvus



</doc>
<doc id="1767666" url="https://pl.wikipedia.org/wiki?curid=1767666" title="Ojczyzna Obrońcy Swemu">
Ojczyzna Obrońcy Swemu

Ojczyzna Obrońcy Swemu, Oyczyzna Obrońcy Swemu – odznaczenie wojskowe nadawane podczas powstania kościuszkowskiego.
Historia.
Powstanie odznaczenia związane było z postanowieniami Rady Nieustającej, która w styczniu 1794 roku zniosła Order Virtuti Militari i nakazała jego zwrot przez odznaczonych.
Podczas Insurekcji król polski, Stanisław August Poniatowski postanowił order przywrócić i własnym kosztem ufundował 21 złotych oraz 109 srebrnych medali. Przesłano je do dyspozycji Najwyższego Naczelnika Siły Zbrojnej Narodowej, Tadeusza Kościuszki. Jednak ten choć był kawalerem orderu odrzucił możliwość jego restytucji. 
Generał srebrne medale przekazał do mennicy, złote natomiast kazał przetopić na złote obrączki. Pierścienie te opatrzone zostały napisem "Oyczyzna Obrońcy swemu" i stały się honorowym wyróżnieniem dla oficerów i żołnierzy, którzy odznaczyli się męstwem w boju. 
Nadawanie odznaczenia odbywało się na podstawie zaświadczenia wydawanego przez komisję złożoną z trzech oficerów, którzy potwierdzali zasługi obdarowanego.

</doc>
<doc id="1767669" url="https://pl.wikipedia.org/wiki?curid=1767669" title="Wiązów (stacja kolejowa)">
Wiązów (stacja kolejowa)

Wiązów − nieczynna stacja kolejowa w Wiązowie, w Polsce, w województwie dolnośląskim, w powiecie strzelińskim.

</doc>
<doc id="1767671" url="https://pl.wikipedia.org/wiki?curid=1767671" title="Ciara Princess Harris">
Ciara Princess Harris



</doc>
<doc id="1767673" url="https://pl.wikipedia.org/wiki?curid=1767673" title="Oskrzesińce (rejon kołomyjski)">
Oskrzesińce (rejon kołomyjski)

Oskrzesińce (także Oskrzeszyńce lub Woskrzeszyńce; ukr. Воскресинці) – wieś w rejonie kołomyjskim (obwód iwanofrankiwski) na Ukrainie, na południowym brzegu Prutu.
Władze miasta Kołomyja wykupiły od szlachcica Andrzeja Szczuckiego wieś Oskrzesińce razem z polem Ułanów i ofiarowały kościołowi jako wieczyste uposażenie. Król Ludwik Węgierski zatwierdził ten akt 17 września 1374 na prośbę wójta i rady kołomyjskiej.
5 kwietnia 1891 w Oskrzesińcach urodził się Stanisław Jasiński, pułkownik dyplomowany pilot Wojska Polskiego.
W dwudziestoleciu międzywojennym Oskrzesińce były siedzibą gminy wiejskiej, wchodzącej w skład powiatu kołomyjskiego (województwo stanisławowskie). 1 sierpnia 1934 w ramach reformy, przeprowadzonej na podstawie ustawy scaleniowej dotychczasowa gmina wiejska Oskrzesińce włączona została w skład gminy Kołomyja.

</doc>
<doc id="1767675" url="https://pl.wikipedia.org/wiki?curid=1767675" title="Międzylesie (stacja kolejowa)">
Międzylesie (stacja kolejowa)

Międzylesie − stacja kolejowa w Międzylesiu, w Polsce, w województwie dolnośląskim, w powiecie kłodzkim. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.
Stacja kolejowa w Międzylesiu została zbudowana w 1875 r. W tym samym roku uruchomiono linię kolejową z Wrocławia do Lichkova.
W 2004 r. stację gruntownie odnowiono i zmodernizowano.

</doc>
<doc id="1767678" url="https://pl.wikipedia.org/wiki?curid=1767678" title="Radków (stacja kolejowa)">
Radków (stacja kolejowa)

Radków − zlikwidowana stacja kolejowa w Radkowie, w Polsce, w województwie dolnośląskim, w powiecie kłodzkim.
Budynek dworca, wzorowany na norweskim domu rolniczym, powstał w 1903 roku.
Istniejące od 1903 r. połączenie kolejowe ze Ścinawką Średnią zostało w 1987 r. zawieszone. We wrześniu 1999 r. tory na całym odcinku rozebrano.

</doc>
<doc id="1767680" url="https://pl.wikipedia.org/wiki?curid=1767680" title="Maksim Rakow">
Maksim Rakow

Maksim Rakow (ur. 7 lutego 1986) – kazachski judoka, mistrz i wicemistrz świata, trzykrotny medalista mistrzostw Azji.
Największym sukcesem zawodnika jest złoty medal mistrzostw świata w 2009 roku w Rotterdamie w kategorii do 100 kg. W 2011 roku w Paryżu był drugi w tej samej kategorii. Mistrz Azji z 2009 roku.

</doc>
<doc id="1767682" url="https://pl.wikipedia.org/wiki?curid=1767682" title="Parafia Ikony Matki Bożej „Wszystkich Strapionych Radość” w Augsburgu">
Parafia Ikony Matki Bożej „Wszystkich Strapionych Radość” w Augsburgu

Parafia Ikony Matki Bożej „Wszystkich Strapionych Radość” – prawosławna parafia w Augsburgu, w eparchii berlińskiej i niemieckiej Rosyjskiego Kościoła Prawosławnego poza granicami Rosji. 
Historia.
Okazjonalne nabożeństwa prawosławne w Augsburgu zaczęły być odprawiane w latach 30. XX wieku przez kapłanów przyjeżdżających z Berlina. Status parafii wspólnota rosyjska w tym mieście uzyskała w 1938, razem z pierwszym samodzielnym pomieszczeniem (wcześniejsze nabożeństwa odbywały się w obiektach wynajmowanych). Liczba wiernych wynosiła ok. 200 osób i pozostawała niezmienna także w latach II wojny światowej. Od 1945 proboszcz parafii na stałe mieszkał w Augsburgu, w tym samym mieszkaniu jedno z pomieszczeń zostało zaadaptowane na nową cerkiew domową. W miesiącach letnich parafia wynajmowała pomieszczenie od jednego z kościołów katolickich miasta, w latach 1954–1956 wynajmowali salę w ewangelickim kościele św. Maksymiliana, a następnie, do 1968, korzystali z budynku dawnej synagogi. W tym czasie powstała również biblioteka parafialna oraz pracownia dewocjonaliów. Według danych z 1950 parafia liczyła 428 osób, w tym jedynie około połowy tej liczby zamieszkiwała w samym Augsburgu. 
Obecnie parafia stara się o przyznanie jej budynku byłego kościoła anglikańskiego w Augsburgu.

</doc>
<doc id="1767685" url="https://pl.wikipedia.org/wiki?curid=1767685" title="Tadeusz Kobylański">
Tadeusz Kobylański

Tadeusz Mieczysław Kobylański (ur. 11 listopada 1895, zm. 1967 w Rio de Janeiro) – podpułkownik dyplomowany kawalerii Wojska Polskiego, oficer II Oddziału Sztabu Generalnego Wojska Polskiego, dyplomata II Rzeczypospolitej, ostatecznie jako wicedyrektor Departamentu Polityczno-Ekonomicznego i jednocześnie naczelnik Wydziału Wschodniego (P. III) Ministerstwa Spraw Zagranicznych RP. Bliski współpracownik ministra Józefa Becka.
Życiorys.
Pochodził z rodziny ziemiańskiej, służył w Armii Imperium Rosyjskiego. Od odzyskania niepodległości w Wojsku Polskim. W latach 1920–1922 studiował na École Supérieure de Guerre w Paryżu. 3 maja 1922 roku został zweryfikowany w stopniu rotmistrza ze starszeństwem z dniem 1 czerwca 1919 roku i 245. lokatą w korpusie oficerów jazdy (od 1924 roku – kawalerii). Po ukończeniu studiów otrzymał tytuł oficera Sztabu Generalnego i z dniem 15 lutego 1923 roku został przydzielony do Departamentu II Jazdy Ministerstwa Spraw Wojskowych na stanowisko kierownika referatu. Z dniem 1 kwietnia 1924 roku został mianowany pomocnikiem attaché wojskowego przy Poselstwie Polskim w Moskwie. 1 grudnia 1924 roku awansował do stopnia majora ze starszeństwem z dniem 15 sierpnia 1924 roku i 38. lokatą w korpusie oficerów kawalerii. Później został mianowany attaché wojskowym przy Poselstwie Polskim w Moskwie. W czasie studiów oraz służby sztabowej i dyplomatycznej pozostawał oficerem nadetatowym 3 pułku ułanów. W listopadzie 1928 roku został przydzielony do macierzystego 3 puł na stanowisko dowódcy szwadronu, lecz już z dniem 31 stycznia 1929 roku został przeniesiony w stan nieczynny na okres dwunastu miesięcy z równoczesnym przeniesiem do kadry oficerów kawalerii. Z dniem 31 marca 1930 roku został przeniesiony do rezerwy z równoczesnym przeniesieniem w rezerwie do 3 puł.
W służbie dyplomatycznej Ministerstwa Spraw Zagranicznych od 1 lutego 1929 roku. Od marca 1929 roku do maja 1930 roku radca Poselstwa RP w Bukareszcie, oddelegowany do służby w II Oddziale Sztabu Generalnego Wojska Polskiego (wywiad) (1930–1935). Od maja do października 1935 roku w centrali MSZ, w Departamencie Polityczno-Ekonomicznym jako radca. Od 1 grudnia 1935 roku do 17 września 1939 roku wicedyrektor Departamentu Polityczno-Ekonomicznego MSZ i naczelnik Wydziału Wschodniego (P.III). Zastąpił na obu stanowiskach Tadeusza Schaetzla.
Po agresji ZSRR na Polskę wraz z centralą MSZ przekroczył granicę polsko-rumuńską. Wyjechał do Francji, lecz nie otrzymał przydziału do wojska. Po klęsce Francji wyjechał do Lizbony, a następnie do Brazylii, gdzie przebywał do końca życia.
Spowinowacony z prezydentem RP Ignacym Mościckim (szwagier Michała Mościckiego, syna prezydenta).
Teza o szpiegostwie.
Według Pawła Piotra Wieczorkiewicza, był co najmniej do roku 1937 płatnym agentem sowieckiego Razwiedupru, zwerbowanym osobiście przez Artura Artuzowa. Według profesora Wieczorkiewicza, Kobylański wprowadzał rząd polski w błąd co do intencji sowieckich, w szczególności co do radzieckiego ewentualnego ataku na Polskę. W wyniku działań agenta, minister Beck nie wierzył, że RP mogłaby walczyć na dwóch frontach.

</doc>
<doc id="1767686" url="https://pl.wikipedia.org/wiki?curid=1767686" title="Niemcza (stacja kolejowa)">
Niemcza (stacja kolejowa)

Niemcza − nieczynna stacja kolejowa w Niemczy, w Polsce, w województwie dolnośląskim, w powiecie dzierżoniowskim.

</doc>
<doc id="1767691" url="https://pl.wikipedia.org/wiki?curid=1767691" title="Michał Bojasiński">
Michał Bojasiński

Michał Bojasiński (ur. 1840, zm. 8 sierpnia 1894) – polski lekarz.
W 1884 założył zakład wodoleczniczy w Jordanowicach, znajdujących się obecnie w granicach Grodziska Mazowieckiego. Był żonaty z Seweryną z Chmielewskich. Pochowany został w Grodzisku Mazowieckim.

</doc>
<doc id="1767692" url="https://pl.wikipedia.org/wiki?curid=1767692" title="ESTfield">
ESTfield

ESTfield RaceTech – estońskie przedsiębiorstwo, zajmujące się produkcją replik Lotusa Seven, mające swoją siedzibę w Tartu w Estonii.
Historia.
Firma ESTfield powstała i rozpoczęła produkcję replik Lotusa Sevena w 2000 roku. Auta napędzane są silnikami 1.8 Volkswagena, 1.8 BMW, 3.0 Alfa Romeo, 1.6 AwtoWAZ oraz innymi. Ceny gotowych pojazdów osiągają cenę od 5300 euro do 16 300 euro. Od 2003 roku pojazdy te sprzedawane są także do Szwecji, Łotwy i Finlandii.

</doc>
<doc id="1767693" url="https://pl.wikipedia.org/wiki?curid=1767693" title="Duch brazylijski">
Duch brazylijski

Duch brazylijski, duch amazoński ("Apteronotus albifrons") – gatunek słodkowodnej ryby z rzędu Gymnotiformes i rodziny Apteronotidae, aktywnie wykorzystującej zmysł elektrorecepcji, hodowany w akwariach.
Występowanie.
Ameryka Południowa: od Wenezueli po rzeki Paragwaj i Parana oraz w peruwiańskich dopływach Amazonki. 
Zasiedla szybko płynące wody nad piaszczystym dnem o temperaturze 24–28 °C.
Opis.
Dorasta do 50 cm długości. Kształt ciała ducha brazylijskiego jest typowy dla większości Gymnotiformes – wydłużony, silnie bocznie ścieśniony, zwężający się ku tyłowi – przypomina kształt noża (do tego nawiązuje angielska nazwa "knifefish", ryba-nóż). Płetwa odbytowa silnie wydłużona i umięśniona. Ubarwienie ciała czarne z jasnymi przebarwieniami na trzonie i płetwie ogonowej. Nie udokumentowano rozmnażania w akwarium.
Jego narządy elektryczne – utworzone z przekształconej tkanki nerwowej – wytwarzają słabe pole elektryczne o częstotliwości ok. 1 kHz wykorzystywane do elektronawigacji i wyszukiwania ofiary w ciemnościach lub w wodzie silnie zamulonej. Na całej powierzchni ciała, od głowy do ogona, rozmieszczone są dwa rodzaje licznych i bardzo czułych, wyspecjalizowanych elektroreceptorów: jedne wykrywają zmiany pola elektrycznego wysokiej częstotliwości generowanego przez własne narządy elektryczne (elektrorecepcja aktywna), drugie (ampułkowe) odbierają sygnały niskiej częstotliwości generowane przez inne organizmy znajdujące się w wodzie (elektrorecepcja pasywna). W narządzie linii bocznej znajdują się dodatkowo mechanoreceptory.
Odżywianie.
Duch brazylijski prowadzi nocny tryb życia. Żywi się głównie larwami owadów, a także innymi, drobnymi bezkręgowcami. 
Znaczenie gospodarcze.
Nie posiada znaczenia jako ryba konsumpcyjna. Jest chętnie hodowany w akwarium.

</doc>
<doc id="1767694" url="https://pl.wikipedia.org/wiki?curid=1767694" title="Henryk Maria Fukier">
Henryk Maria Fukier

Henryk Maria Fukier (ur. 16 lipca 1886 w Warszawie, zm. 27 kwietnia 1959 tamże) – polski przedsiębiorca, właściciel winiarni i składu win w Warszawie przy Rynku Starego Miasta 27, ostatni potomek warszawskiego rodu Fukierów. 
Był właścicielem winiarni w rodowej kamienicy przy Rynku Starego Miasta 27 i Piwnej 44, znawcą sztuki, ofiarodawcą kolekcji antyków do zbiorów Zamku Wawelskiego 1926, członkiem Towarzystwa Opieki nad Zabytkami Przeszłości. Po wojnie był członkiem Naczelnej Organizacji Technicznej.
Na początku wojny utracił majątek – okupanci niemieccy skonfiskowali 6-8 października 1939 zawartość piwnic, w tym cenną kolekcję win sięgającą XVII w. (w jednej z nich, tzw. „Piwnicy Hetmańskiej” najmłodsze wina miały ponad 100 lat). Kamienica, uszkodzona we wrześniu 1939, w Powstaniu Warszawskim została niemal doszczętnie zniszczona.
Po wojnie nie mógł odzyskać odbudowanej kamienicy. Został zarządcą firmy państwowej winiarskiej i organizatorem przyjęć w Urzędzie Rady Ministrów. Spoczywa na cmentarzu Powązkowskim w Warszawie (aleja katakumbowa 76/77).

</doc>
<doc id="1767696" url="https://pl.wikipedia.org/wiki?curid=1767696" title="Złoty Stok (stacja kolejowa)">
Złoty Stok (stacja kolejowa)

Złoty Stok – nieczynna stacja kolejowa w Złotym Stoku, w Polsce, w województwie dolnośląskim, w powiecie ząbkowickim. Stacja została otwarta w dniu 3 listopada 1900 roku razem z linią kolejową z Kamieńca Ząbkowickiego. Do 1989 roku był na niej prowadzony ruch osobowy. W 1997 roku powódź tysiąclecia zniszczyła most na Nysą Kłodzką w Byczeniu, w wyniku czego został zawieszony ruch towarowy. Most nie został odbudowany. W 1998 roku tory zostały rozebrane.

</doc>
<doc id="1767697" url="https://pl.wikipedia.org/wiki?curid=1767697" title="Wiktor Piestrikow">
Wiktor Piestrikow



</doc>
<doc id="1767699" url="https://pl.wikipedia.org/wiki?curid=1767699" title="Parafia św. Mikołaja w Stuttgarcie">
Parafia św. Mikołaja w Stuttgarcie

Parafia św. Mikołaja – prawosławna parafia Rosyjskiego Kościoła Prawosławnego poza granicami Rosji w Stuttgarcie.

</doc>
<doc id="1767701" url="https://pl.wikipedia.org/wiki?curid=1767701" title="Rogówka mała">
Rogówka mała

Rogówka mała (łac. "microcornea") – wada polegająca na zbyt małej średnicy rogówki. Przyjmuje się, że rogówka o średnicy mniejszej niż 10 mm jest zbyt mała. Może to być wada izolowana lub stanowić część obrazu klinicznego małoocza. 

</doc>
<doc id="1767702" url="https://pl.wikipedia.org/wiki?curid=1767702" title="Microcornea">
Microcornea



</doc>
<doc id="1767705" url="https://pl.wikipedia.org/wiki?curid=1767705" title="Wleń (stacja kolejowa)">
Wleń (stacja kolejowa)

Wleń − stacja kolejowa we Wleniu, w Polsce, w województwie dolnośląskim, w powiecie lwóweckim.
Historia.
Powstanie stacji jest związane z decyzją z 03 lipca 1900 roku podjętą przez rząd niemiecki o budowie zapory wodnej w Pilchowicach. Na potrzeby budowy powstała linia kolejowa z Jeleniej Góry do Lwówka Śląskiego, która miała dowozić materiał na budowę. Prace rozpoczęto w marcu 1904 roku. Trasę z Lwówka Śląskiego do Wlenia otwarto 1 lipca 1909. Stacja była wykorzystywana do celów turystycznych. Pod koniec lat 20. XX wieku sprzedano tu 70 tysięcy biletów rocznie.

</doc>
<doc id="1767706" url="https://pl.wikipedia.org/wiki?curid=1767706" title="Władysław Minkiewicz (ur. 1945)">
Władysław Minkiewicz (ur. 1945)

Władysław A. Minkiewicz (ur. 5 lipca 1945 r. w Milanówku) – polski dziennikarz i publicysta sportowy, pracownik Rozgłośni Polskiej Radia Wolna Europa.
Życiorys.
Syn Władysława Minkiewicza (1913-1988), żołnierza Armii Krajowej i tłumacza literatury włoskiej (m.in. książek Alberto Moravii i Italo Calvino), oraz Teresy z Małcużyńskich, siostry pianisty Witolda i dziennikarza Karola. Studiował w Szkole Głównej Planowania i Statystyki, od 1966 r. współpracował dziennikarsko z Agencją Interpress, Rozgłośnią Harcerską i miesięcznikiem "Dysk olimpijski". W 1969 r. wyemigrował do Londynu, uzyskując azyl polityczny. Pracował początkowo fizycznie, a później współpracował m.in. z londyńskim oddziałem Amnesty International, wydawnictwem Polonia Book Fund Ltd. i sekcją polską Radia BBC w Londynie. W latach 1981–1983 był członkiem zarządu "Solidarity with Solidarity". Od 1984 do 1995 r. pracował w Instytucie Badań i Analiz Radia Wolna Europa w Monachium.
Opublikował książkę "Olimpijska gorączka. Dzieje igrzysk inaczej" poświęconą historii Igrzysk Olimpijskich od starożytności do czasów współczesnych (wydanie I: Kantor Wydawniczy SAWW, Poznań 1991, ; wydanie II: Polska Oficyna Wydawnicza BGW, Warszawa 1993, ). Posłowie do książki napisał Bohdan Tomaszewski.
W latach 2008-2009, kierując założoną przez siebie firmą Polonia 69 Promotions zorganizował w Monachium koncerty polskich zespołów rockowych (Dżem, Maanam, Budka Suflera, Perfect, Lombard, Turbo).
Członek Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
Mieszka w Monachium.

</doc>
<doc id="1767707" url="https://pl.wikipedia.org/wiki?curid=1767707" title="Józef Olejniczak">
Józef Olejniczak

Józef Olejniczak (ur. 5 września 1918, zm. 13 marca 2001 w Lesznie) – polski żużlowiec, trener sportu żużlowego i działacz sportowy.
Życiorys.
Od drugiego roku życia mieszkał w Lesznie i z tym miastem związany był przez całe życie. W młodości uprawiał pływanie, żeglarstwo, koszykówkę, siatkówkę i lekkoatletykę. Podczas kampanii wrześniowej brał udział w bitwie nad Bzurą, jako plutonowy podchorąży. 
Po zakończeniu II wojny światowej zaczął jeździć na żużlu, sport ten – z racji podeszłego, jak na żużlowca, wieku – uprawiając stosunkowo krótko, w latach 1948–1956. Przez ten czas bronił barw Unii Leszno, sześciokrotnie (1949, 1950, 1951, 1952, 1953, 1954) zdobywając tytuły Drużynowego Mistrza Polski. Był również sześciokrotnym finalistą Indywidualnych Mistrzostw Polski (w latach 1949–1954), największy sukces odnosząc w 1950 r. w Krakowie, gdzie zdobył złoty medal. W 1951 i 1952 r. zwyciężył w turniejach o Łańcuch Herbowy Miasta Ostrowa Wielkopolskiego.
Jeszcze w trakcie trwania czynnej kariery zawodniczej zajął się szkoleniem. Był trenerem kadry narodowej, jak również klubowym, m.in. w leszczyńskiej Unii. W latach 1951–1980 był przewodniczącym Podkomisji Szkoleniowej Głównej Komisji Sportu Żużlowego w Warszawie. Przez kilka lat zajmował stanowisko prezesa Unii, był również współautorem modernizacji stadionu im. Alfreda Smoczyka (w latach 50. XX wieku).
Ordery i odznaczenia.
Za swą działalność otrzymał wiele odznaczeń i wyróżnień m.in.:

</doc>
<doc id="1767708" url="https://pl.wikipedia.org/wiki?curid=1767708" title="Dellen">
Dellen

Dellen – talerzykowate zagłębienie rogówki, spowodowane jej miejscowym ścieńczeniem. Znajduje się przy rąbku rogówki. Przyczyną jest odwodnienie warstwy właściwej rogówki. W leczeniu stosuje się leki nawilżające i opatrunek miejscowy; zmiana jest odwracalna.

</doc>
<doc id="1767710" url="https://pl.wikipedia.org/wiki?curid=1767710" title="Adolphe-Louis-Albert Perraud">
Adolphe-Louis-Albert Perraud

Adolphe-Louis-Albert Perraud Orat. (ur. 7 lutego 1828 w Lyonie, zm. 10 lutego 1906 w Autun) – francuski duchowny katolicki, biskup Autun, członek Akademii Francuskiej, kardynał.
Życiorys.
Po ukończeniu edukacji był w latach 1850-1852 profesorem historii w liceum w Angers. W 1852 wstąpił do Oratorian św. Filipa Neri w Paryżu. Święcenia kapłańskie otrzymał 2 czerwca 1854. W 1865 uzyskał doktorat z teologii na Sorbonie. Pracował jako nauczyciel w niższym seminarium, a także jako kaznodzieja w wielu diecezjach francuskich. W latach 1866-1874 był profesorem historii Kościoła na Sorbonie. W 1870 został członkiem Komitetu Szkolnictwa Wyższego, a jak również kapelanem armii Mac Mahona.
Utrzymywał znajomość z gen. Władysławem Zamoyskim i jego rodziną, a po upadku powstania styczniowego roztaczał opiekę nad polskimi emigrantami w Paryżu.
4 maja 1874 otrzymał nominację na biskupa Autun. Sakry w kościele św. Sulpicjusza w Paryżu udzielił mu kardynał Joseph Hippolyte Guibert, arcybiskup Paryża. Od 8 czerwca 1882 był członkiem elitarnej Akademii Francuskiej. W latach 1884-1901 przełożony generalny swego zakonu. Podał się do dymisji z tego stanowiska, aby uniknąć podpisania wniosku o zezwolenie na działalność zakonu od rządu francuskiego. Na konsystorzu ze stycznia 1893 kreowany kardynałem, lecz nominację ogłoszono dopiero w 1895, był bowiem kardynałem "in pectore". Brał udział w konklawe 1903, gdzie głośno sprzeciwiał się wykluczeniu kardynała Mariano Rampolla przez kardynała Puzynę. Pochowany został w Paray-le-Monial.

</doc>
<doc id="1767711" url="https://pl.wikipedia.org/wiki?curid=1767711" title="Adolphe Perraud">
Adolphe Perraud



</doc>
<doc id="1767712" url="https://pl.wikipedia.org/wiki?curid=1767712" title="Oscar Braison">
Oscar Braison

Oscar Braison (ur. 10 lutego 1985) – kubański judoka, brązowy medalista olimpijski, wicemistrz świata.
Największym sukcesem zawodnika jest brązowy medal igrzysk olimpijskich w Pekinie oraz srebrny medal mistrzostwo świata w Rotterdamie (2009). Startował w Pucharze Świata w latach 2003, 2005–2012.

</doc>
<doc id="1767715" url="https://pl.wikipedia.org/wiki?curid=1767715" title="Telefon (ujednoznacznienie)">
Telefon (ujednoznacznienie)



</doc>
<doc id="1767716" url="https://pl.wikipedia.org/wiki?curid=1767716" title="Świerzawa (stacja kolejowa)">
Świerzawa (stacja kolejowa)

Świerzawa – nieczynna stacja kolejowa w Świerzawie, w Polsce, w województwie dolnośląskim, w powiecie złotoryjskim.

</doc>
<doc id="1767717" url="https://pl.wikipedia.org/wiki?curid=1767717" title="Oscar Brayson">
Oscar Brayson



</doc>
<doc id="1767719" url="https://pl.wikipedia.org/wiki?curid=1767719" title="Pacyfikacja Powiśla Czerniakowskiego">
Pacyfikacja Powiśla Czerniakowskiego

Pacyfikacja Powiśla Czerniakowskiego – fala masowych mordów, grabieży i gwałtów, które przetoczyły się przez warszawski Solec (określany potocznie jako Górny Czerniaków lub Powiśle Czerniakowskie) w czasie powstania warszawskiego. 
Podczas walk prowadzonych na Powiślu Czerniakowskim w dniach 11–23 września 1944 oddziały niemieckiej Grupy Bojowej „Reinefarth” zamordowały setki wziętych do niewoli żołnierzy AK (w tym wielu pacjentów powstańczych szpitali), jak również dopuściły się szeregu zbrodni na cywilnej ludności Górnego Czerniakowa.
Początek bitwy o przyczółek czerniakowski.
Na początku września 1944 radzieckie 47. i 70. armia wchodzące w skład I Frontu Białoruskiego (dowodzonego przez marszałka Konstantego Rokossowskiego) rozpoczęły przygotowania do koncentrycznego natarcia na przedmoście niemieckie na wschód od Warszawy. 14 września, po kilkudniowych walkach, oddziały Armii Czerwonej i Ludowego Wojska Polskiego wyzwoliły warszawską Pragę.
Tymczasem po zdobyciu warszawskiej Starówki (2 września 1944) Niemcom nie udało się – mimo zaciekłych ataków – złamać oporu broniących się w Śródmieściu głównych sił AK. Obawiając się, że Polacy mogą wkrótce połączyć się z Armią Czerwoną, niemieckie dowództwo postanowiło skierować główne uderzenie na powstańcze pozycje położone wzdłuż brzegów Wisły. Po zajęciu Powiśla (6 września) Niemcy rozpoczęli natarcie na Górny Czerniaków (11 września). Również dowództwo AK, spodziewając się rychłego nadejścia wojsk sowieckich, uznało Powiśle Czerniakowskie za odcinek priorytetowy. Skierowano tam uznawane za jednostkę elitarną Zgrupowanie „Radosław” oraz dużą część powstańczych zapasów granatów i amunicji.
SS-Obergruppenführer Erich von dem Bach-Zelewski, dowódca sił niemieckich wyznaczonych do stłumienia powstania warszawskiego, powierzył zadanie opanowania Powiśla Czerniakowskiego Grupie Bojowej „Reinefarth”, której trzon stanowił pułk SS „Dirlewanger”, złożony z niemieckich kryminalistów zwolnionych z więzień i obozów koncentracyjnych. Oddziały Reinefartha i Dirlewangera dokonały wcześniej bezprzykładnej rzezi warszawskiej Woli, jak również masowo mordowały jeńców i cywilów na Starym Mieście i Powiślu. Tych samych zbrodni dopuściły się również na Powiślu Czerniakowskim.
Zbrodnie niemieckie podczas bitwy o Powiśle Czerniakowskie.
30 sierpnia 1944 rządy USA i Wielkiej Brytanii zgodziły się uznać oficjalnie Armię Krajową za integralną część Polskich Sił Zbrojnych, której przysługują pełne prawa kombatanckie. Z kolei 3 września 1944 "Deutsche Nachrichtenbüro" nadało komunikat, w którym ogłoszono, iż również Niemcy uznają prawa kombatanckie żołnierzy AK. W rzeczywistości wzięci do niewoli powstańcy byli niemal bez wyjątku mordowani – bez względu na płeć i stan zdrowia. Nie zmieniał tego fakt, że żołnierze AK prowadzili walkę w sposób otwarty i posiadali przewidziane prawem oznaki żołnierskie – a więc walczyli zgodnie z konwencją haską. Powstańcze łączniczki i sanitariuszki nierzadko padały ofiarą gwałtów. Wziętych do niewoli żołnierzy LWP („berlingowców”) Niemcy zasadniczo oszczędzali, choć zdarzały się przypadki, gdy również oni byli torturowani i mordowani przez esesmanów.
Na tym etapie powstania Niemcy nie dokonywali już masowej eksterminacji cywilnej ludności Warszawy. Na Powiślu Czerniakowskim nadal jednak dochodziło do licznych doraźnych egzekucji na cywilach, których ofiarą padali przede wszystkim młodzi mężczyźni podejrzewani o udział w powstaniu. Mordom towarzyszyły grabieże oraz gwałty na kobietach. Podobnie jak miało to miejsce podczas walk w pozostałych dzielnicach stolicy, Niemcy wykorzystywali cywilów w charakterze „żywych tarcz”, pędząc ich przed swoimi czołgami.
W czasie walk na Powiślu Czerniakowskim miejscem masowych mordów na jeńcach wojennych stały się w pierwszym rzędzie powstańcze szpitale. 13 września 1944 esesmani z pułku Dirlewangera przypuścili szturm na powstańczą redutę w gmachu ZUS przy ulicy Czerniakowskiej 231, której bronił pluton podporucznika Andrzeja Samsonowicza „Xięcia” z batalionu „Zośka”. W budynku mieścił się wówczas powstańczy szpital (wyraźnie oznaczony flagą Czerwonego Krzyża) kierowany przez doktora Zdzisława Góreckiego. Stanowił on główną bazę sanitarną dla oddziałów powstańczych na Powiślu Czerniakowskim. Niemcy i ich wschodni kolaboranci (głównie Azerowie) zaciekle atakowali budynek przy wsparciu lotnictwa i dział szturmowych. Około południa w gmachu wybuchł pożar, którego nie dało się ugasić z powodu braku wody. Silny ogień broni maszynowej od strony pobliskiej gazowni, szpitala św. Łazarza i alei Na Skarpie uniemożliwiał ewakuację rannych. Sytuacja pogorszyła się, gdy w okolicach godziny 17:00 szpital zbombardowały niemieckie samoloty. Gmach częściowo się zawalił, a w schronie w którym ukrywała się część rannych i chorych wybuchł pożar, w wyniku którego kilkudziesięciu pacjentów spłonęło żywcem. Pozostałych przy życiu ludzi wynoszono na ulicę wśród toczącego się wokół boju, wskutek czego ginął i personel i pacjenci. Ratując rannych zginęli m.in. dr Zdzisław Górecki, dr Wanda Kozakiewicz-Grochowska, dr Mieczysław Dziewanowski, dr Tatiana Dziewanowska i dr Zofia Pęska. Około 120 pacjentów udało się ewakuować z płonącego skrzydła gmachu, jednak w związku z faktem, iż opanowana przez powstańców część ulicy Czerniakowskiej również stała w płomieniach, personel sanitarny musiał przenieść rannych do zajętej przez Niemców gazowni. Tam kryminaliści z pułku Dirlewangera kopali ich i bili, dopuszczając się przy tym grabieży oraz gwałtów na kobietach. Grupę lekko rannych Niemcy odesłali pod eskortą w kierunku ulicy Frascati, ciężko rannych chcieli zapewne wymordować ale przeszkodził w tym im nalot sowieckiego lotnictwa. W powstałym w jego wyniku chaosie sanitariuszki zdołały z pomocą cywilów przenieść rannych do Zakładu św. Kazimierza na Tamce. W nocy, po wygaśnięciu pożarów, Niemcy przedostali się do gmachu ZUS. W zajętej przez siebie części budynku wymordowali rannych i cywilów, którzy nie zdołali wcześniej opuścić szpitala. Kobiety były gwałcone. Tego dnia zginęło łącznie około 60 pacjentów i pracowników szpitala.
Następnego dnia Niemcy zmusili powstańców do odwrotu z ulicy Czerniakowskiej i odskoku na ulicę Zagórną. W tym samym czasie zajęli również rejon ulicy Przemysłowej. Blisko 400 cywilów zostało wyciągniętych z piwnic i spędzonych do portu czerniakowskiego, gdzie Niemcy mordowali młodych mężczyzn, którym nawet nie próbowano udowodnić udziału w powstaniu. Zginął wówczas kierownik portu, Feliks Słoczyński. Pozostałych ludzi Niemcy pognali ulicą Łazienkowską ku Agrykoli.
15 września w szopie przy ulicy Idźkowskiego Niemcy spalili żywcem nieznaną liczbę wziętych do niewoli powstańców, a dwie osoby (w tym jedną sanitariuszkę) powiesili. Tego samego dnia esesmani Dirlewangera zajęli również powstańczy szpital nr 1 (zwany „Blaszanką”), ulokowany w zabudowaniach fabryki „Citroen” przy ulicy Czerniakowskiej 199. W kierowanym przez doktora Piotra Załęskiego szpitalu znajdowało się wówczas 162 pacjentów. Z powodu donosu złożonego przez volksdeutscha niemiecki lekarz Willy Schulze już następnego dnia zastrzelił dwóch rannych powstańców. W szpitalu miały również miejsce gwałty na sanitariuszkach. Kolejnych 37 ciężko rannych, którzy nie byli w stanie samodzielnie się poruszać, Niemcy rozstrzelali podczas ewakuacji szpitala w dniu 26 września. Ponadto w trakcie przemarszu do Dworca Zachodniego (skąd rannych i personel wywieziono do obozu przejściowego w Pruszkowie) Niemcy wyciągnęli z kolumny kilka osób, które podejrzewali o żydowskie pochodzenie lub które w jakiś sposób zwróciły na siebie ich uwagę. Wśród nich był 17-letni syn doktora Załęskiego – Maksymilian. Wszystkich zatrzymanych zabrano do koszar niemieckiej policji przy pl. Narutowicza i ślad po nich zaginął.
16 września Niemcom udało się wtargnąć do szpitala powstańczego ulokowanego w budynku szkoły powszechnej nr 29 przy ulicy Zagórnej 9. W szpitalu znajdowało się wówczas ponad 200 rannych. Wieczorem Niemcy zabrali do siedziby Sicherheitspolizei w alei Szucha wszystkich rannych, którzy byli w stanie się poruszać, a także pewną liczbę ciężko rannych (kobiety) wraz z personelem medycznym. Część rannych (młodych mężczyzn podejrzewanych o udział w powstaniu) rozstrzelano na Szucha. Około 80 ciężko rannych pozostało w piwnicach szpitala. Większość z nich została zamordowana przez Niemców. Następnego dnia żołnierze LWP z przyczółka czerniakowskiego wykonali kontratak, który wyparł Niemców ze szpitala i umożliwił ewakuację tych rannych, którzy przeżyli masakrę.
18 września Niemcy opanowali szpital powstańczy znajdujący się na terenie posesji przy ulicy Solec 41, skąd jednak zostali szybko wyparci w wyniku polskiego kontrataku. Wycofując się Niemcy podłożyli jednak ogień w budynku, po czym nie pozwolili ewakuować rannych – otwierając ogień do idących im z pomocą powstańczych sanitariuszek, jak również do każdego, kto próbował opuścić płonący szpital. W płomieniach lub od niemieckich kul zginęło około 60 rannych oraz kilka sanitariuszek. Tego samego dnia w opanowanych domach przy ulicy Wilanowskiej nr 18/20 i 22 Niemcy zamordowali od kilkudziesięciu do ponad 200 osób – rannych powstańców oraz młodych mężczyzn podejrzewanych o udział w powstaniu.
19 września Niemcy opanowali posesję przy ulicy Idźkowskiego 4, gdzie schroniło się blisko 400 rannych i cywilów. W zdobytym budynku Niemcy wymordowali schwytanych żołnierzy AK, a cywilów wypędzili z posesji prosto na znajdującą się pod krzyżowym ogniem ulicę Idźkowskiego. Zginęło wówczas blisko 60 osób. Ocalałych popędzono do szkoły przy ulicy Zagórnej 9, gdzie rozstrzelano mężczyzn podejrzewanych o udział w powstaniu. Sanitariuszka Janina Paluchowska zeznała później, że na podwórzu szkoły leżał „wielki stos ciał” młodych dziewcząt i chłopców.
20 września sytuacja obrońców Czerniakowa była już krytyczna. Poprzedniego wieczoru blisko 260 żołnierzy Zgrupowania „Radosław” (w tym 30 kobiet) wraz ze swoim dowódcą pułkownikiem Janem Mazurkiewiczem zeszło do kanałów i ewakuowało się na Mokotów. Na Powiślu Czerniakowskim pozostały resztki brygady „Broda 53” oraz Zgrupowania „Kryska” (łącznie ok. 200 żołnierzy AK dowodzonych przez kapitana Ryszarda Białousa „Jerzego”), jak również ok. 200 żołnierzy 9. pułku piechoty LWP, dowodzonych przez majora Stanisława Łatyszonka. Utrzymywali oni jeszcze kwartał domów na południowym rogu ulicy Wilanowskiej i Solca oraz niewielki odcinek brzegu Wisły naprzeciwko ulicy Wilanowskiej. W szeregi obrońców powoli wkradało się już rozprężenie. Tego dnia z opanowanych domów przy ulicy Wilanowskiej dirlewangerowcy spędzili około 1000 osób do magazynów „Społem” na rogu ulic Czerniakowskiej i Wilanowskiej. Tam rozstrzelali blisko 100 mężczyzn i kobiet, których podejrzewali o udział w powstaniu. Zginęła wówczas jedna z najsłynniejszych kobiet powstania – łączniczka „Szympans” (Maria Cetys).
21 września na Solcu nadal trwały zaciekłe walki. Niemcom udało się z dużym trudem zająć domy przy ulicy Wilanowskiej nr 4, 6 i 5. W polskich rękach pozostawały już tylko dwie zniszczone bombami kamienice przy ulicy Wilanowskiej 1 i Solec 53 oraz ok. 200-metrowy odcinek wybrzeża Wisły z zatopionym częściowo statkiem spacerowym „Bajka”. W zajętej przez Niemców kamienicy przy ulicy Wilanowskiej 5 znajdował się powstańczy szpital kierowany przez doktor „Konstancję” (Irena Konopacka-Semadeni). Po zajęciu budynku Niemcy zamordowali 122 rannych, z czego 12 powiesili (m.in. kapelana księdza „Karola”). W podziemiach budynku jeden z oficerów SS osobiście zastrzelił 110 pacjentów, każąc doktor „Konstancji” każdorazowo stwierdzać zgon ofiary. Wśród zamordowanych znalazł się m.in. kapitan „Topolnicki” (Jan Misiurewicz) – dowódca kompanii w brygadzie „Broda 53”. Doktor „Konstancja” zdołała z narażeniem życia uratować od egzekucji 17 rannych. Następny niemiecki oficer zgodził się na ewakuację pozostałych przy życiu pacjentów, ale dalszy los większości z nich jest nieznany. Z grupy ocalałych przeżyło na pewno siedmiu najciężej rannych, którzy pozostali przy doktor „Konstancji” i których przenosiła przy pomocy cywilów.
Upadek Powiśla Czerniakowskiego.
22 września Niemcy szturmowali ostatnie polskie pozycje na Górnym Czerniakowie. Obrońcom brakowało już wszystkiego: amunicji, żywności, a nawet wody. Żołnierze byli także krańcowo wyczerpani. Ewakuacja na drugi brzeg Wisły zakończyła się tylko częściowym powodzeniem. Tego dnia wieczorem poinformowano obrońców, że jednorazowa ewakuacja na prawy brzeg Wisły nie będzie możliwa z powodu braku odpowiedniej ilości sprzętu przeprawowego. Zapowiedziano, że łodzie z Pragi mogą kursować na Czerniaków co najwyżej przez kilka nocy. W tej sytuacji większość żołnierzy AK wraz z majorem Łatyszonkiem i 20 „berlingowcami” postanowiła przebić się do pozostającego w polskich rękach Śródmieścia. Tylko pięcioosobowa grupka z kapitanem „Jerzym” na czele zdołała jednak dotrzeć do pozycji powstańczych. Pozostali żołnierze zostali w większości schwytani przez Niemców (w tym major Łatyszonek).
23 września w godzinach porannych Niemcy opanowali ostatnie bastiony polskiej obrony na Powiślu Czerniakowskim – domy przy ulicy Wilanowskiej 1 i Solec 53. Do niewoli trafiło około 470 obrońców Czerniakowa. Podczas masakry, która nastąpiła wkrótce po zajęciu obu domów Niemcy zamordowali od 120 do 200 osób – żołnierzy AK, łączniczki, sanitariuszki oraz młodych mężczyzn podejrzewanych o udział w powstaniu. W fabryce ultramaryny w pobliżu domu Solec 53 powieszono na pasach transmisyjnych 14 jeńców – w tym księdza Józefa Stanka „Rudego” (kapelana Zgrupowania „Kryska”) oraz pięć sanitariuszek. Rozstrzelano tam także porucznika Stanisława Warzeckiego „Jerzego Szumskiego”. Kolejnych 30 powstańców powieszono w pobliżu przystani KS „Syrena” (w hali na lodzie). Zamordowano również kilku rannych ukrywających się na statku „Bajka”. Oddziałami SS mordującymi ostatnich obrońców Czerniakowa dowodził major Kurt Fischer (szef sztabu Reinefartha), po wojnie szef policji w Kassel. W niemieckich dokumentach „usprawiedliwiano” zamordowanie jeńców używaniem przez nich elementów niemieckich mundurów i wyposażenia.
Ocalałych cywilów oraz AK-owców, którzy zdołali zamaskować się w tłumie popędzono do siedziby Sipo w alei Szucha. Tam Gestapowcy ponownie dokonali „selekcji” więźniów, wybierając młodych mężczyzn i kobiety, których podejrzewali o udział w powstaniu. Ludzi tych rozstrzelano następnie w pobliskich ruinach Generalnego Inspektoratu Sił Zbrojnych. Mieszkańców Powiśla Czerniakowskiego, którzy przeżyli gestapowskie „selekcje” pognano na Dworzec Zachodni, a następnie wywieziono do obozu przejściowego w Pruszkowie.
Po kapitulacji przyczółka czerniakowskiego esesmani schwytali również sześć sanitariuszek i łączniczek AK (Grażyna Zasacka, Irena Kowalska-Wuttke, Barbara Plebańska i Krystyna Niżyńska z batalionu „Zośka” oraz NN. „Hanka” i „Marysia” z batalionu „Parasol”), które wraz z kolegami z Kedywu próbowały ukryć się w grupie cywilów i wziętych do niewoli „berlingowców”. Grupkę tę przed niechybną egzekucją uratowała wówczas interwencja oficera Wehrmachtu. Jeńców popędzono do siedziby Sipo w alei Szucha, a następnie na Wolę. Tam, prawdopodobnie jeszcze tego samego dnia, sześć dziewcząt, które przyznały się do służby w szeregach AK rozstrzelano w okolicach kościoła św. Wojciecha.
W kulturze.
Sceny mordów i gwałtów dokonywanych przez Niemców w powstańczym szpitalu na Czerniakowie zostały ukazane w drugim tomie powieści Romana Bratnego „Kolumbowie. Rocznik 20”, jak również w ostatnim odcinku serialu nakręconego na podstawie powieści.

</doc>
<doc id="1767722" url="https://pl.wikipedia.org/wiki?curid=1767722" title="Wojcieszów Dolny">
Wojcieszów Dolny

Wojcieszów Dolny − nieczynna stacja kolejowa w Wojcieszowie, w Polsce, w województwie dolnośląskim, w powiecie złotoryjskim.

</doc>
<doc id="1767725" url="https://pl.wikipedia.org/wiki?curid=1767725" title="Wojcieszów Górny">
Wojcieszów Górny

Wojcieszów Górny − stacja kolejowa w Wojcieszowie, w Polsce, w województwie dolnośląskim, w powiecie złotoryjskim.

</doc>
<doc id="1767728" url="https://pl.wikipedia.org/wiki?curid=1767728" title="Leo Rauch">
Leo Rauch

Leo Rauch (ur. ? w Berlinie, Niemcy - zm. 1997) – niemiecko-amerykański filozof, komentator filozofii kontynentalnej (głównie Platona, Kanta i Hegla), tłumacz pism G. W. F. Hegla na język angielski.
Życiorys.
W 1968 r. uzyskał stopień doktora nauk filozoficznych na Uniwersytecie w Nowym Jorku. Przez następne lata związany był z Uniwersytetem Stanowym w Ohio, uniwersytetami w Teksasie i Cincinnati oraz z Centrum Filozofii i Historii Nauki na Uniwersytecie Bostońskim. Ostatnio pracował na Wydziale Filozofii w Babson College w Massachusetts.
Jego żoną była Gila Ramras-Rauch (1933-2005) - wykładowczyni języka hebrajskiego oraz literatury żydowskiej i Holocaustu w Boston’s Hebrew College, laureatka izraelskiej nagrody państwowej w dziedzinie literatury w 1983.

</doc>
<doc id="1767732" url="https://pl.wikipedia.org/wiki?curid=1767732" title="P (film)">
P (film)

P – tajsko-brytyjski horror z 2005 roku wyreżyserowany przez Paula Spurriera, ukazujący świat nocnych klubów i lokali w Tajlandii. Słowo „P” (czytane po polsku „Pi”) w języku tajskim oznacza demona.
Fabuła.
Akcja toczy się w Tajlandii w czasach współczesnych. Główna bohaterka Aw mieszka w małej wiosce. By wyżywić siebie i swoją chorą babcię wyjeżdża do Bangkoku, gdzie pod przybranym imieniem Dau podejmuje pracę prostytutki. W swojej pracy zaczyna wykorzystywać magię, której nauczyła ją babcia. Magicznie wywołuje pożądanie mężczyzn i eliminuje rywalki. Popełnia jednak błędy, które sprawiają, iż sytuacja wymyka się jej spod kontroli. Zostaje opętana przez demony i staje się potworem spragnionym ludzkiej krwi.

</doc>
<doc id="1767733" url="https://pl.wikipedia.org/wiki?curid=1767733" title="Lubomierz (stacja kolejowa)">
Lubomierz (stacja kolejowa)

Lubomierz − zamknięta w 1992 i zlikwidowana w sierpniu 2013 stacja kolejowa w Lubomierzu, w Polsce. Stacja ta została oddana do użytku 15 października 1885 wraz z budową linii z Gryfowa Śląskiego do Lwówka Śląskiego.
Położenie.
Stacja była położona w północnej części Lubomierza, przy ul. Majowej, ok. 1,3 km od Placu Wolności. Administracyjnie znajdowała się ona w województwie dolnośląskim, w powiecie lwóweckim, w gminie Lubomierz.
Stacja była zlokalizowana na wysokości 350 m n.p.m.
Historia.
Do 1945.
Powstanie linii kolejowej między Lwówkiem Śląskim a Gryfowem Śląskim, a wraz z tym omawianej stacji było spowodowane likwidacją jednostki wojskowej w Lwówku Śląskim, ponieważ linia ta stanowiła rekompensatę za jej likwidację. Pierwszy odcinek tej linii przechodził przez Lubomierz i łączył Lwówek Śląski z Gryfowem Śląskim, który otwarto 15 października 1885.
Lata powojenne.
Po 1945 cała infrastruktura kolejowa na stacji przeszła w zarząd Polskich Kolei Państwowych. W latach 50. XX w. dokonano pierwszych prób likwidacji połączeń biegnących przez Lubomierz. W listopadzie 1950 zlikwidowano połączenie kolejowe do Świeradowa Zdroju. Z tego powodu Prezydium Powiatowej Rady Narodowej w Lwówku Śląskim zwróciło się do DOKP we Wrocławiu o wznowienie ruchu, co ostatecznie udało się osiągnąć. Mimo tego w późniejszym czasie częściowo zlikwidowano to połączenie – w 1983 zawieszono kursowanie połączeń pasażerskich na odcinku Gryfów Śląski – Lwówek Śląski, a w 1996 zlikwidowano odcinek Lwówek Śląski – Lubomierz.
W połowie 2009 powstał projekt Starostwa Powiatowego w Lwówku Śląskim odnośnie do rewitalizacji linii kolejowej Lubomierz – Gryfów Śląski – Mirsk – Świeradów-Zdrój, w którym planowano m.in. przejęcie oraz urządzenie na dworcu powiatowej sieci wypożyczalni rowerów, która działałaby wraz z innymi przejętymi dworcami. Nie doszło do realizacji tego projektu ze względu na wysokie koszty całego przedsięwzięcia.
Linie kolejowe.
Lubomierz był 18. punktem eksploatacyjnym na dawnej linii kolejowej nr 284 Legnica – Pobiedna (64,532 km).
Pierwotny układ torowy stacji to tor główny zasadniczy, tor główny dodatkowy i tor boczny ładunkowy.
Infrastruktura.
Dawna stacja pierwotnie posiadała:

</doc>
<doc id="1767736" url="https://pl.wikipedia.org/wiki?curid=1767736" title="Karina Bryant">
Karina Bryant

Karina Louise Bryant (ur. 27 stycznia 1979 w Londynie) – brytyjska judoczka, siedmiokrotna medalistka mistrzostw świata, czterokrotna mistrzyni Europy.
Startuje w kategorii powyżej 78 kg i open. Największym dotychczasowym sukcesem jest pięciokrotne wicemistrzostwo świata oraz czterokrotne mistrzostwo Starego Kontynentu. Trzykrotnie startowała na igrzyskach olimpijskich. Startował w Pucharze Świata w latach 1998–2001, 2003, 2005, 2006 i 2011.

</doc>
<doc id="1767737" url="https://pl.wikipedia.org/wiki?curid=1767737" title="Ninio">
Ninio

Ninio (ur. 30 września 1999 w Ramat Gan w Izraelu) – słoń afrykański ("Loxodonta africana") znajdujący się wśród kolekcji zwierząt Nowego Zoo w Poznaniu. Mieszka od 10 marca 2009 na terenie, wybudowanej w tym samym roku na poznańskiej Malcie, ogromnej słoniarni z wybiegiem o powierzchni 2,5 ha. Po raz pierwszy został zaprezentowany zwiedzającym w dniach 25–26 kwietnia 2009 podczas otwarcia obiektu.
Ninio posiada numer ewidencyjny 9906 w bazie danych EEP – Europejskiego Programu Ochrony Zwierząt.
Pochodzenie i hodowla.
Jego ojcem jest Yossi (EEP 7402) urodzony w 1974 r. w ogrodzie zoologicznym w Ramat Gan Zoo – tym samym, w którym urodził się Ninio. Matką była starsza od ojca o pięć lat słonica Norris ("alias" Mazal, EEP 6906) urodzona na wolności w Parku Narodowym Aruszy w Tanzanii i odłowiona do zoo w 1973. Znane są też imiona dziadków Ninia ze strony ojca, którymi byli Bahati i Timbo.
Ninio urodził się w Ramat Gan Zoo, gdzie przez 5 lat przebywał razem z matką. Do 2009 doliczono się, że Ninio posiada dwadzieścioro dwoje przyrodniego rodzeństwa ze strony ojca i pięcioro ze strony matki, która zmarła 7 lipca 2008, gdy młody, 9-letni słoń przebywał już w zoo w Nyíregyháza na Węgrzech.
Z Izraela 10 lipca 2003 Ninio trafił do Ogrodu Zoologicznego w Warszawie, gdzie dano mu imię Lotek, które to otrzymał na cześć sponsora – Totalizatora Sportowego, finansującego wówczas zakup słoni. W Warszawie mieszkał ze swoim młodszym przyrodnim bratem Leonem i trzema samicami: Fryderyką, Bubą i Zulą. Sprawiał nieco problemów ze względu na kłopoty z zębami i pobudliwość. Jak donosił wówczas stołeczny dodatek do „Gazety Wyborczej” – "Lotek bił słonice: kiedy któraś podebrała mu jedzenie, obrywała trąbą i była ganiana przez pół wybiegu. Innym razem wrzucił Leona do basenu". Winą za niesforne zachowanie obarczano zły stan uzębienia 4-letniego słonia. Dziury w lewym ciosie musiały mu zostać zaleczone pod narkozą przez stomatologa z Warszawskiego Uniwersytetu Medycznego, a pełną relację z przeprowadzonego zabiegu zamieścił internetowy „Magazyn Stomatologiczny”.
Ze względu na fakt, że słonie są zwierzętami żyjącymi w stadach matriarchalnych, wiadomo było, że któryś z samców będzie musiał opuścić warszawskie zoo. W międzyczasie w jednym z węgierskich ogrodów zoologicznych ukończono budowę nowoczesnej słoniarni i ponieważ stała pusta, to Węgrzy zwrócili się o przekazanie jednego ze słoni. Wybrano Ninia, gdyż zachowywał się dość agresywnie wobec pozostałych.
20 kwietnia 2006 Ninio został przewieziony do Sóstó Zoo w Nyíregyházi Állatpark na Węgrzech, gdzie otrzymał nowe imię Szabolcs. Stamtąd po trzech latach został ponownie przetransportowany do Polski razem z 5-letnim słoniem o imieniu Yzik, trafiając do Poznania. W sumie przejechał trasę ponad 4,5 tys. kilometrów, zanim trafił do zoo, w którym można go obecnie oglądać.
20 sierpnia 2009 do grupy poznańskich słoni dołączyła przywieziona z Holandii 23-letnia słonica Linda. Pod koniec września polskie media donosiły o planowanym skojarzeniu Ninia z dwiema słonicami, które zostaną przewiezione do poznańskiego zoo z Warszawy w celach rozrodczych. Informacja była jednak błędna, bowiem warszawski ogród zoologiczny sam tworzy własną grupę hodowlaną. Ostatecznie 24 listopada 2009 roku przeniesiono do Poznania dwie dorosłe słonice z Chorzowa: Kingę i Kizi. Pierwsza z nich objęła przodownictwo w grupie słonic, podczas gdy druga została nieformalną opiekunką młodego Izika, który do czasu połączenia z chorzowskimi słonicami został przygarnięty przez Lindę. Obecność dojrzałych samic przyspieszyła dojrzewanie Ninio, który od wiosny 2010 roku zaczął przejawiać oznaki dojrzewania i zainteresowania samicami.
Kojarzenie słoni odbywa się zgodnie z zaleceniami europejskiego koordynatora gatunku. Warszawskie słonice są cenne ze względu na materiał genetyczny, ponieważ urodziły się w Afryce, w naturalnych warunkach. Podobnie wysoką wartość mają również wszystkie poznańskie słonice, które urodziły się w naturze. Wyjątkową wartość dla hodowli ma Ninio, który pochodzi od rodziców urodzonych w naturze. Niestety wartości takiej nie ma warszawski Leon, bowiem pochodzi z chowu wsobnego (jego matka jest dla niego jednocześnie przyrodnią siostrą, a ojciec – dziadkiem). Docelowo poznańskie stado słoni ma liczyć 10 osobników.
W pierwszej połowie 2013 słoń przeszedł trzy operacje, z których najtrudniejszy był trwający ponad trzy godziny zabieg usunięcia uszkodzonego lewego ciosu. Przeprowadzili go specjaliści z RPA – dr Gerhard Steenkamp i dr Adrian Tordiffe.
Interpelacja w sprawie „słonia-geja”.
Słoń Ninio stał się słynny w 2009 za sprawą radnego Michała Grzesia, członka Prawa i Sprawiedliwości. Po lekturze materiałów zamieszczonych w Internecie oraz artykule w tygodniku „Wprost”, radny miejski wykrył u słonia orientację homoseksualną, o której mówił na posiedzeniu rady miejskiej Poznania 7 kwietnia 2009:
Ponadto, według radnego, nie dosyć, że lubił tylko kolegów, to jeszcze bił samice trąbą ― "Obawiam się też, że niewyżyty słoń może stanowić zagrożenie" ― dodawał radny w wypowiedziach prasowych.
Sprawa interpelacji poznańskiego radnego w sprawie słonia-geja odbiła się echem na całym świecie, stanowiąc podstawę do prześmiewczych publikacji prasowych i relacji telewizyjnych. Informacja pojawiła się w Polsce w TVP, TVN, TVN24, RMF i Polsacie. Wśród zagranicznych mediów relacjonowały m.in. stacje telewizyjne: Sky News, ABC News, dzienniki: „Independent”, „Washington City Paper”, „Daily Telegraph” oraz media internetowe: portal Yahoo! i plotkarski PerezHilton.com. Sprawa dotarła nawet do Chin poprzez agencję prasową Xinhua. Informował o niej również najbardziej prestiżowy dla słoni (powiązany z EEP) serwis internetowy „Elephant-News”, a także elektroniczne media w poprzednim miejscu zamieszkania słonia, na Węgrzech. Komentowano i porównywano sprawę słonia-geja z protestami w Polsce przeciwko seksualnym upodobaniom jednego z Teletubisiów. W kontekście polskiej homofobii padało nazwisko radnego i nazwa jego partii.
Według dyrektora zoo i opiekunów zwierzęcia podpierających się opinią etologów, słoń jest jeszcze za młody, by móc mówić o jego preferencjach seksualnych, gdyż słonie osiągają dojrzałość płciową w wieku 14 lat.
Cała sprawa przysporzyła popularności poznańskiemu zoo. Sam radny Grześ przyznał w jednej z wypowiedzi dla prasy: "Orientacja słonia budzi bardzo duże zainteresowanie wśród zwiedzających. Jest ich znacznie więcej niż przed ogłoszeniem tych rewelacji. To dla ogrodu jest ogromny zysk". Po czasie całość sprawy obracał w żart.
Dzięki nietypowej popularności młody słoń zyskał fundusze na swoje utrzymanie. W dniach 8–17 maja 2009 odbył się w Poznaniu „Ninio Knows-How Festiwal” na cześć sławnego słonia. Ninio został maskotką festiwalu LGBT, a na imprezach kwestowano na rzecz jego adopcji, m.in. podczas występów drag queens. Wymyślony na potrzeby poznańskiego festiwalu slogan brzmiał:

</doc>
<doc id="1767738" url="https://pl.wikipedia.org/wiki?curid=1767738" title="Przestrzeń hiperboliczna">
Przestrzeń hiperboliczna



</doc>
<doc id="1767739" url="https://pl.wikipedia.org/wiki?curid=1767739" title="Przestrzeń sferyczna">
Przestrzeń sferyczna



</doc>
<doc id="1767748" url="https://pl.wikipedia.org/wiki?curid=1767748" title="Witold Nieciecki">
Witold Nieciecki

Witold Nieciecki (ur. 1 marca 1925 w Wilnie, zm. 28 czerwca 2003) – polski duchowny katolicki, marianin, wieloletni prowincjał, autor prac teologicznych.
Życiorys.
Pochodził ze szlacheckiej rodziny inteligenckiej, był synem Stefana i Janiny z domu Cecylian. Do Zgromadzenia Księży Marianów wstąpił w 1943, dwa lata później w Warszawie zdał egzamin dojrzałości i podjął studia w Instytucie Filozoficzno-Teologicznym Księży Marianów. Studiował także na Wydziale Teologicznym Uniwersytetu Warszawskiego (do 1952). Na księdza został wyświęcony 17 grudnia 1950. W latach 1960–1964 uzupełniał studia na Wydziale Teologicznym Katolickiego Uniwersytetu Lubelskiego, zdobywając dyplom licencjata w zakresie teologii moralnej.
Był przez wiele lat ojcem duchownym kleryków mariańskich, prowadził rekolekcje dla kapłanów i osób konsekrowanych. Przez dwanaście lat (1969–1981) pełnił funkcję prowincjała marianów w Polsce. Zajmował się dostosowaniem konstytucji zgromadzenia do uchwał Soboru Watykańskiego II. Ogłosił szereg publikacji z zakresu duchowości marianów, m.in. opracowanie "Główne cechy duchowości Zgromadzenia Księży Marianów w świetle konstytucji mariańskich z 1930 r." (Rzym 1965). Artykuły biograficzne poświęcił księżom Władysławowi Łysikowi i Zygmuntowi Trószyńskiemu ("Przeszli dobrze czyniąc", w: "Przewodnik Katolicki", 1966, nr 33) oraz arcybiskupowi Jerzemu Matulewiczowi ("Sługa Boży arcybiskup Jerzy Matulewicz", w: "Homo Dei", 1967). Znaczna większość prac ks. Niecieckiego ukazała się w wewnętrznym miesięczniku Kurii Prowincjalnej Księży Marianów "Immaculata", część z nich opublikowano już po śmierci autora w zbiorze "W poszukiwaniu mariańskiej drogi" (Licheń 2004) pod redakcją naukową ks. Janusza Kumali.
Zmarł 28 czerwca 2003, pochowany został na cmentarzu Wawrzyszewskim w Warszawie.

</doc>
<doc id="1767758" url="https://pl.wikipedia.org/wiki?curid=1767758" title="Beethoven 3">
Beethoven 3

Beethoven 3 – amerykańska komedia z 2000 roku, drugi sequel w serii o psie rasy bernardyn imieniem Beethoven.
Główne role.
i inni
Opis fabuły.
Historia rozpoczyna się wraz z przygotowaniami Newtonów do wyprawy przez cały kraj na zlot rodzinny. Aby mieć pewność, że Beethoven dotrze również na miejsce Newtonowie wysyłają go z bratem George'a (pana domu, znanego z poprzednich części filmu) – Richardem. Dla Richarda mają to być wymarzone wakacje, dla jego rodziny (żony i dwójki dzieci) to nuda na resorach. Do czasu pojawienia się niespodziewanego pasażera, którym zostaje tytułowy bernardyn. Beethoven zaznawszy wolności zrywa psie więzy ograniczeń i dobrego wychowania i podobnie jak w poprzednich częściach, daje się we znaki nowym opiekunom. Jednak gdy Newtonom w trakcie podróży zagrażają złoczyńcy to właśnie Beethoven staje na drodze ich planom zdobywając sobie miejsce w sercach rodziny.

</doc>
<doc id="1767760" url="https://pl.wikipedia.org/wiki?curid=1767760" title="Lalkarz (film 2004)">
Lalkarz (film 2004)

 
Lalkarz (kor. "Inhyeongsa") – południowokoreański horror z 2004 roku.
Fabuła.
Do leżącego na odludziu muzeum lalek przybywa grupa młodych ludzi, którzy mają zostać modelami, na wzór których powstaną nowe lalki. Jednak niedoszli modele zaczynają kolejno ginąć z rąk tajemniczego mordercy. Wszystko wskazuje na to, ze sprawcami ich śmieci są lalki...

</doc>
<doc id="1767764" url="https://pl.wikipedia.org/wiki?curid=1767764" title="Kaplica królewska w Dreux">
Kaplica królewska w Dreux

Kaplica królewska św. Ludwika w Dreux, franc. "Chapelle royale de Dreux"’ – kaplica i miejsce pochówku członków bocznej linii Burbonów – dynastii Orleańskiej ("Maison d’Orléans"). 
Historia.
W 1775 ziemie hrabstwa Dreux zostały nadane księciu Penthièvre, kuzynowi króla Ludwika XVI. Książę należał do bocznej linii Burbonów - linii Burbon-Penthièvre, przed rewolucja francuska była to najbogatsza rodzina w całej Francji. Książę był nieślubnym wnukiem Ludwika XIV. W 1783 sprzedał Ludwikowi XVI ziemie Rambouillet i dlatego 25 listopada tego samego roku, przeniósł dziewięć trumien z prochami swoich rodziców – hrabiego i hrabiny Tuluzy, swojej żony – księżniczki Marii Teresy d’Este, i szóstki z siedmiorga ich dzieci. Trumny w długiej procesji przybyły z małego, średniowiecznego kościoła niedaleko zamku Rambouillet. Prochy złożono w kolegiacie św. Stefana w Dreux (Collégiale Saint-Étienne de Dreux).
Książę Penthièvre zmarł w marcu 1793 i jego ciało złożono w krypcie obok ciał jego rodziców. 21 listopada tego samego roku, rewolucjoniści zbezcześcili kryptę i wrzucili wszystkie dziesięć ciał do masowego grobu na cmentarzu Chanoines. W 1816 Ludwika Maria – córka księcia Penthièvre, jedyna z jego dzieci, która przeżyła i poprzez małżeństwo została księżną Orleanu, kazała wybudować nową kaplicę na miejscu masowego grobu jako przyszłe miejsce spoczynku dla jej rodziny. W 1830 Ludwik Filip I, król Francuzów i wnuk księcia Penthièvre kazał ozdobić i powiększyć kaplicę, którą z tej okazji przemianowano na Kaplicę królewską w Dreux. Wtedy kaplica stała się nekropolią dynastii Orleańskiej.
Dynastia Orleańska.
Linii Burbonów-Orleańskich została założona przez Filipa I, księcia Orleanu, młodszego brata króla Ludwika XIV. Jego syn Filip II był regentem Francji, a prawnuk tego ostatniego Ludwik Filip Józef ożenił się z najbogatszą dziedziczką Francji – córką księcia Penthièvre. Podczas rewolucji francuskiej zmienił imię na "Philippe Égalité" i zgłosował za śmiercią Ludwika XVI, ale zginął na gilotynie dziesięć miesięcy po swoim kuzynie. Jego syn został w 1830 królem Francuzów – ostatnim królem we Francji. 

</doc>
<doc id="1767772" url="https://pl.wikipedia.org/wiki?curid=1767772" title="Praszywa">
Praszywa

Praszywa (cz. "Prašivá", 843 m n.p.m.) – szczyt górski w północno-zachodniej części Pasma Ropicy w Beskidzie Śląsko-Morawskim w Czechach.
Poniżej Praszywej pasmo Ropicy ku północnemu zachodowi obniża się nad wsie Ligota Górna i Dobracice, gdzie ostatnim szczytem jest Mała Praszywa, na której znajduje się drewniany kościół św. Antoniego Padewskiego i schronisko.
Szczyt w większości zalesiony, ograniczone widoki jedynie z wyrębów.

</doc>
<doc id="1767773" url="https://pl.wikipedia.org/wiki?curid=1767773" title="Józef Wieciech">
Józef Wieciech

Józef Wieciech (ur. 17 marca 1917 w Lipnicy Dolnej, zm. 26 stycznia 1992) – działacz niepodległościowy, partyzant, oficer Armii Krajowej i Wojska Polskiego.
Życiorys.
Ukończył gimnazjum w Bochni i po maturze zdał z wyróżnieniem egzamin wstępny do elitarnej Szkoły Podchorążych Piechoty w Komorowie koło Ostrowi Mazowieckiej, którą ukończył w 1939 roku i został promowany na pierwszy stopień oficerski.
Brał udział w kampanii wrześniowej jako dowódca I plutonu 73 pp. w Katowicach. Wyróżnił się męstwem 2 września w bitwie pod Wyrami na Śląsku. Jak pisał jego dowódca: „prowadząc do pierwszego boju żołnierzy, posuwa się w natarciu przed tyralierą plutonu, dając przykład męstwa podwładnym. Mimo dużych strat własnych (8. zabitych i 10. rannych) szturmem zdobywał ze swoim plutonem stanowiska nieprzyjaciela i brał do niewoli 12 żołnierzy niemieckich. W dniu 15 września 1939 roku odznaczył się dowodząc patrolem w walce leśnej w rejonie Huty Krzeszowskiej. Podczołgał się z patrolem pod stanowiska nieprzyjaciela i zlikwidował obsługę niemieckiego ckm powstrzymującego natarcie 6. kompanii”. Następnie brał udział w walkach pod Pszczyną, Wiślicą, Stopnicą, Wierzyńcem, Połańcem, Tarnobrzegiem. W dniu 19 września wziął udział wraz z wykrwawionym w walkach plutonem w natarciu na miejscowość Szarowola pod Tomaszowem Lubelskim, podczas którego został ranny w głowę odłamkiem pocisku artyleryjskiego i dostał się do niewoli.
W odzyskaniu wolności pomógł mu Austriak konwojujący rannych żołnierzy do obozu w Tomaszowie Lubelskim. Okazało się, że w czasie I wojny światowej jego dowódcą w wojsku austriackim był ojciec Józefa, Andrzej Wieciech, którego jego były podkomendny bardzo dobrze wspominał. W nocy Austriak wyciągnął rannego ppor. Wieciecha z wozu, którym był transportowany i zostawił pod płotem w przydrożnej wsi. Okoliczni mieszkańcy tak troskliwie zaopiekowali się rannym, że już w połowie października wrócił do Lipnicy.
Po powrocie nawiązał kontakt z organizatorami walki podziemnej w Nowym Wiśniczu i został przyjęty do Związku Odbudowy Rzeczypospolitej (ZOR), przyjmując pseudonim „Tamarow”, a następnie „Boruta”. W 1940 r. ZOR został scalony ze Związkiem Walki Zbrojnej.
Józef Wieciech rozpoczął werbunek członków do tej organizacji na terenie gminy Lipnica Murowana w celu stworzenia silnej grupy partyzanckiej walczącej z okupantem. Pod koniec 1940 roku, w obawie przed aresztowaniem i wywózką do Niemiec, wyjechał do Rudek koło Słupi Nowej, gdzie został przyjęty do pracy w kopalni pirytu. Po kilku miesiącach wrócił do Lipnicy, gdzie dalej zajmował się organizacją ruchu oporu oraz brał udział w wielu akcjach skierowanych przeciwko okupantowi.
Po utworzeniu w 1942 roku Armii Krajowej (AK) został komendantem samodzielnej placówki „Łosoś” obejmującej gminę Lipnica Murowana, a następnie dowódcą I batalionu 12 pułku piechoty Ziemi Bocheńskiej AK z siedzibą w Lipnicy Dolnej. W 1943 roku zorganizował na terenie placówki „Łosoś” Szkołę Podchorążych Piechoty, którą ukończyło 16. członków AK.
Podchorążowie chrzest bojowy przeszli w nocy z 26 na 27 lipca 1944 roku podczas akcji Wiśnicz przeprowadzonej na niemieckie Zakład Karny w Nowym Wiśniczu, z którego uwolniono 128 więźniów politycznych na kilka godzin przed wywiezieniem ich do obozu w Auschwitz. Akcja, na przeprowadzenie której nie zdecydował się żaden z dowódców okolicznych oddziałów AK, została przygotowana i przeprowadzona w sposób brawurowy przez Józefa Wieciecha, który do akcji wyznaczył 36 swoich żołnierzy. Oddział ten poprowadził osobiście. Akcja została przeprowadzona bez ofiar w ludziach pod bokiem 33 batalionu SS, który stacjonował w szkole w odległości kilkuset metrów. Niemcy nie schwytali żadnego z uwolnionych więźniów. Była to jedna z najbardziej spektakularnych akcji polskiego podziemia w okresie II wojny światowej, podczas której obyło się bez strat własnych.
Podczas powstania warszawskiego dowodzony przez „Tamarowa” oddział udzielał wsparcia zestrzelonym lotnikom alianckim, oraz ochraniał ceremonię pogrzebową polskiej załogi Liberatora B-24, który w nocy z 14 na 15 sierpnia został zestrzelony pod Bochnią.
Działalność oddziału zakłóciła obława 29 października 1944 roku, w wyniku której w ręce niemieckie dostało się 9 członków AK, w tym dwóch braci Jozefa Wieciecha: Tadeusz, który zginął w obozie koncentracyjnym i młodszy Julian, który po gehennie obozowej wrócił do rodzinnego domu. 
Okres powojenny.
Do czasu wyzwolenia dowództwo batalionu przeniosło się w lasy. W styczniu 1945 roku, po rozmowie z dowódcą obwodu Julianem Więckiem pseudonim „Topola”, ppor. Józef Wieciech postanowił ujawnić się. Zgłosił się do WKR w Krakowie i jako oficer zawodowy został wcielony do Wojska Polskiego i przydzielony do 3 pułku kawalerii w Łodzi.
Po zakończeniu wojny został w maju 1945 roku aresztowany wraz z innymi członkami dowództwa placówki „Łosoś” przez Ministerstwo Bezpieczeństwa Publicznego w Bochni i po pewnym czasie zwolniony.
Aresztowany przez Informację Wojskową w kwietniu 1949 roku, do 2 lutego 1950 roku był przesłuchiwany w UB w Radomiu i innych miastach na temat działalności w AK. W latach pięćdziesiątych został ponownie aresztowany, zdegradowany i pozbawiony odznaczeń. Przesłuchiwany i maltretowany m.in. w siedzibie UB w Krakowie (w tym na Montelupich), w Bochni, Warszawie w więzieniu mokotowskim, skazany przez Sąd Wojskowy na karę śmierci za działalność w AK przez 3 miesiące przebywał w celi śmierci. Zwolniony został po wielu przesłuchaniach 18 grudnia 1956 roku dzięki interwencji przedstawiciela władz centralnych – byłego więźnia obozu w Nowym Wiśniczu.
Do wojska już nie wrócił. Zamieszkał w Łodzi, gdzie otworzył zakład rzemieślniczy, gdyż mimo posiadanych studiów, będąc na tzw. wilczym bilecie nie miał szans na zatrudnienie
Za swoją działalność został odznaczony Orderem Virtuti Militari, Krzyżem Oficerskim Orderu Odrodzenia Polski, Krzyżem Kawalerskim Orderu Odrodzenia Polski, Krzyżem Walecznych, Krzyżem Partyzanckim, czterokrotnie Krzyżem Armii Krajowej i innymi.
Rozkazem Personalnym Nr 0208 z dnia 25 września 1973 r. Minister Obrony Narodowej mianował kapitana Józefa Wieciecha na stopień majora.
Major Józef Wieciech zmarł 26 stycznia 1992 roku. Został pochowany zgodnie z życzeniem w grobowcu rodzinnym na starym cmentarzu w Lipnicy Dolnej.

</doc>
<doc id="1767774" url="https://pl.wikipedia.org/wiki?curid=1767774" title="EV Lacertae">
EV Lacertae

EV Lacertae (również Gliese 873) – gwiazda rozbłyskowa, czerwony karzeł znajdujący się w gwiazdozbiorze Jaszczurki w odległości około 16,5 lat świetlnych od Ziemi (5,08 parseka). 
Gwiazda EV Lacertae jest gwiazdą słabą, niewidoczną nieuzbrojonym okiem. Jej jasność wizualna wynosi 10,3. Świeci z jasnością porównywalną do 1% jasności Słońca. Jednak wytworzyła ona najsilniejszy do tej pory zaobserwowany rozbłysk pochodzący od innej gwiazdy niż Słońce. 
Został on wykryty 25 kwietnia 2008 roku przez rosyjski przyrząd Konus zainstalowany na satelicie WIND, a następnie przez satelitę Swift pracującego w zakresie rozbłysków promieniowania gamma. Rozbłysk ten był obserwowany przez 8 godzin. Jego siła była na tyle duża, że spowodowała automatyczne wyłączenie instrumentów pokładowych satelity Swift.
W czasie jednego obrotu wokół własnej osi, trwającego 4 dni, EV Lacertae generuje silne pole magnetyczne, 100 razy silniejsze od pola magnetycznego Słońca. Energia wytworzona w polu magnetycznym stała się główną siłą olbrzymich rozbłysków. Młody wiek tej gwiazdy jest powodem, dla którego gwiazda szybciej się obraca i może generować tak potężne rozbłyski.

</doc>
<doc id="1767775" url="https://pl.wikipedia.org/wiki?curid=1767775" title="Przypadek Stephanie Daley">
Przypadek Stephanie Daley

Przypadek Stephanie Daley (ang. "Stephanie Daley") - amerykański film obyczajowy z 2006 roku.
Treść.
Szesnastoletnia Stephanie Daley zostaje oskarżona o zabicie swojego nowo narodzonego dziecka. Stephani odrzuca to oskarżenie twierdząc, iż nie wiedziała, że jest w ciąży, a dziecko urodziło się martwe. Do sprawy oddelegowana zostaje psycholog sądowy Lydie Crane. Ma ona orzec czy Stephanie mówi prawdę.
Dla Lydie sprawa ma szczególne znaczenie, gdyż sama jest w długo oczekiwanej ciąży, a parę lat wcześniej poroniła.
Nagrody i nominacje.
Nagroda Satelita 2006

</doc>
<doc id="1767780" url="https://pl.wikipedia.org/wiki?curid=1767780" title="Code Red">
Code Red



</doc>
<doc id="1767783" url="https://pl.wikipedia.org/wiki?curid=1767783" title="Mieroszów (stacja kolejowa)">
Mieroszów (stacja kolejowa)

Mieroszów − stacja kolejowa w Mieroszowie, w Polsce, w województwie dolnośląskim, w powiecie wałbrzyskim. Jest położona na linii kolejowej prowadzącej z Wałbrzycha Szczawienka do Meziměstí (Czechy).
Została otwarta 15 maja 1878. Budowa linii kolejowej miała bardzo istotny wpływ na rozwój Mieroszowa. Ożywiony ruch graniczny wpłynął na budowę wielu okazałych budynków miejskich, w tym hoteli i pensjonatów. Turyści kierowali się stąd masowo do skalnych miast w Adršpachu i do Teplic nad Metují, częstokroć korzystając z noclegów w mieście. Od 1914 do 1 stycznia 1945 linia była zelektryfikowana. Od 31 marca 2004 stację używano tylko do ruchu towarowego. 
Od dnia 28 kwietnia 2018 został wznowiony sezonowy ruch osobowy przez przewoźnika Koleje Dolnośląskie, który to uruchomił przewozy na trasie Wrocław / Wałbrzych – Meziměstí / Adršpach (Czechy). Pociągi kursują w soboty i niedziele i zatrzymują się również na stacji Mieroszów.
Znajdują się tu 2 perony. Budynek dworcowy jest używany zgodnie z przeznaczeniem.

</doc>
<doc id="1767784" url="https://pl.wikipedia.org/wiki?curid=1767784" title="Stephanie Daley">
Stephanie Daley



</doc>
<doc id="1767785" url="https://pl.wikipedia.org/wiki?curid=1767785" title="Kevin Levrone">
Kevin Levrone

Kevin Mark Levrone, ps. "Maryland Muscle Machine" (ur. 16 lipca 1964 w Baltimore, w stanie Maryland) – profesjonalny amerykański kulturysta. Okazjonalnie aktor oraz muzyk i bloger.
Wielokrotny uczestnik najbardziej prestiżowych zawodów kulturystycznych. W ciągu swojej kariery wystartował 68 razy w IFBB i wygrał 23. Pomimo kontuzji i długiej przerwy od profesjonalnej sceny, Kevin ogłosił swój powrót na Mr.Olimpia 2016.
Życiorys.
Syn Włocha i Afroamerykanki, urodzony jako najmłodszy z sześciorga rodzeństwa. Ma dwóch braci i trzy siostry. Jego rodzice nie żyją; ojciec zmarł, gdy Kevin miał dziesięć lat, matka – w grudniu 1989 roku, na krótko przed rozpoczęciem kariery sportowej syna.
Pierwszy sukces w branży kulturystycznej osiągnął w wieku dwudziestu trzech lat, w rodzinnym mieście zdobywając tytuł Mr. Colossus. Rok później zwyciężył Stanowe Mistrzostwa federacji NPC (National Physique Committee). W listopadzie 1991 roku całkowita wygrana Krajowych Mistrzostw fed. NPC w Pittsburghu otworzyła mu drzwi do kariery profesjonalnego kulturysty.
Po zawodach Mr. Olympia w 1993 r. całkowicie zerwał mięśnie piersiowe podczas wyciskania na ławce 272 kg. Wszyscy myśleli, że jego kariera w tym miejscu się kończy. Przeszedł przez dwie operacje, by dojść do zdrowia.
Levrone był zainspirowany swoim kuzynem – żołnierzem, który był bardzo dobrze zbudowany i był w świetnej formie. Chciał wyglądać jak on, co sprawiło, że zaczął myśleć o treningach. A gdy zauważył, że bardzo dobrze sobie radzi, to zaczął myśleć o kulturystyce poważnie.
W czasie swojej kariery wziął udział w 68 IFBB zawodach. Został uznany za najlepszego kulturystę lat 90, chociaż nigdy nie zdobył korony Mr. Olympia. Przez to zyskał przydomek „Nieukoronowany Król Mr. Olympia”. Ponadto 23 razy wygrał pro shows, utrzymując rekord największej liczby zwycięstw jako profesjonalista IFBB aż do 2004 roku, kiedy Roonie Coleman go pokonał.
W 2003 roku zawiesił karierę, choć nie ogłosił tego oficjalnie. Wyjaśnił, że nigdy nie uznawał tego za „odejście na emeryturę”, a za szukanie nowych wyzwań. Jednak po ponad 10 latach, w 2016 r. ogłosił swój powrót, żeby znów wziąć udział w zawodach Mr. Olympia. W wieku 51 lat zajął 17. miejsce, przygotowując się zaledwie przez pięć miesięcy. Już po zawodach przyznał, że trenował mimo dość poważnych obrażeń mięśni piersiowych i uszkodzonego kolana.
Odejście ze sceny kulturystycznej oraz wielki powrót.
Poza kulturystyką zaczął grać w tenis i golfa. Występował w kilku filmach, a do tego jest też muzykiem. Stworzył platformę online z planami treningowymi „TeamLevrone.com”, a ponadto wydał swoją linię suplementów i nazwał ją „Kevin Levrone Signature Series”.

</doc>
<doc id="1767788" url="https://pl.wikipedia.org/wiki?curid=1767788" title="Donbas-Arena">
Donbas-Arena



</doc>
<doc id="1767792" url="https://pl.wikipedia.org/wiki?curid=1767792" title="Gl 687">
Gl 687



</doc>
<doc id="1767795" url="https://pl.wikipedia.org/wiki?curid=1767795" title="Taekwondo (film 1998)">
Taekwondo (film 1998)

Taekwondo () – dramat, kryminał polsko-koreański w reżyserii Moon Seung-wooka. Film został nakręcony przy współpracy reżyserskiej Marka Brodzkiego i Marcina Szczerbca.

</doc>
<doc id="1767798" url="https://pl.wikipedia.org/wiki?curid=1767798" title="Prusice (stacja kolejowa)">
Prusice (stacja kolejowa)

Prusice – dawna wąskotorowa stacja kolejowa w Prusicach, w gminie Prusice, w powiecie trzebnickim, w województwie dolnośląskim, w Polsce. Została otwarta w 1895 roku. Zamknięta została w 1991 roku.

</doc>
<doc id="1767803" url="https://pl.wikipedia.org/wiki?curid=1767803" title="Igrzyska Panamerykańskie 2007">
Igrzyska Panamerykańskie 2007

XV Igrzyska Panamerykańskie – multidyscyplinarne zawody sportowe rozegrane od 13 (piłka nożna od 12) do 29 lipca 2007 roku w Rio de Janeiro.
Rio zostało wybrane organizatorem igrzysk w sierpniu 2002 roku pokonując stosunkiem głosów 30 do 21 kandydaturę San Antonio. Igrzyska panamerykańskie były pierwszymi z trzech wielkich imprez sportowych, których gospodarzem była Brazylia – w 2014 odbyły się tutaj piłkarskie mistrzostwa świata, a w 2016 zostały rozegrane igrzyska olimpijskie.
Państwa uczestniczące w igrzyskach.
"W nawiasach" "została podana liczba reprezentantów danego kraju". 
Tabela medalowa.
Państwa, które nie zdobyły ani jednego medalu to: Aruba, Belize, Bermudy, Boliwia, Brytyjskie Wyspy Dziewicze, Kostaryka, Saint Kitts i Nevis, Saint Vincent i Grenadyny, Surinam, Wyspy Dziewicze Stanów Zjednoczonych.

</doc>
<doc id="1767804" url="https://pl.wikipedia.org/wiki?curid=1767804" title="Pismo czamskie">
Pismo czamskie

Pismo czamskie – alfabet sylabiczny wywodzący się pośrednio ze starożytnego indyjskiego pisma brahmi, używany w przeszłości do zapisu języka czamskiego na terenie obecnego Wietnamu i Kambodży. 
Historia.
Pismo czamskie było ściśle powiązane z hinduistyczno-buddyjską kulturą dawnego królestwa Czampa. Inskrypcje kamienne w tym piśmie zachowały się zarówno w sanskrycie, jak i lokalnym języku czamskim, należącym do rodziny austronezyjskiej.
Charakterystyka.
Podobnie jak w innych abugidach pochodzenia indyjskiego, podstawową jednostką pisma jest znak spółgłoskowy z „domyślną” samogłoska „a”. Samogłoski inne niż „a” zaznacza się przy pomocy znaków diakrytycznych:

</doc>
<doc id="1767806" url="https://pl.wikipedia.org/wiki?curid=1767806" title="Instytut Hematologii i Transfuzjologii">
Instytut Hematologii i Transfuzjologii

Instytut Hematologii i Transfuzjologii (IHiT) – instytut badawczy w Warszawie podległy Ministerstwu Zdrowia specjalizujący się w hematologii i transfuzjologii.
Jednostka istnieje od 1951. Do 1992 nosiła nazwę Instytut Hematologii.
Obecnie Instytut posiada dwie siedziby: główną na Ursynowie przy ul. Indiry Gandhi 14 (otwarta w 2006) oraz starą na Mokotowie przy ul. Chocimskiej 5.
Historia.
Instytut Hematologii został utworzony w 1951. Postawiono przed nim zdaniem zorganizowania nowoczesnej służby krwi – do tego czasu przetaczano ją bezpośrednio z krążenia biorcy do krążenia dawcy, rozszerzając dość ubogą ofertę PCK. Celem powstania Instytutu stał się także rozwój hematologii; miał on w imieniu Ministerstwa Zdrowia nadzorować merytorycznie rozwój transfuzjologii i hematologii w Polsce.
W roku 1992 Instytut zmienił nazwę na Instytut Hematologii i Transfuzjologii, a od roku 2006 posiada nową główną siedzibę na Ursynowie, połączoną łącznikiem z Narodowym Instytutem Onkologii im. Marii Skłodowskiej-Curie.

</doc>
<doc id="1767807" url="https://pl.wikipedia.org/wiki?curid=1767807" title="Wnioskowanie wstecz">
Wnioskowanie wstecz



</doc>
<doc id="1767809" url="https://pl.wikipedia.org/wiki?curid=1767809" title="Boeing X-43">
Boeing X-43



</doc>
<doc id="1767811" url="https://pl.wikipedia.org/wiki?curid=1767811" title="Wjaczesław Semenow">
Wjaczesław Semenow

Wjaczesław Mychajłowycz Semenow (ukr. В´ячеслав Михайлович Семенов, ros. Вячеслав Михайлович Семёнов, "Wiaczesław Michajłowicz Siemionow"; ur. 18 sierpnia 1947 w Kijowie, zm. 12 sierpnia 2022) – ukraiński piłkarz, grający na pozycji napastnika, a wcześniej pomocnika, reprezentant ZSRR, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Dynama Kijów. Pierwszy trener Jewhen Łemeszko. W 1966 rozpoczął karierę piłkarską w drużynie rezerwowej Dynama, a w następnym roku debiutował w podstawowej jedenastce. W maju 1969 przeszedł do Zorii Ługańsk. W 1973 powrócił do Dynama. Po sezonie 1975, w którym bronił barw Dnipra Dniepropetrowsk, powrócił do Zorii. W 1978 został piłkarzem SKA Kijów, w którym pełnił również funkcje trenera.
Kariera reprezentacyjna.
29 czerwca 1972 debiutował w reprezentacji ZSRR w meczu towarzyskim z Urugwajem, wygranym 1:0. Również w 1972 występował w składzie olimpijskiej reprezentacji ZSRR w turnieju finałowym Letnich Igrzysk Olimpijskich w Monachium.
Kariera trenerska.
Jeszcze będąc piłkarzem SKA Kijów rozpoczął karierę trenerską, łącząc funkcje piłkarskie i trenerskie. Po rundzie wiosennej został asystentem trenera, a potem po miesiącu już pracował na stanowisku głównego trenera. Kiedy w grudniu poszedł na urlop, został zmieniony przez Aleksiej Mamykin. Od 1978 pomagał trenować dzieci w Szkole Piłkarskiej Dynama Kijów.

</doc>
<doc id="1767814" url="https://pl.wikipedia.org/wiki?curid=1767814" title="〠">
〠



</doc>
<doc id="1767816" url="https://pl.wikipedia.org/wiki?curid=1767816" title="Krzysztof Rześniowiecki">
Krzysztof Rześniowiecki

Krzysztof Rześniowiecki (ur. 1965) – polski nauczyciel i pedagog, poeta i autor tekstów piosenek do polskich filmów animowanych. 
Życiorys.
Ukończył Państwowe Liceum Sztuk Plastycznych w Gdyni Orłowie oraz studia z dziedziny pedagogiki na Uniwersytecie Gdańskim. Od połowy lat 80. pracował jako nauczyciel plastyki, a później wiedzy o kulturze i historii sztuki. Obecnie jest również pedagogiem szkolnym. Prowadzi program Odysei Umysłu.
W 1991 opublikował tomik poezji "A jednak jesteś" oraz "Nim wiatr..." (wyd. Literacki Klub Nauczycieli i Kociewski Kantor Edytorski). Jest autorem tekstów piosenek do ponad dwudziestu filmów animowanych, m.in. do bajek "Bob Budowniczy", "Tabaluga", "Franklin", "Małgosia i buciki", "Przygody Animków". W 1993 jeden z jego utworów ("Neron") pojawił się jako piosenka w Kabarecie Olgi Lipińskiej.

</doc>
<doc id="1767817" url="https://pl.wikipedia.org/wiki?curid=1767817" title="Prusice Wschód">
Prusice Wschód

Prusice Wschód – dawny wąskotorowy przystanek osobowy w Prusicach, w gminie Prusice, w powiecie trzebnickim, w województwie dolnośląskim, w Polsce. Został otwarty w 1898 roku. Zamknięty został w 1991 roku.

</doc>
<doc id="1767823" url="https://pl.wikipedia.org/wiki?curid=1767823" title="Akumulator energii kinetycznej">
Akumulator energii kinetycznej

Akumulator energii kinetycznej - urządzenie do gromadzenia energii kinetycznej. Zasada działania jest zbliżona do koła zamachowego.
Budowa.
Elementem magazynującym energię jest wirujący bezwładnik osiągający prędkości rzędu kilku tysięcy obrotów na minutę. Najczęściej ma on postać koła metalowego.
W niektórych rozwiązaniach, dla zapewnienia małych strat energii stosuje się łożyska magnetyczne lub powietrzne.
Zastosowania.
Systemy zasilania gwarantowanego.
Akumulatory energii kinetycznej stosowane są w systemach zasilania gwarantowanego.
Znajdują one zastosowania zarówno zamiast baterii w standardowych rozwiązaniach UPS (opartych na prostowniku i falowniku), jak również w UPSach dynamicznych opartych na takim zasobniku energii, sprzężonej z nim prądnicy i włączonych w tor prądowy z użyciem dławika – RUPS oraz DRUPS.
Urządzenia RUPS (ang. "Rotary Uninterruptible Power Supply") od urządzeń DRUPS (ang. "Diesel Rotary Uninterruptible Power Supply") odróżnia wyposażenie tych drugich w silnik spalinowy (sprzęgany mechanicznie z tą samą prądnicą lub posiadający własną prądnicę) celem wydłużenia pracy autonomicznej – energia z zasobnika wirującego wykorzystywana jest do czasu uruchomienia silnika, który następnie korzysta z dużych i dających się uzupełniać w trkcie pracy zasobów energii w postaci oleju napędowego.
Transport.
W latach 50 XX wieku powstały projekty żyrobusu, kursowały one w Yverdon w Szwajcarii.
Sporty motorowe.
W 2009 roku w Formule 1 zostały dopuszczone do użytku hamulce rekuperacyjne.
Wady i zalety.
W przeciwieństwie do akumulatorów chemicznych, akumulatory kinetyczne odporne są na wahania temperatur, oraz pozbawione są efektu pamięci.
Akumulator kinetyczny nie sprawdza się w przypadku długotrwałego magazynowania energii.

</doc>
<doc id="1767830" url="https://pl.wikipedia.org/wiki?curid=1767830" title="Julien Bryan">
Julien Bryan

Julien Hequembourg Bryan (ur. 23 maja 1899 w Titusville w stanie Pensylwania, zm. 20 października 1974 w Bronxville) – amerykański reżyser, dokumentalista i fotografik. Najbardziej znany jest z dokumentowania na taśmie filmowej życia w Polsce, Związku Radzieckim i III Rzeszy pomiędzy 1935 a 1939.
Życiorys.
Urodził się w 1899. Po skończeniu szkoły średniej zaciągnął się jako siedemnastolatek do armii; służył na froncie francusko-niemieckim I wojny światowej jako kierowca karetki. W czasie pobytu na froncie pisał dziennik, wydany potem w formie książkowej. Po powrocie do USA jeździł po kraju i prowadził wykłady o wojnie oraz opowiadał o własnych przeżyciach, uzupełniając przekaz własnymi zdjęciami.
Wybrane zdjęcia Bryana z okresu I wojny światowej we Francji.
Pod wpływem tych działań postanowił kontynuować pracę dokumentalisty, fotografa i filmowca. W okresie dwudziestolecia zajmował się przygotowywaniem dokumentów o życiu ludzi w różnych częściach świata; skupiał się w nich na ukazywaniu codziennego życia i podobieństw do życia ludzi w USA.
Obrona Warszawy.
Do Warszawy dotarł 7 września 1939 z zamiarem dokumentowania życia miasta w okresie wojny. Od prezydenta Stefana Starzyńskiego otrzymał samochód, tłumacza i ochronę, by mógł bez przeszkód filmować miasto i pokazać światu dokument ukazujący niemieckie metody prowadzenia wojny totalnej i bombardowanie miasta przez Luftwaffe. Jest uważany za jedynego zagranicznego dziennikarza będącego w tym czasie w Warszawie. Przez Polskie Radio zaapelował wówczas do amerykańskiego prezydenta Franklina Roosevelta o pomoc dla warszawskich cywili, którzy znaleźli się na celu niemieckich bombowców.
Julien Bryan wykonał pierwsze w historii kolorowe fotografie II wojny światowej w Polsce za pomocą filmu Kodachrome dostępnego w USA od 1935. Większość polskich prac Juliena Bryana stanowią jednak fotografie czarno-białe oraz pomalowane fotografie czarno-białe. Bryan przedstawił na autentycznych kolorowych fotografiach między innymi polskich żołnierzy, uciekających cywilów, pierwsze zniszczenia wojenne, niemiecki samolot He-111 zestrzelony przez Wojsko Polskie na ul.Bartoszewicza, a także architekturę warszawskiego Starego Miasta z szybami okiennymi oklejonymi taśmą z papieru. 21 września 1939 roku wyjechał z płonącej Warszawy, zabierając ze sobą bogaty materiał dokumentujący życie ludności cywilnej i bestialstwo żołnierzy niemieckich.
Powrót do USA.
Po powrocie do Ameryki Julien Bryan natychmiast opublikował swoje fotoreportaże z Polski zaatakowanej przez Niemców w miesięcznikach - „Life” 23 października oraz „Look” 5 grudnia 1939 r.
Taśmy filmowe zostały następnie wykorzystane do montażu czarno-białego filmu "Oblężenie" ("Siege"), obrazującego bohaterską postawę warszawiaków.
Film był wyświetlany w amerykańskich kinach wiosną 1940. Uzyskał nominację Amerykańskiej Akademii Filmowej do Oscara w 1941 roku w kategorii najlepszego krótkometrażowego filmu dokumentalnego. Producentem i dystrybutorem była wytwórnia RKO Radio Pictures.
Sam film "Siege" ma 10 minut ale Julien Bryan nagrał w Warszawie aż 80 minut dramatycznego filmu, który udało mu się pokazać prezydentowi Rooseveltowi.
Bryan stwierdził: 
Powrót do Polski.
Julien Bryan wrócił do Polski po wojnie w 1946 roku. Wykonał wtedy pierwsze kolorowe fotografie w historii powojennej Polski. Fotografował zniszczoną Warszawę i jej mieszkańców. Kolejny raz przyleciał do Warszawy w 1959 roku. Ostatni raz przybył do Warszawy w 1974 roku. Spotykał się z mieszkańcami Warszawy, bohaterami II wojny światowej i z mediami. W Warszawie zawsze witany był z wielką radością i życzliwością. W 1974 roku Telewizja Polska nakręciła wywiad i reportaż z wizyty Juliena Bryana w Polsce.
Upamiętnienie.
W 2012 otrzymał pośmiertnie nagrodę Kustosz Pamięci Narodowej. W 2021 pośmiertnie odznaczony Medalem Virtus et Fraternitas.

</doc>
<doc id="1767831" url="https://pl.wikipedia.org/wiki?curid=1767831" title="Toyota TF101">
Toyota TF101

Toyota TF101, pierwotnie Toyota AM01 (od "Allan" [McNish], "Mika" [Salo]) – samochód Formuły 1, zaprojektowany w 2000 roku przez Jeana-Claude'a Martensa dla zespołu Toyota F1. Nigdy nie wystartował w wyścigu Grand Prix, służył do testowania, by zespół odpowiednio przygotował się na swój debiut w sezonie 2002.
Tło.
Od lat 70. Toyota była zaangażowana w Rajdowe mistrzostwa świata, a Toyota Celica przez wiele lat odnosiła sukcesy w rajdach. Kierowcy Toyoty czterokrotnie zdobyli tytuł mistrzowski (Carlos Sainz w 1990 i 1992, Juha Kankkunen w 1993 i Didier Auriol w 1994), a Toyota wśród klasyfikacji producentów trzykrotnie znajdowała się na pierwszym miejscu w klasyfikacji generalnej (w 1993, 1994 i 1999). W latach 1998–1999 Toyota wystawiła ponadto model GT-One w wyścigu 24h Le Mans, którym Ukyō Katayama, Keiichi Tsuchiya i Toshio Suzuki zdobyli drugie miejsce w 1999 roku. Po 1999 Toyota zaprzestała aktywności w rajdach i zdecydowała o dołączeniu do Formuły 1 w 2002 roku. W tym celu w 2000 roku zbudowano model TF101, dzięki któremu Toyota odpowiednio miała się przygotować do swojego pierwszego sezonu w Formule 1.
Rozwój.
Samochód został zbudowany przez pracowników firmy Toyota Motorsports GmbH z siedzibą w Kolonii. Był on testowany przez okres dziewiętnastu miesięcy, w ramach przygotowań do debiutu Toyoty w Formule 1 w 2002 roku. Po prezentacji samochodu w marcu 2001 roku, zespół (w tym kierowcy: Mika Salo i Allan McNish) rozpoczął intensywny okres testów, podczas którego przejechano łącznie 3000 okrążeń na 11 torach na całym świecie, co dało łączny przebieg 22 967 km. Początkowo w bolidzie chciano wprowadzić silnik V12, lecz został on zastąpiony jednostką V10 w myśl nowych przepisów Fédération Internationale de l’Automobile, ograniczających do dziesięciu liczbę cylindrów. Pierwsze uruchomienie silnika miało miejsce 18 września 2000 roku.
Konstrukcja.
Samochód został wyposażony w dziesięciocylindrowy (DOHC) wolnossący silnik V10 o rozworze cylindrów 90º własnej konstrukcji (RVX-01), jego pojemność sięgała 2998 cm³. Moc silnika przenoszona była przez sekwencyjną, sześciobiegową skrzynię biegów z biegiem wstecznym na tylne koła. W samochodzie zostały zastosowane opony Michelin, sprzęgło Sachs Triple Plate oraz hamulce Brembo/Alcon. Bolid ważył 600 kg (z kierowcą). Rozstaw osi wynosi 3120, a długość samochodu – 4620 mm. Przednie obręcze kół firmy BBS miały 13x12, a tylne 13x13,5 cala.
Testowanie.
23 marca 2001 roku Mika Salo, kierowca Formuły 1, odbył pierwszy test bolidu na torze Paul Ricard. Podczas testu, przy prędkości 217 km/h miał wypadek.
TF101 był intensywnie testowany na torach Formuły 1: Nürburgring, Magny-Cours, Spa-Francorchamps, Catalunya, Silverstone, A1-Ring, Hungaroring, Suzuka, Sepang i Autodromo Enzo e Dino Ferrari. W połowie listopada program testów został wstrzymany ze względu na zakaz zimowych testów.
W ciągu ośmiu miesięcy Mika Salo i Allan McNish wykonali w bolidzie ponad 3000 okrążeń pokonując 20 967 km.
Testy bolidu nie były pozytywne. Czasy osiągane na torach nie gwarantowały udziału w eliminacjach mistrzostw świata na wcześniej wymienionych torach, ponieważ przekraczały one dopuszczalne 107 procent czasu zawodnika startującego z pierwszej pozycji startowej.
Przed rozpoczęciem sezonu 2002 i debiutem Toyoty w Formule 1, potwierdzono 21 października 2001 Allana McNisha jako etatowego kierowcę zespołu. 18 grudnia 2001 roku zaprezentowano następcę TF101, TF102.

</doc>
<doc id="1767835" url="https://pl.wikipedia.org/wiki?curid=1767835" title="Zdzisław Michał Kamiński">
Zdzisław Michał Kamiński

Zdzisław Michał Kamiński – polski dziennikarz, publicysta i autor tekstów satyrycznych.
Życiorys.
Na początku lat 90. nawiązał współpracę z łódzkim pismem "Karuzela", w którym drukował fraszki i aforyzmy. W 1997 opublikował "Popołudnie fauna" – zbiór wierszy satyrycznych, epigramatów i "złotych myśli". W 1998 jego pierwszy utwór został przedstawiony w Kabarecie Olgi Lipińskiej (program "Dziady na czatach"), dla którego piosenki pisał do 2005 (łącznie około kilkudziesięciu utworów, m.in. "Piknik pod wulkanem", "Don't worry be happy", "Era Wodnika", "Zwyczajni-niezwyczajni").
W 2002 nakładem Ludowej Spółdzielni Wydawniczej ukazała się jego kolejna książka: zbiór fraszek, złotych myśli, satyr i piosenek.

</doc>
<doc id="1767836" url="https://pl.wikipedia.org/wiki?curid=1767836" title="Irena Kozłowska-Fiszel">
Irena Kozłowska-Fiszel



</doc>
<doc id="1767838" url="https://pl.wikipedia.org/wiki?curid=1767838" title="Perinatologia">
Perinatologia

Perinatologia (z gr. "perí" = "wokół", łac. "nascor" = "rodzić się", gr. "lógos" = "nauka") – dziedzina medycyny zajmująca się zagadnieniami z zakresu opieki perinatalnej. Obejmuje anatomię, fizjologię i diagnostykę schorzeń kobiety ciężarnej oraz płodu i noworodka.
Coraz częściej zamiennie używa się pojęcia medycyna matczyno-płodowa w celu podkreślenia, iż opieką obejmuje się równocześnie kobietę ciężarną i płód.
Jest podspecjalnością położnictwa.
W Polsce perinatologia jest jedną ze specjalizacji lekarskich, a jej konsultantem krajowym od 19 lipca 2018 jest prof. dr hab. Mirosław Wielgoś.

</doc>
<doc id="1767841" url="https://pl.wikipedia.org/wiki?curid=1767841" title="Reprezentacja Niemiec w piłce nożnej kobiet">
Reprezentacja Niemiec w piłce nożnej kobiet

Reprezentacja Niemiec w piłce nożnej kobiet – żeńska kadra piłkarska Niemiec, powoływana przez selekcjonera, w którym prawo do gry posiadają wyłącznie zawodniczki z niemieckim obywatelstwem. Za funkcjonowanie tej drużyny odpowiedzialny jest Niemiecki Związek Piłki Nożnej - Deutscher Fußball-Bund. Pierwszy mecz żeńska reprezentacja Niemiec rozegrała 10 listopada 1982 pokonując Szwajcarię 5:1.
Niemiecka kobieca reprezentacja piłkarska, tak samo jak męska, jest jednym z najbardziej utytułowanych zespołów na świecie. W dotychczasowych pięciu edycjach Mistrzostw Świata reprezentacja ta dwa razy tryumfowała, co czyni Niemcy jedynym krajem, którego zarówno męska, jak i żeńska reprezentacja wygrywała na mundialu. Ponadto już sześciokrotnie (w tym cztery razy z rzędu) niemiecka reprezentacja kobiet świętowała zwycięstwo w Mistrzostwach Europy oraz trzykrotnie zdobywała brązowy medal na igrzyskach olimpijskich.
Kobieca piłka nożna na ziemiach niemieckich długi czas spotykała się z krytycznym podejściem, a mecze reprezentacji do lat 70 były wręcz zakazane. Sytuacja ta zmieniła się kiedy Niemki zatryumfowały po raz pierwszy na mundialu. W 2003 zostały wybrane Niemiecką drużyną roku. Obecną selekcjonerką reprezentacji jest Martina Voss-Tecklenburg.
Dotychczasowi trenerzy.
Legenda: "M - rozegrane mecze, Z - zwycięstwa, R - remisy, P - porażki, % – procent zwycięstw. Statystyki z 30 czerwca 2011."

</doc>
<doc id="1767842" url="https://pl.wikipedia.org/wiki?curid=1767842" title="Mały Połom">
Mały Połom

Mały Połom (cz. Malý Polom; 1061 m n.p.m.) - szczyt we wschodniej części Beskidu Śląsko-Morawskiego. Zwornik dla odgałęziającego się tu ku północy Pasma Ropicy.
Mały Połom leży w głównym wododziale karpackim. Jest szczytem granicznym: biegnie przezeń (wzdłuż wspomnianego wododziału) granica państwowa między Czechami (na północy) a Słowacją (na południu).
Przez szczyt Małego Połomu biegnie czerwono znakowany szlak turystyczny z Wielkiego Połomu na Bílý Kříž.

</doc>
<doc id="1767843" url="https://pl.wikipedia.org/wiki?curid=1767843" title="Terra Naomi">
Terra Naomi

Terra Naomi (ur. 23 czerwca 1979) – amerykańska piosenkarka alternatywnego rocka i muzyki pop. Sławę przyniósł jej zamieszczony w serwisie Youtube utwór "Say It's Possible". Urodzona w stanie Nowy Jork, aktualnie mieszka w Los Angeles. Pisze teksty, śpiewa, gra na gitarze oraz pianinie.
Życiorys.
Terra Naomi urodziła się w mieście Saratoga Springs, w stanie Nowy Jork i przez pierwsze kilka lat swojego życia dorastała na farmie. Następnie wraz z rodziną przeprowadzili się do Cleveland w Ohio, gdzie mieszkali przez sześć lat zanim ostatecznie przenieśli się do Nowego Jorku, skąd pochodzi jej ojciec, z zawodu chirurg plastyczny. Jej matka jest pracownikiem socjalnym. Terra Naomi ma starszego brata oraz młodszą siostrę.
Klasyczne początki.
Naomi studiowała klasyczne pianino oraz dźwięk uczęszczając na warsztaty w Interlochen Performing Arts Camp w Michigan oraz Belvoir Terrace Fine &amp; Performing Arts Camp dla dziewcząt w Lenox, Massachusetts. Nauczyciele przekonali ją, by starała się o zdobycie tytułu magistra w operze Uniwersytetu Michigan. W tym samym czasie Naomi również brała udział w projekcie teatralnym Opery Aspen.
Dyskografia.
Inne występy.
Te piosenki ukazały się na albumach, które nie były nagraniami studyjnymi wydanymi przez Naomi.

</doc>
<doc id="1767844" url="https://pl.wikipedia.org/wiki?curid=1767844" title="Opieka perinatalna">
Opieka perinatalna

Opieka perinatalna – wielodyscyplinarne działanie, którego celem jest zapewnienie opieki medycznej wraz z promocją zdrowia i postępowaniem leczniczym w okresie przedkoncepcyjnym, podczas ciąży, porodu i połogu poprzez wczesne rozpoznawanie zagrożeń dla matki i/lub dla płodu. Sprawowana jest głównie przez lekarzy specjalistów perinatologów i neonatologów oraz wykwalifikowane położne.
Obejmuje: 
Cele opieki perinatalnej.
Do ogólnych celów opieki perinatalnej należą:
Cele szczegółowe:
Opieka perinatalna w Polsce.
Ogólnopolski Program Poprawy Opieki Perinatalnej.
Powstał w 1993 roku w zakresie Programu Polityki Zdrowotnej Ministerstwa Zdrowia i Polityki Społecznej. Jego głównym celem było „Zapobieganie występowaniu i skutkom wcześniactwa oraz małej masie urodzeniowej ciała”. Poprawa opieki zachodziła sukcesywnie. Do programu dołączały się ośrodki akademickie, w których tworzono ośrodki trzeciego poziomu opieki perinatalnej oraz intensywnego nadzoru neonatologicznego.
System trójstopniowej opieki perinatalnej.
W Polsce został wprowadzony w 1995 roku decyzją Ministerstwa Zdrowia i Opieki Społecznej. 
Poziomy zapewniające stacjonarną opiekę perinatalną:

</doc>
<doc id="1767847" url="https://pl.wikipedia.org/wiki?curid=1767847" title="Anatolij Pyłypczuk">
Anatolij Pyłypczuk

Anatolij Petrowycz Pyłypczuk (ukr. Анатолій Петрович Пилипчук, ros. Анатолий Петрович Пилипчук, "Anatolij Pietrowicz Pilipczuk"; ur. 3 stycznia 1944 w Kijowie, zm. 6 lub 9 kwietnia 1996 tamże) – ukraiński piłkarz, grający na pozycji obrońcy, a wcześniej pomocnika i napastnika.
Kariera piłkarska.
Kariera klubowa.
W 1963 rozpoczął karierę piłkarską w klubie Dynamo Kijów. Występował przeważnie w drużynie rezerwowej, dlatego w 1965 przeszedł do Szachtara Donieck. W sezonie 1968 ponownie bronił barw Dynama, ale wrócił do Szachtara, w którym został wybrany kapitanem drużyny. Kiedy w 1970 nastąpiła zmiana trenera Szachtara, piłkarz coraz mniej trafiał do składu podstawowego, dlatego w 1971 przeszedł do Dnipra Dniepropetrowsk, w którym w 1976 zakończył karierę piłkarską.

</doc>
<doc id="1767859" url="https://pl.wikipedia.org/wiki?curid=1767859" title="José Borello">
José Borello



</doc>
<doc id="1767863" url="https://pl.wikipedia.org/wiki?curid=1767863" title="Eta Orionis">
Eta Orionis

Eta Orionis ("η Ori") – gwiazda wielokrotna znajdująca się w gwiazdozbiorze Oriona.
Nazwa.
Gwiazda była nazywana Saiph, od , „miecz olbrzyma” oraz "Ensis" (z łaciny „miecz”), a także "Algjebbah" (co również zostało wywiedzione od arabskiej nazwy). Nazwa Saiph obecnie odnosi się wyłącznie do Kappa Orionis.
Charakterystyka.
Znajduje się około 900 lat świetlnych od Słońca i, podobnie jak Układ Słoneczny, jest częścią ramienia Oriona. Eta Orionis leży trochę na zachód od Pasa Oriona pomiędzy Deltą Orionis i Rigelem, jednakże bliżej do tej pierwszej gwiazdy.
Główne składniki układu to dwie gorące niebieskie gwiazdy typu widmowego B o masach 15 i 9 . Położone są one w odległości co najmniej 470 au od siebie, a obieg wokół wspólnego środka masy zajmuje im co najmniej 2000 lat. Jaśniejsza z nich jest gwiazdą podwójną zaćmieniową, jej bliski towarzysz okrąża ją i częściowo przesłania co ok. 8 dni, powodując spadek jej jasności o 0,15. Kolejna gwiazda okrąża ten układ podwójny w ciągu ok. 9,5 roku. Ponadto w odległości prawie 2′ łuku znajduje się słabsza gwiazda o jasności 9,4, która prawdopodobnie też należy do tego układu.

</doc>
<doc id="1767864" url="https://pl.wikipedia.org/wiki?curid=1767864" title="Η Ori">
Η Ori



</doc>
<doc id="1767867" url="https://pl.wikipedia.org/wiki?curid=1767867" title="Margot Shumway">
Margot Shumway

Margot Shumway (ur. 2 sierpnia 1979 w Cincinnati) – amerykańska wioślarka.

</doc>
<doc id="1767871" url="https://pl.wikipedia.org/wiki?curid=1767871" title="Cameron Richardson">
Cameron Richardson

Cameron Richardson (ur. 11 września 1979 w Baton Rouge) – amerykańska aktorka, producentka filmowa i modelka. Odtwórczyni roli Chloe Carter w miniserialu sensacyjnym CBS "Wyspa Harpera" (2009).
Życiorys.
Urodziła się w Baton Rouge w stanie Luizjana. Wychowywała się w New Jersey. W 1997 ukończyła Old Bridge High School w hrabstwie Middlesex w New Jersey. 
Po przeprowadzce do Nowego Jorku podjęła pracę jako modelka, zanim jej agenci zasugerowali aktorstwo. Pozowała dla magazynów mody, w tym „Cosmopolitan”, „Mademoiselle” i „Interview”. Była na okładce „Ocean Drive” (w 2006), „Jack” (we wrześniu 2007) i „Women’s Health” (w lutym 2008). Zajęła 76. miejsce w rankingu „102 najseksowniejszych kobiet na świecie 2002” magazynu „Stuff” i znalazła się na 52 miejscu listy „Hot 100 of 2005” magazynu „Maxim”. Brała udział w kampaniach reklamowych dla Gap Inc., Quiksilver, The Coca-Cola Company i wody butelkowanej Dasani. Wystąpiła we włoskim wydaniu kalendarza na rok 2004 magazynu „GQ”.
Debiutowała na małym ekranie w roli Celeste Arno w serialu USA Network "Tajne przez poufne" ("Cover Me", 2000–2001), za którą była nominowana do YoungStar Award w kategorii najlepsza młoda obsada zespołu – telewizja. Po raz pierwszy wystąpiła na dużym ekranie w roli Sharon Webber w komedii "Frank McKlusky, C.I" (2002) u boku Dave’a Sheridana i Dolly Parton. W trzech odcinkach serialu HBO "Ekipa" (2006, 2007, 2011) zagrała postać kelnerki Lindsay, która podczas cichej aukcji odbywa schadzkę w szatni z Vincentem Chase (Adrian Grenier).

</doc>
<doc id="1767872" url="https://pl.wikipedia.org/wiki?curid=1767872" title="Tale Gjørtz">
Tale Gjørtz

Tale Gjørtz (ur. 25 lutego 1990 r. w Ålesund) – norweska wioślarka.

</doc>
<doc id="1767873" url="https://pl.wikipedia.org/wiki?curid=1767873" title="Juryj Hubarewicz">
Juryj Hubarewicz

Juryj Hubarewicz (biał. Юрась Губарэвіч; ur. 23 lutego 1978 w Białooziersku) – białoruski inżynier i menadżer, polityk, samorządowiec, w latach 2007–2009 wiceprzewodniczący Białoruskiego Frontu Ludowego, od 2016 przewodniczący ruchu Za Wolność.
Życiorys.
W 2000 ukończył studia na Wydziale Energetyki Białoruskiej Państwowej Akademii Politechnicznej, a w 2003 uzyskał stopień magistra we Lwowskim Regionalnym Instytucie Administracji Państwowej przy Prezydencie Ukrainy. Od 2003 do 2004 zatrudniony jako przedstawiciel spółki "ANK Biełrasnaftachimresurs" w obwodzie brzeskim, później m.in. jako dyrektor prywatnego przedsiębiorstwa wydawniczo-reklamowego "Palard". W połowie lat 90. był jednym ze współzałożycieli Młodego Frontu oraz członkiem jego Rady Krajowej (1996–1998), działał w niezależnym ruchu studenckim "Salidarnaść" jako sekretarz generalny (1998–1999), był również koordynatorem Młodzieżowego Centrum Informacyjnego (1999–2000). Od 2003 do 2008 pełnił obowiązki przewodniczącego obwodowej organizacji Białoruskiego Frontu Ludowego. W latach 2003–2007 zasiadał w Białoozierskiej Miejskiej Radzie Deputowanych. Bez powodzenia kandydował w wyborach do Izby Reprezentantów Zgromadzenia Narodowego w 2004 i 2008. W wyborach 2006 kierował obwodowym sztabem Alaksandra Milinkiewicza. W 2007 wybrany wiceprzewodniczącym BFL. W 2016 wybrany przewodniczącym ruchu "Za Wolność".

</doc>
<doc id="1767874" url="https://pl.wikipedia.org/wiki?curid=1767874" title="BFL">
BFL



</doc>
<doc id="1767877" url="https://pl.wikipedia.org/wiki?curid=1767877" title="Say It’s Possible">
Say It’s Possible

Say It's Possible jest pierwszym singlem Terry Naomi, wydanym przez znaczącą wytwórnię płytową. Piosenka po raz pierwszy zamieszczona została na otwartym serwisie internetowym YouTube, gdzie szybko zaczęła się cieszyć ogromną popularnością wśród użytkowników, co w przyszłości zaowocowało dużą ilością nagranych przez nich coverów w wielu stylach i różnych językach świata. W marcu 2007 roku, piosenka wygrała nagrodę youtube w kategorii najlepszej muzyki.
Wideo.
Pierwsze nagranie pojawiło się na YouTube w czerwcu 2006 roku, pięć dni po napisaniu piosenki przez Terrę Naomi. Drugie nagranie zamieszczone zostało w grudniu 2006 roku. Było kompilacją utworu wykonywanego przez wielu użytkowników portalu youtube z całego świata. Trzecie nagranie, używane obecnie w celu promocji singla, wykorzystuje koncepcję drugiego utworu.
Inspiracja.
Naomi oświadczyła, że do napisania piosenki natchnął ją film dokumentalny z 2006 roku "Niewygodna Prawda" o zmianach klimatycznych na Ziemi, szczególnie o globalnym ociepleniu.

</doc>
<doc id="1767883" url="https://pl.wikipedia.org/wiki?curid=1767883" title="Grigorij Skoworoda">
Grigorij Skoworoda



</doc>
<doc id="1767892" url="https://pl.wikipedia.org/wiki?curid=1767892" title="Klasztor Kostanjevica">
Klasztor Kostanjevica

Klasztor Kostanjevica, słoweński "Samostan Kostanjevica", włoski "Castagnevizza" – franciszkański klasztor w Novej Goricy w Słowenii. Wraz z kościołem Zwiastowania położony jest na wzgórzu nad przedmieściem Pristava, blisko granicy włoskiej.
Historia.
Początki klasztoru sięgają 1623, kiedy to karmelici rozpoczęli jego budowę tuż za granicą ówczesnego miasta Gorycja - aktualnie Nova Gorica. Przez następne sto lat trwała budowa kościoła, a w tym czasie klasztorna kaplica stała się celem pielgrzymek z regionów Friuli i Goriška. Od początku swojego istnienia klasztor przechodził wielokrotnie pod inne panowanie.
Pod panowaniem austriackim w 1781 klasztor został zlikwidowany przez cesarza Józefa II. Mnisi odzyskali opuszczony kompleks w 1811 i klasztor powrócił do życia. Z pobliskiego klasztoru Sveta Gora przeniesiono do Kostanjevicy prawie 10 000 książek. Dzisiaj klasztorna biblioteka nosi imię ojca Stanislava Škrabeca, znanego słoweńskiego lingwisty z XIX wieku, który mieszkał i pracował w klasztorze przez ponad 40 lat.
Podczas I wojny światowej został poważnie uszkodzony podczas walk nad Isonzo. Odbudowano go w latach 1922–1924. W 1918 rozpadły się Austro-Węgry i Gorycja trafiła w granice Włoch.
Do II wojny światowej historia klasztoru związana była z miastem Gorycja, ale w 1947 granicę między Włochami a Jugosławią przesunięto o jeden kilometr na zachód od klasztoru. Gorycja została we Włoszech, a klasztor przeszedł do Jugosławii. W tym samym roku po jugosłowiańskiej stronie granicy powstało siostrzane miasto Nova Gorica i Kostanjevica stała się jego częścią. Po rozpadzie Jugosławii klasztor znalazł się w Słowenii.
Krypta.
W XIX wieku w krypcie klasztoru pochowano członków francuskiej rodziny królewskiej, którzy wygnani zostali z ojczyzny po rewolucji lipcowej w 1830. Większość z nich zamieszkała w Gorycji, wtedy należącej do Cesarstwa Austriackiego. W krypcie pochowani zostali:

</doc>
<doc id="1767893" url="https://pl.wikipedia.org/wiki?curid=1767893" title="Horyzonty Nowoczesności">
Horyzonty Nowoczesności

Horyzonty Nowoczesności – seria wydawnicza wydawana od 1997 przez Towarzystwo Autorów i Wydawców Prac Naukowych „Universitas”.
Tomy wydane.
Tomy zapowiedziane:

</doc>
<doc id="1767896" url="https://pl.wikipedia.org/wiki?curid=1767896" title="Alpha Volantis">
Alpha Volantis



</doc>
<doc id="1767902" url="https://pl.wikipedia.org/wiki?curid=1767902" title="YoungBloodZ">
YoungBloodZ

YoungBloodZ – amerykańska grupa hip-hopowa z Atlanty w stanie Georgia w której skład wchodzą J-Bo (Jeffrey Ray Grigsby) i Sean P (znany również jako Sean Paul, ale zmienił swoją "ksywkę", aby nie mylono go z Jamajskim artystą reggae o tym samym pseudonimie).
W 1999 roku podpisali kontrakt z Arista Records i wydali swój pierwszy album pt. "Against Da Grain". Cztery lata później ukazał się ich drugi album "Drankin’ Patnaz". Hitem okazał się ich singiel "Damn!" z gościnnym udziałem Lil' Jon'a.

</doc>
<doc id="1767906" url="https://pl.wikipedia.org/wiki?curid=1767906" title="Wojciech Kowalski">
Wojciech Kowalski



</doc>
<doc id="1767910" url="https://pl.wikipedia.org/wiki?curid=1767910" title="Out of Ashes">
Out of Ashes

Out Of Ashes – debiutancka płyta amerykańskiej grupy rockowej Dead by Sunrise, projektu członka zespołu Linkin Park, Chestera Benningtona, oraz członków Julien-K.
Została wydana 10 października 2009 roku (w Japonii) i 13 października 2009 w pozostałych krajach.

</doc>
<doc id="1767916" url="https://pl.wikipedia.org/wiki?curid=1767916" title="Norberto Conde">
Norberto Conde

Norberto Conde (ur. 14 marca 1931 w Buenos Aires, zm. 8 września 2014 tamże) – argentyński piłkarz noszący przydomek "El Beto", prawy napastnik, prawy ofensywny pomocnik.
Norberto Conde w 1954 roku zdobył dla klubu CA Vélez Sarsfield 19 goli i wspólnie z José Borrello, graczem Boca Juniors, został królem strzelców pierwszej ligi argentyńskiej.
Jako gracz klubu Vélez Sársfield wziął udział w turnieju Copa América 1955, gdzie Argentyna zdobyła tytuł mistrza Ameryki Południowej. Conde zagrał jedynie przez moment w meczu z Urugwajem. W 79 minucie zmienił na boisku Ángela Labrunę, a w chwilę po tym został brutalnie sfaulowany przez urugwajskiego obrońcę Matíasa Gonzáleza. Conde został zniesiony z boiska, Labruna wrócił na pole gry, a González został w 80 minucie wyrzucony z boiska przez chilijskiego sędziego Carlosa Roblesa.
Następnie wziął udział w turnieju Copa del Atlántico 1956, gdzie Argentyna zajęła drugie miejsce. Conde zagrał w obu meczach - z Urugwajem i Brazylią.
Wygrał razem z Argentyną turniej Copa Chevallier Boutell 1956, zdobywając w jedynym meczu z Paragwajem zwycięską bramkę.
W 1957 roku zdobył dla Vélez Sársfield 13 bramek i w tabeli strzelców ligi argentyńskiej zajął 5. miejsce. W sumie dla klubu Vélez Sársfield zdobył 108 bramek i znajduje się na trzecim miejscu w strzeleckiej tabeli wszech czasów klubu.
Conde grał także w klubach CA Huracán i Atlanta Buenos Aires. Karierę piłkarską zakończył w 1964 roku w klubie Ferro Carril Oeste. Łącznie w pierwszej lidze argentyńskiej rozegrał 323 mecze i zdobył 130 bramek.
W reprezentacji Argentyny rozegrał 12 meczów i zdobył 3 bramki.

</doc>
<doc id="1767918" url="https://pl.wikipedia.org/wiki?curid=1767918" title="Avro 707">
Avro 707

Avro 707 – brytyjski, eksperymentalny bombowiec, służący do zbadania konstrukcji samolotu bezogonowego ze skrzydłami w układzie delta, zastosowanej następnie podczas budowy bombowca Avro 698 znanego lepiej pod nazwą Avro Vulcan.
Historia.
W 1948 roku brytyjskie Ministerstwo Lotnictwa wydało specyfikację (Specification E.15/48.) opisującą wymagania techniczne na nowy średni bombowiec z napędem odrzutowym o dużym zasięgu i udźwigu. Wykonania zadania podjęła się firma Avro. Konstruktorzy firmy doszli do wniosku, że najlepszym rozwiązaniem, które spełni zakładane wymagania będzie konstrukcja bezogonowa ze skrzydłami typu delta. W owym czasie parametry i zachowanie się tego typu skrzydeł przy lotach z dużymi prędkościami były znane i przebadane w tunelach aerodynamicznych, niewiadomą stanowiło zachowanie się samolotów w układzie delta przy lotach z niewielkimi prędkościami. Aby zbadać zachowanie się samolotu w tym zakresie prędkości postanowiono zbudować w pełni sprawny i latający model przyszłego samolotu o wielkości 1/3 przyszłego bombowca. Prototyp nowej maszyny Avro 707 oznaczony jako VX784 wzniósł się po raz pierwszy w powietrze w bazie w Boscombe Down 4 września 1949 roku. Niestety już niecały miesiąc później 30 września maszyna uległa wypadkowi i całkowitemu zniszczeniu. Następny samolot Avro 707B o znakach rejestracyjnych VX790 w swój pierwszy lot poleciał 6 września 1950 roku. Samolot był używany do badań zachowania się maszyny przy lotach o niewielkiej prędkości. Aby zbadać charakterystykę samolotu podczas lotów z dużymi prędkościami zbudowano dwa prototypy oznaczone jako Avro 707A ze znakami rejestracyjnymi WD280 i WZ736, pierwszy z nich wzniósł się w powietrze w czerwcu 1951 roku a drugi 20 lutego 1953 roku. Ostatnim wybudowanym egzemplarzem była wersja Avro 707C ze znakami WZ744, z miejscami dla dwóch pilotów, siedzących obok siebie. Samolot ten służył do treningów przyszłych załóg Vulcanów a pierwszy lot wykonał 1 lipca 1953 roku. Do naszych czasów zachowały się trzy egzemplarze Avro 707. Jeden Avro 707A WD280 prezentowany jest w Royal Australian Air Force Museum w Point Cook w Australii a drugi 707A WZ736 w Museum of Science and Industry w Manchesterze. Avro 707C WZ744 wystawiany jest w Royal Air Force Museum w Cosford w hrabstwie Warwickshire.
Konstrukcja.
Samolot był całkowicie metalowym, wolnonośnym, średniopłatem napędzanym pojedynczym silnikiem turboodrzutowym Rolls-Royce Derwent. Skrzydło typu delta o skosie krawędzi natarcia 50° i prostej krawędzi spływu, na której umieszczono lotki i stery wysokości. Usterzenie pionowe skośne z brzechwą grzbietową. Pod sterem kierunku umieszczony był pojemnik na spadochron hamujący i przeciwkorkociągowy. Podwozie trójzespołowe, chowane, przednie do wnęki w kadłubie a główne do wnęk w skrzydłach. W wersjach 707 i 707B wloty powietrza do silników umieszczone były nad skrzydłem po obu stronach kadłuba, w wersji 707A i C umieszczono je u nasady skrzydeł przy kadłubie. 

</doc>
<doc id="1767921" url="https://pl.wikipedia.org/wiki?curid=1767921" title="Ný Fjélagsrit">
Ný Fjélagsrit

Ný Fjélagsrit (dosł. "nowa gazeta społeczna") – założony w 1841 roku w Kopenhadze organ prasowy zwolenników tzw. islandzkiego liberalizmu, na łamach którego domagano się zwiększenia autonomii Islandii i praw politycznych. Najbardziej znani autorzy tekstów to Jón Sigurðsson. i Jón Ólafsson.

</doc>
<doc id="1767923" url="https://pl.wikipedia.org/wiki?curid=1767923" title="Nagła utrata widzenia">
Nagła utrata widzenia

Nagła utrata widzenia – okulistyczny objaw chorobowy spotykany w różnych schorzeniach.
W diagnostyce różnicowej nagłej utraty widzenia uwzględnia się:

</doc>
<doc id="1767925" url="https://pl.wikipedia.org/wiki?curid=1767925" title="Nuria Domínguez Asensio">
Nuria Domínguez Asensio

Nuria Domínguez Asensio (ur. 30 stycznia 1974 w Toronto) – hiszpańska wioślarka, reprezentantka Hiszpanii w wioślarskiej jedynce podczas letnich igrzysk olimpijskich w Pekinie.

</doc>
<doc id="1767929" url="https://pl.wikipedia.org/wiki?curid=1767929" title="Kateryna Tarasenko">
Kateryna Tarasenko

Kateryna Tarasenko (ukr. Катерина Тарасенко; ros. Екатерина Тарасенко; ur. 6 sierpnia 1987 w Dniepropetrowsku) – ukraińska wioślarka, mistrzyni olimpijska, wicemistrzyni świata, czterokrotna mistrzyni Europy.

</doc>
<doc id="1767930" url="https://pl.wikipedia.org/wiki?curid=1767930" title="EEP">
EEP

EEP może się odnosić do:

</doc>
<doc id="1767931" url="https://pl.wikipedia.org/wiki?curid=1767931" title="European Endangered Species Programme">
European Endangered Species Programme



</doc>
<doc id="1767932" url="https://pl.wikipedia.org/wiki?curid=1767932" title="Biomikroskop">
Biomikroskop



</doc>
<doc id="1767933" url="https://pl.wikipedia.org/wiki?curid=1767933" title="Yeong Eun Shin">
Yeong Eun Shin



</doc>
<doc id="1767936" url="https://pl.wikipedia.org/wiki?curid=1767936" title="Mirka Knapkova">
Mirka Knapkova



</doc>
<doc id="1767937" url="https://pl.wikipedia.org/wiki?curid=1767937" title="Xiuyun Zhang">
Xiuyun Zhang



</doc>
<doc id="1767938" url="https://pl.wikipedia.org/wiki?curid=1767938" title="Pałac w Prośnie">
Pałac w Prośnie

Pałac w Prośnie (Pałac rodu von Eulenburg) – pałac wraz z zespołem parkowym i zabudowaniami gospodarczymi znajdujący się we wsi Prosna w gminie Korsze w powiecie kętrzyńskim w województwie warmińsko-mazurskim. Pierwotnie wybudowany w latach 1610-1620 jako siedziba pruskiego rodu szlacheckiego von Eulenburg, linii z Prosny, a po gruntownej modernizacji w II połowie XIX wieku przebudowany na styl negotycki.
Położenie.
Pałac położony jest we wsi Prosna około 10 km na północny zachód od Korsz, 32 km od Kętrzyna i 22 km na wschód od Bartoszyc. Znajduje się przy lokalnej drodze z Sępopola do Glitajn k.Korsz oraz niedaleko drogi wojewódzkiej nr 590 na odcinku Korsze- Barciany i drogi wojewódzkiej nr 592 na odcinku Bartoszyce-Kętrzyn.
Historia.
Prosna została założona jeszcze w średniowieczu, gdy w grudniu 1376 Wielki Mistrz Krzyżacki Winrich von Kniprode wydał dokument lokujący, na 5 włókach ziemi na prawie chełmińskim, wieś Prassen. Natomiast z rodem von Eulenburg związana jest nieco później i poprzez pobliskie, odległe o 2 km i oddzielone rzeką Guber, Sątoczno. Mocą decyzji Wielkiego Mistrza von Plauena z 1486 za zasługi dla zakonu na tereny Galindii przybywają przodkowie Eulenburgów. Pierwotnie znani pod nazwiskiem Illeburg (pisownia nazwiska na obecną zmieniona w XVI wieku) osiedlają się w Galinach, Skandawie i Wykach (dawne Wicken obecnie na terytorium obwodu kaliningradzkiego). 
W 1490 a według innych źródeł w 1520, Botho Eulenburg ożenił się z Anną Vogt von Ammerthal, jedyną córką osiadłego w Sątocznie, a przybyłego ze Szwabii rycerza Albrechta. Botho, dzięki zamianie dóbr skandawskich stał się posiadaczem leżącej nieopodal Sątoczna Prosny, a po śmierci Albrechta uzyskał również prawo do samego Sątoczna i patronatu nad miejscowym kościołem. Eulenburgowie po krótkim pobycie w Sątocznie, pod koniec XVI wieku przenoszą swoją siedzibę rodową do Prosny. Stało się to prawdopodobnie na skutek licznych pożarów (1580, 1586 i 1593), po których Sątoczno utraciło prawa miejskie i na powrót stało się wsią.
Brak jest natomiast informacji na temat siedziby Eulenburgów z tamtego okresu. Pierwsze dostępne informacje mówią o budowli wzniesionej w latach 1610-1620 przez starostę Pisza Botho Albrechta I, jednakże jej wygląd również pozostaje nieznany. Więcej wiadomo dopiero o pałacu po kolejnej przebudowie.
W 1667 roku, na zlecenie ówczesnego właściciela majątku Jerzego Fryderyka - starosty ryńskiego, architekt Józef Naronowicz-Naroński wznosi nowe barokowe założenie pałacowe. Był to pałac o wyraźnie rysującym się korpusie głównym budynku, który był zdobiony trzema naczółkami i spadzistym dachem. Ponadto w zakolu rzeki Guber umiejscowiony był park krajobrazowy, a w południowo-wschodniej części założenia liczne budynki gospodarcze. 
Dla potrzeb majątku von Eulenburgów do założeń pałacowych i otoczenia gospodarczego na przestrzeni lat wznoszono liczne budynki jak wybudowana w 1737 roku stajnia o konstrukcji szachulcowej wraz ze spichlerzem czy pochodząca z 1886 kuźnia. Szacuje się, iż w 1913 majątek rodu miał powierzchnię 3036 ha ziemi i obejmował m.in.: kilka wsi, liczne folwarki, mleczarnie, cegielnie czy młyny. 
Sam płac w niezmienionej formie przetrwał jako główna siedziba rodu aż do II połowy XIX wieku. Wtedy to, w latach 1860- 1875, na zlecenie Ryszarda Botho von Eulenburga (1838–1909), dokonano przebudowy, w modnym ówcześnie, stylu neogotyckim. Efektem była budowla bardziej przypominająca zamek niż rodową rezydencję szlachty. Wzniesiona z czerwonej cegły klinkierowej budowla posiadała liczne wieże i sterczyny, a w środku panował przepych. 
Na początku XX wieku właścicielem majątku był syn Ryszarda, lokalny działacz Fryderyk (1874–1937), który zginął w wypadku samochodowym. Po nim pałac przejął jego syn Mortimer (1905–1994). Był on ostatnim właścicielem Prosny, który pod koniec wojny dostał się do niewoli radzieckiej, skąd w 1946 wrócił do Niemiec. Podczas ofensywy Armii Czerwonej na Prusy Wschodnie w styczniu 1945, majątek zajęli Rosjanie. Stacjonowali tu do 1946 roku, cały ruchomy majątek został rozkradziony a wnętrza i pałac zdewastowane. Pozostały jedynie szafy biblioteczne i kilka zniszczonych mebli. Ocenia się, iż w 1948 pałac był zniszczony w 50%.
W okresie powojennym, kompleks zarządzany przez PGR pozbawiony był podstawowej konserwacji technicznej i popadł w ruinę. Obecnie przy pozostałościach pałacu wciąż znajduje się pochodząca z 1737 stajnia ze spichlerzem wzniesiona w technice tzw. muru pruskiego oraz schodkowa kuźnia. Aktualnie, zarówno pałac, z którego zachowały się tylko elewacje, jak i park krajobrazowy czy budynki gospodarcze znajdują się w bardzo złym stanie. 
Architektura.
Zespół pałacowy składa się z pozostałości pałacu, krajobrazowego parku angielskiego i licznych zabudowań gospodarczych. 
Sam pałac leży w zakolu rzeki Guber i został założony na planie zbliżonym do litery L. Jest to neogotycka budowla, powstała w wyniku przebudowy barokowego założenia pod koniec XIX wieku. Charakteryzuje się nieregularną bryłą przypominającą zamek. Zachowały się jedynie elewacje budynku, która wyłożona jest czerwoną klinkierowa cegłą, uzupełnioną charakterystycznymi łukowatymi oknami. Przy budynku, obok licznych pozostałości po neogotyckich pinaklach, znajduje się wysoka, ceglana, górująca nad założeniem, czworoboczna wieża widokowa. Przy wieży natomiast znajduje się cylindryczna klatka schodowa i pozostałości po arkadowej galeryjce. Cały korpus pałacu był bogaty w liczne detale i zdobienia, jak balustrady, galerie czy kute stalowe kraty, które wykonane były z niezwykłą starannością. W ruinach założenia znajduje się także częściowo zasypana piwnica.
Przy pałacu, w zakolu rzeki, znajdował się krajobrazowy ogród w stylu angielskim. Park, którego już nieliczne dzisiaj 200-letnie pozostałości otaczają założenie, bogaty był w kasztanowce, dęby, więzy, lipy czy jesiony. Zachował się w nim także fragment kamiennej groty nad rzeką.
Powojenny epizod.
Według wspomnień Cecylii Vetulani i powojennych mieszkańców wsi Prosna, w 1947 na terenie założenia pałacowego miało miejsce tajemnicze wydarzenie. Nocą, wraz z grupą uzbrojonych ludzi, pod pałac przyjechała ciężarówka. Przeszukali pałac, a następnie wynieśli z niego liczne przedmioty. Według pracowników były to słoje, konserwy oraz liczne pakunki których przeznaczenia nie znano. Po zdarzeniu, w piwnicach pałacu odnaleziono opróżnioną skrytkę, która dotychczas pozostawała zamurowaną piwnicą. 
Zabytek.
W skład zespołu pałacowego w Prośnie wchodzą obiekty wpisane do rejestru zabytków nieruchomych:

</doc>
<doc id="1767939" url="https://pl.wikipedia.org/wiki?curid=1767939" title="Bahareh Alimoradi Nasrabadi">
Bahareh Alimoradi Nasrabadi

Bahareh Alimoradi Nasrabadi (ur. 23 sierpnia 1986 w Teheranie) – irańska wioślarka.

</doc>
<doc id="1767943" url="https://pl.wikipedia.org/wiki?curid=1767943" title="Katherine Grainger">
Katherine Grainger

Katherine Grainger (ur. 12 listopada 1975 w Glasgow) – brytyjska wioślarka, mistrzyni olimpijska i czterokrotna wicemistrzyni, sześciokrotna mistrzyni świata.

</doc>
<doc id="1767944" url="https://pl.wikipedia.org/wiki?curid=1767944" title="Julija Lewina">
Julija Lewina

Julija Aleksandrowna Lewina (ros. Юлия Александровна Левина; ur. 2 stycznia 1973 w Saratowie) – rosyjska wioślarka.

</doc>
<doc id="1767948" url="https://pl.wikipedia.org/wiki?curid=1767948" title="The Knights of the Blues Table">
The Knights of the Blues Table

The Knights of the Blues Table – kompilacja nagrań bluesowych wykonawców, którzy rozpoczynali karierę w latach 60. Swoisty hołd dla pioniera brytyjskiego bluesa Alexisa Cornera. Płyta została wydana w 1997 roku.
1. K.C. Moan – Cyril Davies
2. Send for Me – Jack Bruce, Dave "Clem" Clempson
3. If You Live – Georgie Fame
4. Go Down, Sunshine – Duffy Power
5. Racketeer's Blues – Chris Jagger, Mick Jagger
6. Rocks in My Bed – Pete Brown, Dick Heckstall-Smith, Phil Ryan
7. Don't Let Me Be Misunderstood – Miller Anderson
8. Blind Man – Maggie Bell, Big Jim Sullivan
9. Traveling Riverside Blues – Peter Green, Nigel Watson
10. Drop Down Mama – Tony "TS" McPhee
11. I've Got News for You – Jack Bruce, Dave "Clem" Clempson
12. Nine Below Zero – Nine Below Zero
13. Judgement Day – The Pretty Things
14. Play on Little Girl/T-Bone Shuffle – Otis Grand,
15. One More Mile – Mick Clarke, Lou Martin
16. You Shook Me – Max Middleton, Mick Taylor

</doc>
<doc id="1767950" url="https://pl.wikipedia.org/wiki?curid=1767950" title="Esches (rzeka)">
Esches (rzeka)

Esches – rzeka we Francji, w regionie Pikardia. Esches ma źródło koło Méru, w departamencie Oise. W początkowym odcinku bywa nazywana Ru de Méru. Źródło Esches znajduje się na tzw. zboczu źródlanym (fr. "Côte des Fontaines") na wysokości 110 m n.p.m.
Esches wpada do Oise w miejscowości Persan w departamencie Dolina Oise na wysokości 26 m n.p.m. na zachód od stacji oczyszczania i około 1 km od dworca kolejowego Persan-Beaumont.
Długość rzeki wynosi 20,2 km.
Przez połowę swojego dolnego biegu Esches płynie równolegle do autostrady A16, na odcinku od Esches do Champagne-sur-Oise, obok elektrowni EDF w Champagne-sur-Oise. 
Dolina Esches należy do płaskowyżu o rolniczym charakterze, wyodrębnianego jak region naturalny o nazwie Pays de Thelle. Część doliny uległa industrializacji w XVIII i XIX wieku, zwłaszcza w Méru, gdzie m.in. przerabiano masę perłową na akcesoria ubraniowe sprzedawane w Paryżu.

</doc>
<doc id="1767951" url="https://pl.wikipedia.org/wiki?curid=1767951" title="Undirbúningsblað">
Undirbúningsblað

Undirbúningsblað – islandzkie pismo wydawane od sierpnia 1850 roku założone przez polityka i publicystę Jóna Guðmundssona. Pismo popierało dążenia niepodległościowe Islandczyków.

</doc>
<doc id="1767956" url="https://pl.wikipedia.org/wiki?curid=1767956" title="Fo">
Fo



</doc>
<doc id="1767957" url="https://pl.wikipedia.org/wiki?curid=1767957" title="(53029) Wodetzky">
(53029) Wodetzky

(53029) Wodetzky – planetoida z grupy pasa głównego asteroid okrążająca Słońce w ciągu 3 lat i 266 dni w średniej odległości 2,4 j.a. Została odkryta 22 listopada 1998 roku w obserwatorium w "Piszkéstető" przez Krisztiána Sárneczky'ego i László Kiss. Nazwa planetoidy pochodzi od "Józsefa Wodetzky'ego" (1872-1956), węgierskiego astronoma i matematyka. Przed nadaniem nazwy planetoida nosiła oznaczenie tymczasowe (53029) 1998 WY6.

</doc>
<doc id="1767960" url="https://pl.wikipedia.org/wiki?curid=1767960" title="Zamek w Muszynie">
Zamek w Muszynie

Zamek w Muszynie – ruiny średniowiecznego zamku w Muszynie w powiecie nowosądeckim w województwie małopolskim.
Historia.
Ruiny, pozostałości wieży i muru tarczowego, znajdują się na szczycie stromej góry o wysokości 527 m n.p.m., nazywanej Baszta lub Zamczysko; jest ona częścią pasma Koziejówki i wznosi się na prawym brzegu Popradu między wpadającymi do niego potokami Muszynką i Szczawnikiem. W opracowaniach dotyczących Muszyny pojawiają się rozbieżne informacje na temat czasu powstania zamku na górze Baszta; niektóre opracowania podają, że zamek ten powstał według tradycji w 1301 roku z fundacji królewskiej; inne, że na przełomie XV i XVI wieku, po zburzeniu najstarszej warowni znajdującej się w Muszynie w wyniku najazdu Macieja Korwina i Tomasza Tarczy z Lipian w 1474 roku. Opracowania na temat zamku zawierają również rozbieżne informacje na temat miejsca, gdzie znajdowała się ta najstarsza warownia; niektóre źródła wskazują na szczyt góry Baszta, inne na najwyższy szczyt Pasma Koziejówka (636 m n.p.m.). Przypuszczalnie starsza warownia poprzedzająca istniejące ruiny wznosiła się na wzgórzu sąsiadującym z ruinami zamku.
Z wczesnych dokumentów źródłowych wynika, że w 1301 roku dobra w Muszynie wraz z zamkiem Płoche, zbudowanym według tradycji przez Berżewickich herbu Tatry, zostały nadane biskupowi krakowskiemu Janowi Muskacie przez króla węgierskiego Władysława. Później włączono je do polskich dóbr koronnych jako królewszczyznę; w 1391 roku, za panowania Władysława Jagiełły, zostały odzyskane dla biskupstwa krakowskiego przez biskupa Jana z Radliczyc (część źródeł podaje, że dobra te powróciły do biskupów krakowskich w 1440 roku, gdy biskupem krakowskim był Zbigniew Oleśnicki). Akt z 1468 roku wymienia starostę muszyńskiego; w dokumencie z 1488 roku pojawia się kasztelan muszyński.
Zamek na górze Baszta strzegł granic między Polską a Węgrami; jego załoga czuwała nad bezpieczeństwem szlaku handlowego biegnącego wzdłuż Popradu na Węgry. Przez długi czas stanowił rezydencję starostów tzw. państwa muszyńskiego (zwanego także kluczem muszyńskim lub kresem muszyńskim), samodzielnej jednostki administracyjnej z własną administracją, wojskiem i sądownictwem, pozostającej we władaniu biskupów krakowskich do rozbiorów Polski. W XVII wieku, za panowania Jana Kazimierza, zamek w dalszym ciągu pełnił funkcje obronne; został opuszczony w drugiej połowie XVIII wieku i popadł w ruinę.
Plan i konstrukcja.
Północną część zamku zajmowała czworoboczna wieża o grubych murach, wsparta skarpami. Dziedziniec, na którym znajdowała się głęboka studnia wykuta w skale, miał kształt zbliżony do prostokąta, od wschodu zamykał go budynek mieszkalny podzielony na dwie części. Strony południowej zamku bronił podwójny mur z wąskim, wydłużonym dziedzińczykiem wewnętrznym. W opracowaniach pojawia się informacja, że mury zamku na górze Baszta wskazują na najdawniejszy sposób budowy, tzw. "mauergusswerk", składający się z kamieni obrobionych tylko z jednej strony, rumowiska i wapna; w drugiej połowie XIX wieku, gdy ruiny były lepiej zachowane, w grubym murze wieży widoczny był niezgrabny komin, utworzony przez obmurowywanie coraz wyżej podciąganego okrągłego pniaka o grubości 15 cali.
Ruiny zamku w Muszynie są tematem rysunków Macieja Bogusza Stęczyńskiego oraz Napoleona Ordy; dokumentują one stan zachowania zabytku w połowie XIX wieku. Według niektórych opracowań wieża zamku zachowała się do 1908 roku.
Zamek w Muszynie zwany także basztą jest remontowany planowane jest aby zbudować zamek ponieważ w tym czasie jest to ruina.
Legendy.
Legenda głosi, że w czasie potopu szwedzkiego jeden ze starostów Muszyny, Bedliński, kazał drążyć w podziemiach zamku tajemne lochy, w których ukrył skarby; strzeże ich para skamieniałych dzieci, dziewczynka i chłopiec. Inna legenda mówi, że w lochach jest ogromna sala, w której śpią zaczarowani żołnierze, budzący się na chwilę raz do roku, w Niedzielę Palmową; kiedyś ożyją, połączą się ze śpiącymi rycerzami z Tatr i stoczą zwycięską bitwę z wrogami Rzeczypospolitej.
Jedną z legend związanych z zamkiem w Muszynie przytacza Maciej Bogusz Stęczyński w "Okolicach Galicji" (1847); tłumaczy ona, w jaki sposób zamek stał się własnością biskupów krakowskich:
Jedna z wersji rysunku Stęczyńskiego przedstawiającego zamek w Muszynie nosi tytuł „Muszyna z rozwaliną Zamku Palocha w obwodzie Sandeckim od południa”.

</doc>
<doc id="1767961" url="https://pl.wikipedia.org/wiki?curid=1767961" title="Taboo Tuesday (2005)">
Taboo Tuesday (2005)



</doc>
<doc id="1767964" url="https://pl.wikipedia.org/wiki?curid=1767964" title="Katase">
Katase

Katase – wieś w Estonii, w prowincji Virumaa Wschodnia, w gminie Alajõe.

</doc>
<doc id="1767965" url="https://pl.wikipedia.org/wiki?curid=1767965" title="Remniku">
Remniku

Remniku – wieś w Estonii, w prowincji Virumaa Wschodnia, w gminie Alajõe.

</doc>
<doc id="1767966" url="https://pl.wikipedia.org/wiki?curid=1767966" title="Smolnitsa">
Smolnitsa

Smolnitsa – wieś w Estonii, w prowincji Virumaa Wschodnia, w gminie Alajõe.

</doc>
<doc id="1767967" url="https://pl.wikipedia.org/wiki?curid=1767967" title="Siemion Farada">
Siemion Farada

Siemion Farada (właściwie Siemion Lwowicz Ferdman, Семён Львович Фердман, ur. 31 grudnia 1933, zm. 20 sierpnia 2009 w Moskwie) – radziecki i rosyjski aktor teatralny i filmowy.
Życiorys.
Urodził się w żydowskiej rodzinie oficera Lwa Ferdmana i farmaceutki Idy Szuman. Ojciec zmarł, gdy Siemion miał 14 lat. Siemion próbował kariery wojskowej, ale nie udało mu się spełnić wymagań stawianych przez szkoły wojskowe Złożył podanie do Politechniki Moskiewskiej im. Baumanna, po trzech latach nauki tam trafił do Floty Bałtyckiej na czteroletnią służbę, gdzie dostrzeżono jego umiejętności aktorskie i skierowano do wojskowego teatru w Bałtijsku. Po ukończeniu służby wojskowej powrócił na politechnikę, którą ukończył w roku 1962, by pracować jako inżynier przez następnych siedem lat. Zajęcie to łączył z amatorskim aktorstwem w teatrze studenckim Uniwersytetu Moskiewskiego. W latach siedemdziesiątych rozpoczął pracę w moskiewskim Teatrze na Tagance, ponadto wystąpił w około 70 filmach. W 2000 roku przeszedł na emeryturę.
Pochowany na Cmentarzu Trojekurowskim w Moskwie.

</doc>
<doc id="1767969" url="https://pl.wikipedia.org/wiki?curid=1767969" title="Ogrody działkowe">
Ogrody działkowe



</doc>
<doc id="1767970" url="https://pl.wikipedia.org/wiki?curid=1767970" title="Vasknarva">
Vasknarva

Vasknarva – wieś w Estonii, w prowincji Virumaa Wschodnia, w gminie Alajõe.

</doc>
<doc id="1767972" url="https://pl.wikipedia.org/wiki?curid=1767972" title="Alajõe (Virumaa Wschodnia)">
Alajõe (Virumaa Wschodnia)

Alajõe – wieś w Estonii, w prowincji Virumaa Wschodnia, ośrodek administracyjny gminy Alajõe.
We wsi znajduje się XIX-wieczna cerkiew Narodzenia Matki Bożej.

</doc>
<doc id="1767979" url="https://pl.wikipedia.org/wiki?curid=1767979" title="Eric Dill">
Eric Dill

Eric Dill (ur. 10 lutego 1981 w stanie Indiana, w mieście Indianapolis, w USA) – amerykański piosenkarz i aktor, były wokalista grupy The Click Five.
Razem z Chrisem Daughtry, Chadem Kroegerem z zespołu Nickelback oraz Runem Westbergiem nagrali piosenkę "No Surprise" która była pierwszym singlem zapowiadającym płytę "Leave This Town". Eric ma na koncie singiel "Just the Girl", napisany przez Adama Schlesingera, który znajduje się na płycie zespołu The Click Five. Piosenka uplasowała się na 11 miejscu według jednej z największych amerykańskich list przebojów Billboard Hot 100. Eric wziął udział w filmie poświęconym The Click Five. Film pt. "Przebojowe porwanie", powstał w 2007 i wzięli w nim udział członkowie byłego zespołu Erica. Został on nakręcony w Juan Diego Catholic High School w Draper oraz w Hillcrest High School w Midave w stanie Utah w USA. Eric pojawił się w 8 odcinku 7 sezonu popularnego programu Punk'd nadawanego w MTV.

</doc>
<doc id="1767980" url="https://pl.wikipedia.org/wiki?curid=1767980" title="Parafia Ikony Matki Bożej „Wszystkich Strapionych Radość” w Michnowie">
Parafia Ikony Matki Bożej „Wszystkich Strapionych Radość” w Michnowie

Parafia Ikony Matki Bożej „Wszystkich Strapionych Radość” – parafia prawosławna w Michnowie. Należy do dekanatu wileńskiego okręgowego eparchii wileńskiej i litewskiej Rosyjskiego Kościoła Prawosławnego.
Erygowana w 1922. W czasie rejestracji przez władze stalinowskie (1947) liczyła ok. 100–120 osób.
W 1963 r. Komitet Centralny Komunistycznej Partii Litwy podjął próbę likwidacji parafii. W celu rozproszenia wiernych zamknięto miejscowy artel. Wspólnota jednak przetrwała.

</doc>
<doc id="1767981" url="https://pl.wikipedia.org/wiki?curid=1767981" title="Aseriaru">
Aseriaru

Aseriaru − wieś w Estonii, w prowincji Virumaa Wschodnia, w gminie Aseri.

</doc>
<doc id="1767982" url="https://pl.wikipedia.org/wiki?curid=1767982" title="Nikander (Mołczanow)">
Nikander (Mołczanow)

Nikander, imię świeckie Nikołaj Dmitriewicz Mołczanow (ur. 1 kwietnia 1852, zm. 5 czerwca 1910 w Wilnie) – arcybiskup Rosyjskiego Kościoła Prawosławnego.
Życiorys.
Urodził się w rodzinie diakona. Ukończył studia na Moskiewskiej Akademii Duchownej, po których został nauczycielem języka greckiego w seminarium duchownym w Tambowie. W 1884 został magistrem teologii. Rok później złożył śluby zakonne; 21 czerwca 1885 został hieromnichem, zaś w sierpniu tego samego roku został rektorem seminarium w Tambowie, otrzymując równocześnie godność archimandryty. W 1891 został biskupem pomocniczym eparchii petersburskiej z tytułem biskupa narwskiego; w 1893 otrzymał dodatkowo stanowisko rektora Petersburskiej Akademii Duchownej. W 1895 przeniesiony na katedrę symbirską i syzrańską, zaś w 1904 mianowany arcybiskupem wileńskim i litewskim. Zmarł w 1910.

</doc>
<doc id="1767984" url="https://pl.wikipedia.org/wiki?curid=1767984" title="Kalvi">
Kalvi

Kalvi − wieś w Estonii, w prowincji Virumaa Wschodnia, w gminie Aseri.

</doc>
<doc id="1767985" url="https://pl.wikipedia.org/wiki?curid=1767985" title="Kestla">
Kestla

Kestla − wieś w Estonii, w prowincji Virumaa Wschodnia, w gminie Aseri.

</doc>
<doc id="1767986" url="https://pl.wikipedia.org/wiki?curid=1767986" title="Apteronotus albifrons">
Apteronotus albifrons



</doc>
<doc id="1767988" url="https://pl.wikipedia.org/wiki?curid=1767988" title="Koogu">
Koogu

Koogu − wieś w Estonii, w prowincji Virumaa Wschodnia, w gminie Aseri.

</doc>
<doc id="1767989" url="https://pl.wikipedia.org/wiki?curid=1767989" title="Klubowe mistrzostwa świata w piłce siatkowej mężczyzn">
Klubowe mistrzostwa świata w piłce siatkowej mężczyzn

Klubowe mistrzostwa świata w piłce siatkowej mężczyzn – międzynarodowe, klubowe rozgrywki siatkarskie, utworzone z inicjatywy Międzynarodowej Federacji Piłki Siatkowej (FIVB) w roku 1988 i regularnie (co sezon) prowadzone przez tę organizację od 1989 do 1992, a następnie od 2009, przeznaczone dla najlepszych męskich drużyn klubowych każdego kontynentu (zajmujących czołowe miejsca w kontynentalnych rozgrywkach klubowych). Po wznowieniu zmagań, w latach 2009-2012, zawody te odbyły się w katarskiej Dosze. Od 2013 do 2016 r. klubowe mistrzostwa świata w piłce siatkowej mężczyzn rozgrywane były w Brazylii. Natomiast w 2017 i 2018 r. mistrzostwa zorganizowano w Polsce.

</doc>
<doc id="1767995" url="https://pl.wikipedia.org/wiki?curid=1767995" title="Ikona Matki Bożej „Wstawienniczka Za Grzesznych”">
Ikona Matki Bożej „Wstawienniczka Za Grzesznych”

Ikona Matki Bożej „Wstawienniczka Za Grzesznych” – cudowna ikona Matki Bożej. 
Opis.
Ikona przedstawia Matkę Bożą z Dzieciątkiem na lewym ramieniu, które podtrzymuje również prawą dłonią. Dookoła ich postaci znajduje się napis rozpoczynający się od słów „Ja jestem Wstawienniczką za grzesznych przed Synem Moim”. Maryja i Dzieciątko mają na głowach korony. W zależności od wariantu ikona może przedstawiać postać stojącej Matki Bożej lub obejmować ją tylko do pasa. Dookoła postaci Matki Bożej znajduje się 12 gwiazd. 
Historia.
Według legendy ikona miała samoistnie objawić się w XVI wieku w monasterze Nikołajewski-Ordyn w eparchii orłowskiej i znaleźć się razem z innymi wizerunkami w jednej z jego kaplic. Przez dłuższy czas była pozbawiona należytej opieki. Sytuację zmieniło uzdrowienie dwuletniego chłopca chorego na padaczkę, przyniesionego do monasteru przez matkę, która poprosiła o odsłużenie akatystu właśnie przed ikoną „Wstawienniczka Za Grzesznych”. Wizerunek przeniesiono wówczas do głównej cerkwi monasteru, szybko stał się on celem pielgrzymek. Według podań miały następować kolejne uzdrowienia, w tym ocalenie wielu mieszkańców od śmierci w czasie epidemii cholery. 
Ikona jest szczególnie czczona w Rosyjskim Kościele Prawosławnym; znane są co najmniej trzy jej warianty uznane za cudotwórcze. Jeden z nich został napisany w 1848 dla moskwianina Dymitra Bonczeskuła i znajduje się dziś w wybudowanej ku czci ikony kaplicy w cerkwi św. Mikołaja w Moskwie-Chamownikach. Inny przechowany jest na Ukrainie, w żeńskim monasterze Trójcy Świętej w Korcu. 

</doc>
<doc id="1768003" url="https://pl.wikipedia.org/wiki?curid=1768003" title="Mistrzostwa Świata w kolarstwie górskim 2009">
Mistrzostwa Świata w kolarstwie górskim 2009



</doc>
<doc id="1768004" url="https://pl.wikipedia.org/wiki?curid=1768004" title="Mistrzostwa Świata w Kolarstwie Górskim">
Mistrzostwa Świata w Kolarstwie Górskim



</doc>
<doc id="1768005" url="https://pl.wikipedia.org/wiki?curid=1768005" title="Wioślarstwo na Letnich Igrzyskach Olimpijskich 1908">
Wioślarstwo na Letnich Igrzyskach Olimpijskich 1908

Wioślarstwo na Letnich Igrzyskach Olimpijskich 1908, zostało rozegrane w dniach 28–31 lipca 1908 r. w miejscowości Henley-on-Thames, słynącej z regat wioślarskich. W tabveli medalowej zawodów zwyciężyli gospodarze igrzysk z dorobkiem czterech złotych medali – zwyciężając tym samym we wszystkich rozegranych konkurencjach.

</doc>
<doc id="1768008" url="https://pl.wikipedia.org/wiki?curid=1768008" title="Łososiowce">
Łososiowce



</doc>
<doc id="1768016" url="https://pl.wikipedia.org/wiki?curid=1768016" title="Arceus Chōkoku no Jikū e">
Arceus Chōkoku no Jikū e



</doc>
<doc id="1768017" url="https://pl.wikipedia.org/wiki?curid=1768017" title="Ulica Kościelna">
Ulica Kościelna



</doc>
<doc id="1768020" url="https://pl.wikipedia.org/wiki?curid=1768020" title="Kirk Broadfoot">
Kirk Broadfoot

Kirk Broadfoot (ur. 8 sierpnia 1984 w Irvine, Szkocja) – szkocki piłkarz występujący na pozycji obrońcy. Jest zawodnikiem Rotherham United.
Kariera klubowa.
Kirk Broadfoot swoją przygodę z piłką nożną rozpoczynał w juniorskim klubie Ayr Valspar. W 2001 r. podpisał kontrakt z występującym w Scottish Premier League, Hibernian. Po roku został zwolniony, a jego nowym klubem został St. Mirren.
St. Mirren.
Kontrakt z przedstawicielem Scottish First Division został podpisany 1 lipca 2002. W klubie z Paisley Broadfoot wystąpił 174 razy i był kapitanem w sezonie 2006/07. Właśnie w tym sezonie St. Mirren występował już w SPL, po wygraniu First Division sezon wcześniej. W listopadzie 2005 r. drużyna Broadfoota zdobyła Scottish Challenge Cup, a Kirk grał w meczu finałowym 90 minut.
Rangers.
Solidna gra Broadfoota przyciągnęła zainteresowanie Waltera Smitha. W marcu 2007 r. Kirk podpisał przedwstępną umowę z klubem z Glasgow, a nowym piłkarzem z Ibrox Park został 1 lipca tego roku. Debiut w Rangers zaliczył w meczu Ligi Mistrzów z FK Zeta, a pierwszego gola strzelił w ligowym meczu z Falkirk wygranym przez The Gers aż 7-2. Po meczu Pucharu Szkocji z Hibernianem na początku 2008 r. Broadfoot zaliczył swój drugi mecz ligowy dopiero w lutym 2008 r. Po meczu z Falkirk (2-0) został wybrany Piłkarzem Meczu i od tego czasu regularnie grał w pierwszej jedenastce. Kirk brał udział w finałowych spotkaniach o Puchar Ligi Szkockiej (wygrana po rzutach karnych z Dundee United) i Puchar UEFA (porażka 0-2 z Zenitem).
W sezonie 2008/09 Broadfoot grał regularnie i wystąpił w finale Pucharu Ligi z Celtikiem. Rangers przegrali 0-2, a druga bramka padła po rzucie karnym sprokurowanym przez Broadfoota. W trakcie tego meczu Kirk grał z kontuzją stopy, która wyeliminowała go z gry do końca sezonu.
Blackpool.
5 września 2012 roku podpisał kontrakt z Blackpool.
Kariera międzynarodowa.
Broadfoot swój debiut w reprezentacji zaliczył 10 września 2008 meczem kwalifikacyjnym do Mistrzostw Świata 2010 z Islandią i zdobył bramkę otwierając wynik spotkania (Szkocja wygrała 2-1).
Sukcesy.
St Mirren
Rangers

</doc>
<doc id="1768027" url="https://pl.wikipedia.org/wiki?curid=1768027" title="Droga wojewódzka nr 715">
Droga wojewódzka nr 715

Droga wojewódzka nr 715 (DW715) – droga wojewódzka o długości 30 km, leżąca na obszarze województwa łódzkiego. Trasa ta łączy Brzeziny z Ujazdem. Droga w całości leży na terenie powiatów: łódzkiego wschodniego, brzezińskiego i tomaszowskiego.

</doc>
<doc id="1768028" url="https://pl.wikipedia.org/wiki?curid=1768028" title="Kościół św. Antoniego z Padwy w Padwi Narodowej">
Kościół św. Antoniego z Padwy w Padwi Narodowej

Sanktuarium św. Antoniego z Padwy − murowany kościół parafialny we wsi Padew Narodowa w diecezji sandomierskiej, zbudowany w latach 1878−1886, sanktuarium św. Antoniego z Padwy. Wezwanie kościoła często jest mylone z powodu, iż parafia jest pw. św Bartłomieja Apostoła, a kościół (sanktuarium) pw. św. Antoniego z Padwy.
Historia.
Pierwszy drewniany kościół św. Bartłomieja prawdopodobnie ufundowany został w roku 1414 przez króla Władysława Jagiełłę, a wybudowany w 1419 przez plebana Bartłomieja z Rudnika. 
Pierwsza pisemna wzmianka o kościele w Padwi pochodzi z 1470 roku. Znalazła się ona w kronikach Jana Długosza. Drewniana budowla zapewne pierwotnie była kościołem filialnym, który przekształcony został w parafialny. Kolejny drewniany kościół ufundowany został przez Zygmunta Starego w roku 1510. W roku 1649 został powiększony: wydłużeniu uległo prezbiterium. Spłonął zapewne podczas wojen szwedzkich i najazdu Rakoczego. W 1664 roku postawiono kolejny drewniany kościół, konserwowany został w roku 1674 przez biskupa Mikołaja Oborskiego. W XIX wieku stary drewniany kościół okazał się być zbyt mały na potrzeby powiększającej się parafii. Toteż rozpoczęto budowę nowego murowanego budynku, a stary został sprzedany i przeniesiony w roku 1891 do Zwiernika, gdzie stoi do dziś. 
Współczesny kościół według projektu architekta Aleksandra Gebauera budować rozpoczęto w roku 1878. Budowa trwała osiem lat, a kierował nią ksiądz Wilhelm Skopiński. 3 września 1886 roku na wieży kościoła postawiono krzyż, trzy tygodnie później, 25 września, zakończono budowę sklepienia. Poświęcony został przez ks. J. Knutelskiego w dniu św. Bartłomieja, 28 sierpnia 1887 roku. Konsekracji dokonał 5 września 1895 roku biskup tarnowski Ignacy Łobos. Po zniszczeniach wojennych naprawiony został w roku 1947.
Architektura i wnętrze.
Kościół parafialny w Padwi jest budowlą murowaną z cegły, tynkowaną. Jest to jednonawowa świątynia z bocznymi kaplicami w formie transeptu i węższym, wydłużonym, zamkniętym półkoliście prezbiterium. Nad fasadą góruje trójkondygnacyjna wieża na planie kwadratu, u góry przechodząca w ośmiobok. 
Znaczna część wyposażenia wnętrza pochodzi z poprzedniego kościoła i reprezentuje styl barokowy. Ołtarz główny pochodzi z połowy XVII wieku i ma w polu głównym kopię obrazu Matki Bożej Dzikowskiej a na zasuwie wizerunek patrona kościoła, św. Bartłomieja. Z czterech bocznych ołtarzy w nawie dwa są barokowe, dwa zaś eklektyczne z XIX wieku. W bocznej kaplicy znajduje się ołtarz z przedstawieniem św. Antoniego Padewskiego, otoczony kultem poświadczonym od 1688 roku. Prospekt organowy pochodzi z 1892 roku.

</doc>
<doc id="1768029" url="https://pl.wikipedia.org/wiki?curid=1768029" title="Julia Levina">
Julia Levina



</doc>
<doc id="1768031" url="https://pl.wikipedia.org/wiki?curid=1768031" title="Parafia Zmartwychwstania Pańskiego w Bydgoszczy">
Parafia Zmartwychwstania Pańskiego w Bydgoszczy

Parafia Zmartwychwstania Pańskiego w Bydgoszczy – rzymskokatolicka parafia w Bydgoszczy na Osiedlu Leśnym, wchodząca w skład dekanatu Bydgoszcz VI diecezji bydgoskiej.

</doc>
<doc id="1768032" url="https://pl.wikipedia.org/wiki?curid=1768032" title="Ratomir (władca słowiański)">
Ratomir (władca słowiański)

Ratomir – ok. 700 r. legendarny władca południowosłowiański, syn Bladina. Według kronik "ten, który był wrogiem chrześcijańskiego imienia, burzącym ich miasta i kościoły" (u Duklanina ten, który "wielce prześladował na Bałkanach chrystian" – na tyle skutecznie, że ci zmuszeni byli uciekać i ukrywać się w najbardziej niedostępnych ostępach górskich – mający wówczas u samych chrześcijan miano złego i okrutnego, a w najlepszym razie niezmiernie surowego). Podobne stanowisko reprezentowali po nim kolejno, czterej jego synowie. 
Część badaczy w ślad za M. Hadžijahićiem identyfikuje go z Ratimirem, władcą Chorwacji panońskiej w latach 829-838.

</doc>
<doc id="1768035" url="https://pl.wikipedia.org/wiki?curid=1768035" title="Martin Ziguélé">
Martin Ziguélé

Martin Ziguélé (ur. 12 lutego 1957) – polityk, premier Republiki Środkowoafrykańskiej w latach 2001-2003. Kandydat w wyborach prezydenckich w 2005. Przewodniczący MLPC od 2006.
Życiorys.
Martin Ziguélé urodził się w 1957 w miejscowości Paoua. W 1974 ukończył studia na Wydziale Nauk Humanistycznych Społecznych na Uniwersytecie w Bangi. W latach 1975-1977 oraz 1981-1982 kształcił się w Międzynarodowym Instytucie Ubezpieczeń w Jaunde w Kamerunie. Został członkiem Ruchu na rzecz Wyzwolenia Ludu Środkowoafrykańskiego (MLPC), partii politycznej założonej na początku lat 90. przez Ange-Félixa Patassé. Ziguélé przez 20 lat mieszkał w Lomé w Togo. Od lipca 2000 do kwietnia 2001 zajmował stanowisko dyrektora narodowego w Banku Państw Afryki Środkowej (BEAC).
1 kwietnia 2001 został mianowany na stanowisko premiera przez prezydenta Patassé. Funkcję szefa rządu pełnił do 15 marca 2003, kiedy to François Bozizé zajął zbrojnie stolicę Bangi i dokonał zamachu stanu, obalając władzę prezydenta Patassé. Ziguélé po utracie stanowiska udał się na emigrację do Francji.
W 2004 postanowił wziąć udział w nadchodzących wyborach prezydenckich. Jednak 30 grudnia 2004, razem z 6 innymi kandydatami, decyzją sądu został wykluczony z udziału w wyborach. 4 stycznia 2005 sąd cofnął wcześniejszą decyzję na wniosek prezydenta Bozizé, zezwalając mu i dwóm innym kandydatom na start. W styczniu tego samego roku zgodę na start uzyskali wszyscy kandydaci, poza byłym prezydentem Patassé. Ziguélé, występujący początkowo jako kandydat niezależny, w wyniku zablokowania kandydatury Patassé, uzyskał poparcie od MLPC. W pierwszej turze wyborów prezydenckich 13 marca 2005 zajął drugie miejsce z wynikiem 23,5%. W drugiej turze zmierzył się z urzędującym prezydentem Bozizé, z którym przegrał, zdobywając 35,4% głosów.
W czerwcu 2006 na nadzwyczajnym kongresie partii został wybrany przewodniczącym MLPC na okres 1 roku. Jednocześnie były prezydent Patassé został zawieszony w jej członkostwie. Rok później, 23 czerwca 2007 Ziguélé został wybrany przewodniczącym MLPC na okres 3 lat.

</doc>
<doc id="1768047" url="https://pl.wikipedia.org/wiki?curid=1768047" title="Aleksandra Potocka">
Aleksandra Potocka



</doc>
<doc id="1768051" url="https://pl.wikipedia.org/wiki?curid=1768051" title="Neil Alexander">
Neil Alexander

Neil Alexander (ur. 10 marca 1978 w Edynburgu, Szkocja) – szkocki piłkarz występujący na pozycji bramkarza w Heart of Midlothian.
Kariera klubowa.
Alexander swoją karierę piłkarską rozpoczynał w Stenhousemuir. Stamtąd trafił do lepszego klubu – Livingston, z którym wywalczył awans do Scottish Premier League
Cardiff City.
W maju 2001 r. Alexander trafił za 200 000 funtów do walijskiego Cardiff City występującego w Football League One. W klubie z Ninian Park Neil wystąpił ponad 200 razy wydatnie przyczyniając się do awansu fo Football League Championship.
Ipswich Town.
16 lipca 2007 r. Alexander podpisał kontrakt z innym angielskim klubem Championship, Ipswich Town. Szkot natychmiast wywalczył sobie miejsce w bramce i zadebiutował 11 sierpnia meczem z Sheffield Wednesday. Podczas półrocznego pobytu w Ipswich Alexander wystąpił w 31 meczach.
Rangers.
30 stycznia 2008 r. Neil powrócił do Szkocji i podpisał kontrakt z Rangers. Debiut zaliczył 3 lutego 2008 r. w Pucharze Szkocji po czerwonej kartce w 88 minucie dla Allana McGregora. Pierwszy mecz ligowy dla Neila przypadł na Old Firm Derby. Zmienił on w 77 minucie McGregora, który doznał kontuzji i nie zagrał do końca sezonu. Alexander odgrywał dużą rolę w meczach Rangers, szczególnie w półfinałowych spotkaniach Pucharu Szkocji i Pucharu UEFA, gdy bronił rzuty karne. W nowym sezonie bramkarzem numer 1 był McGregor, ale od marca 2009 r. Alexander powrócił między słupki, po aferze spowodowanej skandalicznym zachowaniem Allana i Barry'ego Fergusona w kadrze.
Crystal Palace.
15 sierpnia 2013 roku przeszedł na zasadzie wolnego transferu do Crystal Palace, z którym podpisał jednoroczny kontrakt.
Kariera międzynarodowa.
Dotychczas w szkockiej reprezentacji Alexander wystąpił trzykrotnie, a debiut zaliczył w towarzyskim meczu ze Szwajcarią w 2006 r.
Sukcesy.
Livingston
Cardiff City
Rangers

</doc>
<doc id="1768052" url="https://pl.wikipedia.org/wiki?curid=1768052" title="Oru (Aseri)">
Oru (Aseri)

Oru − wieś w Estonii, w prowincji Virumaa Wschodnia, w gminie Aseri.

</doc>
<doc id="1768055" url="https://pl.wikipedia.org/wiki?curid=1768055" title="Rannu">
Rannu

Rannu − wieś w Estonii, w prowincji Virumaa Wschodnia, w gminie Aseri.

</doc>
<doc id="1768057" url="https://pl.wikipedia.org/wiki?curid=1768057" title="Aseri">
Aseri

Aseri - okręg miejski w Estonii, w prowincji Virumaa Wschodnia, ośrodek administracyjny gminy Aseri.
W latach 1900–2000 Aseri było połączone towarową linią kolejową z Sondą.

</doc>
<doc id="1768059" url="https://pl.wikipedia.org/wiki?curid=1768059" title="Kõrkküla (Aseri)">
Kõrkküla (Aseri)

Kõrkküla − wieś w Estonii, w prowincji Virumaa Wschodnia, w gminie Aseri.

</doc>
<doc id="1768061" url="https://pl.wikipedia.org/wiki?curid=1768061" title="Symetykon">
Symetykon

Symetykon, simetykon () – związek powierzchniowo czynny, mieszanina polidimetylosiloksanu i krzemionki (dimetykon aktywowany dwutlenkiem krzemu), stosowany jako produkt leczniczy lub wyrób medyczny przeciw wzdęciom.
Działanie.
Simetikon zmniejsza napięcie powierzchniowe pęcherzyków gazu, znajdujących się w jelitach. W ten sposób ułatwia ich pękanie, co usprawnia wydalanie gazów i zmniejsza napięcie jelit, które może być przyczyną bólu. Efekt powinien być widoczny po dwóch dniach.
Wskazania.
Simetikon stosuje się w objawowym leczeniu wzdęć i kolek jelitowych, także u niemowląt. Nie ma dowodów, że symetykon jest skuteczny w leczeniu kolki. Ponadto znajduje zastosowanie jako środek pomocniczy w przygotowaniu pacjentów do badań jamy brzusznej (np. USG) oraz w leczeniu zatruć detergentami (zmniejsza pienienie w przewodzie pokarmowym).
Dawkowanie.
Niemowlętom od 1 miesiąca do pierwszego roku życia podaje się jednorazowo 0,5 ml zawiesiny (zawartość jednego zakraplacza dołączonego standardowo do opakowania) lub od 8 do 15 kropli, co odpowiada 20 mg simetikonu i powtarza przed każdym posiłkiem. Dzieciom od 1 roku do 6 lat – 40 mg jednorazowo, 3 do 5 razy na dobę. Dzieci w wieku szkolnym i dorośli: 40–160 mg jednorazowo, maksymalnie 240 mg na dobę w kroplach, kapsułkach lub granulkach; najczęściej stosuje się 80 mg 3 razy na dobę.
Lek podaje się w trakcie lub po posiłkach i w razie potrzeb – przed snem. Terapię można prowadzić długofalowo, nawet kilka lat.
Farmakokinetyka.
Simetikon nie wchłania się z przewodu pokarmowego i jest wydalany w stanie niezmienionym z kałem.
Działania niepożądane.
Do tej pory nie odnotowano poważnych działań niepożądanych leku. Mogą wystąpić: łagodne nudności i zatwardzenie. W wyjątkowych przypadkach mogą pojawić się reakcje alergiczne, tj. wysypka, świąd, obrzęk twarzy lub języka, trudności z oddychaniem.
Przedawkowanie.
Symetykon nie wchłania się z przewodu pokarmowego i przedawkowanie nie stanowi zagrożenia dla życia lub zdrowia.
Objawem przedawkowania może być niekontrolowane wydalanie gazów trawiennych w postaci wiatrów lub odbijania. Nasilenie się objawów przedawkowania zależy w dużym stopniu od rodzaju i objętości spożytego posiłku.
Ciąża i laktacja.
Simetikon wolno stosować podczas ciąży i karmienia piersią.
Preparaty w Polsce.
W Polsce dostępny jest w zazwyczaj w postaci kapsułek, także jako tabletki, granulki, zawiesina, emulsja i krople.

</doc>
<doc id="1768063" url="https://pl.wikipedia.org/wiki?curid=1768063" title="Kõrtsialuse">
Kõrtsialuse

Kõrtsialuse − wieś w Estonii, w prowincji Virumaa Wschodnia, w gminie Aseri.

</doc>
<doc id="1768065" url="https://pl.wikipedia.org/wiki?curid=1768065" title="Steven Smith (piłkarz)">
Steven Smith (piłkarz)

Steven Smith (ur. 30 sierpnia 1985 w Bellshill) – szkocki piłkarz występujący na pozycji obrońcy.
Kariera klubowa.
Smith jest wychowankiem Rangers, a profesjonalny kontrakt podpisał 1 czerwca 2002. Zadebiutował 28 listopada 2004 w ligowym spotkaniu z Hearts. Swoją pierwszą bramkę zdobył 11 listopada 2006 w wygranym 2-0 meczu z Dunfermline Athletic.
W derbowym meczu 17 grudnia 2006 Smith doznał kontuzji, która wykluczyła go z gry na rok. Pierwszy mecz po kontuzji zagrał w marcu 2008 r. po piętnastu miesiącah przerwy. Latem 2008 r. doznał kolejnej kontuzji, przez co do listopada był wyłączony z gry. W meczu pierwszej drużyny zagrał dopiero 25 marca 2009 r. w spotkaniu z Motherwell.
Okres przygotowawczy do sezonu 2009/10 przebiegł bez przeszkód i Smith był w kadrze na wszystkie spotkania ligowe. W czerwcu 2010 roku odszedł jako wolny zawodnik do Norwich City, po tym jak z Rangersami zdobył mistrzostwo Szkocji.
31 stycznia 2011 Smith został wypożyczony do Aberdeen.
12 sierpnia 2011 roku podpisał roczny kontrakt z Preston North End. Następnie występował w zespołach Portland Timbers, Rangers oraz Kilmarnock.
W Scottish Premier League rozegrał 121 spotkań i zdobył 4 bramki.

</doc>
<doc id="1768066" url="https://pl.wikipedia.org/wiki?curid=1768066" title="Kõrkküla">
Kõrkküla



</doc>
<doc id="1768067" url="https://pl.wikipedia.org/wiki?curid=1768067" title="Parafia Zwiastowania Najświętszej Maryi Panny w Tomaszowie Lubelskim">
Parafia Zwiastowania Najświętszej Maryi Panny w Tomaszowie Lubelskim

Parafia Zwiastowania Najświętszej Maryi Panny w Tomaszowie Lubelskim – parafia należąca do dekanatu Tomaszów-Północ diecezji zamojsko-lubaczowskiej. Została utworzona 25 października 1987. Kościół parafialny barokowy, drewniany o konstrukcji zrębowej o dwuwieżowej fasadzie wybudowany w 1627, przebudowany w 1. połowie XVIII wieku, posiada zabytkowe wyposażenie. Mieści się przy ulicy Królewskiej.

</doc>
<doc id="1768069" url="https://pl.wikipedia.org/wiki?curid=1768069" title="6 dni strusia">
6 dni strusia

6 dni strusia – polski film fabularny z 2000 roku.
Był kręcony w Warszawie, Pruszkowie i Powsinie. Zdjęcia trwały od 4 lipca do 5 sierpnia 2000.
Opis fabuły.
Tomasz Strusiński, obiecujący młody prawnik ma świetną pracę i powodzenie u dziewczyn. Zakochuje się w Justynie, która jest fotografką. Jej ojciec jest bankrutującym szefem fabryki azbestu, która sponsoruje drużynę koszykarską. Tomasz postanawia jakoś mu pomóc, a to z kolei nie podoba się jego szefowej i kończy się na tym, że Tomasz traci posadę oraz możliwość przyjścia z pomocą fabryce i drużynie. Doktor Dewilski, tajemniczy naukowiec, proponuje mu udział w eksperymencie, w wyniku którego zostanie gwiazdą koszykówki.

</doc>
<doc id="1768072" url="https://pl.wikipedia.org/wiki?curid=1768072" title="Me and Armini">
Me and Armini

Me and Armini – piąty album islandzkiej wokalistki Emilíany Torrini, trzeci wydany na świecie. W przeciwieństwie do bardzo stonowanego „Fisherman's Woman", "Me and Armini" oferuje o wiele większą różnorodność stylistyczną; przez ballady ("Birds", "Beggars Prayer") po bluesowy "Gun". Najbardziej znanym utworem z płyty jest "Jungle Drums", który jest zupełnie inny, niż dotychczasowe piosenki Emiliany.

</doc>
<doc id="1768074" url="https://pl.wikipedia.org/wiki?curid=1768074" title="Yi Sun">
Yi Sun



</doc>
<doc id="1768075" url="https://pl.wikipedia.org/wiki?curid=1768075" title="Szermierka na Letnich Igrzyskach Olimpijskich 1912">
Szermierka na Letnich Igrzyskach Olimpijskich 1912

Szermierka na Letnich Igrzyskach Olimpijskich 1912 w Sztokholmie została rozegrana w dniach 6-18 lipca 1912 r. na placu Östermalms idrottsplats. W zawodach udział wzięło 185 szermierzy i byli to sami mężczyźni. Tabelę medalową wygrali reprezentanci Węgier, którzy sięgnęli po cztery medale, w tym dwa złote.
Uczestnicy.
Udział wzięło 185 szermierzy z 16 krajów.

</doc>
<doc id="1768082" url="https://pl.wikipedia.org/wiki?curid=1768082" title="Kolonia Łuszczów">
Kolonia Łuszczów



</doc>
<doc id="1768083" url="https://pl.wikipedia.org/wiki?curid=1768083" title="John Fleck">
John Fleck

John Fleck (ur. 24 sierpnia 1991 w Glasgow, Szkocja) – szkocki piłkarz występujący w drużynie Sheffield United.
Kariera klubowa.
Fleck jest wychowankiem Rangers. Zadebiutował w meczach towarzyskich na obozie przygotowawczym w 2007 r. w wieku 15 lat, będąc najmłodszym od czasu Dereka Fergusona piłkarzem Rangers. W drugim meczu zdobył bramkę dającą zwycięstwo drużynie z Glasgow. 25 sierpnia 2007 r., dzień po swoich 16 urodzinach Fleck zadebiutował w meczu o punkty. 23 sierpnia 2008 r. zagrał w spotkaniu Pucharu Szkocji. Premierowy debiut w lidze przypadł na ostatnie spotkanie w sezonie z Aberdeen. Dwa dni później John zagrał w finałowym meczu o Puchar Szkocji, stając się najmłodszym uczestnikiem finału pucharu na Wyspach Brytyjskich.
W styczniu 2009 r. The Times umieścił Flecka na liście 50 wschodzących gwiazd futbolu. John zajął 7. miejsce.
Pierwsza bramka Flecka w ligowym spotkaniu padła 31 stycznia 2009 r. na Ibrox Park w meczu z Dundee United, po skutecznie wykonanym rzucie karnym. Fleck został uznany Piłkarzem Meczu.
Sukcesy.
Rangers

</doc>
<doc id="1768084" url="https://pl.wikipedia.org/wiki?curid=1768084" title="Kościół św. Jana Chrzciciela w Pilźnie">
Kościół św. Jana Chrzciciela w Pilźnie

Kościół pw. św. Jana Chrzciciela − gotycka fara miasta Pilzna, zbudowana w XIV wieku.
Historia pilźnieńskiej parafii sięga 1256 roku. Została założona przez benedyktynów z opactwa w Tyńcu. Obecny kościół parafialny został zbudowany około 1364 roku. Pierwsza wzmianka o świątyni pochodzi z 1400 roku i mówi o jej zniszczeniu w pożarze. Na przestrzeni wieków kościół był wielokrotnie niszczony i przebudowywany. Dobudowano m.in. nawy boczne, przekształcając pierwotnie jednonawowy budynek w trójnawową bazylikę.
Kościół pw. św. Jana Chrzciciela jest w stanie obecnym orientowaną, murowaną świątynią z wieżą na planie czworoboku, nakrytą ostrosłupowym hełmem, od strony zachodniej i trójbocznie zamkniętym prezbiterium. Całość korpusu opięta jest przyporami. Przy prezbiterium od strony północnej znajduje się zakrystia, zaś od południowej kruchta. Kościół nakryty jest blaszanym dachem siodłowym z neogotycką sygnaturką.
Wnętrze kościoła, nakryte sklepieniami kolebkowymi z lunetami w nawie głównej i prezbiterium a gwiaździstymi w nawach bocznych, kruchcie i zakrystii, ozdobione jest secesyjną polichromią figuralną z motywami roślinnymi, malowaną w 1908 roku. Większość neogotyckiego wyposażenia wnętrza została zakupiona pod koniec XIX wieku w Tyrolu. Z wcześniejszego wyposażenia pozostały dwa barokowe ołtarze boczne, ambona i krucyfiks w otworze tęczowym, rokokowe organy oraz cenna późnogotycka rzeźba Matki Boskiej z Dzieciątkiem, pochodząca z początku XVI wieku.
W kościele znajduje się neogotyckie marmurowe epitafium pochodzącego z Pilzna Sebastiana Petrycego, fundowane w 1908 roku przez mieszkańców miasta.

</doc>
<doc id="1768085" url="https://pl.wikipedia.org/wiki?curid=1768085" title="Krugerandy">
Krugerandy

Krugerandy – polski film obyczajowy z 1999 roku w reżyserii Wojciecha Nowaka.
Był kręcony od 16 marca do 22 kwietnia 1999.
Fabuła.
Jest to opowieść o losach bohaterów z małego miasteczka, którzy właśnie wchodzą w dorosłe życie.

</doc>
<doc id="1768086" url="https://pl.wikipedia.org/wiki?curid=1768086" title="Droga ekspresowa S61">
Droga ekspresowa S61



</doc>
<doc id="1768087" url="https://pl.wikipedia.org/wiki?curid=1768087" title="Parafia Najświętszego Serca Pana Jezusa w Tomaszowie Lubelskim">
Parafia Najświętszego Serca Pana Jezusa w Tomaszowie Lubelskim

Parafia Najświętszego Serca Pana Jezusa w Tomaszowie Lubelskim – parafia należąca do dekanatu Tomaszów – Południe diecezji zamojsko-lubaczowskiej. Erygowana 25 października 1987. Kościół parafialny został wybudowany w latach 1935–1949 według planów inżyniera Jerzego Siennickiego z Lublina. Mieści się przy ulicy Lwowskiej.

</doc>
<doc id="1768088" url="https://pl.wikipedia.org/wiki?curid=1768088" title="Ksienija Sobczak">
Ksienija Sobczak

Ksienija Anatoljewna Sobczak (ros. Ксе́ния Анато́льевна Собча́к, ur. 5 listopada 1981 w Leningradzie) – rosyjska prezenterka telewizyjna, dziennikarka, celebrytka, córka znanego rosyjskiego polityka Anatolija Sobczaka, mera Petersburga w latach 1991–1996 oraz rosyjskiej parlamentarzystki Ludmiły Narusowej.
Życiorys.
W dzieciństwie uczęszczała do szkoły baletowej przy Teatrze Maryjskim oraz szkoły artystycznej przy Ermitażu. W 1998 przeniosła się z Rosyjskiego Państwowego Uniwersytetu Pedagogicznego im. Hercena na wydział stosunków międzynarodowych na Petersburskim Uniwersytecie Państwowym. W 2001 wyjechała do Moskwy, gdzie otrzymała licencjat ze stosunków międzynarodowych na Moskiewskim Państwowym Instytucie Stosunków Międzynarodowych (MGIMO), a od 2002 studiowała tamże politologię.
Prowadziła szereg audycji telewizyjnych w kilku rosyjskich stacjach, w szczególności na Pierwym kanale, TNT i Muz-TV. Szeroko znana w Rosji z prowadzenia programu typu reality show pt. "Dom-2". Wystąpiła w wielu rosyjskich filmach, m.in. pt. "Złodzieje i prostytutki" z 2004, który został oparty na historii z jej dzieciństwa. Jest także znana jako projektantka mody oraz dziennikarka radiowa i prasowa. Prowadzone przez nią (razem z Ksienią Sokołową) wywiady z osobami publicznymi ukazywały się m.in. w rosyjskiej edycji czasopisma "GQ". Dzięki swojej popularności, a także pozycji swojego nieżyjącego już ojca, Sobczak posiada kontakty towarzyskie w znacznej części rosyjskiej elity polityczno-finansowej.
Sobczak wydała kilka książek poświęconych modzie i życiu rosyjskiej elity (w szczególności "Стильные штучки Ксении Собчак", 2007; "Как выйти замуж за олигарха", 2007 z Oksaną Robski; "Маски, блески, бигуди. Азбука красоты", 2008; oraz "Замуж за миллионера, или Брак высшего сорта", 2009 z Oksaną Robski).
W mediach zachodnich określana często jako „rosyjska Paris Hilton”. Wśród licznych głośnych historii z udziałem Sobczak wymienić można incydent z 28 grudnia 2008, gdy udało jej się, dzięki posiadanym znajomościom, wymusić na liniach lotniczych Aerofłot wymianę załogi w samolocie mającym lecieć do Nowego Jorku, bowiem kapitan zapowiadając rejs, wywołał u pasażerów wrażenie osoby pijanej, jednak protesty na pokładzie zadziałały dopiero, gdy Sobczak zadzwoniła do swoich wysoko postawionych znajomych.
Po demonstracjach antyputinowskich w Moskwie w 2012 r. Sobczak poparła ruchy demokratyczne, w efekcie czego straciła pracę w państwowej telewizji i odtąd występowała w niezależnej telewizji internetowej.
Jesienią 2017 r. ogłosiła swój start w wyborach prezydenckich, m.in. skrytykowała aneksję Krymu.

</doc>
<doc id="1768092" url="https://pl.wikipedia.org/wiki?curid=1768092" title="Perinatolog">
Perinatolog



</doc>
<doc id="1768094" url="https://pl.wikipedia.org/wiki?curid=1768094" title="Medycyna matczyno-płodowa">
Medycyna matczyno-płodowa



</doc>
<doc id="1768095" url="https://pl.wikipedia.org/wiki?curid=1768095" title="Let's Get Retarded">
Let's Get Retarded



</doc>
<doc id="1768101" url="https://pl.wikipedia.org/wiki?curid=1768101" title="Parafia św. Józefa w Tomaszowie Lubelskim">
Parafia św. Józefa w Tomaszowie Lubelskim

Parafia Świętego Józefa w Tomaszowie Lubelskim – parafia rzymskokatolicka należąca do dekanatu Tomaszów- Południe diecezji zamojsko-lubaczowskiej. Została utworzona 25 października 1987 roku. Kościół parafialny został wybudowany w latach 90. XX wieku. Mieści się przy ulicy Paderewskiego.

</doc>
<doc id="1768102" url="https://pl.wikipedia.org/wiki?curid=1768102" title="Kolonia Ostrów">
Kolonia Ostrów



</doc>
<doc id="1768104" url="https://pl.wikipedia.org/wiki?curid=1768104" title="Clongowes Wood College">
Clongowes Wood College

Clongowes Wood College – prywatna szkoła z internatem (ang. "boarding school") drugiego stopnia dla chłopców, niedaleko Clane w hrabstwie Kildare w Irlandii. Założona przez jezuitów w roku 1814, jest jedną z najstarszych szkół katolickich w Irlandii. Została opisana przez Jamesa Joyce’a w para-autobiograficznej powieści "Portret artysty z czasów młodości".

</doc>
<doc id="1768106" url="https://pl.wikipedia.org/wiki?curid=1768106" title="Luis Pérez-Sala">
Luis Pérez-Sala

Luis Pérez-Sala Valls-Taberner (ur. 15 maja 1959 roku w Barcelonie) – były hiszpański kierowca wyścigowy. Szef HRT F1 Team.
Pérez-Sala uczestniczył we Włoskiej Formule 3 w roku 1985. W roku 1986 zadebiutował w Formule 3000 (wygrał wyścigi w Birmingham i Ennie). W sezonie 1987 był drugi w klasyfikacji końcowej, za Stefano Modeną. W Formule 1 zadebiutował w roku 1988 w zespole Minardi. Regularnie okazywał się lepszy od kolegi z zespołu, Adriána Camposa, którego zastąpił następnie Pierluigi Martini. Mimo braku punktów (najlepsze miejsce Pérez-Sali w sezonie 1988 to ósma pozycja w Grand Prix Portugalii) startował w Minardi w sezonie 1989. W tym to sezonie zdobył swój jedyny punkt w karierze, za szóste miejsce w Grand Prix Wielkiej Brytanii. Po 1989 roku opuścił Formułę 1 i rozpoczął ściganie się w mistrzostwach Hiszpanii samochodów turystycznych.
15 grudnia 2011 zespół HRT F1 Team potwierdził objęcie stanowiska szefa zespołu przez Pérez-Sala zastępując Colina Kollesa.

</doc>
<doc id="1768108" url="https://pl.wikipedia.org/wiki?curid=1768108" title="Andrew Little">
Andrew Little

Andrew Little (ur. 12 maja 1989 w Enniskillen) – północnoirlandzki piłkarz występujący na pozycji napastnika, reprezentant Irlandii Północnej.
Kariera klubowa.
Little przygodę z piłką zaczynał w amatorskim klubie Ballinamallard FC. Stamtąd trafił do Rangers, gdzie zadebiutował 25 kwietnia 2009 roku w meczu Pucharu Szkocji z St. Mirren, zmieniając Krisa Boyda. Grał też w Port Vale F.C., Preston North End, Blackpool i Accrington Stanley.
Kariera międzynarodowa.
Little zadebiutował w reprezentacji Irlandii Północnej 28 marca 2009 roku w meczu z reprezentacją Polski wygranym przez jego kraj 3-2. Zmienił Davida Healy’ego w 90. minucie spotkania.

</doc>
<doc id="1768109" url="https://pl.wikipedia.org/wiki?curid=1768109" title="Kõrve (Avinurme)">
Kõrve (Avinurme)

Kõrve − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768115" url="https://pl.wikipedia.org/wiki?curid=1768115" title="Antoni Żelazny (ksiądz)">
Antoni Żelazny (ksiądz)

Antoni Żelazny (ur. 1810 w Żmigrodzie, zm. 1866 w Jarosławiu) – proboszcz Jarosławski.
Życiorys.
Urodził się w 1810 w Żmigrodzie, w cyrkule jasielskim. Nauki początkowe pobierał w Jaśle, zaś gimnazjalne i filozoficzne w Przemyślu. Tam też rozpoczął studia teologiczne, które dokończył w Wiedniu jako alumn c.k. konwiktu. Święcenia kapłańskie otrzymał w 1833. Po otrzymaniu święceń pracował jako wikary i katecheta w Jaśle. W 1837 złożył egzamin konkursowy na proboszcza po czym w 1839 przeniesiony został do Jarosławia, gdzie w latach 1840–1851 pełnił funkcję katechety szkoły realnej. Równocześnie kontynuował studia z teologii moralnej, które ukończył w 1848 złożeniem egzaminu profesorskiego. Po śmierci ks. Jakuba Waydowicza, uchwałą Rady miejskiej z 16 kwietnia 1851 otrzymał probostwo Jarosławskie. W 1857 mianowany został przez konsystorz biskupi dziekanem Jarosławskim oraz nadzorcą powiatowym szkół, a w 1859 sędzią surogatem (zastępcą sędziego konsystorskiego) w sprawy małżeńskie. Był honorowym obywatelem Jarosławia. Dzięki jego wielkiemu zaangażowaniu i niespożytej energii jako przewodniczącego komitetu odbudowy, spalony w 1862 kościół farny został odbudowany i zaopatrzony w niezbędne sprzęty. Radny Rady miejskiej od 1840 aż do śmierci oraz radny rady powiatu w latach 1857–1866. Zmarł 20 lutego 1866 w Jarosławiu po ciężkiej chorobie płuc.

</doc>
<doc id="1768118" url="https://pl.wikipedia.org/wiki?curid=1768118" title="Kõrvemetsa">
Kõrvemetsa

Kõrvemetsa − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768119" url="https://pl.wikipedia.org/wiki?curid=1768119" title="Kõveriku">
Kõveriku

Kõveriku − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768120" url="https://pl.wikipedia.org/wiki?curid=1768120" title="Kolonia Rożki">
Kolonia Rożki



</doc>
<doc id="1768121" url="https://pl.wikipedia.org/wiki?curid=1768121" title="Adraku">
Adraku

Adraku − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768123" url="https://pl.wikipedia.org/wiki?curid=1768123" title="Jerzy Nowak (informatyk)">
Jerzy Nowak (informatyk)

Jerzy Stanisław Nowak (ur. 21 kwietnia 1942 w Sosnowcu) – polski działacz społeczny, inżynier, informatyk.
Ukończył liceum im. Staszica w Sosnowcu. Jest absolwentem Wydz. Mechanicznego Technologicznego Politechniki Warszawskiej, gdzie specjalizował się w zakresie planowania i organizacji przemysłu budowy maszyn, poznając komputery Odra-1013, ICT-1300 i UMC-1. W 1981 roku ukończył studium podyplomowe na Politechnice Śląskiej, a następnie w 2000 r. kolejne na Wydziale Nauk Ekonomicznych UW, pod kierunkiem prof. J. Oleńskiego. W 2005 r. ukończył studium podyplomowe w Akademii Obrony Narodowej, gdzie pod kierunkiem prof. P. Sienkiewicza przygotował pracę na temat bezpieczeństwa społeczeństwa informacyjnego.
Kariera zawodowa.
Pracę zawodową podjął, jako projektant systemów EPD, w 1968 w Hucie im. M. Buczka, po czym trafia do Zakładów Mechanicznych Bumar-Łabędy SA, gdzie zorganizował i prowadził Ośrodek Informatyki (1970–1996), z krótką przerwą w latach 1988–1989, kiedy to pełnił funkcję głównego specjalisty ds. oprogramowania w Instytucie Systemów Sterowania w Katowicach.
W trakcie pracy w Zakładach Mechanicznych Bumar przygotował szereg rozwiązań dla przedsiębiorstwa przemysłowego i ściśle współpracując z innymi zakładami i placówkami naukowymi. Od 1995 r. zajmuje się doradztwem w sferze implementacji systemów informatycznych w przemyśle, a następnie w administracji. Współpracował z firmami informatycznymi – Decsoft, Positive, Spin, ABG SA i Asseco Poland SA. Wieloletnia praca w przedsiębiorstwach przemysłowych pozwoliła mu na poznanie problemów użytkownika informatyki oraz trudności związanych z wdrażaniem systemów informatycznych.
Działalność społeczna.
W 1981 roku był jednym z członków założycieli Polskiego Towarzystwa Informatycznego. Zorganizował i przez szereg lat był prezesem i członkiem zarządu Oddziału Górnośląskiego PTI oraz Zarządu Głównego PTI. W latach 2002–2005 pełnił funkcję Sekretarza Generalnego PTI. W latach 1988–2006 zorganizował i współorganizował (z P. Fuglewiczem i J. Grabarą) szereg konferencji PTI, z których należy wyróżnić cykl autorskich konferencji w Szczyrku (2001–2008) poświęcony problematyce efektywności zastosowań systemów informatycznych. Dorobkiem tego cyklu konferencyjnego jest 40 tomów traktujących o problemach projektowania i wdrażania systemów informatycznych. Rozwinięcie problematyki studiów podyplomowych zaowocowało przygotowaniem trzech opracowań poświęconych problematyce społeczeństwa informacyjnego, wydanych przez Oddział Górnośląski PTI.
Historia w ogóle, a w szczególności historia techniki owocuje w 2009 zorganizowaniem grupy entuzjastów, którzy zajmują się poszukiwaniem początków informatyki i przemysłu komputerowego w Polsce. Wkładem rzeczowym do tej działalności jest opublikowanie w materiałach szczyrkowskiej konferencji kilkunastu opracowań o historii wdrożeń rozwiązań informatycznych w przedsiębiorstwach i branżach.
Jest autorem kilkunastu artykułów poświęconych problemom wdrażania systemów informatycznych. W 1993 działał w gronie założycieli Polskiej Izby Informatyki i Telekomunikacji (firma ZPS-NOVA) i był członkiem Rady Izby w latach 1993–1996. Brał udział w organizacji i przygotowaniu raportów Kongresów Informatyki Polskiej. W latach 2003-2004 na zlecenie Ministerstwa Gospodarki, Pracy i Spraw Społecznych organizuje trzy seminaria na temat systemu Syriusz i wydaje publicznie dostępne raporty z prac nad tym systemem. W 2005 był członkiem komisji w MNiI opiniującej wnioski z tytułu działania SPO WKP 1.5. Jest autorem i współautorem ekspertyz i recenzji.
Nagrody i odznaczenia.
Działalność Jerzego S. Nowaka została doceniona przez członków PTI, którzy w 2006 r. przyznali mu tytuł członka honorowego Polskiego Towarzystwa Informatycznego. Ponadto zyskuje nagrodę środowiska – Info Star 1995. Otrzymuje również medal honorowy Softarg za organizację jury konkursowego Targów Oprogramowania Softarg – Katowice.
24 września 2009 roku, na XV Forum Teleinformatyki „Platformy i rejestry w modelu usługowym funkcjonowania państwa a kluczowe projekty finansowane z Unii Europejskiej” odebrał, przyznaną mu przez Kapitułę Nagrody im. Marka Cara, według sentencji nagrody za:
W 2018 roku Kapituła PTI przyznała mu Medal 70-lecia Polskiej Informatyki. 

</doc>
<doc id="1768125" url="https://pl.wikipedia.org/wiki?curid=1768125" title="Alekere">
Alekere

Alekere − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768128" url="https://pl.wikipedia.org/wiki?curid=1768128" title="Kaevussaare">
Kaevussaare

Kaevussaare − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768131" url="https://pl.wikipedia.org/wiki?curid=1768131" title="Parafia św. Apostołów Piotra i Pawła w Złotowie">
Parafia św. Apostołów Piotra i Pawła w Złotowie

 Parafia Świętych Apostołów Piotra i Pawła w Złotowie – parafia rzymskokatolicka należąca do diecezji bydgoskiej i dekanatu Złotów I.
Do parafii oprócz północnej części Złotowa należą także: Dzierzążenko, Łopienko, Nowiny, Nowy Dwór, Pieczynek, Stare Dzierzążno, Wielatowo i Zalesie.
Powołana 27 sierpnia 1998. Pierwszym proboszczem parafii został ks. Jacek Pawelczyk. Obecnie funkcję proboszcza pełni ks. Arkadiusz Kalinowski. Parafia liczy 4327 wiernych. Kościół parafialny budowany od 2001 został wykończony w stanie, że od 1 kwietnia 2011 roku wszystkie msze święte odbywają się w nowym kościele przy ulicy Leśnej. 
Stowarzyszenia i Ruchy.
W parafii działają stowarzyszenia i ruchy: Apostolstwo Dobrej Śmierci, Apostolat Maryjny Cudownego Medalika, Parafialny Zespół Caritas, Ministranci, Róże Różańcowe, Rycerstwo Niepokalanej Dziewcząt, Schola Dziecięca, młodzieżowy zespół muzyczny.

</doc>
<doc id="1768132" url="https://pl.wikipedia.org/wiki?curid=1768132" title="Jingle (XMPP)">
Jingle (XMPP)



</doc>
<doc id="1768133" url="https://pl.wikipedia.org/wiki?curid=1768133" title="Fantazja-Impromptu op. posth. (Chopin)">
Fantazja-Impromptu op. posth. (Chopin)

Fantazja-Impromptu cis-moll op. posth. [66] – impromptu w formie fantazji napisane przez Fryderyka Chopina w 1834. Dedykowane J. Fontanie. Chopin nie nadał "Fantazji" numeru opusowego - po jego śmierci zrobił to dedykant. Uznawana za jeden z najpiękniejszych utworów kompozytora.

</doc>
<doc id="1768136" url="https://pl.wikipedia.org/wiki?curid=1768136" title="Kiissa">
Kiissa

Kiissa − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768138" url="https://pl.wikipedia.org/wiki?curid=1768138" title="Laekannu">
Laekannu

Laekannu − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768142" url="https://pl.wikipedia.org/wiki?curid=1768142" title="Parafia Wniebowzięcia Najświętszej Maryi Panny w Złotowie">
Parafia Wniebowzięcia Najświętszej Maryi Panny w Złotowie

 Parafia Wniebowzięcia Najświętszej Maryi Panny w Złotowie – parafia rzymskokatolicka należąca do dekanatu Złotów I diecezji bydgoskiej. Założona 27 maja 1619. Kościół parafialny został wybudowany w latach 1661–1664 w stylu barokowym. 
Liczebność i zasięg parafii.
Do parafii należą wierni będący mieszkańcami śródmiejskiej i wschodniej części Złotowa oraz miejscowości: Kujan, Kujanki, Międzybłocie, Płosków, Stawnica i Śmiardowo Złotowskie. Liczy 11 600 wiernych.
Stowarzyszenia, Ruchy i Wspólnoty.
Apostolstwo Dobrej Śmierci, Koło Misyjne, Kręgi Rodzin Domowego Kościoła, Oaza Młodzieży,Oaza Dzieci Bożych, Odnowa w Duchu Św., Radio Maryja, Stowarzyszenie Rodzin Katolickich, Ojcowie Żywego Różańca, Matki Żywego Różańca, Grupa Modlitewna, Ministranci, Schola Dziecięca, Schola Młodzieżowa, Apostolat MARGARETKA, Grupa misyjna, Poradnia Życia Rodzinnego, Caritas, Rada Parafialna, Rada Ekologiczna, Stowarzyszenie Rodzin Katolickich, Msza dla dzieci.

</doc>
<doc id="1768144" url="https://pl.wikipedia.org/wiki?curid=1768144" title="Lepiksaare">
Lepiksaare

Lepiksaare − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768148" url="https://pl.wikipedia.org/wiki?curid=1768148" title="Maetsma">
Maetsma

Maetsma − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768149" url="https://pl.wikipedia.org/wiki?curid=1768149" title="Karp (postać biblijna)">
Karp (postać biblijna)

Karp z Berei, Karpos, – równy apostołom, jeden z 70. uczniów Jezusa Chrystusa, biskup i męczennik, święty Kościoła katolickiego oraz prawosławnego.
Żywot świętego.
Żyjący w I wieku uczeń św. Pawła według BT 2 Tm (4, 13). Mieszkał w Troadzie.
W synaksariach przedstawiany jest jako jeden z uczniów Chrystusa i biskup Berei, który poniósł męczeńską śmierć za wiarę. Apostoł Paweł ustanowił go biskupem Berei Trackiej (obecnie Weria). Karpos nawrócił tam liczną grupę pogan. Demaskując Izraelitów udowodnił im, że ukrzyżowany przez nich Chrystus jest Bogiem prawdziwym i twórcą wszystkiego, za co został z okrucieństwem zabity. Według innych źródeł został zamęczony przez wysłanników cesarza Nerona. 
Karpos nauczał również Ewangelii na Krecie, gdzie odwiedził go św. Dionizy Areopagita. 
Dzień obchodów.
Wspomnienie liturgiczne w Kościele katolickim obchodzone jest 26 maja.
Można również spotkać dzień 13 października (za Ado), w którym wspominany jest św. Karp biskup Tiatyry, również męczennik, żyjący w II lub III wieku.
Cerkiew prawosławna wspomina apostoła Karposa 26 maja/8 czerwca, tj. 8 czerwca według 
kalendarza gregoriańskiego.

</doc>
<doc id="1768151" url="https://pl.wikipedia.org/wiki?curid=1768151" title="Mazurki op. 33 (Chopin)">
Mazurki op. 33 (Chopin)

Mazurki op. 33 – cykl czterech mazurków Fryderyka Chopina skomponowany w 1837, wydany w 1838 przez Schlesingera. Utwory dedykowane zostały hrabinie Róży Mostowskiej.
Mazurek gis-moll op. 33 nr 1.
Mazurek Chopina, w tonacji gis-moll. Rozpisany w 48 taktach.
Mazurek D-dur op. 33 nr 2.
Mazurek Chopina, w tonacji D-dur. Rozpisany w 136 taktach.
Mazurek C-dur op. 33 nr 3.
Mazurek Chopina, w tonacji C-dur. Rozpisany w 48 taktach.
Mazurek h-moll op. 33 nr 4.
Mazurek Chopina, w tonacji h-moll. Rozpisany w 224 taktach.
Zobacz też.
Lista dzieł Fryderyka Chopina

</doc>
<doc id="1768152" url="https://pl.wikipedia.org/wiki?curid=1768152" title="Paadenurme">
Paadenurme

Paadenurme − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768153" url="https://pl.wikipedia.org/wiki?curid=1768153" title="Arsenal VG 70">
Arsenal VG 70

Arsenal VG 70 – francuski, odrzutowy samolot doświadczalny zaprojektowany po zakończeniu II wojny światowej w wytwórni Arsenal de l'Aéronautique.
Historia.
Arsenal VG 70 jest jedną z pierwszych konstrukcji powojennych, w budowie której francuscy inżynierowie zmierzyli się z napędem odrzutowym. Głównym projektantem samolotu był inżynier Jean Galtier. Pomimo tego, że VG 70 był już powojenną maszyną to jego projekt odwoływał się do rozwiązań konstrukcyjnych zastosowanych podczas budowy samolotu Sud-Ouest SO.6000 Triton, który powstał na deskach kreślarskich jeszcze podczas trwania niemieckiej okupacji. Po raz pierwszy samolot wzniósł się w powietrze 23 czerwca 1948 roku i miał służyć zbadaniu zachowania się maszyny podczas lotów z bardzo dużymi prędkościami poddźwiękowymi.
Konstrukcja.
VG 70 był jednomiejscowym, wolnonośnym, jednosilnikowym grzbietopłatem o konstrukcji mieszanej. Dwudźwigarowe skrzydła były wykonane w całości z drewna pokrytego sklejką. Charakteryzowały się dużym skosem 35° i równie dużym wzniosem. Wyposażone były w klapy, lotki i stałe sloty umieszczone na krawędzi natarcia. Kadłub o konstrukcji półskorupowej wykonany był z metalu i podzielony na dwie sekcje, których demontaż ułatwiał dojście do silnika samolotu. Na wysokości krawędzi natarcia skrzydeł umieszczona była jednoosobowa kabina pilota, zakryta jednoczęściową osłoną. Usterzenie klasyczne wykonane z drewna. Podwozie trójzespołowe, przednie chowane do wnęki w kadłubie, główne w skrzydła. Z braku silnika własnej konstrukcji zastosowano poniemiecki Junkers Jumo 004B-2. Chwyt powietrza do silnika umieszczony był pod kadłubem na wysokości kabiny pilota. Samolot podczas lotu nie zachowywał się poprawnie, charakteryzował się niestatecznością boczną a umieszczony podkadłubowo chwyt powietrza nie zapewniał jego prawidłowego przepływu do silnika. Pomimo tego maszyna w locie poziomym uzyskała prędkość 900 km/h.

</doc>
<doc id="1768154" url="https://pl.wikipedia.org/wiki?curid=1768154" title="Parafia św. Rocha w Złotowie">
Parafia św. Rocha w Złotowie

 Parafia Świętego Rocha w Złotowie – parafia rzymskokatolicka należąca do diecezji bydgoskiej i dekanatu Złotów II.
Powołana 17 kwietnia 1981 rokuPierwszym proboszczem od 1975 był ks. Jan Wicha, od 1992 funkcję proboszcza pełnił ks. Ryszard Teinert, od września 2009 ks. Witold Korowajczyk, od czerwca 2018 ks. Jacek Salwa. Parafia liczy 3122 wiernych. Kościół parafialny został wybudowany w latach 1903–1904 w stylu neogotyckim jako kaplica cmentarna. Plebania mieści się przy ulicy Pasterskiej.
Do parafii należy południowo-zachodnia część Złotowa oraz Blękwit i Klukowo.
Stowarzyszenia i Ruchy.
Caritas, Ministranci, Oaza Światło-Życie, Żywy Różaniec

</doc>
<doc id="1768155" url="https://pl.wikipedia.org/wiki?curid=1768155" title="Jarosław Antoszczyk">
Jarosław Antoszczyk

Jarosław Antoszczyk (ur. 26 listopada 1975 w Łodzi) – polski reżyser, aktor.
Życiorys.
Absolwent Wydziału Realizacji Obrazu Filmowego, Telewizyjnego i Fotografii w Wyższej Szkole Sztuki i Projektowania w Łodzi (dyplom licencjacki w 2006, dyplom magisterski w 2009). W 2005 otrzymał Wyróżnienie Dziekana za film dyplomowy pt. „Ciawasy”).
W 2002 startował w wyborach do sejmiku województwa łódzkiego z listy Sojuszu Lewicy Demokratycznej - Unii Pracy (uzyskał 448 głosów i nie został wybrany na radnego)).
Były prezes Klubu Sportowego Start w Łodzi. Członek stowarzyszenia Związku Artystów Scen Polskich.

</doc>
<doc id="1768156" url="https://pl.wikipedia.org/wiki?curid=1768156" title="Sälliksaare">
Sälliksaare

Sälliksaare − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768158" url="https://pl.wikipedia.org/wiki?curid=1768158" title="Olympia (stadion)">
Olympia (stadion)

Olympia – stadion piłkarski położony w mieście Helsingborg, w Szwecji. Oddany został do użytku w 1898 roku. Swoje mecze na tym obiekcie rozgrywa zespół Helsingborgs IF. Jego pojemność wynosi 16 673 – 17 200 widzów (z czego 9673 to miejsca siedzące). W 1958 roku był jedną z aren piłkarskich mistrzostw świata. Stadion był przebudowywany w roku 1993 oraz 1999.

</doc>
<doc id="1768159" url="https://pl.wikipedia.org/wiki?curid=1768159" title="Zamek w Pszczynie">
Zamek w Pszczynie

Zamek w Pszczynie – w istocie pałac, dawna rezydencja magnacka w Pszczynie (niem. Pless) na Górnym Śląsku, która powstała w miejscu obronnego gotyckiego zamku z początku XV wieku, zbudowanego zapewne w miejscu wcześniejszej fortyfikacji. Następnie zamek przebudowano w XVI wieku w stylu renesansowym, a w XVIII wieku w stylu barokowym i ponownie w XIX wieku w stylu francuskiego baroku z czasów Ludwika XIII. W średniowieczu własność między innymi książąt opolsko-raciborskich, książąt opawskich i książąt cieszyńskich. W latach 1548–1765 należał do śląskiego rodu Promnitzów, 1765–1847 książąt Anhalt-Köthen-Pless, a od 1847 książąt Hochberg von Pless z Książa. W latach 1870–1876 dokonali oni przebudowy zamku, na skutek której uzyskał on swój obecny kształt architektoniczny w stylu neobarokowym.
Wraz z zabytkowym parkiem krajobrazowym w stylu angielskim o powierzchni 156 ha tworzy zespół pałacowo-parkowy. W 1946 zamieniony na muzeum, obecnie działające pod nazwą Muzeum Zamkowe w Pszczynie. W przeciwieństwie do wielu innych zamków i pałaców na Śląsku, zniszczonych na skutek działań II wojny światowej i bezpośrednio po niej, w zamku w Pszczynie zachowało się oryginalne wyposażenie i meble, które sprawiają, że jest on obecnie jednym z najcenniejszych zabytków architektury rezydencjonalnej w Polsce.
Historia.
Dzieje zamku w średniowieczu.
Według Henryka Schaeffera, XIX-wiecznego kronikarza księstwa pszczyńskiego, początków pszczyńskiego zamku należy szukać w XI lub XII wieku, kiedy to został on wzniesiony przez książąt piastowskich jako strażnica przy szlaku handlowym łączącym Morawy z Rusią Kijowską, pełniąc także funkcję zamku myśliwskiego (tę drugą funkcję zachował aż do XX w.). Ziemia Pszczyńska należała wtedy do Małopolski. Częścią Śląska stała się w 1178, kiedy książę krakowski Kazimierz II Sprawiedliwy podarował ją księciu Mieszkowi I Plątonogiemu, władcy księstwa raciborskiego, a od 1202 księstwa opolsko-raciborskiego. W 1327 książę raciborski Leszek został zmuszony do złożenia hołdu królowi czeskiemu Janowi Luksemburskiemu (w zachowanym dokumencie hołdu Pszczyna jest już wymieniona jako miasto – "civitas"), przez co również Ziemia Pszczyńska znalazła się w orbicie wpływów Czech. Po śmierci Leszka w 1336 jego ziemie zostały przejęte przez jego szwagra księcia opawskiego Mikołaja II z dynastii Przemyślidów.
Pierwsze pisemne wzmianki o murowanym zamku w Pszczynie pochodzą z I połowy XV w. i są związane z osobą Heleny, córki księcia litewskiego Korybuta Dymitra, a od 1407 żony Jana II Żelaznego, księcia raciborskiego. Po ślubie w 1407 Jan przyznał swojej małżonce w dożywotnie użytkowanie obszar, w skład którego weszły Pszczyna, Mikołów, Bieruń Stary i Mysłowice. Helena w miejsce istniejącego zameczku myśliwskiego wzniosła gotycką murowaną budowlę, złożoną z dwóch równoległych do siebie budynków (dzisiejsze skrzydła wschodnie i zachodnie), połączonych murami. Wraz z dwiema wieżami od strony południowej weszła ona w skład czworobocznego założenia obronnego otoczonego wałami ziemnymi i fosą z mostem zwodzonym. Do dziś pod częścią zamku zachowały się gotyckie piwnice, a wmurowana w grube mury gotycka baszta przez późniejszych właścicieli używana była jako sekretna klatka schodowa. Dokładna data ukończenia tej budowli nie jest znana; wiadomo jednak, że musiało to nastąpić przed 1433, ponieważ w tym roku zamek zdołał odeprzeć najazd husytów.
Następnie do 1517 zamek w Pszczynie był własnością książąt cieszyńskich; w roku tym książę cieszyński Kazimierz II z powodu trudności finansowych sprzedał Ziemię Pszczyńską za sumę 40 000 guldenów możnowładcy węgierskiemu (żupanowi spiskiemu) Aleksemu Thurzo, co zakończyło okres panowania Piastów na Ziemi Pszczyńskiej. Ten z kolei sprzedał ją swojemu bratu Janowi Thurzo. Utworzone zostało wolne państwo stanowe, jedno z wielu na ówczesnym Śląsku. Obejmowało ono Pszczynę, Mikołów, Bieruń i do 1536 roku Mysłowice, jego stolicą była Pszczyna.
Zamek pszczyński w rękach rodziny Promnitzów i książąt Anhalt Köthen-Pless.
W 1548 Ziemię Pszczyńską z zamkiem zakupił biskup wrocławski Baltazar von Promnitz, który wkrótce odstąpił je rodzinie. W rękach Promnitzów pozostawały one do 1765. W II połowie XVI w. zamek przebudowano w stylu renesansowym. Zleceniodawcami przebudowy byli prawdopodobnie sam Baltazar Promnitz, zmarły w 1562 roku, a po nim jego następca, panujący w latach 1562-1568 Stanisław Promnitz. Być może prace te kontynuował jeszcze Karol Promnitz (1568-1591), co jednak nie zostało dostatecznie udokumentowane archiwaliami. W wyniku tych prac powstała trójkondygnacyjna budowla na planie nieregularnego czworoboku, składająca się z dwóch niemal równoległych skrzydeł mieszkalnych dłuższego zachodniego i krótszego wschodniego, zakończonych dwiema wieżami od strony południowej. Jedna z wież uległa wkrótce zniszczeniu lub rozebraniu, co widać na mapie Andreasa Hindenberga z 1636 – pierwszym zachowanym wizerunku zamku, na którym zamek posiada już tylko jedną wieżę. Od wschodu do zamku przylegała kaplica zamkowa, która powstała między 1629 a 1636 rokiem, a od południa brama wjazdowa. Składowe budynki połączone były murami – wyższym od północy, przy którym znajdowała się w wieża z galeryjką i niższym od południa, do którego dobudowany był mały, piętrowy budynek. Od strony wewnętrznego dziedzińca mur północny oraz fasady budynków posiadały trójkondygnacyjne krużganki. Ściany pomalowane były na biało, na jednej z elewacji znajdował się zegar słoneczny. Dwuspadowe dachy pokryto czerwoną dachówką. W ten sposób gotycka twierdza przekształciła się w reprezentacyjną rezydencję.
W nowym kształcie budowla przetrwała do pożaru w 1679. Pożar ten zniszczył skrzydło północne i wieżę. Prace nad odbudową, trwające w latach 1680–1689, nadzorował budowniczy Consilio Milius. Zamek odnowiono w stylu renesansowym. Rozebrano skrzydło północne, a wzdłuż powstałego północnego oraz ocalałego południowego muru wzniesiono arkadową galerię (parter i pierwsze piętro). Przeprowadzono roboty przy zamkowej wieży i wykonano sztukaterie. Generalnie zamek z lat 1680-1689 nie odbiegał jako bryła od istniejącego w latach 1629-1636. Przedstawiał się jako dwupiętrowa budowla na planie nieregularnego czworoboku, z załamanym skrzydłem wschodnim połączonym już wcześniej z przemianowaną na bramę wjazdową gotycką wieżą. Składał się z dwóch par nieznacznie nierównoległych par skrzydeł: mieszkalnych (wschodniego i zachodniego) oraz parawanowych (północne i południowe). Obejmowały one obszerny, nieco nieregularny dziedziniec arkadowy o wymiarach ok. 38 x 22 m. Długości zewnętrzne poszczególnych boków zamku zmieniały się w granicach od 47 (wschodni) do ok. 57 m (południowy). Grubości murów zewnętrznych malały wraz ze wzrostem wysokości, od 2,32 m w dolnych partiach przez 1,8 m na I pietrze po 75-80 cm na II piętrze.
W 1687 na miejscu drewnianej strażnicy wzniesiono nowy murowany budynek "Warty", zwany Bramą Wybrańców. Był to główny wjazd na zamkowy dziedziniec, strzeżony przez doborowych żołnierzy zwanych „wybrańcami”. Do służby byli oni wybierani osobiście przez właściciela rezydencji. Ponad portalem bramy umieszczono herby właścicieli Pszczyny: Baltazara Promnitza i Emilii Agnieszki Saskiej, oraz chronostych z ukrytą w łacińskiej sentencji datą budowy bramy.
Zamek już wtedy był jedną ze znaczniejszych rezydencji Śląska. Rozwijało się w nim życie artystyczne, a w latach 1704–1707 zamek często gościł wybitnego kompozytora barokowego Georga Philippa Telemanna, kapelmistrza na dworze Promnitzów w Żarach. Te tradycje muzyczne są dzisiaj kontynuowane w formie koncertów pod nazwą „Wieczory u Telemanna”, organizowanych w Pszczynie od 1979.
W 1734, za panowania Erdmanna Promnitza, nadworny architekt Christian Jähne z Żar rozpoczął prace nad przebudową zamku w stylu barokowym; podczas prac zamierzano przede wszystkim ponownie wznieść skrzydło północne. Prace nad przebudową zniweczył pożar, który wybuchł 7 lipca 1737. Odbudowa ruszyła na wiosnę 1738 roku, dobiegając końca dopiero w 1768, już za nowych właścicieli. Nowa, dwukondygnacyjna budowla składała się z trzech skrzydeł ułożonych w kształcie podkowy otwartej w kierunku miejskiego rynku. Elewacja parteru była boniowana, okna wyższych pięter otoczone wystającymi obramieniami i oddzielone od siebie korynckimi pilastrami. Całość okryto mansardowym dachem z facjatkami od strony wewnętrznego dziedzińca i południowych zakończeń bocznych skrzydeł. Główne wejście prowadziło od strony dziedzińca do sieni wjazdowej, skąd „lustrzanymi” schodami można było się dostać na reprezentacyjne pierwsze piętro ("bel-étage").
Kolejnymi właścicielami Pszczyny byli w latach 1765–1846 spokrewnieni z Promnitzami książęta Anhalt-Köthen-Pless, którzy przekształcili zwierzyniec w park i wznieśli kolejne budowle. Powstały więc: pałac Bażantarnia w Porębie, na podstawie projektu Carla Langhansa, położony na skraju założonej w 1792 r. bażantarni, oraz klasycystyczna Ludwikówka, wzniesiona przez Wilhelma Puscha na północnym skraju parku pszczyńskiego.
Od Anhaltów przez Promnitzów do Hochbergów.
Ostatni z rodu Promnitzów, Jan Erdmann (1719-1785), przekazał ziemię pszczyńską swemu siostrzeńcowi z rodu Anhalt-Köthen, Fryderykowi Erdmann (1731-1797). Kolejni właściciele Pszczyny z rodu Anhaltów władali tutejszymi majątkami do połowy XIX w. W 1846 r. ostatni z rodu, książę Henryk von Anhalt-Köthen (1778–1847), oddał ziemię pszczyńską swemu siostrzeńcowi, księciu Janowi Henrykowi X von Hochberg (1806–1855) z potężnego rodu magnackiego.
Zamek pszczyński jako rezydencja książąt Hochberg von Pless.
Po wygaśnięciu linii Anhalt-Köthen-Pless w 1846 zamek w Pszczynie przeszedł w ręce książąt Hochbergów z Książa, a pierwszym właścicielem zamku wywodzącym się z tej rodziny był Hans Heinrich X, wnuk po kądzieli księcia Friedricha Erdmanna Anhalt Köthen-Pless. W 1850 otrzymał od króla Prus Fryderyka Wilhelma IV tytuł księcia na Pszczynie (niem. "Fürst von Pleß"), który odtąd przekazywany był najstarszemu synowi rodu.
Po śmierci Hansa Heinricha X w 1855 dobra w Pszczynie i Książu odziedziczył jego syn Hans Heinrich XI (1833–1907), najdłużej panujący na zamku, z którego imieniem wiąże się okres największego rozkwitu rezydencji, a także jego przebudowa do obecnego kształtu. Książę Hans Heinrich XI (w 50. rocznicę urodzin otrzymał od cesarza tytuł diuka, niem. "Herzoga") stworzył w swojej siedzibie rozległe założenie ogrodowo-krajobrazowe, sięgające aż do zameczku myśliwskiego w Promnicach pod Tychami. W tym czasie Pszczyna odwiedzana była przez królów pruskich, później cesarzy niemieckich, oraz ich królewskich gości z całej Europy, a sam Hans Heinrich XI pełnił na dworze berlińskim godność cesarskiego Wielkiego Łowczego. Koniecznością więc stało się posiadanie rezydencji godnej pozycji księcia.
W latach 1870–1876 dokonano przebudowy zamku, którą kierował francuski architekt Hippolyte Alexandre Destailleur. Elewacjom nadano kostium architektury francuskiej z XVII stulecia. Znacznie zwiększono powierzchnię dachów, wzmacniając wrażenie przysadzistości budowli. Na szczycie umieszczono ośmiometrowy maszt z flagą herbową właściciela. Zmianie uległo również wnętrze. Powstał wewnętrzny dziedziniec, do południowej części środkowego skrzydła dobudowano reprezentacyjny westybul z trójbiegową, wzorowaną na pałacu w Wersalu, klatką schodową; powstała też monumentalna, dwukondygnacyjna sala jadalna (obecnie Sala Lustrzana). Całkowicie zmieniono też wystrój wewnętrzny: ściany malowano na żywe kolory i pokrywano barwnymi tapetami, Salon Wielki i Bibliotekę wyłożono boazerią z orzecha włoskiego, powstały wtedy też neorokokowe sztukaterie. Wszystko to miało obrazować wspaniałość i potęgę rodu, którą jeszcze podkreślano, zawieszając na ścianach portrety antenatów i umieszczając na elementach wyposażenia herby Hochbergów i monogramy książęce (HB – od Hochberg, na klatce schodowej również dwie odwrócone od siebie litery PP.).
Kolejnym właścicielem zamku był Hans Heinrich XV, który przejął dobra po śmierci ojca w 1907. W 1891 ożenił się w Londynie z Angielką Marią Teresą Oliwią Cornwallis-West, nazywaną Daisy („Stokrotką”). Daisy, uważana za jedną z najpiękniejszych kobiet swojej epoki, utrzymująca bliskie stosunki z królami Anglii Edwardem VII i Jerzym V, cesarzem Niemiec Wilhelmem II i innymi monarchami i mężami stanu, w powszechnej świadomości lokalnych mieszkańców i turystów odwiedzających Książ i Pszczynę jest obecnie najpopularniejszą przedstawicielką rodów władających obiema rezydencjami – trzeba jednak zaznaczyć, że popularność ta została sztucznie wykreowana w ciągu kilku ostatnich lat w celach marketingowych, wcześniej Daisy była tylko jedną z wielu mało znaczących postaci w historii tej rezydencji. Na rynku w Pszczynie, niedaleko wejścia do zamku, znajduje się jej ławeczka i posąg; liczne jej portrety i fotografie znajdują się też na samym zamku. Zaraz po przyjeździe do Pszczyny Daisy nie miała jednak najlepszych wrażeń, pisząc o zamku w swoich pamiętnikach:
Jej staraniem wprowadzono pewne zmiany w wyposażenie zamku. Prywatne apartamenty Daisy znajdują się na I piętrze rezydencji.
W historii XX w. zamek w Pszczynie odegrał znaczącą rolę podczas I wojny światowej, w latach 1915–1916 (04.1915 – 02.1916 oraz 08-12.1916), kiedy znajdowała się w nim Wielka Kwatera Główna ("Großes Hauptquartier") armii niemieckiej. W Pszczynie decyzje wojskowe podejmowali m.in. cesarz Wilhelm II, szef sztabu głównego marszałek Paul von Hindenburg oraz szef sztabu na front wschodni generał Erich Ludendorff. Mieszkającego w zamku cesarza Wilhelma II zimą 1915/1916 r. odwiedził m.in. wybitny malarz Wojciech Kossak, u którego cesarz chciał zamówić obraz przedstawiający go w towarzystwie najwybitniejszych wodzów swojej armii. Do zamówienia ostatecznie nie doszło, ale malarz tak opisał zamek w swoich pamiętnikach:
Po zakończeniu I wojny światowej, po przeprowadzeniu plebiscytu i III powstania śląskiego Pszczynę przyłączono do odrodzonego państwa polskiego, sam zamek pozostał jednak w rękach rodziny Hochbergów. W latach 1936–1938 w parku powstała druga nekropolia – Hochbergów, w której pochowano Hansa Heinricha XV, zmarłego w 1938, a także najmłodszego syna Daisy, Bolka, zmarłego w 1936, ojca zmarłego w 2022 r. księcia Bolka Hochberga von Pless.
W czasie II światowej, w przeciwieństwie do Książa, który został zajęty przez władze nazistowskie i w dużej mierze zniszczony, zamek w Pszczynie pozostał własnością Hochbergów, chociaż księżna Maria Katarzyna, żona Hansa Heinricha XVII, który przyjął obywatelstwo polskie i walczył w Polskich Siłach Zbrojnych na Zachodzie, z powodu trudności materialnych, musiała sprzedać część wyposażenia i wynajmować pomieszczenia wojsku niemieckiemu.
Po zajęciu Pszczyny przez Armię Czerwoną w lutym 1945 w zamku urządzono szpital przyfrontowy, który działał do 18 sierpnia 1945. W przeciwieństwie do Książa, który, po zniszczeniach dokonanych przez nazistów, został ostatecznie zdewastowany przez wojska radzieckie, wyposażenie zamku w Pszczynie (łącznie z żyrandolami i olbrzymimi kryształowymi lustrami w Sali Lustrzanej) pozostało praktycznie nienaruszone.
Historia Muzeum Zamkowego.
Decyzja o organizacji muzeum została podjęta przez władze wojewódzkie 1 czerwca 1945, do zorganizowania placówki i kierowania nią został wyznaczony dr Józef Kluss (pełnił tę funkcję do 1962).
Muzeum w zamku pszczyńskim zostało otwarte dla publiczności już w rok po zakończeniu wojny – 9 maja 1946. Zwiedzający mogli wtedy zapoznać się z ekspozycją sztuki zdobniczej w kilku salach I piętra, na której wystawiono przedmioty z kolekcji Hochbergów. W latach 60. i 70. przeprowadzono gruntowny remont zamku i utworzono Muzeum Wnętrz Zabytkowych – w salach zamku prezentowano wtedy wnętrza mieszkalne od czasów renesansu do XIX wieku.
W 1995 rozpoczęto kolejny generalny remont, w ramach którego zdecydowano się odtworzyć oryginalny wygląd wnętrz zamkowych z czasów Hochbergów. Zrekonstruowano wtedy również apartamenty cesarskie na parterze z okresu I wojny światowej. Obecnie w zamku około 80% wyposażenia wnętrz jest oryginalne, to jest zachowało się w takim kształcie, w jakim istniało w zamku na przełomie XIX i XX wieku lub we wcześniejszych epokach. W ramach prac konserwatorskich przywrócono też pierwotne kolory i złocenia. W 1995 federacja stowarzyszeń Europa Nostra z siedzibą w Hadze, zajmująca się ochroną europejskiego dziedzictwa kulturowego i środowiska naturalnego, przyznała muzeum dyplom honorowy „za pieczołowite odtworzenie wnętrz zamku z ich wyposażeniem, oparte na wnikliwych historycznych badaniach, które przywróciły blask początku XX wieku”.
Jako uzupełnienie ekspozycji w muzeum, które obecnie nosi nazwę Muzeum Zamkowego w Pszczynie, w jednym z pomieszczeń zamku 9 maja 2001 otwarto Gabinet Miniatur, a 12 maja 2006 w gotyckich piwnicach zamku Zbrojownię.
Wnętrza zamku.
Ekspozycje muzealne w zamku w Pszczynie zajmują wszystkie kondygnacje budowli, oprócz III piętra (strychu), gdzie znajdują się m.in. pracownie konserwatorskie. Obok głównej ekspozycji na parterze, I i II piętrze, do zwiedzania udostępnione są też piwnice, w których mieści się Zbrojownia, oraz Gabinet Miniatur i sale wystaw czasowych, znajdujące się na II piętrze. Łącznie powierzchnia wszystkich ekspozycji w muzeum liczy prawie 3 tys. m2. W zamku jest dziewięć par różnej wielkości drzwi zewnętrznych, 140 wysokich, dwuczęściowych drzwi wewnętrznych oraz 195 różnej wielkości okien.
Parter – apartamenty cesarskie.
Obecny parter zamku w Pszczynie aż do XVIII w. był jego pierwszym piętrem. Zmiana nastąpiła na skutek ukończonej w 1768, już za panowania księcia Friedricha Erdmanna Anhalta, przebudowy zamku z budowli renesansowej na barokową. Podwyższono wtedy teren dziedzińca wewnętrznego, na skutek czego dawny parter zamienił się w piwnice (obecna Zbrojownia), a pierwsze piętro w parter. Na parterze urządzono wtedy m.in. sypialnię pary książęcej, izbę szkolną ich dzieci oraz pokój pracy księcia.
Obecnie większą część parteru, która jest udostępniona do zwiedzania, zajmuje zrekonstruowany apartament cesarski cesarza Niemiec Wilhelma II z początku XX w. Apartamenty cesarskie urządzono w zamku tuż po jego ostatniej przebudowie w 1876 r. Przygotowano je jeszcze dla Wilhelma I na wypadek gdyby chciał on odwiedzić włości Jana Henryka XI Hochberga, który piastował wówczas wysokie godności na cesarskim dworze w Berlinie. Towarzyszący pierwszej wizycie cesarza reporter „Leipziger Zeitung” napisał, że apartamenty są „...w średniowiecznym, godnym cesarza stylu”. Władca niemieckiego imperium miał tu swój gabinet, salon, sypialnię, garderobę i łazienkę. Wilhelm w latach 1885–1911 kilkakrotnie przyjeżdżał do Pszczyny na polowania na żubry i jelenie; później często tu przebywał podczas I wojny światowej, w latach 1914–1917, kiedy w zamku znajdowała się główna kwatera armii niemieckiej dla frontu wschodniego. Właściciel zamku, Hans Heinrich XV, pełnił wtedy funkcję oficera ordynansowego cesarza. Wilhelma II czasami odwiedzała też małżonka Augusta Wiktoria, dla której wydzielono osobną sypialnię i łazienkę. Apartament cesarski i prowadzący do niego korytarz zostały zrekonstruowane w latach 1999–2005 na podstawie fotografii i inwentarza wyposażenia z 1915. Wnętrza są utrzymane w stylu neogotyckim, mają też gotyckie sklepienia.
Na parterze zamku znajdują się następujące pomieszczenia udostępnione do zwiedzania:
Westybul i klatka schodowa.
Westybul, niegdyś pełniący funkcję przedpokoju zamku, oraz łącząca się z nim bezpośrednio klatka schodowa, służą obecnie jako przejście na kolejną kondygnację zamku. Szczególnie cenna jest klatka schodowa, jedno z najbardziej reprezentacyjnych pomieszczeń zamku, w obecnym kształcie pochodząca z okresu przebudowy z lat 1870–1876. Pomieszczenie to ukazywało się jako pierwsze gościom odwiedzającym zamek, stąd pragnienie olśnienia przepychem i bogatym wystrojem wnętrza. Na początku klatki schodowej ustawiono dwie metalowe, złocone latarnie, dalej z prawej strony dwie ogromne, ok. 2-metrowej wysokości wazy ceramiczne, jedna z motywami wschodnimi. Trzecia waza, ustawiona po lewej stronie, ozdobiona głowami satyrów i innymi motywami antycznymi, została wykonana z zielonego serpentynitu i jest kopią tzw. wazy Warwicka ze starożytnego Rzymu, wydobytej w XVIII w. z dna jeziora w Tivoli.
Na pierwsze piętro zamku prowadzą trójbiegowe schody z jasnego piaskowca, nawiązujące do Schodów Królowej z pałacu w Wersalu; pomiędzy tralkami umieszczono płyciny z monogramem Hochbergów – dwiema odwróconymi od siebie literami P, nakrytymi mitrą książęcą. Monogram ten również nawiązuje do dworu francuskiego, mianowicie monogramu Ludwika XIV – dwóch odwróconych od siebie liter L. Klatka schodowa jest nakryta pozorną kopułą i oświetlana "Wielką Latarnią" - brązową lampą, opuszczaną w razie potrzeby do posadzki za pomocą kołowrotu ukrytego na poddaszu.
Płyty pokrywające ściany zostały wykonane, podobnie jak schody, z białego piaskowca; na jednej ze ścian zawieszono olbrzymią tapiserię – gobelin z XVII w., przedstawiający "Amazonki żegnające swoich synów udających się na poszukiwania ojców", dar carycy Katarzyny II dla księcia Friedricha Erdmanna Anhalt-Köthen-Pless, który był jej kuzynem.
I piętro.
Obecne I piętro dawniej było II piętrem zamku renesansowego. W XVIII w., za panowania książąt Anhalt-Köthen-Pless, stało się najważniejszą, reprezentacyjno-mieszkalną częścią zamku, określaną jako "bel étage". Znaczenie to zachowało po przebudowie zamku przez Hochbergów w XIX w., chociaż zmieniono wtedy przeznaczenie praktycznie wszystkich pomieszczeń kondygnacji. Najważniejszymi zmianami dokonanymi podczas owej przebudowy przez Hochbergów było utworzenie Sali Lustrzanej i klatki schodowej. Obecnie na I piętrze udostępniane do zwiedzania są następujące pomieszczenia:
Sala początkowo odgrywała rolę reprezentacyjnej jadalni (przy ścianie wschodniej do dzisiaj stoi ustawiony marmurowy bufet z popiersiami różnych postaci), obecnie odbywają się tu koncerty pod nazwą „Wieczory u Telemanna”.
II piętro.
II piętro zamku pszczyńskiego powstało dopiero w XVIII w., za czasów Anhaltów, kiedy zamek podwyższono o jedną kondygnację, na której mieścił się m.in. apartament księcia Friedricha Erdmanna Anhalt-Köthen-Pless oraz pokoje gościnne. Pamiętając o tej tradycji, nowi właściciele zamku, Hochbergowie, pokoje gościnne czasami określali jako "Coetensche Zimmer" („pokoje Köthenów”). Poza gośćmi, na kondygnacji tej mieszkali m.in. synowie Hansa Heinricha XV i Daisy. Większa część ekspozycji II piętra jest związana z tradycjami łowieckimi Anhaltów i Hochbergów.
Osobnymi pomieszczeniami II piętra, które nie wchodzą w skład głównej ekspozycji zamku, są:
Zbrojownia.
W piwnicach zamku ulokowana jest również zbrojownia, otwarta dla zwiedzających 12 maja 2006. Prezentowane w niej zbiory pochodzą od XVI do początku XX w. i obejmują m.in. miecze katowskie, lance kawaleryjskie, ryngraf z czasów konfederacji barskiej i Ō-yoroi - zbroje samurajskie.

</doc>
<doc id="1768160" url="https://pl.wikipedia.org/wiki?curid=1768160" title="Tammessaare">
Tammessaare

Tammessaare − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768162" url="https://pl.wikipedia.org/wiki?curid=1768162" title="Państwowe Muzeum Zamkowe w Pszczynie">
Państwowe Muzeum Zamkowe w Pszczynie



</doc>
<doc id="1768164" url="https://pl.wikipedia.org/wiki?curid=1768164" title="Pierwyj kanał (Białoruś)">
Pierwyj kanał (Białoruś)



</doc>
<doc id="1768165" url="https://pl.wikipedia.org/wiki?curid=1768165" title="Ulvi (Avinurme)">
Ulvi (Avinurme)

Ulvi − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768166" url="https://pl.wikipedia.org/wiki?curid=1768166" title="Vadi">
Vadi

Vadi − wieś w Estonii, w prowincji Virumaa Wschodnia, w gminie Avinurme. Leży nad rzeką Avijõgi.

</doc>
<doc id="1768167" url="https://pl.wikipedia.org/wiki?curid=1768167" title="Koronalne wyrzuty masy">
Koronalne wyrzuty masy



</doc>
<doc id="1768168" url="https://pl.wikipedia.org/wiki?curid=1768168" title="Pierszy nacyjanalnyj telekanał">
Pierszy nacyjanalnyj telekanał



</doc>
<doc id="1768169" url="https://pl.wikipedia.org/wiki?curid=1768169" title="Zamek pszczyński">
Zamek pszczyński



</doc>
<doc id="1768172" url="https://pl.wikipedia.org/wiki?curid=1768172" title="Änniksaare">
Änniksaare

Änniksaare − wieś w Estonii, w prowincji Virumaa Wschodnia, w gminie Avinurme.

</doc>
<doc id="1768173" url="https://pl.wikipedia.org/wiki?curid=1768173" title="Szklarska Poręba Huta">
Szklarska Poręba Huta

Szklarska Poręba Huta – stacja kolejowa w Szklarskiej Porębie, w województwie dolnośląskim. Została oddana do użytku 30 czerwca 1902 roku z myślą o obsłudze ruchu zarówno pasażerskiego jak i towarowego. Zlokalizowana w pobliżu Huta "Julia" a także wywózka drewna sprawiła, że stację wyposażono w bogatą infrastrukturę kolejową (dodatkowe tory, rampę i place załadunkowe oraz obrotnicę). Od 1923 stacja wraz z całą linią była zelektryfikowana aż do 1945 kiedy to Armia Czerwona zdemontowała przewody trakcyjne i wywiozła do ZSRR. W 1948 nastąpiła zmiana nazwy Jóźwin na obecną. W związku z bliskością pasa granicznego ruch pasażerski odbywał się do 1958 tylko dla okolicznych mieszkańców i pracowników, a pod koniec lat 70 zamknięto ją również dla ruchu towarowego. W okresie od sierpnia 2009 do maja 2010 przeprowadzono remont w ramach rewitalizacji linii kolejowej Jelenia Góra – Harrachov.
W roku 2017 stacja obsługiwała 0–9 pasażerów na dobę.

</doc>
<doc id="1768174" url="https://pl.wikipedia.org/wiki?curid=1768174" title="Jernvallen">
Jernvallen

Jernvallen - kompleks sportowy położony w mieście Sandviken, w Szwecji. Oddany został do użytku w 1938 roku. Jego pojemność wynosi 7000 widzów. W 1958 roku był jedną z aren piłkarskich mistrzostw świata.

</doc>
<doc id="1768176" url="https://pl.wikipedia.org/wiki?curid=1768176" title="Järnvallen">
Järnvallen



</doc>
<doc id="1768178" url="https://pl.wikipedia.org/wiki?curid=1768178" title="Avinurme">
Avinurme

Avinurme - okręg miejski w Estonii, w prowincji Virumaa Wschodnia, ośrodek administracyjny gminy Avinurme. Leży nad rzeką Avijõgi.

</doc>
<doc id="1768179" url="https://pl.wikipedia.org/wiki?curid=1768179" title="Jarnvallen">
Jarnvallen



</doc>
<doc id="1768182" url="https://pl.wikipedia.org/wiki?curid=1768182" title="Rimnersvallen">
Rimnersvallen

Rimnersvallen - stadion sportowy położony w mieście Uddevalla, w Szwecji. Oddany został do użytku w 1922 roku. Swoje mecze na tym obiekcie rozgrywają zespoły IK Oddevold i Uddevalla IS. Jego pojemność wynosi 12 000 widzów (z czego 3000 to miejsca siedzące). W 1958 roku był jedną z aren piłkarskich mistrzostw świata.

</doc>
<doc id="1768183" url="https://pl.wikipedia.org/wiki?curid=1768183" title="Biełaruś-2">
Biełaruś-2

Biełaruś-2 (Беларусь-2) – białoruska stacja telewizyjna, dzieląca swoje nadawanie z oddziałami regionalnymi Telekompanii Białoruś. Dyrektorem stacji jest Siarhiej Alaksandrawicz Kuchto. Do 13 listopada 2011 kanał nazywał się ŁAD (ЛАД).

</doc>
<doc id="1768184" url="https://pl.wikipedia.org/wiki?curid=1768184" title="Mikołaj z Błonia">
Mikołaj z Błonia

Mikołaj z Błonia inne formy nazwiska: "Mikołaj Pszczółka, Nicolaus Varsaviensis", (ur. przed 1400, data śmierci nieznana) – teolog, historyk, kaznodzieja, uczeń i wykładowca Akademii Krakowskiej, doktor prawa kanonicznego.
Życiorys.
Pochodził z Błonia (Mazowsze), jego ojcem był niejaki Falisław. Od roku 1414 studiował w Akademii Krakowskiej pod kierunkiem Stanisława ze Skrabimierza i Pawła Włodkowica. W 1415 został bakałarzem "in artibus", w roku 1421 magistrem, a nieco później uzyskał doktorat dekretów. W latach 1422-1427 wykładał na Akademii w stopniu bakałarza, w tym czasie dostał przydomek "pszczółka" ze względu na pracowitość i dokładność w pracy. W tym samym okresie był także kapelanem królewskim, pracując jednocześnie w kancelarii nadwornej przy Stanisławie Ciołku. W 1427 poprosił władze uniwersytetu o przeniesienie na probostwo. Władze pozwoliły mu i został proboszczem Charłupi Mniejszej (archidiecezja gnieźnieńska). Po konsekracji Ciołka na biskupa poznańskiego został jego kapelanem (przeniósł się do Poznania w styczniu roku 1429) i pracował nad podręcznikiem dotyczącym sakramentów, który po ukończeniu został wydany w wielu krajach Europy. W roku 1435 prawdopodobnie towarzyszył Ciołkowi do Bazylei (wybrany przez kapitułę poznańską jej prokuratorem na tamtejszym soborze). Ostatnie lata życia spędził na rodzinnym Mazowszu, prawdopodobnie w Czersku, gdzie objął probostwo po śmierci Ciołka (1437). Był też członkiem kapituły płockiej i kanonikiem kolegiaty warszawskiej.
Linki zewnętrzne.
Prace Mikołaja z Błonia w bibliotece cyfrowej Polona.pl

</doc>
<doc id="1768185" url="https://pl.wikipedia.org/wiki?curid=1768185" title="Arosvallen">
Arosvallen

Arosvallen – stadion sportowy położony w mieście Västerås, w Szwecji. Oddany został do użytku w 1932 roku. Swoje mecze na tym obiekcie rozgrywa zespół Västerås SK FK. Jego pojemność wynosi 10 000 widzów (z czego 1200 to miejsca siedzące). W 1958 roku był jedną z aren piłkarskich mistrzostw świata.

</doc>
<doc id="1768186" url="https://pl.wikipedia.org/wiki?curid=1768186" title="Polana Jakuszycka (przystanek kolejowy)">
Polana Jakuszycka (przystanek kolejowy)

Polana Jakuszycka – najwyżej położony kolejowy przystanek osobowy w Polsce na wysokości 878 m nad poziomem morza, usytuowany w dzielnicy Szklarskiej Poręby Jakuszyce w województwie dolnośląskim. Znajduje się na nim jeden peron o krawędzi długości 140 m.
W roku 2017 przystanek obsługiwał 100–149 pasażerów na dobę.
Przystanek został oddany do użytku w październiku 1902 roku. Od 1923 wraz z całą linią był zelektryfikowany aż do 1945, kiedy częściowo zdemontowano przewody trakcyjne i wywieziono je do Warszawy w celu ich zastosowania w ramach odbudowy Warszawskiego Węzła Kolejowego. Pod tym względem linia kolejowa łącząca Jelenią Górę z Jakuszycami jest w pewnym stopniu wyjątkiem, albowiem pozostałe zelektryfikowane linie kolejowe na Dolnym Śląsku zostały pozbawione przewodów trakcyjnych i słupów przez Armię Czerwoną. Przystanek przedstawia klasyczną mijankę dwutorową z obydwoma głowicami wyposażonymi w jeden rozjazd. W okresie od lipca 2009 do maja 2010 przeprowadzono remont w ramach rewitalizacji linii kolejowej Jelenia Góra-Harrachov. W lipcu 2010 wraz z przywróceniem ruchu kolejowego nastąpiła zmiana nazwy z dotychczasowej "Jakuszyce" na "Szklarska Poręba Jakuszyce".
12 grudnia 2022 r. przystanek został przeniesiony do nowej lokalizacji. Aktualnie pociągi zatrzymują się przy Dolnośląskim Centrum Sportu na Polanie Jakuszyckiej. 12 marca 2023 roku wraz z korektą rozkładu jazdy, nastąpiła zmiana nazwy przystanku na obecną "Polana Jakuszycka". 
Przy dawnej lokalizacji przystanku znajduje się tablica upamiętniająca 110-lecie najwyżej położonej linii kolejowej w Polsce, którą odsłonięto w 2012 r. Umieszczono ją na kamieniu (bryle kwarcu z pobliskiej kopalni "Stanisław"), który ustawiono na cokole z podkładów kolejowych.

</doc>
<doc id="1768191" url="https://pl.wikipedia.org/wiki?curid=1768191" title="Stefan Dziedzic">
Stefan Dziedzic

Stefan Jerzy Dziedzic (ur. 15 października 1927 w Zakopanem, zm. 30 lipca 2006 tamże) – polski narciarz, dwukrotny olimpijczyk, trener i działacz sportowy, poseł na Sejm PRL VIII kadencji. Uprawiał narciarstwo biegowe, kombinację norweską i narciarstwo alpejskie. Wiceprezes PZN, działacz GKKFiS i PKOl, sędzia klasy międzynarodowej, przewodnik tatrzański.
Ukończył ekonomię, uzyskując w 1963 tytuł magistra w Wyższej Szkole Ekonomicznej w Krakowie.
Kariera sportowa.
Po raz pierwszy wystąpił w konkursie skoków narciarskich w lutym 1945, były to pierwsze tego typu zawody po II wojnie światowej. Wziął również udział w grudniu 1945 w pierwszych po wojnie zawodach w konkurencjach alpejskich.
Uczestniczył w pierwszych zagranicznych zawodach, w których występowali Polacy w Chamonix we Francji. Wzbudził tam zainteresowanie fotoreporterów ozdobnymi łatami na faktycznie dziurawych butach.
W 1947 został mistrzem Polski w kombinacji norweskiej. Dwukrotnie brał udział w igrzyskach olimpijskich: w 1948 w Sankt Moritz oraz w 1952 w Oslo. W Sankt Moritz brał udział w zawodach w narciarstwie klasycznym. Zajął 38. miejsce w biegu na 18 km oraz 20. miejsce w kombinacji norweskiej. Zajął też 10. miejsce w drużynie podczas sztafety 4 × 10 km. Po wykryciu nadwerężenia mięśnia sercowego i arytmii w 1949 zdecydował się przejść na narciarstwo alpejskie. W 1950, reprezentując AZS Kraków, zdobył mistrzostwo Polski w zjeździe oraz w kombinacji alpejskiej. Na igrzyskach w Oslo zajął 22. miejsce w zjeździe, a w slalomie gigancie uplasował się na 38. pozycji. Brał udział także w slalomie specjalnym, jednak z 71. czasem odpadł po pierwszym przejeździe. W 1954 na ostatnim treningu przed mistrzostwami świata w Badgastein złamał nogę. Rehabilitacja trwała sześć miesięcy, ale nie powrócił do pełnej sprawności. Przyjął propozycję objęcia stanowiska trenera kadry narodowej kobiet w konkurencjach alpejskich i przygotował je do igrzysk olimpijskich w 1956. W 1957 ponownie zdobył tytuł mistrza Polski w zjeździe, w barwach AZS Zakopane. W klubie tym po zakończeniu kariery był także trenerem (1951–1966). Od 1967 do 1972 był kierownikiem produkcji w wytwórni nart w Szaflarach, w latach 1973–1974 kierownikiem oddziału PTTK Foto-Pam w Zakopanem, a w latach 1974–1986 dyrektorem Hotelu „Juventur” w Zakopanem. W 1986 rozpoczął pracę w Wiedniu jako przedstawiciel Orbisu i dyrektor Ośrodka Informacji.
W latach 1945–1948 należał do klubu Harcerski Klub Narciarski Zakopane, a następnie w latach 1949–1968 do AZS Zakopane.
Kariera polityczna.
W 1970 wstąpił do Polskiej Zjednoczonej Partii Robotniczej. Był zastępcą członka plenum Komitetu Miejskiego partii w Zakopanem. W latach 1980–1985 pełnił mandat posła na Sejm PRL VIII kadencji w okręgu Nowy Sącz. Zasiadał w Komisji Oświaty i Wychowania, Komisji Zdrowia i Kultury Fizycznej, Komisji Handlu Zagranicznego, Komisji Polityki Społecznej, Zdrowia i Kultury Fizycznej oraz w Komisji Współpracy Gospodarczej z Zagranicą i Gospodarki Morskiej.
Życie prywatne.
Rodzice – Franciszek Dziedzic i Marianna z domu Drożdżak. Żona – Wanda z domu Wójcik. Córka – Marta Dziedzic (ur. 1950), z wykształcenia inżynier, była w 1968 w kadrze narodowej alpejek juniorek; syn – Marek Dziedzic (ur. 1953), absolwent AWF w Warszawie.
Został pochowany w rodzinnym grobowcu na Nowym Cmentarzu w Zakopanem (kw. A1-2-3).

</doc>
<doc id="1768192" url="https://pl.wikipedia.org/wiki?curid=1768192" title="Nowa Ruda Zdrojowisko">
Nowa Ruda Zdrojowisko

Nowa Ruda Zdrojowisko – kolejowy przystanek osobowy w Nowej Rudzie, w dzielnicy Drogosław-Zdrojowisko; w województwie dolnośląskim, w Polsce.
W roku 2017 przystanek obsługiwał 10–19 pasażerów na dobę.
Od 13 grudnia 2020 przystanek na żądanie.

</doc>
<doc id="1768197" url="https://pl.wikipedia.org/wiki?curid=1768197" title="Park Narodowy Benue">
Park Narodowy Benue

Park Narodowy Benue (fr. "Parc national de la Bénoué"; ang. "Benue National Park") – park narodowy w Regionie Północnym w Kamerunie, założony w 1968 roku na miejscu wcześniejszego rezerwatu fauny, od 1981 roku wpisany na listę rezerwatów biosfery UNESCO. Jego nazwa pochodzi od przepływającej przez jego obszar rzeki Benue.
Park leży w pasie sawann gwinejskich między miastami Garoua na północy i Ngaoundéré na południu. Dominuje sucha roślinność strefy Sudanu z często występującymi drzewami "Anogeissus" i "Afzeila". Nad brzegami rzeki Benue żyje wiele zagrożonych gatunków zwierząt, m.in. hipopotamy, słonie, likaony, manaty, antylopy oreas, buszboki, lwy, lamparty, koby, topi i bawoły. Do często występujących gatunków ptaków zaliczają się dzierzba rdzawa, astryld czerwonosterny, melba czerwonolica, amarantka cętkowana, turkawka różowobrzucha i gackożer.

</doc>
<doc id="1768199" url="https://pl.wikipedia.org/wiki?curid=1768199" title="Wałerij Samochin">
Wałerij Samochin

Wałerij Borysowycz Samochin, ukr. Валерій Борисович Самохін, ros. Валерий Борисович Самохин, "Walerij Borisowicz Samochin" (ur. 8 lipca 1947 we wsi ok. Nikopola, w obwodzie dniepropetrowskim, Ukraińska SRR, zm. 27 lutego 2015 w Kijowie) – ukraiński piłkarz, grający na pozycji bramkarza, trener piłkarski.
Kariera piłkarska.
Kariera klubowa.
Wychowanek SDJuSzOR Metałurha Zaporoże, w której rozpoczął karierę piłkarską. W latach 1968-1969 "odbywał służbę wojskową" w drużynie SKA Odessa. Następnym klubem w jego karierze był Krywbas Krzywy Róg. W 1970 przeszedł do Dynama Kijów. Nie chcąc być w roli zmiennika Jewhena Rudakowa, w 1976 przeniósł się do Lokomotiwu Moskwa. W 1980 został piłkarzem Kołosu Nikopol. Karierę piłkarską kończył jako piłkarz Dynama Irpień.
Kariera trenerska.
Po zakończeniu kariery piłkarskiej w 1987 pomagał trenować Dynamo Irpień - klub, w którym ukończył występy. W 1988 pracował na stanowisku głównego trenera Dynama Biała Cerkiew.
27 lutego 2015 zmarł w Kijowie w wieku 67 lat.

</doc>
<doc id="1768200" url="https://pl.wikipedia.org/wiki?curid=1768200" title="Stefan Fiuk">
Stefan Fiuk

Stefan Fiuk (ur. 6 maja 1927 w Siedlcach, zm. 4 czerwca 2008) – polski rzemieślnik i polityk, poseł na Sejm PRL VIII kadencji.
Życiorys.
Syn Władysława i Marii, uzyskał wykształcenie podstawowe. Pracował na stanowisku starszego rzemieślnika oraz montera w Warsztatach Polskich Kolei Państwowych w Siedlcach. W 1946 wstąpił do Polskiej Partii Robotniczej, następnie został członkiem Polskiej Zjednoczonej Partii Robotniczej. W PZPR pełnił funkcje I sekretarza oddziałowej organizacji partyjnej, członka egzekutywy komitetu zakładowego, członka egzekutywy Komitetu Wojewódzkiego w Siedlcach oraz zastępcy członka Komitetu Centralnego. Był też delegatem na VII zjazd PZPR.
W 1980 uzyskał mandat posła na Sejm PRL VIII kadencji z okręgu Siedlce. Zasiadał w Komisji Administracji, Gospodarki Terenowej i Ochrony Środowiska, Komisji Komunikacji i Łączności oraz w Komisji Administracji, Gospodarki Przestrzennej i Ochrony Środowiska.
Otrzymał Złoty Krzyż Zasługi i Krzyż Kawalerski Orderu Odrodzenia Polski.
Pochowany na cmentarzu parafialnym w Siedlcach.

</doc>
<doc id="1768202" url="https://pl.wikipedia.org/wiki?curid=1768202" title="Metylodigoksyna">
Metylodigoksyna

Metylodigoksyna – organiczny związek chemiczny, lek nasercowy z grupy glikozydów, ester metylowy digoksyny. 
Działa inotropowo dodatnio, zwiększa pojemność wyrzutową serca, zwalnia jego akcję (działanie chromotropowo ujemne), podwyższa ciśnienie tętnicze krwi i obniża żylne. Poprawia efektywność pracy serca. Zwiększa filtrację kłębuszkową i ilość wydalanego moczu. Dzięki rozpuszczaniu w tłuszczach ma stabilniejsze parametry niż digoksyna. Bardzo powoli wydala się z organizmu – około 22% dawki dobowej wydalane jest z moczem.
Ostrzeżenia.
W przypadku wystąpienia działań niepożądanych takich jak senność, bóle i zawroty głowy, osłabienie, zaburzenia widzenia, nie należy prowadzić pojazdów oraz obsługiwać maszyn. Należy zachować szczególną ostrożność w stosowaniu leku u kobiet w ciąży oraz karmiących piersią.
Pacjentom przyjmującym metylodigoksynę nie należy podawać dożylnie soli wapnia.

</doc>
<doc id="1768207" url="https://pl.wikipedia.org/wiki?curid=1768207" title="Happy (singel Leony Lewis)">
Happy (singel Leony Lewis)

Happy – pierwszy singel zwiastujący drugi studyjny album Leony Lewis, Echo. Piosenka została skomponowana przez Evana Bogarta, Leone Lewis oraz Ryana Teddera, który odpowiedzialny jest także za produkcję. Premiera utworu została zaplanowana na 6 września 2009 w BBC Radio 1, podczas programu "The Radio 1 Chart Show". Sprzedaż singla w Wielkiej Brytanii nastąpiła 8 listopada 2009. Jednak wcześniej singel pojawił się w sprzedaży w Stanach Zjednoczonych, gdzie został wydany 15 września 2009.
Informacje.
O nowym singlu jako pierwszy poinformował Ryan Seacrest w swoim radiowym show.
Piosenka została zaprezentowana 17 września 2009r, podczas koncertu "VH1 Divas"
oraz podczas finału American’s Got Talent 16 września. 5 listopada Leona wystąpiła na gali MTV Europe Music Awards z piosenką „Happy”.
Teledysk.
Teledysk do piosenki "Happy" przedstawia różne sceny. Leona spotyka się z przyjaciółmi, poznaje chłopaka i zakochuje się w nim. Później pokazane są sceny, gdy przygotowuje się do ślubu. Następnie pokazany jest ślub i wesele mężczyzny, którego kocha, z inną kobietą. Premiera teledysku odbyła się 7 listopada 2009 roku na stacji ITV1.
Lista i format utworów.
Wielka Brytania digital download
Europa CD singel
Europa digital download EP
Japonia CD singel

</doc>
<doc id="1768208" url="https://pl.wikipedia.org/wiki?curid=1768208" title="Vlastimil Bubník">
Vlastimil Bubník

Vlastimil Bubník (ur. 18 marca 1931 w Kelču, zm. 6 stycznia 2015 w Pradze) – czeski piłkarz i hokeista, napastnik.
Bubník był członkiem dwóch reprezentacji Czechosłowacji: hokejowej i piłkarskiej. Jako hokeista brał m.in. w czterech zimowych olimpiadach (1952-64, brąz na IO 64), był także medalistą mistrzostw świata. Wielokrotnie zdobywał tytuły mistrza Czechosłowacji.
W piłkaskiej reprezentacji Czechosłowacji zagrał 11 razy i strzelił 4 gole. Debiutował 1 maja 1957 w meczu z Walią, ostatni raz zagrał w 1960. W 1960 wspólnie z kolegami został brązowym medalistą ME 60. Był piłkarzem Rudá Hvězda Brno.

</doc>
<doc id="1768209" url="https://pl.wikipedia.org/wiki?curid=1768209" title="Vlastimil Bubnik">
Vlastimil Bubnik



</doc>
<doc id="1768210" url="https://pl.wikipedia.org/wiki?curid=1768210" title="Adam Fuszara">
Adam Fuszara

Adam Stanisław Fuszara (ur. 4 kwietnia 1950 w Lublinie) – polski polityk, poseł na Sejm PRL VII i VIII kadencji.
Życiorys.
Uzyskał wykształcenie średnie zawodowe. Członek ZMW i ZMS, a od 1969 Polskiej Zjednoczonej Partii Robotniczej. W latach 1971–1973 był członkiem plenum Komitetu Powiatowego w Ząbkowicach Śląskich, od 1974 członkiem egzekutywy OOP i KZ w Kamieńcu Ząbkowickim, od 1975 zastępcą członka Komitetu Wojewódzkiego PZPR w Wałbrzychu. Brygadzista, następnie rzemieślnik-specjalista w Lokomotywowni w Kamieńcu Ząbkowickim. Sprawował mandat posła na Sejm PRL VII kadencji. Był reprezentantem okręgu Wałbrzych z ramienia PZPR. Pełnił funkcję sekretarza Sejmu. Zasiadał w Komisji Komunikacji i Łączności oraz w Komisji Pracy i Spraw Socjalnych. W 1980 uzyskał reelekcję. Zasiadał w Komisji Komunikacji i Łączności, Komisji Pracy i Spraw Socjalnych oraz w Komisji Polityki Społecznej, Zdrowia i Kultury Fizycznej. W wyborach parlamentarnych w 1997 bez powodzenia kandydował do Senatu z własnego komitetu. W 2002 odpadł w pierwszej turze wyborów na wójta gminy Ziębice, kandydując z ramienia Bloku Wyborczego 2002.

</doc>
<doc id="1768212" url="https://pl.wikipedia.org/wiki?curid=1768212" title="Francois Pienaar">
Francois Pienaar

Francois Pienaar, właśc. Jacobus Francois Pienaar (wym. ; ur. 2 stycznia 1967 w Vereeniging) – południowoafrykański zawodnik rugby, kapitan Springboks, triumfator Pucharu Świata w 1995 roku.
Życiorys.
Francois Pienaar urodził się w afrykanerskiej rodzinie robotniczej. Profesjonalną karierę sportową rozpoczął w 1989 roku w drużynie prowincji Transwal. W 1993 roku zadebiutował w reprezentacji narodowej, gdzie szybko przejął po legendarnym Naasie Botha funkcję kapitana drużyny. Jego największym sukcesem jest wygrana w Pucharze Świata w 1995 roku, gdzie RPA pełniło funkcję gospodarza.
Po zakończeniu reprezentacyjnej kariery w 1996 roku wyjechał do Watford w Anglii, gdzie rozpoczął grę w klubie Saracens. Po zakończeniu kariery zawodniczej w 2000 roku został trenerem Saracens. Po dwóch latach wrócił do ojczyzny i zamieszkał w Kapsztadzie wraz z żoną i dwoma synami.
Na gali IRB Awards 24 października 2011 r. wprowadzony do IRB Hall of Fame.
Puchar Świata w 1995 roku.
Organizacja Pucharu Świata w RPA zbiegła się w czasie z przemianami polityczno-społecznymi w kraju. Pienaar jako kapitan Springboks, wraz z Nelsonem Mandelą zaangażował się w agitację na rzecz obalenia apartheidu, która stała się możliwa podczas promowania turnieju, jak i również podczas samej imprezy.
Drużyna RPA po drodze do finału pokonała Australię, Rumunię, Kanadę, Samoa Zachodnie i Francję. W finale na Ellis Park Stadium w Johannesburgu po dogrywce pokonali 15-12 Nową Zelandię. W ceremonii wręczenia trofeum za zwycięstwo uczestniczył Nelson Mandela ubrany w koszulkę Springboks z nazwiskiem Pienaara. Mandela do swojej śmierci był przyjacielem Pienaara, został nawet ojcem chrzestnym jednego z synów rugbysty.
Invictus.
Postać Francois Pienaara przedstawił Clint Eastwood w filmie "Invictus – Niepokonany", którego premiera miała miejsce w grudniu 2009 roku. W postać gracza wcielił się aktor Matt Damon.

</doc>
<doc id="1768215" url="https://pl.wikipedia.org/wiki?curid=1768215" title="Marija Szukszyna">
Marija Szukszyna

Marija Szukszyna ros. "Мария Васильевна Шукшина" (ur. 27 maja 1967 w Moskwie) – rosyjska aktorka.
Życiorys.
Jest córką aktora i reżysera Wasilija Szukszyna i aktorki Lidii Fiedosiejewej-Szukszyny. Ukończyła studia w Moskiewskim Państwowym Instytucie Języków Obcych, potem pracowała jako tłumaczka.
Na dużym ekranie zadebiutowała jako dziecko w 1969 rolą w filmie "Странные люди". Sławę przyniosła jej rola w filmie "Amerykańska córka" (Американская дочь) Karena Szachnazarowa i w dramacie "Cyrk spłonął, a klauni uciekli" (Цирк сгорел, и клоуны разбежались) w reż. Władimira Bortko.
W 2008 wyróżniona tytułem Zasłużonej Artystki Rosji.

</doc>
<doc id="1768217" url="https://pl.wikipedia.org/wiki?curid=1768217" title="Jan Skácel">
Jan Skácel

Jan Skácel (ur. 7 lutego 1922 Vnorovy k. Strážnicy, zm. 7 listopada 1989 w Brnie) – morawski poeta, publicysta i tłumacz.
Życie.
Przez całe życie związany był z rodzinnymi Morawami. Pochodził z rodziny nauczycielskiej. Dzieciństwo spędził w Poštornej i Brzecławiu, gdzie w 1933 zaczął naukę w gimnazjum, w 1938 przeniósł się do Brna. Maturę zdał w 1941. Pracował potem jako bileter w kinie. W 1942 posłany został na roboty przymusowe do Rzeszy (St. Valentin, Wiener Neustadt, Ebensee). Studiował bohemistykę i rusycystykę na uniwersytecie w Brnie (1945–1948), ale studiów nie dokończył. Pracował m.in. w dziale kulturalnym brneńskiego dziennika „Rovnost”, w redakcji literackiej Radia Czechosłowackiego, a następnie w brneńskim miesięczniku „Host do domu”, którym przez kilka lat (1963–1969) kierował, do rozwiązania pisma w okresie tzw. normalizacji pełnił funkcję przewodniczącego jego rady redakcyjnej. W latach siedemdziesiątych był w swojej ojczyźnie skazany na milczenie. Oficjalnym uznaniem zaczęła się cieszyć jego twórczość dopiero po Aksamitnej rewolucji, której poecie nie dane było dożyć.
Nagrody i wyróżnienia.
Jest laureatem nagrody Petrarki i nagrody Vilenicy.
Twórczość.
Jego debiut czasopiśmienniczy („Studentský časopis”) przypada na 1938. Pierwszą, bardzo dojrzałą książkę, "Kolik příležitostí má růže" (Ile sposobności ma róża), wydał dopiero w 1957. Jest autorem zbiorków wierszy "Co zbylo z anděla" (1960, Co zostało z anioła), "Hodina mezi psem a vlkem" (1962, Godzina między psem a wilkiem), "Smuténka" (1965, Smucieńka), "Metličky" (1968, Miotełki), "Chyba broskví" (samizdat 1975, wyd. emigr. 1978, Wada brzoskwini), "Ořišky pro černého papouška" (samizdat 1976, wyd. emigr. 1980, Orzeszki dla czarnej papugi), "Davné proso" (1981, Dawne proso), "Básně" (wyd. emigr. 1982, Wiersze), "Neděje s bukovými křídly" (1983, Nadzieja z bukowymi skrzydłami, zawiera tomy "Chyba broskví" i "Ořišky pro černého papouška"), "Odlévání do ztrceného vosku" (1984, Odlewanie w utraconym wosku), "Kdo pije potmě víno" (1988, Kto po ciemku pije wino). Pośmiertnie wyszedł tom "A znovu láska" (1991, I znowu miłość). Pisał też dla czytelnika dziecięcego. Jest autorem zbioru felietonów "Jedenáctý bílý kůň" (1964, wyd. rozszerzone 1966, Jedenasty biały koń). Drugi tom próz, "Třináctý černý kůň" (Trzynasty czarny koń) ogłoszono pośmiertnie (1993).
W latach 1995–1996 ukazało się w wydawnictwie Blok trzytomowe wydanie jego poezji zebranych (tom trzeci to wiersze dla dzieci).
Debiutancka książka to typowe dla poezji czeskiej drugiej połowy lat pięćdziesiątych poszukiwanie wartości w życiu codziennym i w tradycji. Pojawia się już tu charakterystyczna dla całej twórczości Skácela skłonność do mityzacji i archetypicznych symboli. Z tomu na tom poeta zmierzał ku wypowiedzi coraz bardziej zwięzłej, zagęszczonej i precyzyjnej, często poprzestającej na aluzji i napomknieniu. Słowa dopełnia milczenie, niektóre utwory przypominają oszczędną, pełną niedomówień lirykę Dalekiego Wschodu. Z czasem chętniej niż w początkach twórczości poeta sięga po tradycyjne formy wersyfikacyjne, szczególnie ceni sobie czterowiersz. Z czystych konturów wiersza Skácela wyłania się mroczna wizja świata przesyconego niepokojem, tragizmem i cierpieniem, które wpisane jest w naturalny porządek rzeczy. Nienatrętny, ale czytelny jest etyczny wymiar tej twórczości.
Działalność translatorska.
Tłumaczył na czeski dzieła pisarzy antycznych (Sofokles, Plaut).
Recepcja polska.
W Polsce ukazała się monografia Agaty Firlej poświęcona poecie "Czarny kruk. O Janie Skácelu i jego poezji", Poznań 2010, a także antologie poezji Skácela: "Godzina między psem a wilkiem" (Podkowa Leśna 1991) w przekładzie Józefa Waczkowa, "Dobre rzeczy. Wybór poezji" (Poznań 2010) w przekładzie Agaty Firlej, "Bolą mnie litery" (Bydgoszcz-Więcbork 2012) i "Zakazany człowiek" (Bydgoszcz 2015) w przekładzie Michała Tabaczyńskiego. 
Utwory Skácela publikowano u nas również w czasopismach (m.in. "Literatura na Świecie", "Topos").
Wiersze poety tłumaczył też Leszek Engelking, który wprowadził ich blok do swej antologii "Maść przeciw poezji" (Wrocław 2008).

</doc>
<doc id="1768218" url="https://pl.wikipedia.org/wiki?curid=1768218" title="Aleksander Graeve">
Aleksander Graeve

 
Aleksander Józef Karol Graeve (ur. 1818, zm. 1883) - ziemianin, finansista, poseł do sejmu pruskiego. 
Jego ojcem był pruski oficer Karol Grave, który ożenił się z Polką. Aleksander uważał się za Polaka. Ożenił się dwukrotnie:
W 1882, po śmierci Józefa Siemiątkowskiego, zakupił majątek Biskupice wraz z okolicznymi folwarkami.

</doc>
<doc id="1768227" url="https://pl.wikipedia.org/wiki?curid=1768227" title="Jan Łubniewski">
Jan Łubniewski

Jan Łubniewski (ur. 15 lipca 1916, zm. 19 listopada 2010 w Błoniu) – poeta, żandarm wojskowy, weteran kampanii wrześniowej.
Urodził się na Wileńszczyźnie w 1916 roku. Po ukończeniu szkoły wstąpił do żandarmerii wojskowej. W latach przedwojennych służył w stopniu kapitana. Podczas kampanii wrześniowej, prawdopodobnie walczył na Kresach Wschodnich. Cudem uniknął Katynia.
Po wojnie pisał wiersze. Napisał dwie książki poetyckie. Mieszkał w Błoniu.

</doc>
<doc id="1768245" url="https://pl.wikipedia.org/wiki?curid=1768245" title="Iwan Stefan">
Iwan Stefan

Iwan Stefan (bułg.: Иван Стефан, "Iwan Stefan"; zm. 1373) – car bułgarski w latach 1330–1331. Syn cara bułgarskiego Michała III Szyszmana.
Iwan Stefan urodził się jako syn następcy tronu książęcego w Widyniu Michała Szyszmana i królewny serbskiej Anny Nedy. Data jego urodzenia jest ustalana w oparciu o datę ślubu jego rodziców. Wedle jednej koncepcji do ślubu doszło w 1292 roku. Po ucieczce cara bułgarskiego Jerzego I Tertera i objęciu władzy przez Smilca, ojciec Anny, Stefan Milutin wraz z bratem Stefanem Dragutinem, wykorzystując osłabienie Bułgarii najechali i podbili obejmujące ziemię widyńską państwo księcia Szyszmana. Ostatecznie przy pomocy Nogaja Szyszman odzyskał swoje księstwo. W wyniku rokowań jego syn Michał Szyszman był jednak zmuszony poślubić Annę Nedę.
Zdaniem J. Fine’a rezultatem rokowań w 1292 roku był ślub Szyszmana z córką żupana serbskiego Dragasza, natomiast ślub Michała i Anny nastąpił dopiero po 1308 roku, ponieważ 15 czerwca 1308 roku Anna Neda została zaręczona z Karolem de Valois, synem Karola de France Comte de Valois. Małżeństwo z francuskim księciem ostatecznie nie doszło do skutku i jakiś czas później Anna została wydana za księcia widyńskiego Michała Szyszmana. W zależności od przyjętej koncepcji Iwan Stefan mógł przyjść na świat po 1292 lub po 1308 roku.
W 1313 roku po śmierci ojca Michał Szyszman objął władzę w księstwie widyńskim stając się władcą samodzielnego państwa położonego pomiędzy Bułgarią a Serbią. W 1323 roku, po śmierci cara Jerzego II Tertera, narastający chaos w państwie i postępy Bizantyńczyków skłoniły bojarów tyrnowskich do obrania Michała Szyszmana carem. Obejmując władzę w Bułgarii, Michał III Szyszman ogłosił Iwana Stefana współwładcą. W 1324 roku, po rocznych walkach z Bizancjum i jego stronnikami i wyparciu ich z granic Bułgarii, Michał zawarł pokój z cesarzem Andronikiem II Paleologiem. W wyniku pertraktacji pokojowych oddalił Annę Nedę i uwięził ją wraz z synem, a pojął za żonę wnuczkę cesarza, wdowę po carze Teodorze Swetosławie, Teodorę Paleologinę.
W 1330 roku, próbując przeciwstawić się dalszej ekspansji serbskiej w Macedonii, Michał III Szyszman w przymierzu z cesarzem bizantyńskim Andronikiem III Paleologiem najechał Serbię. Wkrótce po rozpoczęciu działań wojennych zginął 28 lipca w bitwie pod Welbużdem. Zwycięski król serbski, brat Anny Nedy Stefan Deczański, zawarł po bitwie pokój z Bułgarami. Do Serbii przyłączono Nisz, a Bułgarzy na mocy układu oddali tron carski siostrze króla serbskiego Annie Nedzie i jej starszemu synowi Iwanowi Stefanowi. Jeszcze tego samego roku na osłabioną Bułgarię najechał jej dotychczasowy sojusznik Andronik III Paleolog, ujmując się za wygnaną siostrą, wdową po Michale III Szyszmanie, Teodorą. Grecy zdobyli północno-wschodnią Trację z Anchialos, Messembrią, Ajtos, Ktenią, Rosokastro i Diampolem. Regentka Anna i car Iwan Stefan byli bezsilni. Tymczasem w Serbii wybuchł przeciw królowi bunt możnowładców na którego cele stanął syn królewski Stefan Duszan. Korzystając z wojny domowej w Serbii wiosną 1331 roku dwaj bojarzy bułgarscy: protowestiarit Raskin i logoteta Filip, wzniecili bunt i strącili z tronu carową Annę i jej syna Iwana Stefana, nowym carem obierając siostrzeńca Michała III Szyszmana, Iwana Aleksandra. Iwan Stefan wraz z matką zbiegli do Serbii.
Po poślubieniu przez nowego króla serbskiego Stefana Duszana siostry cara bułgarskiego, Iwan Stefan zbiegł do Neapolu. Był tam znany pod imieniem Ludwika ("Lodovico"). Pomiędzy 1332 a 1342 rokiem poślubił Agnieszkę z Tarentu, nieślubną córkę Filipa z Tarentu, księcia Achai i Tarentu, tytularnego cesarza Konstantynopola. W 1342 roku uciekł wraz z Janem Kantakuzenem do Konstantynopola. Zginął w 1373 roku w bitwie pod Slobozią w Rumunii.

</doc>
<doc id="1768258" url="https://pl.wikipedia.org/wiki?curid=1768258" title="Inwazja w Zatoce Świń">
Inwazja w Zatoce Świń

Inwazja w Zatoce Świń, bitwa pod Girón (; lub "Playa Girón") – nieudana inwazja kubańskich emigrantów wspieranych przez amerykańskich najemników i lotnictwo (USA) na Kubę, która miała miejsce w dniach 17–19 kwietnia 1961 roku. Celem operacji przygotowanej przez Centralną Agencję Wywiadowczą USA, było obalenie dyktatury Fidela Castro i przywrócenie reżimu Fulgencio Batisty, zależnego od USA. Plan polegał na utworzeniu tymczasowego rządu kubańskiego, który miał się zwrócić do amerykańskich władz o pomoc militarną w obaleniu rządu Castro na rzecz Batisty. Było to konieczne, ponieważ w konstytucji kubańskiej widniał zapis, wedle którego obce wojska mogą interweniować na terytorium Kuby tylko w uzasadnionych sytuacjach i na prośbę jej rządu, a władze USA chciały uniknąć krytyki opinii publicznej.
Inwazja oznaczona kryptonimem "Operacja PLUTO" rozpoczęła się 17 kwietniu 1961 roku desantem w Zatoce Świń, w czasie prezydentury Johna F. Kennedy’ego. Kubańskie siły zbrojne zwyciężyły, niszcząc siły inwazyjne w ciągu trzech dni. Zdobyto spore zapasy amunicji i sprzętu amerykańskiego, a wielu amerykańskich najemników dostało się do niewoli. Zwalnianie jeńców wziętych do niewoli Kuba rozpoczęła w grudniu 1962 roku, w zamian za żywność i leki o wartości 53 milionów dolarów.
Tło polityczne.
Konflikt pomiędzy rządem Fidela Castro a Stanami Zjednoczonymi wybuchł, kiedy Castro przeprowadził reformę rolną i wywłaszczył obcy kapitał (przede wszystkim firm amerykańskich). Spór doprowadził do zerwania stosunków dyplomatycznych i wywarł silny wpływ na kraje Ameryki Łacińskiej. Jednym z celów amerykańskiej dyplomacji było izolowanie Kuby na kontynencie oraz niedopuszczenie do podobnej rewolucji w innych częściach Ameryki Łacińskiej. Drugorzędnym celem była chęć zaangażowania Organizacji Państw Amerykańskich (OPA) w działania mające doprowadzić do upadku Castro. Państwa członkowskie OPA miały solidarnie zerwać stosunki dyplomatyczne i gospodarcze z Kubą. Działania te miały również na celu silniejsze zaangażowane OPA w zwalczanie komunizmu na półkuli zachodniej. Jednak brak wystarczającego poparcia ze strony OPA, która starała się nie zaogniać konfliktu (będąca pod presją Kuba mogłaby jeszcze bardziej zbliżyć się do ZSRR) oraz pogarszające się stosunki z Kubą wymusiły na Stanach Zjednoczonych podjęcie innych, bardziej radykalnych działań.
16 marca 1960, Eisenhower upoważnił Centralną Agencję Wywiadowczą do przygotowania planu rozwiązania problemu kubańskiego przy pomocy tajnej operacji. Przedstawiony wkrótce przez CIA plan obejmował wyposażenie, szkolenie i desant kubańskich uchodźców na Kubę. W 1950 pomogła filipińskiemu politykowi, Ramonowi Magsaysayowi pokonać komunistycznych partyzantów, a w 1953 obaliła rząd Mohammada Mossadeka w Iranie (operacja AJAX). Rok później odsunęła od władzy prezydenta Gwatemali, Jacobo Arbenza (operacja PBSUCCESS), który znacjonalizował plantacje bananowe należące do United Fruit Company.
Plan (o kryptonimie operacja „Pluto”), opracowany na podstawie wcześniejszej operacji gwatemalskiej, nadzorował zastępca dyrektora CIA do spraw planowania, Richard Mervin Bissell Jr. Dyrektor CIA, Allen Dulles, nadał akcji absolutny priorytet.
Pierwotny plan CIA zakładał dokonanie inwazji na Kubę od wysadzenia desantu w rejonie miasta Trinidad, leżącego około 270 km na południowy wschód od Hawany. W czasie zatwierdzania planu Kennedy zanegował wybór miejsca, dlatego planiści CIA jako miejsce desantu wyznaczyli Zatokę Świń, leżącą 160 km na zachód od Trynidadu.
Na korzyść przeprowadzenia inwazji w Trynidadzie przemawiało posiadanie przez miasto odpowiedniego portu oraz pobliskie góry, gdzie działalność prowadziły antycastrowskie grupy rebeliantów. Jedyne połączenie z resztą kraju prowadziło przez rzekę i miało być zablokowane po wysadzeniu mostów. Znajdujące się w pobliżu lotnisko umożliwiało przetransportowanie w rejon przychylnego dla USA rządu oraz szybki przerzut broni i zaopatrzenia dla walczących oddziałów. Wraz z rozpoczęciem desantu bombowce miały zniszczyć na ziemi lotnictwo Kuby, by następnie bez przeszkód wspierać działania lądowe. Po opanowaniu rejonu inwazji Stany Zjednoczone miały uznać prowizoryczny rząd w Trynidadzie za oficjalne władze Kuby, a sam tymczasowy rząd miał zwrócić się do USA o pomoc, która jednak nie obejmowałaby interwencji zbrojnej. Miał to być wstęp do ogólnonarodowego powstania, popartego przez zbuntowane oddziały armii rządowej, które doprowadziłoby do obalenia Castro.
W wypadku porażki ocalałe oddziały znalazłyby schronienie w pobliskich górach, gdzie mogły prowadzić walkę partyzancką.
CIA zaproponowała później alternatywne miejsca inwazji. 11 marca 1961 prezydent Kennedy oraz jego gabinet wybrał spośród zaproponowanych miejsc Zatokę Świń. Na korzyść przeprowadzenia w tym miejscu inwazji przemawiała bliskość lotniska, odpowiedniego dla bombowców B-26, oraz w przeciwieństwie do lądowania w Trynidadzie, które zostało uznane przez prezydenta za „zbyt spektakularne”, Zatoka umożliwiała „ciche” lądowanie. To „ciche” lądowanie miało utrudnić powiązanie rządu USA z wydarzeniami na Kubie. Nowe miejsce inwazji przyjęte w dużym stopniu z powodów politycznych było pułapką dla lądujących oddziałów, które w przypadku porażki nie mogły podjąć działań partyzanckich. Otaczające Zatokę Świń bagna nie dawały dostatecznej osłony, a najbliższe łańcuchy górskie znajdowały się zbyt daleko, by istniała realna szansa na przedarcie się w bardziej dogodny teren. Znaczący w tym kontekście wydaje się raport Połączonego Komitetu Szefów Sztabów, uznający plan „"Trinidad"” za lepszy.
Miejsce inwazji zostało wyznaczone na plaże sąsiadujące z Zatoką Świń. Wyładunki miały się odbyć na plażach "Playa Girón" (Blue Beach), "Playa Larga" (Red Beach) i "Caleta Buena Inlet" (Green Beach).
W marcu 1961 CIA pomogła kubańskim imigrantom w Miami stworzyć Kubańską Radę Rewolucyjną (CRC), pod przewodnictwem José Miró Cardony, byłego premiera Kuby. Cardon został de facto przywódcą planowanego po inwazji rządu tymczasowego.
Przygotowania do inwazji.
W kwietniu 1960 CIA zaczęła werbować kubańskich imigrantów w Miami. Do lipca 1960 treningi oraz szkolenie były prowadzone na wyspie Useppa oraz w różnych innych obiektach leżących w południowej Florydzie, takich jak baza lotnicza Homestead. Specjalistyczne szkolenia odbywały się w Forcie Gulick i Clayton w Panamie. Z powodu coraz większej liczby rekrutów, CIA musiała stworzyć nową bazę treningową o kryptonimie JMTrax (Camp Trax), leżącą w pobliżu miasta Retalhuleu w Gwatemali. Obóz był zajmowany w listopadzie przez 400 rekrutów, do końca 1960 przez 500, aby ostatecznie rozrosnąć się do 1500. Według Bogusława Wołoszańskiego w inwazji uczestniczyło 1400 kubańskich kontrrewolucjonistów. Wyszkolona grupa imigrantów otrzymała kryptonim Brygada 2506 (Brigada Asalto 2506).
Szkoleniem zajmowali się amerykańscy doradcy wojskowi z Armii Stanów Zjednoczonych. Dowódcą brygady ze strony kubańskiej został podpułkownik José Pereza „Pepe” San Román, dawniej oficer w armii Batisty, później jeden z członków opozycji wobec Batisty. Wybór nowego dowódcy okazał się nie do przyjęcia dla części rekrutów. Niezadowolenie budziło podleganie amerykańskim wojskowym, a Román szkolony w Ameryce był kojarzony jako figurant na usługach Stanów Zjednoczonych. Wybuchające coraz to nowe spory wraz z nasilającymi się sporami politycznymi praktycznie uniemożliwiły kontynuowanie treningu. Dowodzący operacją ze strony USA postanowili 31 stycznia 1961 odesłać dwóch kubańskich oficerów o politycznym zacięciu. Reakcją na to było zgłoszenie rezygnacji przez 230 rekrutów, z których jednak większość pozostała w obozie po negocjacjach. 20 osób uznanych za prowokatorów aresztowano i przetrzymywano do zakończenia operacji.
Latem 1960 zostało zbudowane lotnisko (o nazwie kodowej JMMadd, Rayo Base) na plantacji Helvetia. Treningiem lotniczym Brygady 2506 zajmowały się załogi Powietrznej Gwardii Narodowej Stanów Zjednoczonych ze stanu Alabama (zob. John Patterson). Gwardia Narodowa zapewniła także obsługę naziemną lotniska. Siły lotnicze składały się z sześciu Douglas B-26 Invader o oznaczeniach FAG (Fuerza Aérea Guatemalteca – Gwatemalskie Siły Powietrzne). Kolejne 26 bombowców B-26 zostało pozyskanych z demobilu Armii USA. Około 20 z nich zostało przebudowanych specjalnie do operacji ofensywnych, przez usunięcie uzbrojenia obronnego, przy dodaniu stelaży pod skrzydłami dla rakiet itd.
Szkolenia spadochronowe odbywały się w bazie o nazwie kodowej „Garrapatenango”, leżącej w pobliżu Quetzaltenango w Gwatemali. Trening desantu morskiego miał miejsce na wyspie Vieques w Portoryko. Szkolenia czołgistów odbywały się w Forcie Knox, Kentucky i Benning w stanie Georgia. Działania podwodne i wywiadowcze były doskonalone w bazie Belle Chase, niedaleko Nowego Orleanu.
Samoloty transportowe Douglas C-54 podczas nocnych lotów dostarczały ludzi, zaopatrzenie oraz broń z Florydy. Samoloty Curtiss C-46 Commando były również wykorzystywane do transportu pomiędzy Retalhuleu a kolejną bazą CIA o nazwie JMTide ("Happy Valley") w Puerto Cabezas w Nikaragui. 9 kwietnia 1961 Brygada 2506, wraz z personelem, statkami oraz samolotami rozpoczęła przebazowanie z Gwatemali do Puerto Cabezas w Nikaragui.
Przygotowania do operacji przybierały coraz większe rozmiary i utrzymanie jej w tajemnicy okazało się kłopotliwe. 30 października 1960 w gwatemalskiej gazecie La Hora opublikowano artykuł o tajnych obozach szkoleniowych CIA na terenie kraju. W Stanach Zjednoczonych, pomimo coraz większych pogłosek, prasa zachowywała milczenie. Naciski ze strony władz musiały się okazać niewystarczające ponieważ, wraz ze wzrostem zainteresowania, 10 stycznia 1961 doszło do publikacji New York Timesa artykułu pod dość znaczącym tytułem: „"Stany Zjednoczone pomagają szkolić siły przeciwko Castro w tajnej powietrzno-lądowej bazie w Gwatemali"”. Do artykułu, opisującego działania USA, dołączona była mapka ukazująca położenie tajnej bazy. Reakcja rządu na te doniesienia była bardzo stonowana, po części ze względu na proces przekazywania władzy prezydenckiej Johnowi F. Kennedy’emu. Na początku 1961 przygotowania do tajnej operacji, nadzorowanej przez Richarda Bissella, stały się tajemnicą poliszynela.
Siły pancerne będące w dyspozycji Castro składały się z czołgów T-34-85, IS-2, oraz dział pancernych SU-100. Wsparcie artyleryjskie zapewniały haubice 122 mm oraz włoskie działa 105 mm. Siły powietrzne na swoim wyposażeniu miały bombowce Douglas B-26 Invader, myśliwce Hawker Sea Fury i odrzutowe treningowo-bojowe Lockheed T-33; wszystkie odziedziczone po "Fuerza Aérea del Ejército de Cuba" (FAEC) – kubańskich siłach powietrznych z czasów rządów Batisty.
Wywiad Kuby.
Kubański aparat bezpieczeństwa wiedział o nadchodzącej inwazji dzięki swoim tajnym sieciom wywiadowczym, rozmowom z członkami brygady oraz doniesieniom z amerykańskich i zagranicznych gazet. Rząd kubański został ostrzeżony przez dwóch wyższych oficerów KGB: Osvaldo Cabrera Sáncheza i „Aragona”; pierwszy z nich zmarł gwałtownie przed, a drugi po inwazji. Ogół kubańskiego społeczeństwa nie był dobrze poinformowany o planowanym powstaniu, jedynym źródłem informacji dla Kubańczyków było finansowane przez CIA i nadające z wysepek Hondurasu Radio Swan. W maju 1960 prawie wszystkie środki komunikacji publicznej na Kubie były w rękach rządu.
Zaangażowane strony.
Administracja USA.
Rekrutacja kubańskich imigrantów w Miami została zorganizowana przez funkcjonariuszy CIA – E. Howarda Hunta i Gerry’ego Drollera. Szczegółowe planowanie, szkolenia i operacje wojskowe zostały przygotowane przez Jakuba Esterline, pułkownika Jacka Hawkinsa i majora Stanleya Beerliego pod kierownictwem Richarda Bissella, którego zastępcą został Tracy Barnes.
Rząd kubański.
Faktyczne kierownictwo nad obroną wyspy jest przedmiotem sporu, choć większość źródeł powszechnie wskazuje Fidela Castro jako zarządzającego centralnie z Hawany. W ramach przygotowań do inwazji wyspę podzielono na trzy części, siłami na wschodzie wyspy dowodził Raúl Castro, na zachodzie Che Guevara, a w centrum mjr Juan Almeida (jako szef armii w Santa Clara).
Sergio del Valle Jiménez był dyrektorem ds. operacji w Kwaterze Głównej w Hawanie. Orlando Rodriguez Puerta, poprzedni dowódca osobistej straży Fidela Castro, został jednym z dowódców kubańskich sił rządowych w prowincji Matanzas, działających bezpośrednio na północ od strefy walki.
Doradcy wojskowi, wyszkoleni w ZSRR i przywiezieni na Kubę, pochodzili z krajów bloku wschodniego. Część z nich piastowała wysokie stanowiska w Armii Czerwonej w czasie II wojny światowej. Wśród radzieckiej misji wojskowej byli również weterani hiszpańskiej wojny domowej przebywających na Kubie: Francisco Ciutat de Miguel, Enrique Lister i urodzony na Kubie Alberto Bayo. Ciutat de Miguel był znaczącym doradcą kubańskich sił w rejonach centralnych.
Ruch oporu na Kubie.
Po sukcesie rewolucji kubańskiej w styczniu 1959, kontrrewolucyjne grupy partyzanckie powstawały zarówno w miastach i na wsi, szczególnie w górach Escambray, gdzie wojna partyzancka zakończyła się około 1965. Przed inwazją CIA wspierała i dostarczała broń różnorakim grupom partyzanckim. Rebelianci nie zostali uwzględnieni w planach inwazji ze względu na obawy związane z bezpieczeństwem informacji.
3 kwietnia 1961 przeprowadzono zamach bombowy na koszary milicji w Bayamo, zginęło czterech milicjantów, a rannych zostało ośmiu; 6 kwietnia cukrownia Hershey w Matanzas została zniszczona w wyniku sabotażu. 14 kwietnia 1961 partyzanci walczyli z kubańskimi siłami rządowymi w pobliżu Las Cruces, kilku żołnierzy ze strony rządowej zginęło, a część została ranna.
Preludium inwazji.
15 kwietnia.
W nocy z 14 na 15 kwietnia planowano lądowanie grup dywersyjnych w pobliżu Baracoa, w prowincji Oriente, w sile 164 żołnierzy dowodzonych przez Higinio „Nino” Diaza. Ich macierzysty statek, o nazwie „La Playa” lub „Santa Ana”, wypłynął z Key West pod banderą Kostaryki. Kilka niszczycieli US Navy stacjonowało na morzu w pobliżu zatoki Guantanamo. Łodzie rozpoznawcze po wykryciu działalności kubańskich sił wzdłuż wybrzeża powróciły na statek macierzysty.
O świcie z Santiago de Cuba został wysłany samolot z misją rozpoznawczą w rejon Baracoa. Był to odrzutowiec T-33, pilotowany przez por. Orestesa Acostę. Samolot rozbił się na morzu, prawdopodobnie na skutek zmęczenia pilota lub usterki mechanicznej. 17 kwietnia pojawiły się w Miami błędne doniesienia o dezercji pilota, prawdopodobnie jako dezinformacja ze strony CIA.
Około godziny 6.00 rano czasu lokalnego, osiem bombowców B-26 Invader, podzielonych na trzy grupy, jednocześnie zaatakowało trzy kubańskie lotniska – San Antonio de Los Banos, Ciudad Libertad (dawniej Campo Columbia) w pobliżu Hawany oraz port lotniczy Antonio Maceo w Santiago de Cuba.
W celu dezinformacji bombowce zostały przemalowane w barwy FAR (Fuerza Aérea Revolucionaria) – sił powietrznych rządu kubańskiego. Każdy z nich był uzbrojony w bomby, rakiety i karabiny maszynowe. Samoloty wystartowały z Puerto Cabezas w Nikaragui. Pilotowane były przez kubańskich imigrantów-pilotów z Fuerza Aérea de Liberación (FAL).
Według planu (operacja Puma), w akcji miało wziąć udział 16 bombowców, jednak Kennedy zrażony wielkością operacji zażądał zmniejszenia liczby bombowców. W odpowiedzi na rozkaz prezydenta Bissell zredukował liczbę samolotów do sześciu. Lotnictwo Kuby składało się z czterech średnich bombowców, czterech przestarzałych myśliwców Sea Fury, lecz wystarczających do walki z siłami inwazyjnymi, oraz dwóch samolotów szkolno-bojowych T-33. Jedynymi samolotami odrzutowymi były właśnie T-33, których Stany Zjednoczone nie traktowały jako zagrożenie, błędnie zakładając brak ich uzbrojenia.
Pierwsze bombardowanie nie przyniosło oczekiwanych efektów. Na wszystkich trzech lotniskach zniszczono tylko jedną maszynę bojową oraz kilka samolotów transportowych i pasażerskich, tracąc przy tym jeden bombowiec, zestrzelony przez artylerię przeciwlotniczą.
Aby wywołać fałszywy obraz buntu w kubańskim lotnictwie, jeden z „kubańskich” B-26 wylądował na lotnisku międzynarodowym w Miami. Samolot pilotowany przez Mario Zúñiga różnił się jednak od kubańskich B-26, a prawda została odkryta przez dziennikarzy.
Reakcje.
O 10.30, 15 kwietnia, w siedzibie ONZ, minister spraw zagranicznych Kuby Raúl Roa oskarżył USA o agresywne ataki lotnicze na Kubę. W odpowiedzi na zarzuty Adlai Stevenson (ambasador USA przy ONZ) odpowiedział, że amerykańskie siły zbrojne nie będą interweniować na Kubie „pod żadnym pozorem” oraz zapewnił, że Stany Zjednoczone zrobią wszystko w swojej mocy, aby ich obywatele nie uczestniczyli w działaniach przeciwko Kubie. Stwierdził też, że to kubańscy buntownicy przeprowadzili ataki tego dnia, przedstawiając zdjęcie kubańskiego samolotu na lotnisku w Miami. Stevenson był później zakłopotany, gdy zdał sobie sprawę, że CIA okłamała jego i Deana Ruska, sekretarza stanu.
Tego samego dnia policja i siły bezpieczeństwa Kuby rozpoczęły masowe aresztowania osób podejrzanych o antyrewolucyjne poglądy. Aresztantów przetrzymywano m.in. w fosie fortecy La Cabaña oraz na stadionie baseballowym w Matanzas.
16 kwietnia.
W nocy z 15 na 16 kwietnia doszło do drugiej nieudanej próby lądowania grupy dywersyjnej Diaza w pobliżu Baracoa.
Tego samego dnia, Merardo Leon, Jose Leon oraz 14 innych osób próbowało wzniecić zbrojne powstanie w Las Villas; akcja ta zakończyła się niepowodzeniem, przetrwało ją tylko czterech inicjatorów rebelii.
W następstwie ataków lotniczych na lotniska 15 kwietnia, FAR rozpoczęła przygotowania do konfliktu. Do akcji przygotowano myśliwce T-33, cztery Sea Fury i pięć lub sześć B-26. CIA nie udało się odkryć, że T-33 są już od dawna uzbrojone w karabiny maszynowe. Myśliwce Sea Fury i bombowce B-26 były przystosowane do bombardowań, w tym do ataków na statki i czołgi.
Brak dodatkowych ataków na kubańskie lotniska był spowodowany przesadnymi doniesieniami pilotów na temat zniszczeń powstałych 15 kwietnia. Dopiero zdjęcia lotnicze zrobione przez samoloty U-2 16 kwietnia pokazały, jak niewielkie straty spowodował nalot. Wieczorem tego samego dnia prezydent Kennedy nakazał przerwanie nalotów planowanych o świcie 17 kwietnia, z obawy o coraz większe zaangażowanie USA.
Pod koniec dnia flota inwazyjna zebrała się w punkcie zbiorczym „Zulu”, około 65 km (40 mil) na południe od Kuby. Flota wypłynęła z Puerto Cabezas w Nikaragui z żołnierzami na pokładzie, gdzie po załadowaniu broni i zaopatrzenia w Nowym Orleanie wyruszyła w kierunku Kuby. Otrzymała na czas operacji nazwę kodową „Cuban Expeditionary Force – "Kubańskie siły ekspedycyjne"” (CEF).
W jej skład wchodziło pięć 2400-tonowych frachtowców wyczarterowanych przez CIA od Garcia Line, uzbrojonych w działka przeciwlotnicze. Cztery pośród nich – „Houston” (kryptonim Aguja), „Rio Escondido” (kryptonim Balena), „Caribe” (kryptonim Sardina) i „Atlantico” (kryptonim Tiburon) miało przetransportować w miejsce inwazji około 1400 żołnierzy podzielonych na siedem batalionów wraz z uzbrojeniem. Piąty frachtowiec, „Lake Charles”, miał na swoim pokładzie zaopatrzenie oraz część personelu operacji 40. Frachtowce pływały pod banderami Liberii. Towarzyszące im dwie jednostki desantowe zostały „kupione” od Zapata Corporation (firmę silnie powiązaną z CIA), wcześniej zostały wyposażone w ciężkie uzbrojenie w Key West i przeznaczone do ćwiczeń na wyspie Vieques.
Okręty CEF były eskortowane do punktu "Zulu" przez niszczyciele US Navy – USS „Bache”, USS „Beale”, USS „Conway”, USS „Cony”, USS „Eaton”, USS „Murray”, USS „Waller”. W rejonie Kajmanów stacjonowała grupa zadaniowa ("Task Force"), składająca się z lotniskowca USS „Essex”, niszczycieli USS „Hank”, USS „John W. Weeks”, USS „Purdy”, USS „Wren” oraz okrętów podwodnych USS „Cobbler” i „Threadfin”.
W punkcie Zulu siedem statków CEF odłączyło się od eskorty, z wyjątkiem „San Marcos”, który odłączył się po osiągnięciu przez flotę inwazyjną odległości 5 km od kubańskich wód terytorialnych.
Inwazja.
17 kwietnia.
W nocy z 16 na 17 kwietnia agenci CIA zorganizowali fałszywe lądowanie w pobliżu Bahia Honda, w prowincji Pinar del Río. Flotylla małych statków holujących tratwy miała na pokładzie urządzenia nadawcze oraz inne pozorujące desant. Pozorowana inwazja miała za zadanie odciągnąć uwagę i siły kubańskie od prawdziwej akcji w Zatoce Świń.
Około 00.00, 17 kwietnia 1961, dwie łodzie desantowe „Blagar” i „Barbara J.”, każda z oficerem operacyjnym CIA i pięcioma płetwonurkami weszła do Zatoki Świń (Bahia de Cochinos). Prowadziły one cztery statki transportowe („Houston”, „Rio Escondido”, „Caribe” i „Atlántico”), przewożące około 1400 żołnierzy Brygady 2506 wraz z czołgami na barkach desantowych. Na około 1.00, „Blagar”, jako okręt dowodzenia wydał rozkaz głównego lądowania na Playa Girón (Blue Beach).
„Barbara J.” poprowadziła transportowiec „Houston”, 35 km na północny zachód do Playa Larga (Red Beach), gdzie przy użyciu małych łodzi z włókna szklanego miał się odbyć desant. Rozładunek żołnierzy w nocy został jednak opóźniony z powodu awarii silnika i samych łodzi desantowych uszkodzonych przez rafy koralowe.
Pierwszą osobą, która wylądowała na lądzie (ok. godziny 2.00), był agent CIA i to pomimo zakazu brania udziału w desancie, wydanego przez prezydenta personelowi amerykańskiemu. Zwiad został dostrzeżony przez posterunek obserwacyjny, doszło do starcia z oddziałem milicji. Zwiad podczas desantu dostrzegł rafy koralowe, ale w powstałym zamieszaniu nie poinformowano o tym reszty sił, przez co kilka okrętów desantowych zostało poważnie uszkodzonych i utknęło na podwodnych przeszkodach. Rafy koralowe, potyczki z milicją oraz problemy z silnikami mniejszych łodzi spowodowały opóźnienie, przez które flota inwazyjna pozostała w okolicach zatoki aż do świtu.
Nad ranem, około godziny 6.30, samoloty FAR – Sea Fury, B-26 oraz T-33 rozpoczęły atak na siły inwazyjne. Około 6.50, 8 km na południe od Playa Larga, „Houston” został poważnie uszkodzony przez atak rakietowy Sea Fury, a dwie godziny później osiadł na mieliźnie na zachodnim brzegu zatoki. Około 270 żołnierzom udało się dostać na brzeg, a dalszych 180 mężczyzn utonęło lub nie było zdolnych do dalszych działań. Pozostałe dwa frachtowce z zaopatrzeniem i amunicją w obawie przed kubańskim lotnictwem szybko zaczęły się oddalać od miejsca desantu. „Caribe” odpłynął na zbyt dużą odległość, aby wrócić na czas w rejon desantu, a „Atlantico” w obawie przed zatopieniem zaniechał wyładunku. Sama kontrola przestrzeni powietrznej przez lotnictwo Kuby pozbawiła już na samym początku inwazji Brygadę 2506 1/10 zapasów amunicji.
O 7.00 rano dwa bombowce B-26 FAL-u zaatakowały i zatopiły statek kubańskiej marynarki „El Baire’a” w pobliżu miasta Nueva Gerona na wyspie Isla de la Juventud. Następnie dołączyły do dwóch innych B-26 w ataku na kubańskie wojska lądowe i lotnicze, osłaniając w ten sposób desant powietrzny z C-46 i statki CEF przed atakiem z powietrza.
O 7.30 rano pięć C-46 i jeden C-54 rozpoczęło zrzut 177 spadochroniarzy z batalionu powietrznodesantowego Brygady 2506 (operacja „Falcon”). Około 30 żołnierzy wraz z ciężkim sprzętem zrzucono na południe od cukrowni „Australia”, w pobliżu drogi do Palpite i Playa Larga. Jednak sprzęt zatonął na bagnach, a żołnierzom nie udało się zablokować drogi. Inne oddziały zrzucono na San Blas, na Jocuma między Covadonga i San Blas i na Horquitas pomiędzy Yaguaramas i San Blas. Oddziałom tym udało się blokować drogi przez dwa dni, przy wzmocnieniu ze strony sił z Playa Girón.
Około 8.30 myśliwiec FAR, Sea Fury, pilotowany przez Carlosa Ulloa Arauza, rozbił się w Zatoce, prawdopodobnie strącony ogniem przeciwlotniczym. O 9.00 kubańskie wojsko i milicja zaczęło ściągać w rejon cukrowni Australia, Covadonga i Yaguaramas. O 9.30, myśliwce FAR zaatakowały „Rio Escondido” i zatopiły go około 3 kilometry na południe od Girón. W jego ładowniach znajdowały się m.in. środki łączności i zapas amunicji na dziesięć dni walki.
O 11.00 myśliwce T-33 FAR-u zaatakowały bombowiec B-26 pilotowany przez Matiasa Fernandeza, w wyniku ataku śmierć poniósł nawigator, Eduardo Gonzales. Dwa pozostałe frachtowce, „Caribe” i „Atlántico” oraz łodzie CIA rozpoczęły odwrót na południe, wciąż ostrzeliwane przez lotnictwo FAR. O 12.00, „Blagar” zestrzelił kubański bombowiec B-26, pilot Luis Silva Tablada oraz trzyosobowa załoga zaginęła.
Do godziny 12.00 setki milicjantów z Matanzas zabezpieczyły Palpite i ostrożnie maszerowało z południa w kierunku Playa Larga, będąc pod ciężkim ostrzałem bombowców FAL-u. O zmierzchu, inne kubańskie siły stopniowo zbliżały się od południa oraz południowego zachodu, zmierzając w kierunku San Blas i wzdłuż zachodniego wybrzeża do Girón. O 16.00 Fidel Castro pojawił się w cukrowni „Australia”, dołączając do dowodzącego obroną José Ramóna Fernándeza.
17 kwietnia został złapany również Osvaldo Ramirez (wówczas szef rebelianckich oddziałów antycastrowskich) w Aromas de Velázquez i natychmiast stracony.
O 21.00 doszło do nieudanego nocnego ataku powietrznego bombowców FAL-u na lotnisko San Antonio de Los Banos, misja zakończyła się niepowodzeniem, prawdopodobnie z powodu niekompetencji i złej pogody. Dwa inne B-26 przerwały misje po starcie. Niektóre źródła twierdzą, że powstały dym nad miejscami starć mógł być wygodnym pretekstem do meldowania o „słabej widoczności” i przerwaniu misji.
W sumie pierwszego dnia w rejon inwazji przybyło pięć batalionów piechoty wraz z baterią moździerzy. Nocą dotarły również czołgi, baterie haubic 122 mm oraz artyleria przeciwlotnicza. Dużym problemem dla wojsk kubańskich było lotnictwo FAL-u wpierające Brygadę 2506, które początkowo zadawało duże straty kolumnom żołnierzy na drogach i skutecznie powstrzymało pierwsze ataki na rebelianckie wojska.
18 kwietnia.
Tego dnia na plaży Playa Larga doszło do największej bitwy inwazji, znanej pod nazwą „Bitwy o Rotundę”. Około 370 okopanych żołnierzy brygady, przy wsparciu moździerzy i dwóch czołgów walczyło przeciwko 2 tys. żołnierzy Castro osłanianych przez czołgi. Około godz. 10.30 po zaciętej walce siły kubańskie przejęły Playa Larga, spychając pozbawionych amunicji rebeliantów w kierunku Playa Giron. W starciu miało zginąć ok. 500 żołnierzy Castro, a blisko 1000 zostać rannych.
O 17.00 sześć bombowców FAL-u zbombardowało kubańską kolumnę złożoną m.in. z 12 autobusów cywilnych, na południowy wschód od Playa Larga i Punta Perdiz. Autobusy, przewożące cywilów, milicjantów, policjantów i żołnierzy zostały zaatakowane napalmem oraz rakietami; atak spowodował ciężkie straty w konwoju. Dwa B-26 były pilotowane przez zakontraktowanych pilotów CIA, natomiast pozostała czwórka przez pilotów z Brygady 2506. Po ataku konwój został ponownie uformowany i wyruszył w kierunku Punta Perdiz, położonego około 11 km na północny zachód od Giron.
Pod koniec dnia położenie Brygady 2506 stawało się coraz bardziej dramatyczne, brak odpowiedniego wsparcia lotniczego oraz amunicji stawiały siły inwazyjne w beznadziejnej sytuacji. W rejon Zatoki Świń zmierzało 20 tysięcy żołnierzy kubańskich, wspieranych przez artylerię, czołgi i lotnictwo. Oczekiwania na wybuch powstania zbrojnego mającego wspomóc inwazję były nierealne. Ruch oporu działający na Kubie nie został poinformowany o terminie inwazji, dodatkowo w dniu desantu aresztowano 200 tys. osób podejrzanych o kontakty z opozycją.
W międzyczasie pilot Mario Zúñiga („dezerter” który wylądował na lotnisku w Miami) oraz nawigator Oscar Vega powrócili do Puerto Cabezas, przetransportowani przez CIA samolotem C-54.
19 kwietnia.
Finalna misja powietrzna (o nazwie kodowej „Mad Dog Flight”) wykonana została przez pięć B-26, z których cztery były obsługiwane przez amerykańskich pilotów z Gwardii Narodowej Alabamy. Siły kubańskie składające się z jednego Sea Fury (pilotowanego przez Douglasa Rudda) oraz dwóch odrzutowców T-33 (pilotowanych przez Rafaela del Pino i Alvaro Prendesa) zestrzeliły dwa B-26, zabijając tym samym czterech amerykańskich lotników.
Jeden z C-46 wylądował na lotnisku w Girón, zajętego przez brygadę 2506. Dostarczył broń i amunicję oraz ewakuował Matiasa Fernandeza, pilota B-26, który awaryjnie lądował w Girón 17 kwietnia.
Wykonywane były również patrole bojowe przez samoloty myśliwsko-szturmowe A-4 Skyhawk, startujące z lotniskowca USS „Essex”. Samoloty były pozbawione oznaczeń. Loty miały podnieść morale żołnierzy i pilotów Brygady oraz działać deprymująco na kubańskie wojska. Piloci mieli rozkaz nieangażowania się bezpośrednio w walkach.
W wyniku natarcia sił rządowych Brygada 2506 została zmuszona do wycofania się na plażę.
Popołudniem niszczyciele USS „Eaton” (kryptonim Santiago) i USS „Murray” (kryptonim Tampico) wpłynęły do Zatoki, aby ewakuować uciekających żołnierzy Brygady z plaży. Zacięta walka o Playa Girón zakończyła się o godzinie 17.00, kiedy to poddały się pierwsze grupy emigrantów. Pół godziny później zorganizowany opór ustał. Do niewoli dostało się 1189 członków Brygady 2506. 114 zginęło, a około 150 nie zdołało wylądować lub wycofało się.
Po 19 kwietnia.
Od 19 kwietnia do ok. 22 kwietnia prowadzone były loty rozpoznawcze przez samoloty A-4 Skyhawk nad obszarem walk. W lotach uczestniczyły również samoloty Douglas A-1 Skyraider z USS „Essex” lub innego lotniskowca, np. z USS „Shangri-La”, który przebywał w pobliżu Kajmanów.
21 kwietnia USS „Eaton” i USS „Murray” dołączyły do niszczycieli USS „Conway” i USS „Cony” oraz samolotu CIA PBY Catalina w poszukiwaniu ocalałych członków Brygady. Uratowano 24–30 żołnierzy.
Następstwa.
Straty.
Straty wśród lotników wyniosły w okresie od 15 kwietnia do 19 kwietnia 6 kubańskich pilotów, 10 pilotów z brygady 2506 oraz 4 lotników USA.
Walki ostatecznie zakończyły się 21 kwietnia 1961, 114 bojowników z brygady 2506 zostało zabitych w akcji, reszta została wzięta do niewoli. Złapano także dwóch Amerykanów, których stracono. Kubańskie straty w Zatoce Świń są trudniejsze do oszacowania. Liczone są zwykle w tysiącach. Wymienia się od 4000 do 5000 zabitych. w mówi o ponad 2200 zabitych.
W 1979 ciało kpt. Thomasa Willarda Raya z Gwardii Narodowej Alabamy zostało zwrócone rodzinie. W 1990 CIA przyznała mu pośmiertnie najwyższe odznaczenie, Intelligence Star.
Więźniowie.
18 kwietnia 1961 co najmniej siedmiu Kubańczyków oraz dwóch agentów CIA (Angus K. McNair i Howard F. Anderson) zostało straconych w prowincji Pinar del Rio. 20 kwietnia, Humberto Sori Marina został stracony w forcie La Cabaña. Został aresztowany 18 marca przy próbie przemytu 14 ton materiałów wybuchowych. Jego współpracownicy, Rogelio Gonzalez Corzo (alias „Francisco Gutierrez”), Rafael Diaz Hanscom, Eufemio Fernandez, Arturo Hernandez Tellaheche i Manuel Lorenzo Puig Miyar zostali również straceni.
W okresie od kwietnia do października 1961 doszło do setek egzekucji w odpowiedzi na inwazję. Odbywały się one w różnych więzieniach, w szczególności w forcie La Cabaña i zamku El Morro, XVIII-wiecznej hiszpańskiej budowli, broniącej portu Hawany od strony morza.
Złapanych członków Brygady 2506 przetransportowano do Hawany w szczelnie zamkniętych ciężarówkach, w wyniku czego dziewięciu jeńców udusiło się. W maju 1961 Fidel Castro zaproponował wymianę ocalałych jeńców na 500 dużych ciągników rolniczych. Później cena wzrosła do 28 milionów dolarów. 8 września 1961 14 jeńców zostało skazanych za tortury, zabójstwa i inne poważne przestępstwa popełnione na Kubie przed inwazją, pięciu stracono, a dziewięciu otrzymało wyroki 30-letniego więzienia. 29 marca, 1179 mężczyzn postawiono przed sądem za zdradę. 7 kwietnia 1962 wszyscy zostali skazani na 30 lat więzienia. 14 kwietnia 1962 60 rannych i chorych więźniów zostało przekazanych USA.
21 grudnia 1962 Fidel Castro oraz James B. Donovan podpisali porozumienie o wymianie więźniów w zamian za żywność i leki o wartości 53 mln dolarów; pieniądze zostały zgromadzone poprzez darowizny. 24 grudnia 1962 część jeńców została przewieziona samolotem do Miami, reszta podróżowała statkiem. Dodatkowo około 1000 rodzin otrzymało możliwość wyjazdu z Kuby. 29 grudnia 1962 prezydent Kennedy uczestniczył w ceremonii powitania weteranów Brygady 2506 w Miami na Florydzie.
Reperkusje polityczne.
Nieudana inwazja wprawiła w poważnie zakłopotanie administrację Kennedy’ ego. W wyniku porażki dyrektor CIA Allen Dulles, zastępca dyrektora CIA Charles Cabell oraz zastępca dyrektora ds. operacji Richard Bissell zostali zdymisjonowani.
W sierpniu 1961, podczas konferencji gospodarczej Organizacji Państw Amerykańskich w Punta del Este w Urugwaju, Che Guevara przesłał notatkę do Kennedy’ ego poprzez Richarda N. Goodwina, młodego sekretarza Białego Domu. Treść notatki brzmiała: „Dziękuję za Zatokę Świń. Przed inwazją rewolucja była słaba. Teraz jest silniejsza niż kiedykolwiek”.
Reakcja społeczności międzynarodowej.
Rząd Kuby, wiedząc o przygotowaniach do inwazji, złożył wniosek oskarżający USA o agresywne zamiary wobec Kuby. Wielokrotnie odkładane posiedzenie Zgromadzenia Ogólnego ONZ w sprawie wniosku zaplanowano na 17 kwietnia 1961. Jednak 15 kwietnia bombowce CIA, w ramach operacji „Pluto”, zaatakowały kubańskie lotniska. Następnego dnia minister spraw zagranicznych Kuby, Raúl Roa zażądał w ONZ zwołania nadzwyczajnej sesji Zgromadzenia Ogólnego dla rozpatrzenia tej sprawy. W odpowiedzi zaplanowano na wieczór tego samego dnia nadzwyczajne zebranie Komitetu Politycznego ONZ. Podczas zebrania, Adlai Stevenson – ambasador USA w ONZ – bronił stanowiska swojego kraju, pokazując zdjęcia rzekomo porwanego samolotu. Nikt nie poinformował Stevensona o prawdziwym przebiegu incydentu i szeroko znany ambasador nieświadomie skompromitował się.
18 kwietnia, już po rozpoczęciu inwazji, członkowie delegacji Związku Radzieckiego zaproponowali Komisji Politycznej ONZ rezolucję wzywającą do potępienia USA oraz innych krajów „na których terytoriach formują się, szkolą i uzbrajają bandy kontrrewolucyjne”. Dodatkowo wzywano w niej do powstrzymania się od wspierania owych formacji i apelowano o udzielenie Kubie niezbędnej pomocy.
21 kwietnia 1961, podczas XV sesji Zgromadzenia Ogólnego ONZ uchwalono rezolucję, w której wyrażono zaniepokojenie zaistniałą sytuacją.
Inwazja silnie zaniepokoiła Nikitę Chruszczowa. 18 kwietnia wystosował w tej sprawie list do prezydenta Kennedy’ego. List zawierał oskarżenia pod adresem USA oraz zawierał oświadczenie o udzielenie wszelkiej pomocy narodowi kubańskiemu i jego rządowi ze strony ZSRR.
Jeszcze tego samego dnia Kennedy odpowiedział na list Chruszczowa. Zauważył, że wydarzenia na Kubie są konsekwencją niemożności znoszenia przez Kubańczyków braku wolności oraz standardów demokratycznych. Zapewnił, że Stany Zjednoczone nie zamierzają dokonywać wojskowej interwencji na Kubie. Chruszczow odpowiedział 22 kwietnia, ponownie oskarżył USA o agresję i hipokryzję oraz podtrzymywał zajęte wcześniej stanowisko.
Szersze działania dyplomatyczne nie zdążyły się rozwinąć na większą skalę, ze względu na szybką klęskę inwazji, całkowicie kompromitującą Stany Zjednoczone.
Późniejsza analiza.
Raport CIA.
CIA przygotowało szczegółowy wewnętrzny raport, który za przyczynę niepowodzenia inwazji wskazywał wewnętrzną niekompetencję. Błędy wskazane przez CIA i innych amerykańskich analityków, które przyczyniły się do klęski:
Przekonanie CIA co do wybuchu kubańskiego powstania przeciwko Castro opierało się na bardzo słabych przesłankach od nielicznych siatek szpiegowskich na Kubie. Kontrwywiad kubański, wyszkolony przez specjalistów z bloku wschodniego, przeniknął większość grup oporu. Z tego powodu niemal wszystkie informacje, które pochodziły od imigrantów oraz uciekinierów były w odpowiedni sposób spreparowane.
Wpływ na Kubę.
Inwazja jest często krytykowana za przysporzenie Castro jeszcze większej popularności. Po początkowych atakach na kubańskie lotniska Castro oświadczył, że rewolucja na Kubie jest „marksistowsko-leninowska”. Po inwazji doszło do zacieśnienia stosunków z ZSRR – wydarzenia te częściowo doprowadziły do wybuchu półtora roku później kryzysu kubańskiego. Castro mający narastające przekonanie o możliwości dalszych interwencji USA, stawał się coraz bardziej podatny na sugestie instalacji radzieckiej broni jądrowej na Kubie.
Kultura popularna.
Akcja powieści "American Tabloid", autorstwa Jamesa Ellroya, toczy się w fikcyjnych kręgach odpowiedzialnych za przygotowanie inwazji. W książce prezydent John F. Kennedy zostaje zamordowany przez organizatorów inwazji z powodu niewyrażenia zgody na wsparcie powietrzne rebeliantów.
Inwazja odgrywa istotną rolę w na wpół historycznym filmie z 2006 – "Dobry agent".
Piosenka "Bay of Pigs" grupy groove metalowej Machine Head jest związana z wydarzeniami na Kubie.
Inwazja została ukazana również jako jedna z misji w komputerowej grze FPS – Call of Duty: Black Ops.
Marką Girón oznaczano autobusy produkowane w latach 70.-90. w Hawanie.
Playa Girón dzisiaj.
Wzdłuż dróg wiodących z północy w stronę Zatoki znajdują się pomniki z hasłem – „"Kuba żyje"”. Przy wjeździe do niedalekiej miejscowości znajduje się cytat Castro na temat inwazji – „"Pierwsza porażka jankeskiego imperializmu"”. Zorganizowano również muzeum, w którym są zdjęcia, broń, mapy oraz większe eksponaty.

</doc>
<doc id="1768265" url="https://pl.wikipedia.org/wiki?curid=1768265" title="Black Knights">
Black Knights

RSAF Black Knight – zespół akrobacyjny Sił Powietrznych Singapuru. 
Historia.
Grupa powstał w 1973 w bazie wojskowej Tengah, w której zespół bazuje do dnia dzisiejszego. Jeszcze przed formalnym utworzeniem jednostki piloci z bazy Tengah wykonywali grupową akrobację na samolotach Hawker Hunter. W roku 1973 oficjalnie zatwierdzono istnienie grupy jako zespołu akrobacyjnego Black Knights, nowo powstała grupa zaczęła 
wykonywać loty na samolotach Northrop F-5 Freedom Fighter. W roku 1990 zespół przesiadł się na McDonnell Douglas A-4 Skyhawk pomalowane w barwy zespołu. W 2000 nastąpiła kolejna zmiana w uzbrojeniu zespołu. Wybrano nowe maszyny General Dynamics F-16 Fighting Falcon, które również zostały pomalowane w narodowe barwy Singapuru. W chwili obecnej zespół składa się z 6 samolotów F-16C a w zespole latają:

</doc>
<doc id="1768270" url="https://pl.wikipedia.org/wiki?curid=1768270" title="Gloria LeRoy">
Gloria LeRoy

Gloria LeRoy (ur. 7 listopada 1925 w Bycyrus, zm. 26 maja 2018) – amerykańska aktorka charakterystyczna, najlepiej pamiętana w roli ponętnej Mildred "Boom-Boom" Turner w klasycznym sitcomie z lat 70. "All in the Family". Zagrała w wielu filmach, serialach telewizyjnych i spektaklach.
Pojawiła się w wielu operach mydlanych, takich jak "Passions", "Dni naszego życia" czy "Świat według Bundych".
W 2009 zagrała gościnnie w dwóch odcinkach serialu "Gotowe na wszystko" jako Rose Kemper.

</doc>
<doc id="1768272" url="https://pl.wikipedia.org/wiki?curid=1768272" title="Jeziorany (stacja kolejowa)">
Jeziorany (stacja kolejowa)

Jeziorany – nieczynna stacja kolejowa w Jezioranach, w województwie warmińsko-mazurskim, w Polsce.

</doc>
<doc id="1768274" url="https://pl.wikipedia.org/wiki?curid=1768274" title="Burza magnetyczna roku 1859">
Burza magnetyczna roku 1859

Między 28 sierpnia a 2 września 1859 obserwowano liczne plamy na Słońcu. Tuż po jedenastej 1 września angielski astronom amator Richard Christopher Carrington zaobserwował rozbłysk, który, jak wiadomo z badań współczesnych, utworzył wówczas koronalny wyrzut masy (CME). Obłok dotarł do Ziemi po 18 godzinach, gdy zazwyczaj czas ten wynosi 3–4 dni.
Ta burza słoneczna była przyczyną jednej z najbardziej intensywnych burz magnetycznych na Ziemi w dotychczasowej historii, a rozpoczęła się 2 września. Zaburzenia ziemskiego magnetyzmu spowodowały awarie sieci telegraficznych w całej Europie i Ameryce Północnej, a nawet okazjonalne zapalanie się od iskier papieru w telegrafach. Mimo odłączenia baterii, indukowany prąd był na tyle silny, iż pozwalał na przesyłanie wiadomości telegraficznych.
Zorza polarna widoczna wówczas na całym świecie, została zaobserwowana nawet na Karaibach, a w Górach Skalistych była tak jasna, że blask obudził kopaczy złota, którzy zaczęli przygotowywać śniadanie, myśląc, że to już ranek.
Promieniowanie docierające do atmosfery ziemskiej podczas burz słonecznych powoduje wiązanie azotu atmosferycznego w azotany. Burza z roku 1859 wytworzyła znaczne ilości azotanów. Jedną z metod badania stężenia tego związku w atmosferze w przeszłości jest analiza zawartości związków azotu w rdzeniach lodowców. Badania takie dostarczają dowodów, iż podobnie intensywne zdarzenia, jak odnotowane w 1859 roku, występują średnio raz na 500 lat.
Zagrożenie.
W raporcie National Research Council of the National Academy of Sciences (Amerykańska Akademia Nauk) naukowcy ostrzegają, iż burza podobna do burzy z 1859 roku dzisiaj mogłaby spowodować globalną katastrofę. Szybkie zmiany pola magnetycznego na dużym obszarze podczas burzy magnetycznej powodują indukowanie się siły elektromotorycznej w przewodnikach, która może spowodować zniszczenie transformatora wysokiego napięcia, co zdarzyło się w 1989 roku. Według NASA nieco większa burza, taka jak w 1921 roku, zniszczyłaby w samych Stanach Zjednoczonych ok. 350 transformatorów i lokalnych stacji elektroenergetycznych, dostarczających energii dla 130 milionów osób. Burza wielkości tej, która wystąpiła w 1859 roku mogłaby zniszczyć cały system energetyczny krajów uprzemysłowionych. Spalone transformatory nie mogą być naprawione, trzeba je wymienić na nowe, a czas produkcji jednego wynosi ok. 12 miesięcy, pod warunkiem, że fabryka ma zapewnione dostawy surowca i energii, na co w takich warunkach trudno liczyć. Zapasów transformatorów prawie nie ma. Sieci energetyczne w Europie są ze sobą mocno powiązane, co grozi reakcją łańcuchową – awaria części sieci pociąga za sobą przeciążenie innych fragmentów i kolejne awarie. Ochronę mogą stanowić systemy wczesnego ostrzegania oraz kondensatory zabezpieczające transformatory energetyczne. Obecnie jednak system wczesnego ostrzegania posiada tylko USA i jest on zużyty, a żadna inna ochrona nie jest stosowana.

</doc>
<doc id="1768276" url="https://pl.wikipedia.org/wiki?curid=1768276" title="Zapasy na Letnich Igrzyskach Olimpijskich 1936">
Zapasy na Letnich Igrzyskach Olimpijskich 1936

Zapasy na Letnich Igrzyskach Olimpijskich 1936 zostały rozegrane w dniach 2 – 9 sierpnia. Zawody zapaśnicze odbyły się w 14 konkurencjach – 7 w zapasach w stylu wolnym oraz 7 w zapasach w stylu klasycznym. Startowali tylko mężczyźni. Tabelę medalową zawodów zapaśniczych wygrali zawodnicy ze Szwecji (4 złote medale).

</doc>
<doc id="1768280" url="https://pl.wikipedia.org/wiki?curid=1768280" title="Prawda. Tygodnik Polityczny, Społeczny i Literacki">
Prawda. Tygodnik Polityczny, Społeczny i Literacki

Prawda. Tygodnik polityczny, społeczny i literacki – tygodnik (wydawany i redagowany przez Aleksandra Świętochowskiego do 1902) w Warszawie w latach 1881–1915. Świętochowski kontynuował cykl felietonów "Liberum Veto", rozpoczęty w „Nowinach”, w latach 20. XX wieku publikowanych w "Myśli Narodowej".

</doc>
<doc id="1768282" url="https://pl.wikipedia.org/wiki?curid=1768282" title="Telbank">
Telbank

Bankowe Przedsiębiorstwo Telekomunikacyjne „Telbank” S.A. – przedsiębiorstwo utworzone w Warszawie jako spółka akcyjna, istniejąca w latach 1992–2004. Zajmowała się usługami telekomunikacyjnymi dla sektora bankowego.
Historia.
Spółka została powołana w 1992 przez Narodowy Bank Polski, posiadający 74% akcji, oraz kilka polskich banków komercyjnych – Bank Rozwoju Eksportu, Bank Śląski, Pekao SA, Bank Zachodni, Bank Gospodarki Żywnościowej, BIG, Bank Gdański, Bank Przemysłowo-Handlowy, Powszechny Bank Kredytowy, Bank Handlowy w Warszawie, Wielkopolski Bank Kredytowy, Wschodni Bank Cukrownictwa, Bank Cukrownictwa – i Związek Banków Polskich. Była jednym z kluczowych instrumentów infrastruktury sektora bankowego, zapewniając wydzieloną sieć telekomunikacyjną dla rozliczeń elektronicznych. Wspierała rozliczenia realizowane m.in. przez Krajową Izbę Rozliczeniową (system Elixir), Narodowy Bank Polski (system SORBNET), Krajowy Depozyt Papierów Wartościowych, a także rozliczenia międzyoddziałowe wielu banków. Sieć zapewniana przez spółkę stanowiła również platformę dostępu banków do systemów teleinformatycznych, m.in. SWIFT, Reuters, Telerate, Biura Inf"o"rmacji Kredytowej, Międzybankowej Informacji Gospodarczej - Dokumenty Zastrzeżone.
W 1996 spółka była współzałożycielem Polkomtela, operatora sieci Plus GSM, posiadając 0,5% akcji spółki.
W 2002 rozpoczął się proces sprzedaży akcji spółki przez NBP i banki komercyjne reprezentowane przez BRE Bank z uwagi na ograniczenia nakładane na bank centralny przez ustawę o NBP. W myśl przepisów bank nie mógł być akcjonariuszem podmiotów komercyjnych. 
W 2003 100% akcji spółki zostało zakupione przez Tel-Energo SA z grupy kapitałowej Polskich Sieci Elektroenergetycznych. W 2004 Telbank SA został połączony z Tel-Energo SA. W wyniku tej fuzji powstała spółka Exatel.

</doc>
<doc id="1768287" url="https://pl.wikipedia.org/wiki?curid=1768287" title="Kościół Wniebowzięcia Najświętszej Maryi Panny w Przecławiu">
Kościół Wniebowzięcia Najświętszej Maryi Panny w Przecławiu

Kościół pw. Wniebowzięcia Najświętszej Maryi Panny − neogotycki kościół parafialny w Przecławiu, zbudowany w 1881 roku.
Historia.
Kościół powstał, jako kolejny w parafii o historii sięgającej końca XII wieku, na miejscu poprzedniego, zagrożonego katastrofą budowlaną. Fundatorem budowli był ówczesny właściciel Przecławia, hrabia Stanisław Rey. Konsekrował ją w 1886 roku biskup tarnowski Ignacy Łobos.
Architektura i wnętrze.
Kościół w Przecławiu jest jednonawową świątynią zbudowaną na planie krzyża łacińskiego, z bocznymi kaplicami o charakterze transeptu. Do fasady przylega czworoboczna wieża, przechodząca w górnej kondygnacji w ośmioboczną, nakryta ostrosłupowym hełmem. Przyziemie wieży mieści kruchtę, do której prowadzi neogotycki portal. Powyżej znajduje się rozeta z mozaiką przedstawiającą Matkę Boską. Korpus kościoła wzmocniony jest przyporami.
Większość wyposażenia wnętrza wykonana jest w stylu neogotyckim i pochodzi z warsztatów tyrolskich. Ze starszych sprzętów pozostały w kościele późnobarokowy krucyfiks z XVIII wieku w jednym z ołtarzy bocznych oraz renesansowe, odlane z brązu epitafium trzech kobiet: Anny Czyżowskiej (żony Mikołaja Koniecpolskiego), jej córki Katarzyny i synowej Anny z Ligęzów, fundowane w 1584 roku przez męża tej ostatniej, Andrzeja Koniecpolskiego. W jednym z ołtarzy bocznych wprawiony jest otoczony lokalnym kultem obraz Matki Bożej Różańcowej z początku XVII wieku, malowany na desce.
Wnętrza prezbiterium i kaplic przykryte są sklepieniami krzyżowo-żebrowymi, wnętrze nawy zwykłym stropem płaskim. Nawiązującą do stylu secesji polichromię ornamentalną i figuralną malował w 1961 roku tarnowski artysta Stanisław Westwalewicz.

</doc>
<doc id="1768292" url="https://pl.wikipedia.org/wiki?curid=1768292" title="Rosół (utwór)">
Rosół (utwór)

Rosół – utwór muzyczny Marii Peszek z 2008 roku. Muzykę utworu skomponował Andrzej Smolik, który także zajął się jego produkcją, natomiast tekst napisała Maria Peszek. Było to drugie nagranie, po utworze „Ciało”, promujące album "Maria Awaria".
Teledysk.
Teledysk do utworu wyreżyserował Roy, natomiast autorem choreografii jest Cezary Tomaszewski. Klip pojawił się w serwisie YouTube 30 września 2008. Został on nominowany do nagrody Fryderyk w kategorii „wideoklip roku”.

</doc>
<doc id="1768298" url="https://pl.wikipedia.org/wiki?curid=1768298" title="Oblatywanie samolotu">
Oblatywanie samolotu



</doc>
<doc id="1768300" url="https://pl.wikipedia.org/wiki?curid=1768300" title="Oblot samolotu">
Oblot samolotu



</doc>
<doc id="1768306" url="https://pl.wikipedia.org/wiki?curid=1768306" title="Pieniężno (stacja kolejowa)">
Pieniężno (stacja kolejowa)

Pieniężno – stacja kolejowa w Pieniężnie, w województwie warmińsko-mazurskim, w Polsce. Znajdują się tu 3 perony.
W roku 2017 stacja obsługiwała 20–49 pasażerów na dobę.

</doc>
<doc id="1768310" url="https://pl.wikipedia.org/wiki?curid=1768310" title="Kanata Hongō">
Kanata Hongō

 – japoński aktor i model. 
Hongō jest członkiem Stardust Promotion, gra w filmach, serialach, również w reklamach i teledyskach. Bierze udział w sesjach zdjęciowych magazynów. Rola w filmie "Prince of Tennis" jako Ryōma Echizen, przyniosła mu w Japonii popularność.

</doc>
<doc id="1768312" url="https://pl.wikipedia.org/wiki?curid=1768312" title="Piłka nożna kobiet na Letnich Igrzyskach Olimpijskich 2008">
Piłka nożna kobiet na Letnich Igrzyskach Olimpijskich 2008



</doc>
<doc id="1768318" url="https://pl.wikipedia.org/wiki?curid=1768318" title="US Open 2009 (gra podwójna mężczyzn)">
US Open 2009 (gra podwójna mężczyzn)



</doc>
<doc id="1768334" url="https://pl.wikipedia.org/wiki?curid=1768334" title="Witold Gadomski (poseł na Sejm PRL)">
Witold Gadomski (poseł na Sejm PRL)

Witold Stanisław Gadomski (ur. 9 maja 1940 w Żarnowie) – polski polityk, poseł na Sejm PRL VIII kadencji.
Życiorys.
Syn Stanisława i Julii. Uzyskał tytuł zawodowy magistra prawa na Uniwersytecie Warszawskim, był również historykiem. Był sekretarzem zarządu uczelnianego Zrzeszenia Studentów Polskich. W 1960 wstąpił do Polskiej Zjednoczonej Partii Robotniczej, pełnił funkcję sekretarza (od 1976) i I sekretarza Komitetu Wojewódzkiego w Kielcach (1980–1981), zastępcy członka Komitetu Centralnego (1980–1981) oraz zastępcy kierownika wydziału organizacyjnego KC (1981–1985). Od 1961 zatrudniony był na kierowniczych stanowiskach w Związku Młodzieży Wiejskiej, przeszedł potem do pracy w KC PZPR. W latach 1980–1985 pełnił mandat posła na Sejm PRL VIII kadencji w okręgu Kielce. Zasiadał w: Komisji Przemysłu Ciężkiego, Maszynowego i Hutnictwa; Komisji Do Spraw Samorządu Pracowniczego Przedsiębiorstw; Komisji Nadzwyczajnej do rozpatrzenia projektu ustawy o Radach Narodowych i Samorządzie Terytorialnym oraz Komisji Spraw Wewnętrznych i Wymiaru Sprawiedliwości.

</doc>
<doc id="1768339" url="https://pl.wikipedia.org/wiki?curid=1768339" title="Miłakowo (stacja kolejowa)">
Miłakowo (stacja kolejowa)

Miłakowo – nieistniejąca już stacja kolejowa w mieście Miłakowo, w gminie Miłakowo, w powiecie ostródzkim w województwie warmińsko-mazurskim, w Polsce. Położony przy linii kolejowej z Ornety do Morąga otwartej w 1898 roku. W 1945 roku linia została zamknięta i rozebrana.

</doc>
<doc id="1768356" url="https://pl.wikipedia.org/wiki?curid=1768356" title="Miss Złotych Globów">
Miss Złotych Globów

Miss Złotych Globów (także Mr. Złotych Globów) – coroczny tytuł przyznawany przez Hollywoodzkie Stowarzyszenie Prasy Zagranicznej. Osobą uhonorowaną jest tradycyjnie córka (lub syn) znanych osób, która towarzyszy swoim rodzicom na gali wręczenia Złotych Globów.

</doc>
<doc id="1768363" url="https://pl.wikipedia.org/wiki?curid=1768363" title="Alaksandr Żuraulewicz">
Alaksandr Żuraulewicz

Alaksandr Żuraulewicz (, ur. 28 kwietnia 1963 w Kriemowie w Kraju Nadmorskim, zm. 30 sierpnia 2009 koło Radomia) – białoruski pilot wojskowy pierwszej klasy. Zginął podczas wykonywania figury akrobatycznej podczas pokazów Radom Air Show 2009.
Życiorys.
W 1984 skończył Czernichowską Wojskową Szkołę Pilotów. Kierownik drugiej w historii Białorusi akrobacyjnej grupy lotniczej „Skrzydła Białorusi”, założonej na początku 2009 Miał 1620 wylatanych godzin.
30 sierpnia 2009 razem z płk. Alaksandrem Marfickim pilotował Su-27UBM-1 podczas międzynarodowego pokazu lotniczego Radom Air Show 2009 w Radomiu. Ze stenogramu rozmów radiowych wynika, że piloci otrzymali z wieży polecenie katapultowania się, ale nie wykonali go. Ze względu na fakt, że raport na temat katastrofy został utajniony, nie wiadomo, co było przyczyną takiej decyzji. Białoruska opinia publiczna oraz media uznały, że pilot świadomie nie wykonał rozkazu, ponieważ znajdował się zbyt blisko widzów i zabudowań mieszkalnych. Zamiast tego, poświęcając życie, skierował maszynę w stronę lasu. Samolot upadł w pobliżu lasu za lotniskiem, między wsiami Małęczyn i Maków, ok. 100 m od domów.
Alaksandr Żuraulewicz pozostawił żonę i córkę. Na początku grudnia 2009 każda z rodzin zmarłych lotników otrzymała odszkodowanie z ubezpieczenia w wysokości 30 tysięcy dolarów.
Pamięć.
Uroczysty pogrzeb lotników odbył się w Baranowiczach z udziałem ministra obrony Białorusi, Dowódcy Sił Powietrznych Polski oraz arcybiskupa Mirona, prawosławnego ordynariusza Wojska Polskiego.
Mimo niejasności związanych z wypadkiem obaj piloci zostali uznani zarówno na Białorusi, jak i w Polsce za bohaterów. 28 września 2009 Rada Gminy Gózd podjęła uchwałę w sprawie wzniesienia pomnika upamiętniającego "tragiczną i bohaterską śmierć załogi białoruskiego myśliwca Su-27". Także we wrześniu 2009 polski muzyk Robert Panek skomponował utwór „Marsz żałobny” ku czci zmarłych pilotów. 26 marca 2010 roku w Kościele Garnizonowym w Radomiu odsłonięto tablicę upamiętniającą wszystkich lotników, którzy w latach 1935–2009 wystartowali z wojskowego lotniska Sadków i zginęli. Tablicę tę, upamiętniającą również Alaksandra Żuraulewicza i Alaksandra Marfickiego, odsłonięto w obecności ataszatu Białorusi w Polsce.
Pomnik upamiętniający białoruskich pilotów myśliwca Su-27 odsłonięto we wsi Małęczyn w dniu 11 kwietnia 2010.

</doc>
<doc id="1768364" url="https://pl.wikipedia.org/wiki?curid=1768364" title="Stanisław Westwalewicz">
Stanisław Westwalewicz

Stanisław Westwalewicz (ur. 13 listopada 1906 w Kozienicach, zm. 15 maja 1997 w Tarnowie) – malarz, grafik i rysownik.
Życiorys.
Stanisław Westwalewicz studiował na Akademii Sztuk Pięknych w Krakowie w latach 1928–1933, pod kierunkiem profesorów Włodzimierza Jareckiego, Ignacego Pieńkowskiego, Karola Frycza i Fryderyka Pautscha. Pierwsza indywidualna wystawa jego prac miała miejsce w Pałacu Sztuki w Krakowie w 1937 roku. W 1938 roku ożenił się z Wandą Konieczną.
We wrześniu 1939 roku zgłosił się do wojska, służąc w stopniu podporucznika. Po 17 września dostał się do niewoli radzieckiej, do 1941 roku był więziony w obozach w Kozielsku a później w obozu jenieckiego NKWD w Griazowcu. Po wybuchu wojny radziecko-niemieckiej wstąpił do Armii Polskiej gen. Andersa. Został przydzielony do polowej drukarni wydającej tygodnik „Orzeł Biały” a później do sekcji graficznej Oddziału Oświaty II Korpusu w Neapolu.
Po zakończeniu wojny pozostał w Rzymie i wziął udział w pracach założycielskich międzynarodowego stowarzyszenia artystów "Circolo Artistico Internazionale". Później wyjechał do Wielkiej Brytanii. Powrócił do Polski w czerwcu 1947 roku. W 1951 roku zamieszkał w Pilźnie, a od 1962 roku w Tarnowie. Od 1974 roku pełnił przez dwie kadencje funkcję prezesa Oddziału Związku Polskich Artystów Plastyków w Tarnowie. Należał również do Towarzystwa Przyjaciół Sztuk Pięknych w Krakowie. W 1975 roku został odznaczony Krzyżem Kawalerskim Orderu Odrodzenia Polski.
Twórczość Stanisława Westwalewicza to przede wszystkim malarstwo sztalugowe (martwe natury, pejzaże i portrety) i akwarelowe. Zajmował się także sztuką sakralną. Jego dziełem są m.in. polichromie w kościołach: karmelitów w Pilźnie, Dobrkowie, Porębie Radlnej czy Przecławiu oraz 16 obrazów przedstawiających świętych w kościele Trójcy Świętej w Tarnowie. Namalował także obraz beatyfikacyjny Marii Teresy Ledóchowskiej.
W latach 90. XX wieku miało miejsce kilka dużych wystaw retrospektywnych twórczości Stanisława Westwalewicza, m.in. w Instytucie Polskim w Wiedniu (1992), Pałacu Sztuki w Krakowie (1993), Galerii Sztuki Współczesnej w Tarnowie (1993 i 1996) oraz Muzeum Regionalnym w Kozienicach (1996 – w związku z 90. urodzinami malarza).
Stanisław Westwalewicz zmarł 15 maja 1997 roku w Tarnowie i został pochowany na Cmentarzu Komunalnym w Tarnowie – Krzyżu. Uroczystościom pogrzebowym przewodniczył kapelan Rodzin Katyńskich, ksiądz Zdzisław Peszkowski.
W 1998 roku otwarto w dawnej pracowni artysty Dom Pamięci Stanisława Westwalewicza, któremu patronuje Muzeum Regionalne w Kozienicach i ZPAP w Krakowie. Jego syn Andrzej (ur. 1949) również jest artystą plastykiem. W 1997 roku jedna z ulic w tarnowskiej dzielnicy Zabłocie otrzymała imię Westwalewicza, od 2002 roku jest także patronem Gimnazjum nr 8.

</doc>
<doc id="1768365" url="https://pl.wikipedia.org/wiki?curid=1768365" title="Bisztynek (stacja kolejowa)">
Bisztynek (stacja kolejowa)

Bisztynek – nieistniejąca już stacja kolejowa w Bisztynku, w gminie Bartoszyce, w powiecie bartoszyckim w województwie warmińsko-mazurskim, w Polsce. Stacja została otwarta w dniu 1 września 1905 roku. Zlikwidowana została w 1945 roku przez Sowietów

</doc>
<doc id="1768366" url="https://pl.wikipedia.org/wiki?curid=1768366" title="Janusz Adam Dziewiątkowski">
Janusz Adam Dziewiątkowski

Janusz Adam Dziewiątkowski (ur. 6 września 1975) – dziennikarz, archiwista, polonista, dramaturg, współautor powieści radiowej Matysiakowie. Od 2010 r. doktorant w Instytucie Sztuki Polskiej Akademii Nauk, wcześniej studia doktoranckie na Wydziale Polonistyki na Uniwersytecie Warszawskim; absolwent filologii polskiej Akademii Bydgoskiej im. Kazimierza Wielkiego (2000) oraz absolwent bibliotekoznawstwa Uniwersytetu Mikołaja Kopernika w Toruniu (2000). W roku akademickim 2001/2002 prowadził zajęcia z gramatyki historycznej języka polskiego i gramatyki staro-cerkiewno-słowiańskiego na Wydziale Polonistyki UW. Zainteresowania badawczo-naukowe autora koncentrują się głównie wokół onomastyki słowiańskiej oraz języka polskiego poza granicami kraju – język polonijny w Belgii; zajmuje się ponadto zagadnieniami wydawniczo-księgarskimi oraz dramaturgią radiową; od 2007 współautor (razem z Dżennet Połtorzycką-Stampf’l) powieści radiowej "Matysiakowie"; obecnie student Wydziału Wiedzy o Teatrze w Akademii Teatralnej w Warszawie.
Redaktor dokumentalista w Dziale Dokumentacji i Produkcji Teatru Polskiego Radia, współpracownik Archiwum polskiego Radia i Teatru PR. Dotąd publikował w: "Poradniku Językowym", "Przeglądzie Polonijnym", "Studiach Medioznawczych", "Bibliotece Analiz", "Biuletynie Bibliotek Kościelnych FIDES", "Życiu Warszawy" oraz na stronach internetowych Polskiego Radia.
18 grudnia 2011 zespół autorów i realizatorów słuchowiska "Matysiakowie", w tym m.in. Janusz Adam Dziewiątkowski, został nagrodzony Honorowym Złotym Mikrofonem za „wybitne osiągnięcia artystyczne, wieloletni żywy kontakt ze słuchaczami, za inicjatywy uruchamiające ogromną aktywność społeczną”.

</doc>
<doc id="1768368" url="https://pl.wikipedia.org/wiki?curid=1768368" title="Jak oni śpiewają (singel Krzysztofa Respondka)">
Jak oni śpiewają (singel Krzysztofa Respondka)

Jak oni śpiewają – Płyta (maxi-singel) Krzysztofa Respondka wydana 5 czerwca 2008. Na płycie znalazły się dwie piosenki, które artysta wykonywał w programie: "Szczęśliwej drogi już czas" (śpiewana w trzecim odcinku, średnia 6.0) i "Spokojnie Polsko" (parodia piosenki do przodu Polsko (śpiewana w dwunastym odcinku, średnia 6.0). Płyta była nagrodą za zwycięstwo w trzeciej edycji programu Jak oni śpiewają.

</doc>
<doc id="1768374" url="https://pl.wikipedia.org/wiki?curid=1768374" title="Jak oni śpiewają (singel Artura Chamskiego)">
Jak oni śpiewają (singel Artura Chamskiego)

Jak oni śpiewają – singiel Artura Chamskiego, wydany 29 grudnia 2008 nakładem wytwórni GM Records za zwycięstwo aktora w finale czwartej edycji programu "Jak oni śpiewają" telewizji Polsat.
Na singlu znalazło się pięć piosenek: utwór „Kilka słów”, skomponowany przez Pawła Rurala-Sokala, oraz dwie piosenki, które wykonywał w programie "Jak oni śpiewają", wraz z remiksami – „Na jednej z dzikich plaż” zespołu Rotary i „Ai no corrida” Quincy’ego Jonesa.
W 2009 do singla „Kilka słów” nagrany został teledysk. Z piosenką zajął trzecie miejsce w koncercie "Piosenka dla Europy 2009", będącym krajowymi eliminacjami do 54. Konkursu Piosenki Eurowizji w Moskwie.

</doc>
<doc id="1768376" url="https://pl.wikipedia.org/wiki?curid=1768376" title="Heubuder">
Heubuder



</doc>
<doc id="1768381" url="https://pl.wikipedia.org/wiki?curid=1768381" title="Miłomłyn (stacja kolejowa)">
Miłomłyn (stacja kolejowa)

Miłomłyn – nieistniejąca już stacja kolejowa w mieście Miłomłyn w województwie warmińsko-mazurskim. Została zlikwidowana w 1994 roku.

</doc>
<doc id="1768387" url="https://pl.wikipedia.org/wiki?curid=1768387" title="Kisielice (stacja kolejowa)">
Kisielice (stacja kolejowa)

Kisielice – nieistniejąca już stacja kolejowa w Kisielicach, w powiecie iławskim, w województwie warmińsko-mazurskim, w Polsce. 
Historia.
Została otwarta w dniu 1 października 1899 roku razem z linią z Jabłonowa Pomorskiego do Prabut. Od 1900 roku była to stacja węzłowa, ponieważ w tym czasie otwarto linię do Kwidzyna. W 1945 roku linia ta rozebrana przez żołnierzy sowieckich. W Kisielicach rozpoczynała się także linia do Biskupca Pomorskiego Miasto. Została ona otwarta w 1925 roku. Do 1969 roku była używana w ruchu pasażerskim i towarowym, w 1974 roku jej tory zostały rozebrane. Tym samym stacja Kisielice przestała być węzłem kolejowym. Linia z Jabłonowa Pomorskiego do Prabut była używana w ruchu pasażerskim do 1990 roku. W styczniu 2006 roku torowisko zostało rozebrane.

</doc>
<doc id="1768390" url="https://pl.wikipedia.org/wiki?curid=1768390" title="Zalewo (stacja kolejowa)">
Zalewo (stacja kolejowa)

Zalewo – zlikwidowana w 1945 roku stacja kolejowa w Zalewie na linii kolejowej Miłomłyn – Myślice, w województwie warmińsko-mazurskim.

</doc>
<doc id="1768391" url="https://pl.wikipedia.org/wiki?curid=1768391" title="1. Frauen-Fussball-Club Frankfurt">
1. Frauen-Fussball-Club Frankfurt



</doc>
<doc id="1768392" url="https://pl.wikipedia.org/wiki?curid=1768392" title="1. Frauen-Fußball-Club Frankfurt">
1. Frauen-Fußball-Club Frankfurt



</doc>
<doc id="1768395" url="https://pl.wikipedia.org/wiki?curid=1768395" title="Ruth Fischer">
Ruth Fischer

Ruth Fischer, właśc. Elfriede Eisler, inne ps. Ruth Kämpfer, towarzyszka Müller, E. Dubois (ur. 11 grudnia 1895 w Lipsku, zm. 13 marca 1961 w Paryżu) – austriacka i niemiecka działaczka komunistyczna.
Jej rodzicami byli Ida Maria Fischer i Rudolf Eisler, filozof. Miała dwóch braci – Gerharta, dziennikarza, i Hannsa – kompozytora. Od szóstego roku życia mieszkała z rodzicami w Wiedniu, gdzie studiowała filozofię, ekonomię i nauki polityczne. Mając 20 lat wyszła za mąż za Paula Friedländera, z którym miała syna Friedricha Gerharta (ur. 1917). Po sześciu latach małżeństwo zakończyło się separacją.
Współuczestniczyła w procesie tworzenia Komunistycznej Partii Austrii i jej gazety "Neuen Freien Presse". W listopadzie 1918 została aresztowana w jej redakcji i spędziła miesiąc w więzieniu. Wróciła do działalności partyjnej w lutym 1919, kiedy prezentowała na pierwszym kongresie partii raport z jej dotychczasowego rozwoju. Wiosną tego samego roku odmówiła jednak przyjęcia funkcji przewodniczącej partii. We wrześniu 1919, zmęczona ciągłymi sporami między intelektualistami a robotnikami wewnątrz partii przyjęła ofertę grupy członków Związku Spartakusa i wyjechała do Berlina, posługując się od tej pory pseudonimem Ruth Fischer. W Berlinie wielokrotnie spotykała się z uwięzionym Karolem Radkiem, który wprowadził ją w podstawy marksistowskiej analizy polityki międzynarodowej. W celu uzyskania obywatelstwa niemieckiego zawarła fikcyjne małżeństwo z komunistycznym działaczem Gustavem Golke, które formalnie trwało do 1923 r. Jej prawdziwym partnerem życiowym, do swojej śmierci w 1941, był inny działacz radykalnej lewicy – Arkadij Masłow.
W 1921 została wybrana do komitetu centralnego Komunistycznej Partii Niemiec. W 1924, razem z Masłowem, dzięki poparciu Zinowjewa stała się jednym z głównych przywódców partii. Opowiadała się za powieleniem w KPD modelu organizacji znanego z WKP(b) i za rezygnacją z wszelkiej współpracy z partiami lewicy umiarkowanej. Została deputowaną do Reichstagu. Równocześnie została, dzięki poparciu Zinowiewa i wieloletniej działalności w ruchu komunistycznym, kandydatem na członka Komitetu Wykonawczego Kominternu.
Po śmierci Lenina, latem 1924, stała się obiektem ostrych ataków Stalina i Bucharina, oskarżających ją i Masłowa o „ultralewicową taktykę” w działalności partyjnej. W sierpniu 1925 razem z siedmioosobową delegacją KPD przyjechała do Moskwy na rozmowę ze Stalinem; została zmuszona do pozostania w ZSRR przez łącznie dziesięć miesięcy, podczas których została wykluczona z kierownictwa partii razem z Masłowem. W listopadzie następnego roku została usunięta z KPD. Do 1928 zasiadała w Reichstagu jako niezależna socjalistka.
W 1933, uciekając przed nazizmem, wyjechała razem z Masłowem do Paryża, gdzie związała się z ruchem trockistowskim. Wielokrotnie spotykała się z Trockim w jego domu w Barbizon. W czasie wielkiej czystki w 1936 została zaocznie oskarżona o trockizm i skazana na śmierć. Po wybuchu II wojny światowej emigrowała przez Marsylię i Lizbonę do Nowego Jorku. Jako dziennikarka polityczna stała się zdecydowanym krytykiem stalinizmu z pozycji lewicowych. W 1948 opublikowała pracę "Stalin and German Communism", w której oskarżyła Stalina o świadome zniszczenie siły ruchu robotniczego w Niemczech. Od 1955 do swojej śmierci mieszkała i pracowała w Paryżu. Duże nadzieje wiązała z "odwilżą" zainicjowaną przez Nikitę Chruszczowa, której poświęciła szereg komentarzy na łamach prasy i pracę "Die Umformung der Sowjetgesellschaft – Chronik der Reformen 1953-1958".
Pochowana na cmentarzu Montparnasse.

</doc>
<doc id="1768397" url="https://pl.wikipedia.org/wiki?curid=1768397" title="Sępopol (stacja kolejowa)">
Sępopol (stacja kolejowa)

Sępopol – nieistniejąca już stacja kolejowa w Sępopolu, w województwie warmińsko-mazurskim, w Polsce. Została zlikwidowana w 1991.

</doc>
<doc id="1768399" url="https://pl.wikipedia.org/wiki?curid=1768399" title="Joselu">
Joselu

Joselu, właśc. José Luís Sanmartín Mato (ur. 27 marca 1990 w Stuttgarcie) – hiszpański piłkarz występujący na pozycji napastnika w hiszpańskim klubie RCD Espanyol.
Kariera klubowa.
Karierę rozpoczął w klubie Real Madryt. W barwach pierwszej drużyny Realu Madryt zadebiutował 21 maja 2011 roku w meczu ostatniej kolejki ligi hiszpańskiej przeciwko Almerii zmieniając w 84. minucie Karima Benzemę. 3 minuty po wejściu na boisko, zapisał się w protokole meczowym zdobywając gola po dośrodkowaniu Cristiano Ronaldo. 17 lipca 2011 roku podczas meczu towarzyskiego przeciwko LA Galaxy Joselu strzelił gola w 30. minucie spotkania. 20 grudnia 2011 roku zaliczył drugie trafienie w oficjalnym meczu pierwszej drużyny, pokonując bramkarza Ponferradiny i ustalając wynik meczu na 5:1. W 2012 r. Joselu wraz z Realem Madryt Castilla awansował z Segunda División B do Segunda División, czyli drugiej ligi hiszpańskiej. W play-offach rezerwy klubu z Kastylii pewnie pokonały Cadiz CF. W pierwszym meczu na wyjeździe młodzi zawodnicy ze stolicy wygrali 3:0, a u siebie 5:1. Jednym z bohaterów tych pojedynków był Joselu.

</doc>
<doc id="1768401" url="https://pl.wikipedia.org/wiki?curid=1768401" title="Vincenzo Lauro">
Vincenzo Lauro

Vincenzo Lauro, Vincenzo Laureo (ur. 23 marca 1523 w Tropei – zm. 17 grudnia 1592 w Rzymie) – nuncjusz apostolski w Polsce od 1 czerwca 1573 do 9 kwietnia 1578, w Sabaudii od 23 listopada 1568 do 1 czerwca 1573 i od 15 września 1580 do 10 maja 1585 roku, biskup katolicki, kardynał.
Życiorys.
Studiował medycynę w Neapolu, doktor medycyny i teologii Uniwersytetu w Padwie. W służbie dyplomatycznej od 1552 roku.
30 stycznia 1566 wybrany biskupem Mondovi. Udał się w misję do królowej Szkocji Marii I Stuart. Kreowany kardynałem prezbiterem 12 grudnia 1583 roku Santa Maria in Via, a 2 marca 1589 otrzymał tytuł prezbitera San Clemente. Przebywając w Polsce jako nuncjusz, prowadził działalność na niekorzyść Polski, przekazując tajne informacje Habsburgom. Skompromitowany musiał opuścić Polskę.

</doc>
<doc id="1768402" url="https://pl.wikipedia.org/wiki?curid=1768402" title="Mistrzostwa Świata w Koszykówce Mężczyzn 1990">
Mistrzostwa Świata w Koszykówce Mężczyzn 1990

Mistrzostwa Świata w Koszykówce Mężczyzn 1990 odbyły się w dniach 8-20 sierpnia w dwóch miastach Argentyny. Zwyciężyła reprezentacja Jugosławii, pokonując w finale ZSRR. Trzecie miejsce zdobyła reprezentacja Stanów Zjednoczonych. Reprezentacja Polski nie brała udziału w finałach tych mistrzostw. MVP turnieju został Toni Kukoč.

</doc>
<doc id="1768403" url="https://pl.wikipedia.org/wiki?curid=1768403" title="Alaksandr Marficki">
Alaksandr Marficki

Alaksandr Eduardawicz Marficki (, ; ur. 16 maja 1956 w Bahuszeusku na Białorusi, zm. 30 sierpnia 2009 koło Radomia) – białoruski pilot wojskowy pierwszej klasy; zginął podczas wykonywania figury akrobatycznej w czasie pokazów Radom Air Show 2009.
Życiorys.
W 1978 roku ukończył Charkowską Wyższą Lotniczą Szkołę Pilotów, w 1987 – Akademię Sił Powietrznych im. J. Gagarina, w 2002 – Akademię Zarządzania przy Prezydencie Republiki Białorusi. W 2003 był dowódcą 61. szturmowej bazy lotniczej Zachodniego Operacyjno–Taktycznego dowództwa Sił Powietrznych i Wojsk Obrony Przeciwlotniczej Sił Zbrojnych w Baranowiczach. Miał 2320 wylatanych godzin.
30 sierpnia 2009 razem z płk. Alaksandrem Żuraulewiczem pilotował Su-27UBM-1 podczas międzynarodowego pokazu lotniczego Radom Air Show 2009 w Radomiu. Istnieje informacja, że piloci powiadomili o awarii i otrzymali z wieży polecenie katapultowania się, ale nie wykonali go – być może dlatego, że samolot był blisko widzów lub zabudowań mieszkalnych. Samolot upadł w pobliżu lasu za lotniskiem, między wsiami Małęczyn i Maków, ok. 100m od domów.
W filmie „Zwyczajny bohater” (, 2004), Marficki opowiadał o katastrofie innego białoruskiego pilota, Uładzimira Karwata:
Pozostawił żonę i dwie córki.
Pamięć.
Uroczysty pogrzeb lotników odbył się w Baranowiczach z udziałem ministra obrony Białorusi, Dowódcy Sił Powietrznych Polski oraz arcybiskupa Mirona, prawosławnego ordynariusza Wojska Polskiego. 28 września 2009 Rada Gminy Gózd podjęła uchwałę w sprawie wzniesienia pomnika upamiętniającego "tragiczną i bohaterską śmierć załogi białoruskiego myśliwca Su-27". Pomnik ten odsłonięto we wsi Małęczyn w dniu 11 kwietnia 2010.
Alaksandr Marficki i Alaksandr Żuraulewicz są także upamiętnieni na tablicy w Kościele Garnizonowym w Radomiu poświęconej wszystkim lotnikom, którzy w latach 1935–2009 zginęli po starcie z wojskowego lotniska Sadków; tablicę tę odsłonięto 26 marca 2010 roku w obecności ataszatu Białorusi w Polsce.

</doc>
<doc id="1768406" url="https://pl.wikipedia.org/wiki?curid=1768406" title="Vincenzo Laureo">
Vincenzo Laureo



</doc>
<doc id="1768407" url="https://pl.wikipedia.org/wiki?curid=1768407" title="Charlie Villanueva">
Charlie Villanueva

Charlie Alexander Villanueva (ur. 24 sierpnia 1984 w dzielnicy Queens w Nowym Jorku) – amerykański zawodowy koszykarz, pochodzenia dominikańskiego, występujący na pozycji silnego skrzydłowego.
W 2003 wystąpił w meczu gwiazd amerykańskich szkół średnich – McDonald’s All-American. Został też wybrany zaliczony do II USA Today All-USA.
W pierwszym sezonie na parkietach NBA zdobywał średnio 13 punktów i 6, 4 zbiórek występując w 81 meczach. Zajął drugą pozycję wśród debiutantów pod względem zdobywanych punktów i zbieranych piłek, oraz trzecią w średnim czasie gry i zablokowanych rzutach. Dwunastokrotnie zaliczył double-double. Wystąpił w Rookie Challenge oraz został wybrany do NBA All-Rookie First Team. Na koniec sezonu 2005/2006 zajął drugie miejsce w głosowaniu na debiutanta roku.
Po pierwszym sezonie w barwach Toronto Raptors został oddany do Milwaukee Bucks w zamian za T.J. Forda. W sezonie 2008/2009 notował najwyższe średnio w karierze. Zdobywał 16,2 punktów i 6,7 zbiórek na mecz. W 2009 roku podpisał pięcioletnią umowę z Detroit Pistons, wartą 35 milionów dolarów. 18 września 2014 roku podpisał kontrakt z Dallas Mavericks.

</doc>
<doc id="1768408" url="https://pl.wikipedia.org/wiki?curid=1768408" title="Mario Been">
Mario Been

Mario Been (ur. 11 grudnia 1963 w Rotterdamie) – holenderski trener piłkarski i piłkarz. W lipcu 2009 r. został on trenerem Feyenoordu, zastępując na tej posadzie Leona Vlemmingsa. Nosi przydomek „Mariodona”, utworzony od jego imienia i nazwiska Diego Maradony.
Kariera.
Jako piłkarz Been grał na pozycji pomocnika. Występował w takich klubach jak: Feyenoord, Pisa Calcio, Roda JC, SC Heerenveen, FC Tirol Innsbruck i SBV Excelsior. Ostatni mecz rozegrał 17 września 1995 r., kiedy to jego SBV Excelsior uległ HFC Haarlem 0:4.
Reprezentacja.
Been rozegrał tylko jeden oficjalny mecz w reprezentacji Holandii, przeciwko reprezentacji Austrii, 14 listopada 1984 r. Na boisku pojawił się w siedemdziesiątej trzeciej minucie zmieniając Tona Lokhoffa.
Kariera trenerska.
Karierę trenerską rozpoczął w 2000 r. od posady asystenta trenera w Feyenoordzie Rotterdam. W 2005 r. objął posadę trenera Excelsioru Rotterdam, który prowadził tylko do końca sezonu 2005/2006. W 2006 r. przeniósł się do NEC Nijmegen, który prowadził przez trzy sezony. W lipcu 2009 r. Been powrócił do Feyenoordu, tym razem już jako pierwszy trener. W lipcu 2011 roku został zwolniony z tej posady.

</doc>
<doc id="1768409" url="https://pl.wikipedia.org/wiki?curid=1768409" title="Sępopol Roszarnia">
Sępopol Roszarnia

Sępopol Roszarnia – nieistniejący już kolejowy przystanek osobowy w Sępopolu, w województwie warmińsko-mazurskim, w Polsce. Został zlikwidowany w 1991.

</doc>
<doc id="1768410" url="https://pl.wikipedia.org/wiki?curid=1768410" title="Alvis Stormer">
Alvis Stormer

Alvis Stormer – współczesny brytyjski wielozadaniowy pojazd wojskowy będący rozwinięciem konstrukcji CVR(T). Podstawową odmianą pojazdu jest transporter opancerzony. Stormer może również pełnić funkcje ambulansu, wozu zabezpieczenia technicznego, bojowego wozu piechoty, ustawiacza min, wozu dowodzenia bądź samobieżnego przeciwlotniczego zestawu rakietowego.
W zależności od wersji Stormer wyposażony jest w armatę automatyczną kalibru 20 mm, 25 mm lub 30 mm, armatę kalibru 76 mm lub 90 mm, karabin maszynowy kalibru 7,62 mm lub 12,7 mm, osiem wyrzutni przeciwlotniczych pocisków rakietowych Starstreak bądź jest nieuzbrojony.

</doc>
<doc id="1768413" url="https://pl.wikipedia.org/wiki?curid=1768413" title="FV4333 Stormer">
FV4333 Stormer



</doc>
<doc id="1768414" url="https://pl.wikipedia.org/wiki?curid=1768414" title="Stormer">
Stormer



</doc>
<doc id="1768415" url="https://pl.wikipedia.org/wiki?curid=1768415" title="Opaleniec">
Opaleniec



</doc>
<doc id="1768417" url="https://pl.wikipedia.org/wiki?curid=1768417" title="Piętro reglowe">
Piętro reglowe

Piętro reglowe – jest to niskie piętro roślinności w górach, leżące powyżej piętra pogórza, a poniżej piętra kosodrzewiny. Górną granicę tego piętra stanowi górna granica lasu.
Dzieli się na:
W reglu dolnym przeważają lasy bukowe, natomiast w reglu górnym świerkowe.
W klimacie umiarkowanie chłodnym, w wyższych górach Europy występuje ono na wysokości ok. 500-1500 m n.p.m., przy czym w różnych masywach zaznacza się ono na różnej wysokości, np. w Tatrach ok. 650-1500 m n.p.m., w Karkonoszach ok. 500-1250 m n.p.m. we Wschodnich Alpach ok. 800-1200 m n.p.m., w środkowych Niemczech ok. 450-650 m n.p.m. 
W tropikach jest to piętro "Tierra templada" opisane przez Humboldta. W Ameryce Południowej występuje ono na wysokości ok. 900-2000 m n.p.m.

</doc>
<doc id="1768418" url="https://pl.wikipedia.org/wiki?curid=1768418" title="Czarny Potok (dopływ Kwisy)">
Czarny Potok (dopływ Kwisy)

Czarny Potok (niem. "Schwarzbach") – potok w Górach Izerskich. Lewy dopływ Kwisy.
Źródło potoku na wschodnim stoku Smreka (1123 m n.p.m.), na wysokości ok. 1055 m n.p.m. Płynie w kierunku północnym tworząc głęboko wciętą dolinę na zboczach Stogu Izerskiego (1107 m n.p.m.), Opaleńca (825 m n.p.m.), Czerniawskiej Kopy (776 m n.p.m.) i Czerniawki (573 m n.p.m.), którą poprowadzono szlak Doliny Czarnego Potoku. Powyżej Czerniawy-Zdroju na Czarnym Potoku znajduje się kilka niewielkich wodospadów i zapora przeciwrumowiskowa – zatrzymująca pędzące korytem rzeki głazy. W Czerniawie-Zdroju, tuż przy najdalej na południe wysuniętych zabudowaniach, przyjmuje z lewej strony swój największy dopływ – potok Graniczna. W centrum miejscowości, przy budynku poczty na prawym brzegu potoku znajduje się niewielka "grota". Wzdłuż potoku prowadzą ulice Izerska i Górzysta oraz – główna ul. Sanatoryjna (DW361).
Na niektórych mapach górna część Czarnego Potoku nosi nazwę "Czerniawski Potok".
Poniżej Czerniawy wypływa z gór na Pogórze Izerskie. Płynie ku północnemu wschodowi (NNW) przez Kotlinę Mirską. Mija Mirsk i uchodzi do Kwisy pomiędzy wsiami Brzeziniec i Karłowiec.
Na obszarze Kotliny Mirskiej przyjmuje dwa lewe dopływy - Złotniczkę i Łużycę.

</doc>
<doc id="1768419" url="https://pl.wikipedia.org/wiki?curid=1768419" title="Zwierzo-zwierzenia">
Zwierzo-zwierzenia

Zwierzo-zwierzenia (ang. "Creature Comforts", 2003–2006) – brytyjski serial animowany wyprodukowany przez Aardman Animations.
Polska premiera miała miejsce na kanale Canal+. Był on też nadawany na stacjach Ale Kino! (premiera: 5 listopada 2005), HBO Comedy (premiera: 10 lutego 2008) oraz na KidsCo (premiera: 3 października 2011). Został też 19 czerwca 2008 wydany na płytach DVD.
Fabuła.
Serial opowiada o zwierzętach, które odpowiadają na różne pytania.
Wersja polska.
Pierwsza wersja (Canal+ / Ale Kino!).
"brak danych"
Druga wersja (HBO Comedy).
Wersja polska: HBO POLSKA
Tekst: Michał Kwiatkowski
Czytał: Jacek Brzostyński
Trzecia wersja (DVD).
Czytał: Janusz Szydłowski
Czwarta wersja (KidsCo).
Reżyseria: Patryk Steczek
Udział wzięli:

</doc>
<doc id="1768420" url="https://pl.wikipedia.org/wiki?curid=1768420" title="Thomas Ernest Hulme">
Thomas Ernest Hulme

Thomas Ernest Hulme (ur. 16 września 1883 Endon w północnym Staffordshire, zm. 28 września 1917 w pobliżu Nieuport) – filozof, poeta, i tłumacz angielski. Zajmował się również, a może nawet przede wszystkim, popularyzacją filozofii, krytyką literacką i krytyką sztuki. 
Życie.
Studiował w St John’s College na Uniwersytecie Cambridge, skąd jednak został usunięty za udział w bijatyce. Wykształcenie uzupełniał metodą obszernych, wszechstronnych i systematycznych lektur samodzielnych. W roku 1906 wyjechał na kilka miesięcy do Kanady, a w 1907 – do Belgii, gdzie uczył języka angielskiego, sam ucząc się jednocześnie francuskiego i niemieckiego. Był jednym z założycieli Poets’ Club. W 1909 wystąpił z niego i razem z Frankiem Stuartem Flintem stworzył Secession Club, na którego regularnie odbywających się spotkaniach omawiano głównie problemy poezji. Hulme, spiritus movens klubu, głosił tam między innymi swoją doktrynę obrazu poetyckiego. Na owych spotkaniach zetknął się z nią między innymi Ezra Pound, który nawiązał do idei Hulme’a, tworząc program imagizmu. W roku 1913 Hulme przebywał w Berlinie, gdzie pogłębiał znajomość filozofii i psychologii niemieckiej. Po wybuchu wojny światowej wstąpił do wojska i pod koniec 1914 znalazł się we Francji. Ranny wiosną 1915, odesłany został do Anglii. Odzyskawszy zdrowie, wrócił na front, gdzie wkrótce zginął, nie zdążywszy zrealizować wielu planów twórczych.
Twórczość.
Hulme debiutował dwoma wierszami zamieszczonymi w pierwszej z dorocznych publikacji Poets’ Club ("Christmas MDCCCCVIII").
Był propagatorem filozofii Henri Bergsona w Wielkiej Brytanii: ogłosił między innymi esej "Notes on Bergson" (1911, Uwagi o Bergsonie) oraz przekład "L’introduction à la métaphisiąue" ("Introduction to Metaphysics", 1913). Oprócz Bergsona tłumaczył Georges'a Sorela. 
Pośmiertnie ukazały się tomy eseistyczne Hulme'a "Speculations" (1924, Spekulacje), "Notes on Language and Style" (1929, Uwagi o języku i stylu) i "Further Speculations" (1955, Dalsze spekulacje). 
Całość szczupłego dorobku poetyckiego Hulmeła znaleźć można w książce Aluna Jonesa "The Life and Opinions of T.E. Hulme" (1960, Życie i poglądy T.E. Hulme’a). 
W 1996 nakładem Oxford University Press ukazały się jego pisma zebrane: The collected writings, ed. Karen Csengeri. 
Był zwolennikiem postawy klasycystycznej w literaturze, głosicielem tezy o końcu okresu humanistycznego w sztuce, obrońcą śmiałych dzieł plastyki nowoczesnej przed atakami krytyki
Recepcja polska.
W antologii "Nowa krytyka" (wybór Henryk Krzeczkowski, wstęp i opracowanie Zdzisław Łapiński, Warszawa 1983 PIW) ukazał się jeden z najważniejszych esejów Hulme'a, "Romantyzm i klasycyzm" (przeł. Maria Szpakowska).
Wiersze Hulme’a tłumaczył Leszek Engelking. Przekłady te ukazały się w „Literaturze na Świecie”.

</doc>
<doc id="1768422" url="https://pl.wikipedia.org/wiki?curid=1768422" title="Młynary (stacja kolejowa)">
Młynary (stacja kolejowa)

Młynary – nieczynna stacja kolejowa w Młynarach, w województwie warmińsko-mazurskim, w Polsce. Znajdują się tu 2 perony.

</doc>
<doc id="1768423" url="https://pl.wikipedia.org/wiki?curid=1768423" title="MO S-2 „U školy”">
MO S-2 „U školy”

MO S–2 „U školy” ("„przy szkole”") – fort piechoty w Boguminie (Czechy), położony w dzielnicy Szonychel. Stanowił część czechosłowackich umocnień wojennych wybudowanych w latach 1935–1938, wchodząc w skład fortyfikacji wokół Bogumina (łącznie 8 bunkrów, z czego 7 zrealizowanych) na linii umocnień Ostrawskich.
Opis.
Obiekt, zaprojektowany w 1935, wybudowany został wiosną następnego roku (betonowanie odbyło się w dniach 10–16 sierpnia 1936). Położony jest na wysokości 209 m n.p.m. Posiada tylko jeden poziom. We wnętrzu znajduje się studnia głęboka na 7 m. Objętość betonu wynosi 2601 m3. Może pomieścić maksymalnie do 42 osób. Uzbrojony był w wieżę pancerną dla karabinów maszynowych, kopułę bojową dla ckm oraz kopułę obserwacyjno-bojową dla rkm. Dysponował również działem przeciwpancernym kalibru 47 mm, a także dwoma dodatkowymi ckm. Posiadał dwa rowy diamentowe (dziś prawy jest zasypany ziemią, natomiast lewy stoi zalany wodą). W wyniku przejęcia Zaolzia przez Polskę bunkier znalazł się po polskiej stronie granicy, wobec czego w październiku 1938 roku oddziały czechosłowackie musiały opuścić schron. Po wybuchu II wojny światowej przeszedł w ręce Niemców, a po jej zakończeniu ponownie znalazł się w Czechosłowacji. Dziś obiekt jest zamknięty.

</doc>
<doc id="1768426" url="https://pl.wikipedia.org/wiki?curid=1768426" title="Opary">
Opary

Opary (ukr. Опори) – wieś na Ukrainie, w obwodzie lwowskim, w rejonie drohobyckim, nad rzeką Lutyczyna (Лютичина).
Wieś do 1945 w Polsce, w województwie lwowskim, w powiecie drohobyckim, w gminie Medenice, 18 km na północny wschód od Drohobycza. 
W 1843 w Oparach urodził się Władysław Łoziński - polski powieściopisarz i historyk, sekretarz Ossolineum.

</doc>
<doc id="1768427" url="https://pl.wikipedia.org/wiki?curid=1768427" title="Lekkoatletyka na Letnich Igrzyskach Olimpijskich 1900 – maraton">
Lekkoatletyka na Letnich Igrzyskach Olimpijskich 1900 – maraton

Bieg maratoński na igrzyskach olimpijskich w 1900 w Paryżu rozegrano 19 lipca. Start i meta znajdowały się na stadionie w Lasku Bulońskim, zaś trasa wiodła ulicami Paryża. Dystans biegu maratońskiego wyniósł 40.260 m. Bieg rozpoczął się o 14.30. Temperatura tego dnia wynosiła ok. 39 °C. Wystartowało 13 lekkoatletów z 5 krajów.
Finał.
Zawodnicy najpierw przebiegli cztery okrążenia po bieżni stadionu wynoszącej 500 m. Przed wybiegnięciem na ulicę wycofał się Johan Nyström, Prowadzenie objął Touquet-Daunis i utrzymał je co najmniej do drugiej połowy biegu. Po jego wycofaniu liderem został Ernst Fast, ale był już mocno wyczerpany. W dodatku pomylił drogę i zanim powrócił na właściwą trasę, został wyprzedzony przez Théato i Championa. Po biegu Arthur Newton, który zajął 5. miejsce, twierdził, że Théato biegł na skróty korzystając ze znajomości ulic paryskich, ale badania historyczne nie potwierdziły tego zarzutu.
Choć Théato był Luksemburczykiem, Międzynarodowy Komitet Olimpijski uważa, że startował w igrzyskach olimpijskich dla Francji i dlatego zdobyty przez niego medal przypisuje Francji.

</doc>
<doc id="1768428" url="https://pl.wikipedia.org/wiki?curid=1768428" title="Morąg Kolonia">
Morąg Kolonia

Morąg Kolonia - kolejowy przystanek osobowy w Morągu, w województwie warmińsko-mazurskim, w Polsce. Znajduje się tu 1 peron.
W roku 2017 przystanek obsługiwał 50–99 pasażerów na dobę.

</doc>
<doc id="1768430" url="https://pl.wikipedia.org/wiki?curid=1768430" title="Katastrofa lotu Aria Air 1525">
Katastrofa lotu Aria Air 1525

Katastrofa lotu Aria Air 1525 - katastrofa lotnicza, do której doszło 24 lipca 2009 z udziałem samolotu Ił-62M podczas lądowania na lotnisku Mashhad International Airport.
Podczas lądowania zapaliła się opona, co znacznie wydłużyło drogę hamowania. Samolot wypadł z pasa startowego, a następnie uderzył w przeszkodę znajdującą się kilkanaście metrów za pasem startowym. W wyniku zderzenia śmierć poniosło 16 osób, a 31 osób zostało rannych.
Była to druga katastrofa lotnicza w Iranie w przeciągu dwóch tygodni. 15 lipca w wyniku katastrofy samolotu Tu-154M, należącego do linii Caspian Airlines, śmierć poniosło 168 osób (wszyscy na pokładzie).

</doc>
<doc id="1768433" url="https://pl.wikipedia.org/wiki?curid=1768433" title="Jekatierina Gorochowska">
Jekatierina Gorochowska

Jekatierina Władimirowna Gorochowska (ros. Екатерина Владимировна Гороховская; (ur. 28 września 1976 w Zei, obwód amurski) - rosyjska aktorka, reżyserka i krytyk teatralny. 
Życiorys.
W 1995 ukończyła kurs aktorstwa, pod kierunkiem Zinowija Korogodskiego, a rok później rozpoczęła studia w Państwowej Akademii Teatralnej w Petersburgu. W 1998 debiutowała na deskach teatru im. G. Tołstonogowa. W latach 2000-2002 kształciła się w zakresie reżyserii, pod kierunkiem Grigorija Kozłowa. Obecnie pracuje w petersburskim teatrze dramatycznym im. G. Tołstonogowa.
Na dużym ekranie zadebiutowała w 2000, rolą Rity w filmie Olgi Naruckiej "Sobstwiennaja tien"'. Zagrała pięć ról filmowych.

</doc>
<doc id="1768435" url="https://pl.wikipedia.org/wiki?curid=1768435" title="DW358">
DW358



</doc>
<doc id="1768437" url="https://pl.wikipedia.org/wiki?curid=1768437" title="Hydroksylaza fenyloalaninowa">
Hydroksylaza fenyloalaninowa

Hydroksylaza fenyloalaninowa ("4-monooksygenaza fenyloalaninowa", EC 1.14.16.1) – enzym z grupy hydroksylaz, katalizujący przekształcenie -fenyloalaniny w -tyrozynę.
Reakcja.
Hydroksylaza fenyloalaninowa katalizuje reakcję addycji grupy hydroksylowej do węgla w pozycji 4 (para) aromatycznego pierścienia fenyloalaniny. Pozostałymi substratami do tej reakcji są tlen i tetrahydrobiopteryna (BH4). Produktami są tyrozyna oraz hydroksytetrahydrobiopteryna (BH4
-4a-karbinoloamina). Do reakcji niezbędna jest obecność jonów żelaza jako kofaktora.
  + +    O2       +
Powstająca BH4-4a-karbinoloamina (4a-hydroksytetrahydrobiopteryna) jest regenerowana do BH4 (tetrahydrobiopteryny) w wyniku działania kolejnych dwóch enzymów, dehydratazy 4a-hydroksytetrahydrobiopteryny (EC 4.2.1.96) i reduktazy dihydropterydyny (EC 1.5.1.34).
Struktura.
Hydroksylaza fenyloalaninowa jest homotetramerem, tzn. złożona jest z czterech identycznych podjednostek. Każda podjednostka złożona jest z kolei z trzech domen: regulatorowej, katalitycznej oraz odpowiedzialnej za tetrameryzację enzymu (formowanie tetrameru). 
Enzym ten zawiera 4 atomy żelaza (po jednym na każdą podjednostkę), którego obecność jest krytyczna dla aktywności enzymatycznej.
Mutacje.
Mutacje w genie PAH, kodującym ten enzym, są przyczyną choroby genetycznej, fenyloketonurii.
Podobne enzymy.
Hydroksylaza fenyloalaninowa jest spokrewniona z dwoma innymi enzymami:
Te trzy enzymy są homologiczne, to znaczy prawdopodobnie kiedyś wyewoluowały z jednego enzymu.

</doc>
<doc id="1768438" url="https://pl.wikipedia.org/wiki?curid=1768438" title="US Open 2009 (gra podwójna kobiet)">
US Open 2009 (gra podwójna kobiet)



</doc>
<doc id="1768439" url="https://pl.wikipedia.org/wiki?curid=1768439" title="Eliminacje do Mistrzostw Europy w Piłce Nożnej Kobiet 2009/Grupa 5">
Eliminacje do Mistrzostw Europy w Piłce Nożnej Kobiet 2009/Grupa 5

Rozgrywki Grupy 5 eliminacji do Mistrzostw Europy w Piłce Nożnej Kobiet 2009 odbyły się w dniach od 14 kwietnia 2007 do 1 października 2008. Grupa 5 była jedną z sześciu, które wyłoniły 11 finalistów Mistrzostw Europy w Piłce Nożnej Kobiet 2009. W Grupie 5 znalazły się następujące zespoły:
Tabela.
Legenda:

</doc>
<doc id="1768440" url="https://pl.wikipedia.org/wiki?curid=1768440" title="Al-Afdal">
Al-Afdal

Al-Afdal (ok. 1066 - 1121) wezyr i zarazem faktyczny władca Egiptu za czasów panowania kalifów z dynastii Fatymidów al-Musta'liego i Al-Amira.
Był synem Badr al-Dżamaliego, wodza i wezyra kalifa Al-Mustansira. Al-Afdal po dojściu w armii do najwyższego wojskowego stanowiska zreformował flotę, następnie zdobył przybrzeżne miasta Palestyny Askalon, Akka, Tyr, Byblos. W 1098 roku odzyskał Jerozolimę. 
Jako wódz nie posiadł daru przewidywania. Poprzez walki z Seldżukami i długotrwałe z nimi negocjacje nie zauważył i nie docenił wagi niebezpieczeństwa jaką niosła ze sobą wyprawa krzyżowa. Swoją krótkowzroczność w polityce przypłacił utraceniem wcześniej opanowanych miast na rzecz krzyżowców: w 1099 roku stracił Jerozolimę, następnie Sydon (1100), Hajfę (1100), Akkę (1103), Byblos (1104), Bejrut (1110). 
Rozgromiony przez krzyżowców Al-Afdal wycofał się do Askalonu, a stamtąd do Kairu, pozostawiając część swojej floty w Askalonie i Tyrze. Z miast tych jego flota podejmowała pirackie wypady na flotę krzyżowców.
Polityka Al-Afdala spowodowała brzemienny w skutki rozłam w społeczności isma'ilitów. Po śmierci Al-Mustansira Al-Afdal zdetronizował najstarszego syna kalifa - Nizara, którego popierała większość isma'ilitów, na rzecz młodszego syna al-Musta'liego, który był łatwiejszy do kierowania. Nizar uciekł do Aleksandrii, tam został jednak pojmany i uwięziony. Jego zwolennicy przekonani o powodzeniu ucieczki uznali Nizara za imama. Prześladowani nizaryci zdobyli stosunkową silną pozycję w Syrii, a zwłaszcza Iranie, gdzie działali pod przywództwem Hasana-i Sabbaha.
Po śmierci kalifa Musta'liego Al-Afdal na tronie osadził jego syna, 5-letniego wówczas Al-Amira. Gdy nowy władca dorósł, pozbył się potężnego "opiekuna" za pomocą płatnych zabójców.

</doc>
<doc id="1768441" url="https://pl.wikipedia.org/wiki?curid=1768441" title="Etylefryna">
Etylefryna

Etylefryna () – organiczny związek chemiczny, pochodna fenyloetyloaminy. Agonista receptorów α-adrenergicznych. Podwyższa ciśnienie tętnicze krwi, zwiększa wydolność mięśnia sercowego, zwiększa pojemność minutową oraz poprawia napięcie ścian żył.
Farmakokinetyka.
Maksymalne stężenie w osoczu krwi osiąga po 30 minutach. Biologiczny okres półtrwania wynosi 2 godziny, a jej działanie 3–4 godziny. Metabolizm etylefryny przebiega w wątrobie. Wydalanie następuje z moczem.
Dawkowanie.
Lek należy przyjmować zgodnie z zaleceniami lekarza, zwykle przed jedzeniem w dawkach:
Uwagi.
Nie zaleca się stosowania leku w I trymestrze ciąży oraz w okresie karmienia piersią.

</doc>
<doc id="1768442" url="https://pl.wikipedia.org/wiki?curid=1768442" title="Niemiecka Formuła 3">
Niemiecka Formuła 3

Niemiecka Formuła 3 (ang. German F3) – narodowa seria wyścigowa Niemiec, o otwartym nadwoziu. Był trzecim z kolei najdłużej istniejącym serialem F3, zainaugurowanym w 1975 roku. Triumfowało w niej wielu przyszłych kierowców F1, m.in. statystycznie najlepszy kierowca w historii- Michael Schumacher. W 2003 roku seria znacznie straciła jednak na swej popularności, czego głównym powodem było utworzenie przez Niemiecką i Francuską Federację Samochodową Europejskiej Formuły 3. Pierwotnie miała ona zostać zlikwidowana (tak jak jej francuski odpowiednik), jednakże za sprawą dużych sponsorów, ostatecznie postanowiono ją utrzymać. Odtąd jej oficjalna nazwa brzmi – „ATS Formel F3 Cup”. W 2014 roku ogłoszono początkowo połączenie z Brytyjską Formułą 3, jednak ostatecznie ogłoszono zawieszenie działalności serii.

</doc>
<doc id="1768443" url="https://pl.wikipedia.org/wiki?curid=1768443" title="Las suchy">
Las suchy



</doc>
<doc id="1768446" url="https://pl.wikipedia.org/wiki?curid=1768446" title="Nokia N900">
Nokia N900

Nokia N900 – urządzenie mobilne firmy Nokia działające pod kontrolą systemu operacyjnego GNU/Linux – Maemo 5. Jest on następcą tabletu internetowego N810, ale w przeciwieństwie do niego, N900 posiada funkcjonalność telefonu zgodnego z 3G/HSPA.
Historia powstania i debiut rynkowy.
Urządzenie oparte na platformie Maemo zostało zapowiedziane 17 października 2008 przez pracownika firmy Nokia Ari Jaaksi. Zapowiedziano wprowadzenie nowych funkcji, takich jak możliwość korzystania z sieci 3G/HSPA, użycie procesora TI OMAP3 i wsparcia dla kamery HD. Nie podano, czy urządzenie będzie kompatybilne z poprzednimi tabletami Nokii.
W grudniu 2008 roku opublikowano wczesną wersję alpha SDK systemu Maemo, obsługującego wyłącznie architekturę OMAP3.
Pierwsza fotografia i specyfikacja N900 (urządzenie posiadało nazwę kodową Rover) pojawiła się w maju 2009 roku.
W sierpniu 2009 roku pojawił się raport Federalnej Komisji Łączności, potwierdzający prace nad urządzeniem i ujawniający nową nazwę kodową (RX-51).
Nokia N900 została oficjalnie zapowiedziana 2 września 2009 roku w trakcie Nokia World 2009 w Niemczech. Nokia opisuje urządzenie jako czwarty krok z pięciu w ewolucji linii Maemo, która powstała 2 roku 2005 wraz z pojawieniem się Nokii 770.
Urządzenie pojawiło się w listopadzie 2009 roku (4 grudnia w Wielkiej Brytanii)
na wybranych rynkach w następujących cenach: €599 w Finlandii,
Niemczech,
Włoszech,
Holandii
i w Hiszpanii,
€649 we Francji,
2499 zł w Polsce,
5995 kr w Szwecji i £499 w Wielkiej Brytanii.
Ceny zawierają podatek VAT, nie uwzględniają jednak ewentualnych obniżek przez operatorów sieci komórkowych. W Stanach Zjednoczonych cena w dniu premiery wynosiła 649 dolarów (bez podatków i obniżek).
Urządzenie będzie również dostępne w Kanadzie za pośrednictwem niezależnych sprzedawców za około 800 dolarów.
W dniu premiery urządzenie dostępne było wyłącznie w kolorze czarnym. Początkowo telefon był trudno dostępny, ponieważ zainteresowanie urządzeniem znacznie przewyższyło oczekiwania producenta.
Sprzęt.
Procesor i pamięć.
Nokia N900 napędzana jest wykonanym w technologii 65 nm procesorem OMAP 3430 ARM Cortex A8, będącym układem SOC produkcji Texas Instruments. OMAP 3430 składa się z trzech mikroprocesorów:
Urządzenie posiada 256 MB pamięci RAM (Mobile DDR) oraz dostęp do 768 MB pamięci wirtualnej, zarządzanej przez system operacyjny.
Ekran i sterowanie urządzeniem.
Nokia N900 posiada 3,5-calowy wyświetlacz dotykowy o rozdzielczości 800x480 pikseli (WVGA) i wyświetlający do 16 milionów kolorów.
Wyświetlacz pokryty jest specjalną warstwą, dzięki której możliwa jest praca przy dowolnym oświetleniu. Wyświetlacz obsługuje pewnego rodzaju sprzężenie zwrotne, przez co telefon reaguje drżeniem lub dźwiękiem na działanie użytkownika (funkcję tę można wyłączyć w razie potrzeby).
Do telefonu dołączony jest rysik (stylus), co umożliwia precyzyjne wybieranie niewielkich elementów interfejsu lub stron internetowych. Urządzenie posiada również czujnik zbliżenia wyłączający ekran, gdy telefon znajdzie się w pobliżu twarzy w czasie rozmowy.
W urządzeniu zainstalowano akcelerometr umożliwiający zmianę orientacji wyświetlania obrazu (tzw. pivot). Akcelerometr może być również wykorzystany w różnego typu aplikacjach i grach (np. Bounce Evolution
). W trybie gotowości lub wyboru aplikacji możliwe jest również uruchomienie funkcji dzwonienia poprzez obrócenie telefonu z poziomu do pionu.
W przeciwieństwie do Nokii N810, posiadającej czterorzędową klawiaturę, Nokia N900 posiada klawiaturę z trzema rzędami klawiszy, wysuwaną spod ekranu. Możliwe jest również wyświetlenie klawiatury ekranowej. Oprócz standardowego, angielskiego układu QWERTY, klawiatura fizyczna będzie dostępna w wariantach włoskim, francuskim, niemieckim, rosyjskim, czeskim
i skandynawskim (Finlandia, Szwecja)). Telefon posiada czujnik natężenia oświetlenia, który w razie potrzeby włącza podświetlenie klawiatury i zmienia jasność ekranu.
Urządzenie posiada odbiornik GPS oraz domyślnie zainstalowaną aplikację Ovi Maps (Dawniej Nokia Maps).
N900 ma wbudowany aparat fotograficzny z matrycą 5 Mpx, podwójną lampą błyskową LED i zoomem cyfrowym (3x), umożliwiający robienie zdjęć w formacie 4:3 lub 16:9. Aparat ma ogniskową 5.2 mm, aperturę f/2.8 i zdolność skupienia od 10 cm do nieskończoności. Aparat zdolny jest do nagrywania filmów w rozdzielczości 848x480 pikseli 25 klatek na sekundę. Gdy aparat nie jest używany, można go zasłonić.
Klawisze.
Klawisze rozmieszczone są następująco: przy górnej krawędzi, od lewej do prawej strony klawisze zmiany głośności lub powiększania/pomniejszania (w zależności od tego, która funkcja jest wybrana), przycisk zasilania i przycisk aparatu. Klawisz zasilania służy również do zmiany profilu, zablokowania telefonu (prostego lub z hasłem)
i zamknięcia bieżącego zadania.
Inne klawisze typowe dla telefonów, takie jak klawisza akceptowania lub odrzucenia rozmowy, jak również klawiatura numeryczna, wyświetlane są w razie potrzeby na ekranie dotykowym.
Audio i interfejsy wyjściowe.
N900 posiada mikrofon i głośniki stereo (po jednym na każdym boku urządzenia). Czterozłączowe gniazdo jack może służyć jako wyjście audio (np na słuchawki) i jednocześnie jako wejście audio (zewnętrzny mikrofon) lub wyjście wideo.
Wyjście wideo umożliwia przesłanie obrazu w systemie PAL lub NTSC przy użyciu kabla zamieszczanego zazwyczaj w pudełku.
Urządzenie posiada gniazdo MikroUSB 2.0, umożliwiające synchronizację i przechowywanie danych, a także ładowanie urządzenia. Po dograniu odpowiedniego oprogramowania, obsługuje również tryb USB On-The-Go, pełniący rolę hosta, możemy więc podłączyć, mysz czy klawiaturę, ale również pendrive'a czy dysk przenośny.
Wbudowany Bluetooth w wersji 2.1 umożliwia korzystanie ze słuchawek bezprzewodowych i zestawów samochodowych działających w profilu HSP. N900 umożliwia też dwukierunkową transmisję danych w profilu OPP. Dzięki obsłudze profilu AVRCP możliwe jest zdalne sterowanie urządzeniem.
Układ Bluetooth funkcjonuje również jako odbiornik FM, dzięki czemu możliwe jest słuchanie radia. N900 ma również wbudowany transmiter FM działający w zakresie 88.1 – 107.9 MHz, umożliwiający przesyłanie dźwięku bezpośrednio do odbiorników radiowych. Nokia N900 obsługuje połączenia WiFi w standardzie b/g umożliwiającym szyfrowanie WEP, WPA i WPA2.
W urządzeniu zamontowano również port podczerwieni, lecz nie kompatybilny z IrDA, dzięki któremu z użyciem zewnętrznego oprogramowania możliwa jest przemiana urządzenia w pilot zdalnego sterowania.
Bateria i karta SIM.
Przewidywana żywotność baterii może się zmieniać wraz z kolejnymi poprawkami urządzenia i próbami optymalizacji systemów zarządzania energią w kolejnych aktualizacjach oprogramowania. W oświadczeniu prasowym
Nokia oznajmiła, że ich celem jest "dzień ciągłej pracy urządzenia"
lub "ciągle online przez 2 do 4 dni (połączenie TCP/IP)" i "aktywne korzystanie z sieci przez co najmniej jeden dzień". Z pierwszych opinii użytkowników wynika, że urządzenie może pracować od 12 godzin (Wi-fi, przeglądanie sieci, wideo i nawigacja GPS)
do około dwóch dni (jednak nie ciągłej pracy).
Czas działania na baterii wydaje się silnie zależeć od używanych widgetów, oprogramowania działającego w tle i zasięgu sieci komórkowej (w szczególności 3G), a także, w niektórych przypadkach, od błędów oprogramowania. Z testów Nokii wynika, że urządzenie wytrzymuje 9 godzin rozmów w sieci 2G (GSM) i około 5 godzin w sieci 3G.
Nokia N900 korzysta z mniej pojemnej (1320 mAh) baterii niż poprzednie urządzenia z tej serii (1500 mAh), jednak jest ona oparta na bardziej wydajnym procesorze. N810 wytrzymywała około 4 godzin ciągłej pracy.
Dzięki wydajniejszym systemom oszczędzania energii N900 wytrzymuje dłuższy czas użytkowania pomimo mniejszej baterii.
Kartę SIM umieszczono pod baterią – można się do niej dostać po ściągnięciu tylnej klapki obudowy. Pod klapką (jednak nie pod baterią) umieszczono również złącze microSD.
Pamięć masowa.
Nokia N900 posiada 32 GB pamięci eMMC i dodatkowe 256 MB pamięci NAND flash. Możliwe jest rozszerzenie pamięci masowej dzięki kartom microSD (o 16 GB). Karta pamięci może być sformatowana w kilku systemach plików, m.in.: ext2, ext3, FAT16 i FAT32.
Wbudowana pamięć eMMc podzielona jest na trzy partycje:
Pamięć NAND sformatowano w systemie UBIFS, a zawiera ona Program rozruchowy, jądro systemu i katalog główny ze 100 MB wolnej przestrzeni.
Zawartość opakowania.
W opakowaniu oprócz urządzenia znajduje się dokumentacja, bateria (BL-5J 1320 mAh), ładowarka (AC-10), słuchawki stereo (WH-205), kabel wyjścia wideo (CA-75U), przejściówka do ładowarki (CA-146C) i ściereczka do wyświetlacza.
Oprogramowanie.
Nokia N900 oparta jest na systemie Maemo w wersji piątej. Maemo oparte jest na Linuksie przystosowanym do pracy z urządzeniem mobilnym. Interfejs użytkownika można łatwo dostosować do potrzeb i wymagań użytkownika – można zmieniać położenie, dodawać i usuwać widgety, zmieniać tło i dodawać skróty do często używanych aplikacji. Wraz z systemem operacyjnym w urządzeniu zainstalowano różne aplikacje, m.in.:
Do chwili obecnej dla platformy Maemo 5 stworzono ponadto około 1500 aplikacji dodatkowych (w zdecydowanej większości bezpłatnych i dostępnych na zasadach "Open Source" - otwartego kodu źródłowego).
Telefon wykorzystuje system Upstart.

</doc>
<doc id="1768447" url="https://pl.wikipedia.org/wiki?curid=1768447" title="Zajęcznik">
Zajęcznik



</doc>
<doc id="1768448" url="https://pl.wikipedia.org/wiki?curid=1768448" title="Mistrzostwa Świata w Łucznictwie 2009">
Mistrzostwa Świata w Łucznictwie 2009

45. Mistrzostwa świata w łucznictwie odbyły się w dniach 1-9 września 2009 w Ulsan (Korea Południowa).

</doc>
<doc id="1768449" url="https://pl.wikipedia.org/wiki?curid=1768449" title="Golden Feelings">
Golden Feelings

Golden Feelings – kaseta autorstwa Becka Hansena, wydana niezależnie i w ograniczonym nakładzie w 1993 przez wytwórnię Sonic Enemy.
Album uznawany jest za pierwsze oficjalne wydawnictwo Becka, mimo iż niekiedy określa się go jako nagranie demo. Materiał został zarejestrowany na magnetofonie czterościeżkowym w domu wokalisty, na skutek czego charakteryzuje się on niską jakością dźwięku (lo-fi). Większość kompozycji to utwory akustyczne, bardzo często miksowane z pokaźną liczbą sampli, utrzymane w humorystycznym tonie, który w przyszłości miał stać się znakiem rozpoznawczym artysty.
W 1999 wytwórnia Sonic Enemy wydała materiał w formie CD, co spotkało się jednak z dezaprobatą autora materiału. Po wysłaniu 2000 sztuk płyt CD do sklepów produkcja została wstrzymana.
Inne wydania utworów.
“Special People”, “Trouble All My Days” oraz “Super Golden Black Sunchild” zostały ponownie wydane na singlu “Pay No Mind (Snoozer)”, w wersjach identycznych jak na "Golden Feelings."
“No Money No Honey” zostało nagrane ponownie i wydane na "Stereopathetic Soulmanure".
“Totally Confused” zostało nagrane ponownie i wydane na "A Western Harvest Field by Moonlight" i singlu “Beercan”.
“Mutherfukka” zostało nagrane ponownie jako “Mutherfuker” i wydane na singlu “Steve Threw Up” i "Mellow Gold".
“Heartland Feeling” zostało wykonane przez Becka na żywo w The Larry Sanders Show.

</doc>
<doc id="1768451" url="https://pl.wikipedia.org/wiki?curid=1768451" title="Ołeksandr Sopko">
Ołeksandr Sopko

Ołeksandr Ołeksandrowycz Sopko, ukr. Олександр Олександрович Сопко, ros. Александр Александрович Сопко, "Aleksandr Aleksandrowicz Sopko" (ur. 11 maja 1958 w Krzywym Rogu) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
W wieku 12 lat trafił do Szkoły Piłkarskiej Krywbasa Krzywy Róg, w którym rozpoczął karierę piłkarską. W 1976 został piłkarzem Dynama Kijów, w której zaczął od drużyny rezerwowej. Przez kontuzje nie potrafił przebić się do podstawowego składu Dynama. W 1981 przeszedł do Szachtara Donieck, który wtedy trenował Wiktor Nosow, który znał go wtedy kiedy pracował asystentem w Krywbasie. Przez 10 lat występował w donieckiej drużynie. Po rozpadzie ZSRR wyjechał do Czechosłowacji. Najpierw był na testach w Brnie, jednak trenerzy stawiali na młodych piłkarzy i wtedy podpisał kontrakt z klubem z Koszyc. Potem również przez wiek był zmuszony zmienić klub na MFK Zemplín Michalovce, w którym po sezonie ukończył karierę piłkarską.
Kariera reprezentacyjna.
Występował w składzie juniorskiej reprezentacji ZSRR w turnieju finałowym Mistrzostw Świata U-20 w Tunezji.
Kariera trenerska.
Po zakończeniu kariery piłkarskiej otrzymał propozycję pracy na stanowisku głównego trenera swego byłego klubu MFK Zemplín Michalovce. Po trzech lat stęsknił się za rodziną i powrócił do Ukrainy, gdzie zajął się własnym biznesem.

</doc>
<doc id="1768453" url="https://pl.wikipedia.org/wiki?curid=1768453" title="Maria Kalasancja Fuja">
Maria Kalasancja Fuja

Maria Kalasancja Fuja, imię chrzestne Antonina (ur. 2 czerwca 1899 w Andrychowie, zm. 28 lipca 1971 w Wawrze) – polska zakonnica katolicka, nauczycielka, przełożona prowincji warszawskiej Zgromadzenia Sióstr Felicjanek. Uzyskała dyplom doktora filozofii w zakresie botaniki i była autorką kilku prac naukowych z tej dziedziny.
Życiorys.
Pochodziła z rodziny robotniczej, była córką Wojciecha (stróża) oraz Zofii z Byliców; miała sześcioro rodzeństwa, dwóch braci i cztery siostry. W 1907 wraz z rodzicami wyjechała do Stanów Zjednoczonych, matka zmarła tamże w 1910. Od roku szkolnego 1906/1907 Antonina Fuja uczęszczała do szkoły podstawowej z internatem prowadzonej przez siostry felicjanki w Detroit, od 1913 przez dwa lata uczyła się w prywatnym seminarium nauczycielskim sióstr felicjanek w Detroit. 25 października 1915 w Detroit wstąpiła do zgromadzenia felicjanek (pełna nazwa: Zgromadzenie Sióstr św. Feliksa z Kantalicjo), 29 lipca 1917 złożyła, również w Detroit, śluby roczne. W 1917 rozpoczęła pracę nauczycielską; uczyła w niższych klasach szkół podstawowych w St. Joseph School w Jackson (1917–1922), w szkole Our Lady of Mt. Carmel School w Wyandotte (1918–1920) oraz w szkołach St. Hyacinth School w Bay City i St. Florian School w Hamtrack (Michigan, 1920–1921). Jednocześnie uzupełniała własne wykształcenie; odbyła kursy księgowości, prawa handlowego i pedagogiki, a po ukończeniu Gimnazjum Zgromadzenia Sióstr Felicjanek w Detroit, afiliowanego przy University of Ann Arbor i Catholic University of America w Waszyngtonie, w czerwcu 1922 uzyskała amerykańską maturę.
We wrześniu 1922 powróciła do Polski. Podjęła studia na Wydziale Filozoficznym Uniwersytetu Jagiellońskiego, a w 1923 w Państwowym Gimnazjum Żeńskim w Krakowie zdała egzaminy uzupełniające maturę zagraniczną. 14 lipca 1923 złożyła w Krakowie zakonne śluby wieczyste. Studia łączyła z pracą nauczycielki w Seminarium Nauczycielskim w Wawrze koło Warszawy. W grudniu 1928 i w lutym 1929 zdała wymagane egzaminy i 6 lutego 1929 wypromowana została na doktora filozofii w zakresie botaniki. Promotorem jej pracy doktorskiej "O restytucjach pędowych na izolowanych liścieniach dyni, ogórka i łubinu" był profesor Michał Marian Siedlecki. Siostra Fuja była pierwszą zakonnicą, która uzyskała dyplom doktorski na Uniwersytecie Jagiellońskim. W 1933 zdała ostatnie egzaminy przed Państwową Komisją Egzaminacyjną dla Kandydatów na Nauczycieli Szkół Średnich w Krakowie i 15 marca tegoż roku uzyskała uprawnienia nauczyciela biologii i języka angielskiego na poziomie szkół średnich. 
Pierwszą połowę roku 1933 przepracowała jako nauczycielka i bibliotekarka Seminarium Sióstr Felicjanek w Żółkwi. Przystąpiła następnie do organizacji Prywatnego Gimnazjum Żeńskiego Zgromadzenia Sióstr Felicjanek w Wawrze, gdzie była nauczycielką i do 1949 dyrektorką. Udało się jej m.in. doprowadzić do wybudowania nowego gmachu szkolnego (częściowo budowa ta przypadała na lata okupacji). W celu gromadzenia funduszy na potrzeby szkoły udała się jeszcze raz do USA (1937). Dbała o wysoki poziom nauczania w wawerskim gimnazjum, starannie dobierała kadrę pedagogiczną, wymagała ciągłego dokształcania się, organizowała lekcje pokazowe, poważnie traktowała metodykę przygotowania zajęć; jednocześnie uzupełniała zasoby biblioteczne placówki oraz zasób pomocy dydaktycznych. Udało się jej utrzymać cykl kształcenia w czasie II wojny światowej. Po wojnie w opinii władz oświatowych "zachowywała pozory lojalności" wobec nowych władz, organizowała m.in. udział uczennic w akcji odbudowy Warszawy, ale jednocześnie oparła się planom wprowadzenia na teren szkoły Związku Młodzieży Polskiej. Jeszcze w latach międzywojennych organizowała akademie patriotyczne, zbiórki pieniędzy (np. na Fundusz Obrony Narodowej), a w czasie wojny pomoc dla polskich żołnierzy.
W 1940 wybrana została na radną prowincjalną warszawskiej prowincji zgromadzenia, od 1948 przez rok pełniła funkcję przełożonej lokalnej domu Niepokalanego Serca Maryi w szkole w Wawrze. W 1949 wyjechała do Krakowa, gdzie była radną komisarki generalnej zgromadzenia i w domu generalnym pracowała w charakterze archiwisty. W 1952 została przełożoną prowincji warszawskiej. Na czas pełnienia przez nią tej funkcji przypadło upaństwowienie kilku instytucji prowadzonych do tej pory przez siostry, co skutkowało koniecznością przyjęcia nowych placówek. Organizowała jubileusz 100-lecia zgromadzenia. Postawiła przed sobą zadanie odnowy prowincji warszawskiej, w związku z czym ogłosiła liczne rozporządzenia dla wspólnot lokalnych, a w 1956 odbyła pieszą pielgrzymkę do Częstochowy. Jej szczególną troską było kształcenie nauczycielek, przedszkolanek i katechetek. Prowadziła staranną politykę kadrową, dobierając zadania do predyspozycji podwładnych. Organizowała również wypoczynek zakonnic w uzdrowiskach i miejscach rekreacyjnych. Kościół i kaplicę w Wawrze wyposażyła w artystycznie wykonane tabernakula, kilka kościołów warszawskich zawdzięcza jej bieliznę kielichową.
W 1958 przebywała na Kapitule Generalnej w Rzymie i na mocy decyzji tego zgromadzenia pozostała na kilka lat we Włoszech, gdzie gromadziła materiały do "Roczników Zgromadzenia". Była już w tym czasie schorowana (cierpiała na dolegliwości serca i nóg) i po powrocie do klasztoru w Wawrze w 1965 nie podjęła poprzedniej działalności.
Jako botanik zajmowała się morfologią. Określiła popełniany wcześniej błąd przy izolowaniu liścieni, polegający na izolowaniu liścieni łącznie z grupą komórek merystematycznych, będących zaczątkiem pączka pachwinowego. Wykazała możliwość uzyskania siewki także z nasion pociętych na części, o ile w danej części zachowany zostanie liścień zdolny do rozwoju merystemu pąka pachwinowego. Pracę doktorską opublikowała pod tytułem "O tworzeniu się pędów i korzeni na izolowanych liścieniach dyni, ogórka i łubinu" ("Sprawozdania z Czynności i Posiedzeń Polskiej Akademii Umiejętności", 1929). Po 1929 prac botanicznych nie ogłaszała.
Miała opinię osoby przedsiębiorczej, wybitnie inteligentnej, o dużych zdolnościach organizatorskich i pedagogicznych, a zarazem serdecznej i dobrej. Wysoko ceniła w życiu zakonnym posłuszeństwo i modlitwę. Współpracownicy zarzucali jej przesadną hojność w stosunku do osób spoza zgromadzenia oraz długotrwałe chowanie urazów. Zmarła 28 lipca 1971 w Wawrze, pochowana została na tamtejszym cmentarzu parafialnym.

</doc>
<doc id="1768454" url="https://pl.wikipedia.org/wiki?curid=1768454" title="Kościół św. Marcina w Żelaźnie">
Kościół św. Marcina w Żelaźnie

Kościół św. Marcina w Żelaźnie - rzymskokatolicki kościół parafialny w Żelaźnie, położony w centrum wsi. Budowla wzmiankowana była już w 1326 roku. Została ona gruntownie przebudowana w 2 połowie XVII wieku. Kościół jest świątynią murowaną, jednonawową, orientowaną. Wnętrze pochodzi z okresu baroku. W pobliżu budowli znajduje się cmentarz przykościelny otoczony murem z wewnętrznymi podcieniami ograniczonymi drewnianymi słupkami i balustradą, rozdzielony barokowymi murowanymi kapliczkami.
Dane ogólne.
Kościół św. Marcina znajduje się w Żelaźnie, w południowej części wsi, stanowiącej zarazem centrum całego jej układu osadniczego, na lewym brzegu Białej Lądeckiej.
W niedalekim sąsiedztwie świątyni znajduje się mieszkalna wieża rycerska powstała także w średniowieczu, która należała do właściciela lokalnych dóbr. W związku z tym należy domniemywać, że od tego kościół ten otrzymał jako patrona św. Marcina z Tours.
Kościół stanowi część zespołu, w skład którego oprócz niego wchodzi mur cmentarny z krużgankiem oraz bramami i kaplicami. Założenie to jest analogiczne do sąsiednich świątyń w Krosnowicach i Starym Wielisławiu.
Architektura.
Jest to skromna budowla orientowana, salowa, z wydzielonym węższym prezbiterium zakończonym wielobocznie i oskarpowanym. Wewnątrz sklepienie żebrowe ze słupkami. Nad nawą drewniany strop. Na osi kwadratowa wieża zakończona barokowym hełmem z prześwitem. Dach dwuspadowy, pokryty blachą. Przy prezbiterium znajduje się piętrowa zakrystia. Okna przebudowane w czasach baroku mają półkoliste zakończenia.
Wnętrze.
Wnętrze kościoła w Żelaźnie jest bardzo zróżnicowane. Na lewej ścianie prezbiterium znajduje się gotyckie sakramentarium, wykonane z kamienia w postaci wnęki o ostrołukowym obramieniu zwieńczone krzyżem, a poniżej głowa Chrystusa. Wnękę zamyka prosta krata. Równie cenna jest drewniana, gotycka, polichromowana figura Madonny z Dzieciątkiem na półksiężycu (1480-1490), na belce tęczowej. Reszta wyposażenia świątyni pochodzi z okresu baroku i rokoka, w tym m.in. ołtarze z połowy XVIII wieku i ambona (1777) – dzieło Michała Klahra, chrzcielnica z 1760 roku.
Historia.
Kościół w Żelaźnie należy do jednych z najstarszych na ziemi kłodzkiej. Przypuszcza się, że mógł powstać około 1326 roku. Jego fundatorami byli bracia von Pannwitzowie. Był on wówczas kościołem filialnym pobliskiej parafii w Krosnowicach. Około połowy XIV wieku na jego miejscu stanęła już świątynia murowana, w stylu gotyckim. Była ona gruntownie przebudowywana w stylu barokowym w 2 połowie XVII wieku i na początku XVIII wieku Kościół był kilkakrotnie remontowany. Ostatnio w latach: 1963, 1971 i 1976-1978. 27 grudnia 1960 roku został wpisany do rejestru zabytków.
Mur obronny dookoła kościoła.
Kościół znajduje się na wzniesieniu, które otacza mur obronny., pochodzący z XIV lub XV wieku. Podczas jego przebudowy w 2 połowie XVII wieku. umieszczono w nim nowe bramy i kaplice. Mur remontowano w 1978 roku. Główna, piętrowa brama ma ostrołukowy prześwit i pseudobarokowy szczyt zwieńczony figurą Chrystusa Dobrego Pasterza.
Kaplice w murze przybierają formę barokowych baszt, od wewnątrz otwartych półkolistymi wejściami, zwieńczone wyżej łukowymi szczytami. Pilastry akcentują elewacje).
Od wewnątrz wzdłuż muru biegnie krużganek wsparty na drewnianych, profilowanych słupkach, połączonych na dole drewnianą balustradą. Krużganek przykryty jest dwuspadowym dachem pokrytym łupkiem. W murze krużganku znajdują się stacje Drogi Krzyżowej wykonane z kamienia. Sąsiadują z nimi płyty nagrobne (XVIII-początek XX w.).
Plebania.
Plebania w stylu renesansowym, powstała w 1618 r. Została przebudowana na barokową w XVIII wieku. Ostatnimi czasy była remontowana w 1978 roku. Jest to budynek piętrowy, dwutraktowy, nakryty dachem naczółkowym z zewnętrzną galeryjką.
Figura Matki Bożej.
W kościele znajduje się figura Matki Bożej Dzieciątkiem na Półksiężycu, która w dawnych czasach przyciągała do Żelazna pielgrzymów, gdyż uznawana była za cudowną.
Płyty nagrobne.
Bardzo ważnym elementem wyróżniającym tą świątynie od innych podobnych kościołów są płyty nagrobne z lat 1811-1942 (około 100), które zostały wmurowane do wewnętrznej części muru obronnego. Mówią one o spoczywających w tym miejscu mieszkańcach wsi oraz proboszczach lokalnej parafii, ponieważ opatrzone są informacjami o roli zmarłej osoby oraz jej rodzinie. Do najciekawszych z nich należą płyty nagrobne:

</doc>
<doc id="1768460" url="https://pl.wikipedia.org/wiki?curid=1768460" title="National Coming Out Day">
National Coming Out Day



</doc>
<doc id="1768461" url="https://pl.wikipedia.org/wiki?curid=1768461" title="Zajęcznik (Góry Izerskie)">
Zajęcznik (Góry Izerskie)

Zajęcznik (niem. "Hasenberg" czy "Hasenstein", 595 m n.p.m.) – szczyt w Wysokim Grzbiecie Gór Izerskich.
Położony jest w północnej części Wysokiego Grzbietu, w bocznym ramieniu odchodzącym od Stogu Izerskiego ku północy i północnemu wschodowi. Rozdziela Czerniawę-Zdrój od głównej części Świeradowa-Zdroju. Na zalesionym szczycie Zajęcznika znajduje się stacja przekaźnikowa RTV.
Zbudowany jest ze skał metamorficznych – gnejsów i granitognejsów z wkładkami amfibolitów oraz łupków łyszczykowych, należących do bloku karkonosko-izerskiego, a ściślej jego północno-zachodniej części – metamorfiku izerskiego.
Na zachód od wsi Orłowice, u północnego podnóża Zajęcznika, znajduje się nieczynny kamieniołom „Jerzy”, w którym był eksploatowany łupek serycytowy. Stwierdzono tu także występowanie kasyterytu, jednakże o nieekonomicznie małej zawartości cyny (tzw. złoża pozabilansowe).
Przez Zajęcznik prowadzi szlak turystyczny zielony z Czerniawy do Świeradowa, przez dawny punkt widokowy na centrum miasta na południowo-wschodnim zboczu Zajęcznika.
W styczniu 2022 na pobliskim wzniesieniu Młynica (653 m n.p.m.) otwarto dla publiczności wieżę widokową konstrukcji stalowej. 

</doc>
<doc id="1768463" url="https://pl.wikipedia.org/wiki?curid=1768463" title="Mobile Forces">
Mobile Forces

Mobile Forces – gra komputerowa z gatunku first-person shooter, stworzona przez Rage Software w 2002 roku. "Mobile Forces" została zaprojektowana do gry wieloosobowej, podczas której dwie frakcje reprezentowane przez graczy walczą ze sobą.
Rozgrywka toczy się na kilkunastu mapach, a gracze mogą uczestniczyć w kilku trybach gry. Oprócz klasycznych trybów Deathmatch, Team Deathmatch i Capture the Flag możliwa jest rozgrywka w wariantach Holdout (utrzymanie części mapy przez określony czas), Detonation (zadanie umieszczenie klucza w detonatorach eliminujących drużynę wroga), Safecracker (kradzież złota ukrytego w sejfie) oraz Trailer (przejęcie samochodu-pułapki). Gracze mają do dyspozycji kilkanaście rodzajów broni oraz kilka typów pojazdów do podróżowania po mapie.

</doc>
<doc id="1768465" url="https://pl.wikipedia.org/wiki?curid=1768465" title="Włodzimierz (Sabodan)">
Włodzimierz (Sabodan)

Włodzimierz, imię świeckie Wiktor Markianowicz Sabodan, ukr. "Віктор Маркіянович Сабодан" (ur. 23 listopada 1935 w Markiwcach, zm. 5 lipca 2014 w Kijowie) – metropolita kijowski i całej Ukrainy, zwierzchnik Ukraińskiego Kościoła Prawosławnego Patriarchatu Moskiewskiego w latach 1992–2014.
Życiorys.
Młodość.
Urodził się w rodzinie chłopskiej jako najmłodszy z czterech synów. W dzieciństwie razem z matką odwiedzał późniejszego świętego mnicha, starca Laurentego z Czernihowa. Ukończył seminarium duchowne w Odessie, a następnie Leningradzką Akademię Duchowną, której dyplom uzyskał w 1962. W tym samym roku został wyświęcony na diakona przez metropolitę odeskiego i chersońskiego Borysa, po czym złożył śluby zakonne, przyjmując imię Włodzimierz, zaś 15 czerwca przyjął święcenia kapłańskie. Rozpoczął pracę wykładowcy w seminarium w Odessie, którego rektorem został w 1965, otrzymując równocześnie godność archimandryty. Rok później został zastępcą przewodniczącego rosyjskiej misji w Jerozolimie.
Działalność w ZSRR.
W czerwcu 1966 został biskupem zwienigorodzkim, biskupem pomocniczym eparchii moskiewskiej i przedstawicielem Rosyjskiego Kościoła Prawosławnego przy Światowej Radzie Kościołów. Od 1969 był biskupem czernihowskim i nieżyńskim, następnie od 1973 biskupem dmitrowskim – wikariuszem eparchii moskiewskiej, łącząc tę godność ze stanowiskiem rektora Moskiewskiej Akademii Duchownej. W tym samym roku został mianowany arcybiskupem. 
W latach 1982–1984 został przeniesiony na katedrę rostowską i nowoczerkaską, otrzymując godność metropolity, a od 1984 do likwidacji Zachodnioeuropejskiego Egzarchatu Rosyjskiego Kościoła Prawosławnego był jego zwierzchnikiem. Następnie pełnił funkcję kanclerza Patriarchatu Moskiewskiego. W 1990 kandydował na patriarchę Moskwy i całej Rusi, uzyskując w głosowaniu drugą pozycję (wybrany został dotychczasowy metropolita talliński i estoński Aleksy).
Metropolita kijowski i całej Ukrainy.
Po likwidacji Egzarchatu Ukraińskiego i utworzeniu autonomicznego Ukraińskiego Kościoła Prawosławnego w jurysdykcji Patriarchatu Moskiewskiego stanął na jego czele z tytułem metropolity Kijowa i całej Ukrainy. Do tej godności został wytypowany przez sobór biskupów Kościoła, który odbył się 27 maja 1992 w Charkowie, z poparciem Świętego Synodu Patriarchatu Moskiewskiego, i zakończył się pozbawieniem urzędu dotychczasowego metropolity Filareta. Istnieją świadectwa, według których o wyborze Włodzimierza zdecydowano już wcześniej w Moskwie, zaś synod z 27 maja odbywał się pod kontrolą metropolity smoleńskiego i kaliningradzkiego Cyryla, kierownika Wydziału Zewnętrznych Stosunków Cerkiewnych Patriarchatu Moskiewskiego, pozostającego z uczestnikami w kontakcie telefonicznym. Serhii Plokhy podkreśla jednak, że bezpośrednia interwencja Patriarchatu Moskiewskiego była możliwa tylko dzięki otwartej opozycji ukraińskich biskupów wobec metropolity Filareta.
Opowiadał się za zachowaniem "status quo" w odniesieniu do statusu Ukraińskiego Kościoła Prawosławnego i jego przynależności do Patriarchatu Moskiewskiego. W 1997 stwierdził, że wśród mnichów i mniszek Kościoła dominuje przywiązanie do jedności z Kościołem Rosyjskim, podczas gdy wśród hierarchii zdania w tej kwestii są podzielone po połowie. Duchowny ocenił, iż gdyby zgodnie z aspiracjami części duchownych i wiernych o silnych przekonaniach narodowych Kościół Ukraiński otrzymał autokefalię, doszłoby do kolejnego rozłamu. Również w 2009, oceniając sytuację kierowanego przez siebie Kościoła, stwierdził, że osiemnaście lat jego funkcjonowania jako Cerkwi autonomicznej nie wystarczyło, by wypracować jednolite stanowisko w sprawie jego przyszłości (tj. ewentualnych dalszych starań o autokefalię). Podkreślił, że Kościół Ukraiński posiada wszelkie przymioty Cerkwi autonomicznej, a nawet cieszy się większą swobodą działania, niż część Kościołów autokefalicznych.
W 2001 sprzeciwiał się wizycie papieża Jana Pawła II na Ukrainie, twierdząc, iż jego przyjazd powinien zostać uzgodniony z prawosławnymi jako przedstawicielami najliczniejszej konfesji na Ukrainie. Twierdził także, że kontakty papieża z Kościołami prawosławnymi niekanonicznymi mogą doprowadzić do zerwania całego ekumenicznego dialogu katolicko-prawosławnego. Kierowana przez Włodzimierza organizacja kościelna przez cały okres pielgrzymki papieskiej protestowała przeciwko jego przybyciu na Ukrainę.
W latach 2007–2008 opublikowanych zostało sześć tomów jego prac teologicznych.
Po śmierci patriarchy moskiewskiego i całej Rusi Aleksego II biskupi Ukraińskiego Kościoła Prawosławnego Patriarchatu Moskiewskiego zwrócili się do metropolity Włodzimierza z prośbą, by zgodził się on kandydować na nowego patriarchę. Duchowny stwierdził jednak, że „chce stanąć przed Bogiem jako 121. metropolita kijowski”, faktycznie rezygnując z ubiegania się o urząd patriarchy.
W 2011 otrzymał tytuł Bohatera Ukrainy.
W listopadzie 2011 trafił do szpitala; jego stan został określony jako ciężki. W mediach pojawiły się informacje, iż hierarcha zapadł w śpiączkę, a następnie przeszedł operację dróg oddechowych i wrócił do przytomności. Hierarchia Ukraińskiego Kościoła Prawosławnego Patriarchatu Moskiewskiego zaprzeczyła, jakoby metropolita był w śpiączce. Jego sekretarz, arcybiskup perejasławski Aleksander (Drabynko) potwierdził natomiast, że hierarcha od wielu lat cierpi na chorobę Parkinsona.
23 grudnia 2011 w związku z przedłużającą się chorobą metropolity Włodzimierza Synod Ukraińskiego Kościoła Prawosławnego powierzył tymczasowy zarząd metropolii kijowskiej w ręce komisji złożonej z arcybiskupa perejasławskiego Aleksandra, biskupa jahodyńskiego Serafina oraz biskupa wasylkowskiego Pantelejmona, odpowiedzialnej przed tymczasowym zwierzchnikiem Synodu, metropolitą odeskim Agatangelem. Na kolejnym posiedzeniu Synodu, 26 stycznia 2012, decyzja ta została cofnięta, a tymczasowym zwierzchnikiem eparchii został przełożony ławry Peczerskiej, metropolita wyszhorodzki Paweł. Bliski współpracownik metropolity, arcybiskup perejasławski Aleksander, został także zwolniony ze stanowiska proboszcza będącego w budowie soboru Zmartwychwstania Pańskiego w Kijowie. W prasie cerkiewnej pojawiły się komentarze, iż działania Synodu mają na celu faktyczne odsunięcie chorego metropolity od jakiegokolwiek wpływu na działalność Kościoła, a ich inspiratorem jest metropolita Agatangel i skupiona wokół niego prorosyjska grupa hierarchów.
8 maja 2012 metropolita Włodzimierz wrócił do wykonywania swoich obowiązków. Jego podeszły wiek i choroba sprawiały jednak, że nie był w stanie skutecznie zarządzać Kościołem, w którym wyraźnie rywalizowały ze sobą grupy hierarchów w różnym wieku i o różnych poglądach politycznych.
W czasie protestów na Ukrainie na przełomie r. 2013 i 2014 przeciwko Wiktorowi Janukowyczowi z błogosławieństwa Włodzimierza odbywały się nabożeństwa w intencji pokoju i uniknięcia przelewu krwi, a następnie w intencji zabitych podczas protestów. Już po zwycięstwie protestów, 24 lutego 2014, metropolita Włodzimierz ze względu na zły stan zdrowia zrezygnował z funkcji zwierzchnika Kościoła. "Locum tenens" metropolii kijowskiej został dotychczasowy metropolita czerniowiecki i bukowiński Onufry, jednak Włodzimierz zachował honorowy tytuł metropolity dożywotnio, a wybory jego następcy miały odbyć się dopiero po jego śmierci.
Zmarł w lipcu 2014 i został pochowany na cmentarzu mnichów ławry Peczerskiej w pobliżu cerkwi Narodzenia Matki Bożej.
Odznaczenia.
Został odznaczony m.in. ukraińskim Orderem Księcia Jarosława Mądrego I, II, III, IV i V klasy (2008, 2005, 2002, 2001, 2000), rosyjskim Orderem Honoru (2005) i Orderem Przyjaźni (2004) oraz radzieckim Orderem Przyjaźni Narodów (1988).
Upamiętnienie.
W 2016 w Kijowie, w rejonie desniańskim, dotychczasowej ulicy Kirowa nadano imię metropolity Włodzimierza (Sabodana).

</doc>
<doc id="1768466" url="https://pl.wikipedia.org/wiki?curid=1768466" title="Greg Henderson">
Greg Henderson

Greg Henderson, właśc. Gregory Robert Henderson (ur. 10 września 1976 w Dunedin) – nowozelandzki kolarz szosowy i torowy, zawodnik profesjonalnej grupy Lotto Soudal. Mistrz świata w scratch'u.
Największym sukcesem zawodnika jest złoty medal świata w konkurencji scratch na torowych mistrzostwach świata w 2004 roku w Melbourne. W konkurencjach szosowych za najcenniejsze osiągnięcia należy uznać zwycięstwo etapowe w wyścigach Dookoła Katalonii i w Vuelta a España. Jest sprinterem.

</doc>
<doc id="1768468" url="https://pl.wikipedia.org/wiki?curid=1768468" title="Aleh Dziemidowicz">
Aleh Dziemidowicz

Aleh „Alezis” Dziemidowicz (, ur. 7 lutego 1965) – białoruski muzyk. W 1984 roku ukończył Mińską Uczelnię Artystyczną. Perkusista zespołów Mroja i N.R.M. od chwili ich powstania odpowiednio w 1980 i 1994 roku. Występował w składzie zespołu Nowaje Nieba, wspólnych projektach muzycznych „Narodny Albom” i „Ja naradziusia tut”. Czasowo grał w zespołach ULIS, Garadzkija, Pete-Paff.

</doc>
<doc id="1768469" url="https://pl.wikipedia.org/wiki?curid=1768469" title="Yōichi Masuzoe">
Yōichi Masuzoe

 – japoński polityk, minister zdrowia, pracy i opieki społecznej. Członek Izby Radców od 2001 z ramienia Partii Liberalno-Demokratycznej.
Życiorys.
Yōichi Masuzoe urodził się w 1948 w miejscowości Yahata w prefekturze Fukuoka. W czerwcu 1976 ukończył studia na Wydziale Prawa Uniwersytetu Tokijskiego. W latach 1973-1975 był pracownikiem naukowym w Instytucie Historii Współczesnych Stosunków Międzynarodowych na Uniwersytecie Paryskim, a od 1976 do 1978 w Instytucie Wyższych Studiów Międzynarodowych na Uniwersytecie Genewskim. W latach 1979-1994 zajmował stanowisko profesora nauk politycznych i historii na Uniwersytecie Tokijskim. 
Masuzoe w czasie swojej kariery zawodowej był częstym gościem telewizyjnych programów publicystycznych, w których udzielał komentarzy na tematy polityki międzynarodowej. W lipcu 2001 został wybrany do Izby Radców, wyższej izby japońskiego parlamentu, z ramienia Partii Liberalno-Demokratycznej (PLD). W wyborach uzyskał 1,58 mln głosów, najwięcej spośród wszystkich kandydatów w głosowaniu proporcjonalnym. Od października 2003 do października 2004 oraz ponownie od listopada 2005 do września 2006 pełnił w niej funkcję przewodniczącego Komisji Spraw Zagranicznych i Obrony. Od października 2006 do sierpnia 2007 pełnił funkcję przewodniczącego Komisji Konstytucyjnej. 
W wyborach do izby wyższej w lipcu 2007 uzyskał reelekcję jako kandydat PLD. 27 sierpnia 2007 został mianowany ministrem zdrowia, pracy i opieki społecznej w rządzie premiera Shinzō Abe. Stanowisko to zachował w nowym gabinecie premiera Yasuo Fukudy, sformowanym 25 września 2007. Rok później, 24 września 2008, Masuzoe raz jeszcze otrzymał stanowisko w nowym rządzie premiera Tarō Asō i zajmował je do końca jego kadencji.

</doc>
<doc id="1768474" url="https://pl.wikipedia.org/wiki?curid=1768474" title="Zatorze (Tczew)">
Zatorze (Tczew)

Zatorze – część Tczewa.
Zlokalizowana jest "za torami", na północny wschód od linii kolejowej z Gdańska w kierunku Malborka, a ściślej, w stosunku do centrum miasta – za dworcem kolejowym w Tczewie. Ograniczona jest ww. linią kolejową, ulicą Kolejową, Łąkową i Kanałem Młyńskim (w poczet Zatorza włącza się też przemysłowe okolice ul. Za Dworcem). Zabudowana osiedlami robotniczymi związanymi z koleją, powstałymi od II połowy XIX w. do okresu powojennego. Z resztą miasta łączy się ul. Kolejową oraz kładką dla pieszych nad peronami tczewskiego dworca kolejowego.

</doc>
<doc id="1768475" url="https://pl.wikipedia.org/wiki?curid=1768475" title="Iota Centauri">
Iota Centauri



</doc>
<doc id="1768477" url="https://pl.wikipedia.org/wiki?curid=1768477" title="Stefan II Henryk">
Stefan II Henryk



</doc>
<doc id="1768482" url="https://pl.wikipedia.org/wiki?curid=1768482" title="Stefan Kwoczała">
Stefan Kwoczała

Stefan Kwoczała (ur. 15 czerwca 1934 w Kiedrzynie, zm. 7 lipca 2019 w Częstochowie) – polski żużlowiec.
W latach 1955–1961 reprezentował klub Włókniarz Częstochowa, w 1959 r. zdobywając złoty medal Drużynowych Mistrzostw Polski. W tym samym roku osiągnął największy sukces w karierze, zajmując I miejsce w rozegranym w Rybniku finale Indywidualnych Mistrzostw Polski. W latach 1958–1961 trzykrotnie uczestniczył w eliminacjach Indywidualnych Mistrzostw Świata, najlepszy rezultat osiągając w 1960 r. na Wembley, gdzie w finale światowym zajął VII miejsce. 
W 1961 r. uczestniczył w serii turniejów o „Złoty Kask”, w pierwszej eliminacji (w Bydgoszczy) zajmując IV, a w drugiej (w Rzeszowie) – III miejsce. W trzecim turnieju, rozegranym 13 maja 1961 r. w Krakowie, uległ poważnemu wypadkowi (na Kwoczałę najechał Edward Kupczyński, czego efektem było złamanie podstawy czaszki) i zakończył karierę.
Po rehabilitacji krótko był trenerem klubów Włókniarz Częstochowa i Gwardia Łódź.

</doc>
<doc id="1768484" url="https://pl.wikipedia.org/wiki?curid=1768484" title="Julian Plenti">
Julian Plenti



</doc>
<doc id="1768486" url="https://pl.wikipedia.org/wiki?curid=1768486" title="Woźniki Śląskie">
Woźniki Śląskie

Woźniki Śląskie – nieczynna stacja kolejowa w Woźnikach, w województwie śląskim, w Polsce.

</doc>
<doc id="1768488" url="https://pl.wikipedia.org/wiki?curid=1768488" title="Japońska Formuła 3">
Japońska Formuła 3

Japońska Formuła 3 (ang. All-Japan F3) – narodowa seria Japonii, o otwartym nadwoziu. Jest czwartą z kolei najdłuższą serią z cyklu F3, zainaugurowaną w 1979 roku. Triumfowało w niej wielu przyszłych kierowców Formuły 1, jak np. Hiszpan Pedro de la Rosa czy też Niemiec Adrian Sutil. Poza tym zwyciężył w niej również najbardziej utytułowany kierowca długodystansowy – Duńczyk, Tom Kristensen.

</doc>
<doc id="1768489" url="https://pl.wikipedia.org/wiki?curid=1768489" title="Strumień (stacja kolejowa)">
Strumień (stacja kolejowa)

Strumień – czynna stacja kolejowa w Strumieniu, w województwie śląskim, w Polsce. Znajduje się na wysokości 262 m n.p.m.
Historia.
Stacja kolejowa została otwarta 15 marca 1925 roku, gdy uruchomiono przejazdy pasażerskie na linii kolejowej z Pawłowic do Chybia. Wcześniej funkcjonowała jedynie kolej wąskotorowa do Chybia. Wybudowano murowany budynek stacyjny z poczekalnią i kasami oraz magazyn. Mankamentem stacji było jej położenie w znacznym oddaleniu od miasta. Stacja została przebudowana podczas elektryfikacji linii w 1973 roku i posiada trzy tory oraz bocznicę prowadzącą pod magazyn; dodatkowo posiada pojedynczy peron. Nastawnie wyposażone są w urządzenia mechaniczne scentralizowane z sygnalizacją świetlną. Nastawnia dysponująca obsługuje również rogatki na przejeździe kolejowo-drogowym. Za stacją znajduje się most na rzece Wiśle. 31 marca 2004 roku zawieszono ruch pasażerski. Od 9 grudnia 2018 roku na stacji zatrzymywały się weekendowe połączenia pasażerskie do Wisły Głębce i Gliwic, uruchamiane przez przewoźnika Koleje Śląskie. 15 marca 2020 w związku z rozpoczęciem rewitalizacji linii do Wisły zawieszono połączenia pasażerskie. Nie wprowadzono zastępczej komunikacji autobusowej. 12 grudnia bieżącego roku przywrócono połączenia pasażerskie.

</doc>
<doc id="1768492" url="https://pl.wikipedia.org/wiki?curid=1768492" title="Szczekociny (stacja kolejowa)">
Szczekociny (stacja kolejowa)

Szczekociny – kolejowy przystanek osobowy w Szczekocinach, w województwie śląskim, w Polsce.

</doc>
<doc id="1768493" url="https://pl.wikipedia.org/wiki?curid=1768493" title="Izomeraza triozofosforanowa">
Izomeraza triozofosforanowa

Izomeraza triozofosforanowa, TIM (EC 5.3.1.1) – enzym katalizujący odwracalną reakcję przekształcenia fosfodihydroksyacetonu w D-aldehyd 3-fosfoglicerynowy.
Reakcja.
W wyniku przekształcenia fosfodihydroksyacetonu powstaje aldehyd 3-fosfoglicerynowy, który jest wykorzystywany w kolejnym etapie przemiany glukozy w pirogronian (zob. ). Reakcja polega na przeniesieniu atomu wodoru z C-1 na C-2. 
Funkcja.
Izomeraza triozofosforanowa odgrywa ważną rolę w procesie glikolizy jest niezbędna do wytwarzania energii w komórce. Enzym ten znajduje się w niemal każdym organizmie, wliczając w to zwierzęta takie jak ssaki czy też owady, jak również grzyby, rośliny oraz bakterie. Jednakże istnieją pewne bakterie, które nie przeprowadzają procesu glikolizy, np. bakterie z rodzaju "Ureaplasma", u których enzym ten jest nieobecny.
Izomeraza triozofosforanowa jest wysoce skutecznym i wydajnym enzymem. Jego obecność powoduje, że reakcja izomeryzacji fosfodihydroksyacetonu w aldehyd 3-fosfoglicerynowy przebiega około miliarda razy szybciej. Reakcja przeprowadzana przez izomerazę triozofosforanową jest tak wydajna, że uznano ten enzym za katalitycznie perfekcyjny: szybkość reakcji jest ograniczana tylko przez prędkość dyfuzji substratu do miejsca aktywnego.
Mechanizm.
W reakcji izomeryzacji uczestniczą dwie reszty katalityczne izomerazy triozofosforanowej – Glu165 oraz His95. Reakcja transformacji polega na przekazywaniu protonu – glutaminian pełni rolę zasady (atak nukleofilowy), a histydyna pełni rolę kwasu – jest donorem protonu (zob. Teoria kwasów i zasad Brønsteda i Lewisa). Produkt pośredni – endiol (zob. diole) – jest zatrzymywany w centrum aktywnym i nie ulega rozpadowi na metyloglioksal i ortofosforan.
Struktura.
Izomeraza triozofosforanowa jest homodimerem, tzn. jest złożona z dwóch identycznych podjednostek, z których każda zbudowana jest z około 250 reszt aminokwasowych (zob. ). Struktura trzeciorzędowa podjednostki zawiera 8 alfa-helis na zewnątrz enzymu i 8 harmonijek beta, które tworzą „beczułkę” wewnątrz enzymu. Na ilustracji poniżej zaznaczono kolorami poszczególne końce łańcuchów polipeptydowych – aminowy koniec N (niebieski) i karboksylowy koniec C (czerwony). Miejsce aktywne tego enzymu tworzą reszty kwasu glutaminowego jak również histydyny. Centrum to znajduje się wewnątrz baryłki. Sekwencja aminokwasów wokół miejsca aktywnego jest silnie zakonserwowana (stabilna) we wszystkich znanych izomerazach triozofosforanowych.
Mutacje.
U ludzi, deficyt izomerazy triozofosforanowej jest związany z postępującymi, ciężkimi schorzeniami neurologicznymi, które w większości przypadków prowadzą do śmierci, nawet we wczesnym dzieciństwie.

</doc>
<doc id="1768494" url="https://pl.wikipedia.org/wiki?curid=1768494" title="Stanisław Zdanowski">
Stanisław Zdanowski

Stanisław Zdanowski (ur. 31 marca 1899 w Siedlcach, zm. 26 listopada 1966 we Wrocławiu) – polski działacz niepodległościowy i społeczny, legionista, żołnierz, wiceprezydent Siedlec w latach 1931–1939.
Życiorys.
Dzieciństwo.
Syn Michała Urbana Zdanowskiego i Józefy z Kudelskich. Po 1906 wraz z rodziną przeprowadził się do Galicji i zamieszkiwał kolejno w Opatowie, Rytwianach i Opatowcu.
Służba w Legionach.
Jako piętnastoletni chłopiec uciekł z Gimnazjum Pijarów w Pińczowie do Legionów Piłsudskiego. 31 sierpnia 1914 w Pińczowie został przyjęty do I Brygady 1 kompanii, III batalionu 1 pułku piechoty. Po intensywnych ćwiczeniach wojskowych, pluton pińczowski skierowany został do Krakowa w celu umundurowania i wyekwipowania. We wrześniu 1914 pluton został przydzielony – jako uzupełnienie – do I batalionu 1 pułku operującego wówczas pod Nowym Korczynem i Opatowcem.
Brał udział w bitwach: pod Chyżówkami, Stopnicami Królewskimi, pod Nowym Sączem, Marcinkowicami, Pisarzową i Łowczówkiem; a następnie w walkach pozycyjnych nad Nidą, pod Pińczowem i pod Klimontowem (Kozinek), w bitwie pod Tarłowem.
Ostatnią bitwą, w której wziął udział, była bitwa pod Jastkowem k. Lublina (13 sierpnia 1915), gdzie został poważnie ranny w nogę, bok i płuca. Ponieważ leżał nieprzytomny z powodu upływu krwi, wyglądał jak martwy i może dlatego został zapisany jako poległy. Przy zasypywaniu mogiły ruszył się i jęknął, dzięki czemu wydobyto go i rozpoczęto leczenie. Ma jednak swój symboliczny grób na Cmentarzu Legionistów Polskich w Jastkowie poległych w tej bitwie i figuruje w spisie poległych na pomniku. Cmentarz Legionistów Polskich w Jastkowie, istnieje do dzisiaj.
Polska Organizacja Wojskowa.
Na skutek odniesionych ran groziła Stanisławowi amputacja nogi, ale został przewieziony do kliniki chirurgicznej w Wiedniu, gdzie ją uratowano.
Jako inwalida, do Legionów już nie wrócił, ale wstąpił do POW – gdzie działał jako instruktor w powiecie Łukowskim, a 11 listopada 1918 brał udział w rozbrajaniu Niemców w Łukowie.
Służba w Wojsku Polskim II RP.
Po odzyskaniu niepodległości – rozkazem L.73 dowództwa baonu zapasowego 22 pułku piechoty, z dnia 1 maja 1919 – po odjeździe ppor. E. Kwiatkowskiego – powierzone zostało mu dowództwo Kompanii garnizonowej w Łukowie. Kompania ta stała się zaczątkiem późniejszego 22 pp stacjonującego w okresie międzywojennym w Siedlcach.
Na skutek odnowienia się ran został zwolniony z wojska 15 kwietnia 1920 na podstawie aktu superrewizyjnego DOG Lublin. Mimo inwalidztwa służył jeszcze w wojsku, w 22 pp i 27 pp jako ochotnik w okresie inwazji bolszewickiej od 1 lipca do 31 grudnia 1920 r.
Praca w służbie cywilnej.
Pracę zawodową w służbie cywilnej rozpoczął jeszcze w 1918 r., w Sekcji gospodarczej Rady Powiatowej Łukowskiej od 15 lipca 1918 do 10 listopada 1918.
Po przeniesieniu się do Siedlec rozpoczął pracę w Inspektoracie Szkolnym jako etatowy sekretarz. Pracował tutaj od 20 sierpnia 1919 do końca lutego 1929. Jednocześnie przez szereg lat był wybierany – decyzją Kuratorium Okręgu Szkolnego Lubelskiego – członkiem Rady Szkolnej Miejskiej i Powiatowej w Siedlcach.
W okresie od 1 marca 1929 do końca lutego 1931 pełnił funkcję ławnika Magistratu miasta Siedlec, a od dnia 1 marca 1931 do 30 września 1939 był wiceprezydentem Siedlec.
W okresie swej pracy w Magistracie przyczynił się w znacznym stopnia do pobudowania w Siedlcach pięciu budynków szkół powszechnych, do zorganizowania Ośrodka dożywiania dzieci robotniczych, był inicjatorem i organizatorem Osiedla Robotniczego, na którym pobudowano 17 domów bliźniaczych mieszkalnych i Dom Ludowy dla robotników. Z jego inicjatywy wybudowano w Siedlcach wodociągi miejskie i rozbudowano sieć kanalizacyjną.
Niezależnie od pracy zawodowej pracował również społecznie w: Związku Inwalidów Wojennych, Federacji Polskich Związków Obrońców Ojczyzny, Związku Legionistów, Towarzystwie Przyjaciół Osiedla Robotniczego i innych. Za pracę społeczną w Federacji Polskich Związków Obrońców Ojczyzny otrzymał Złoty Krzyż Zasługi – nadany 22 kwietnia 1938 r. przez prezydenta Rzeczypospolitej I. Mościckiego (pismo podpisane przez prezesa Rady Ministrów – Sławoja Składkowskiego).
We wrześniu 1939 nie opuścił miasta i pozostał na stanowisku. Hitlerowcy po wkroczeniu we wrześniu do Siedlec ustanowili we władzach miejskich komisarza – Niemca, zatrzymując na dotychczasowych stanowiskach pracowników Zarządu Miejskiego i wydając im zaświadczenie pracy.
Po inwazji sowieckiej na Polskę Niemcy wycofali się z Siedlec, a na ich miejsce wkroczyły wojska sowieckie. Sowieci w początkach października 1939 wycofali się z miasta, zabierając jednak ze sobą kierowniczych pracowników magistratu, jak również inne osoby przebywające w tym czasie na konferencji w urzędzie.
W niewoli sowieckiej.
Cała grupa zostaje wywieziona do Ostaszkowa. W Ostaszkowie był krótko, a następnie został skierowany razem z kilkoma innymi osobami z Siedlec do pracy w Fabryce Urządzeń Rolniczych w Kozielsku.
Pierwszy list przesłany rodzinie pochodzi z Kozielska z 20 listopada 1939, w którym podaje nazwiska kilku osób przebywających razem z nim: J. Piotrowski, Głuchowski, mjr Sadowski, por. Włodarski, dr. Ehrenkreiz, D. Wierzejski, nauczyciel Opaliński, mgr Malukiewicz, młodszy Mittek i brat p. Szczepańskiej.
Z listu z 28 kwietnia 1940 pochodzi informacja, że pracuje aktualnie jako buchalter w sowchozie „Krasnyj Płodowod” w Popielowie koło Smoleńska, gdzie przebywał do końca swego pobytu w ZSRR, tj. do 31 stycznia 1941
Stanisław Zdanowski, mając ze sobą zaświadczenie władz niemieckich (z okresu pierwszego wejścia Niemców do Siedlec), że jest pracownikiem Zarządu Miejskiego w Siedlcach – wówczas podległego władzom niemieckim – rozpoczął starania u władz sowieckich o zezwolenie na powrót do rodziny i rodzinnego miasta, ale te starania nie odnosiły żadnego skutku.
Pracując w sowchozie, uzyskał kiedyś kilka dni urlopu i wtedy potajemnie wyjechał do Moskwy, aby w ambasadzie niemieckiej (na podstawie posiadanego zaświadczenia) uzyskać paszport niemiecki. Udało mu się to załatwić i wrócił do sowchozu jako obywatel Generalnego Gubernatorstwa, podejmując dalsze starania o wizę sowiecką na wyjazd.
Powrót do Siedlec.
Wrócił do Siedlec 1 lutego 1941. Po powrocie był przesłuchiwany przez Gestapo. 1 marca 1941 powołany został z powrotem na swoje dawne stanowisko, a od 11 lipca 1942 do 31 marca 1943 pełnił obowiązki burmistrza m. Siedlec.
Włączył się też od razu do pracy w Związku Walki Zbrojnej – pseudonim „Szpak”. W swoim gabinecie prowadził rozdział prasy podziemnej. Współpracował bezpośrednio z dr. Zygmuntem Niepokojem ps. „Norwid”, dyrektorem Szpitala Miejskiego dr. Mieczysławem Piotrowskim, inż. Franciszkiem Smacznym ps. „Zawir”, nauczycielem Janem Gunią ps. „Siwy”, Bronisławem Misińskim ps. „Wir”.
Stanowisko to starał się wykorzystać maksymalnie (o ile pozwalały na to warunki okupacyjne) dla dobra społeczeństwa. Wznowił działalność Ośrodka dożywiania dzieci, dokończył budowę Oddziału Chirurgicznego szpitala Miejskiego oraz otoczył staranną opieką transporty dzieci i starców wysiedlonych przez Niemców z Zamojszczyzny.
3 lutego 1943 burmistrz Zdanowski zorganizował uroczystość pogrzebową 23 ofiar wysiedleń z Zamojszczyzny, która przerodziła się w wielką manifestację patriotyczną i protest przeciwko niemieckiej okupacji. W kondukcie pogrzebowym z kościoła świętego Stanisława na cmentarz przy ul. Cmentarnej przeszło około 10 tysięcy ludzi.
Aresztowanie, przesłuchania i pobyt w niemieckich obozach.
Pismem z 4 kwietnia 1944 (Znak: Inw.1 1070/348-AI/Ka) gubernator dystryktu warszawskiego zwolnił Stanisława Zdanowskiego ze stanowiska burmistrza Siedlec, podając powód zwolnienia: „ponieważ nie dawał gwarancji, ze swoje obowiązki służbowe będzie pełnił w bezwzględnym posłuszeństwie do administracji niemieckiej” (pismo to odczytali mu gestapowcy dopiero w obozie Auschwitz-Birkenau).
Został aresztowany w swoim gabinecie w pracy w dniu, w którym rozdzielał prasę podziemną 31 marca 1943 (w dzień swoich urodzin). Na szczęście ostatnią partię gazetek wydał przed przyjściem gestapowców. Mimo dokładnej rewizji pomieszczenia biurowego, nic nie znaleźli. Osobistą rewizję zrobili na miejscu, dosyć pobieżnie, bo nie zajrzeli do jednej kieszeni marynarki, w której miał gazetkę schowaną dla siebie. Przeczytał ją później, siedząc w podziemiach Gestapo, a po przeczytaniu schował w siennik.
Po krótkim przetrzymaniu w więzieniu siedleckim został wysłany na Pawiak, a stamtąd 15 maja 1943 do niemieckiego obozu koncentracyjnego Auschwitz-Birkenau. Otrzymał numer obozowy 121675.
W Birkenau przebywał do 29 października 1944, skąd został wywieziony do obozu w Sachsenhausen. 4 kwietnia 1945 został przewieziony z Sachsenhausen do obozu w Schwarzheide, a następnie znalazł się w grupie 1200 osób ewakuowanych pieszo w okolice Sudetów, w tzw. marszu śmierci. 9 maja w stanie kompletnego wycieńczenia odzyskał wolność w Nowym Mieście w Sudetach.
Praca po II wojnie światowej.
Po odzyskaniu nieco sił wrócił do kraju, gdzie najpierw przebywał jeszcze jakiś czas pod opieką lekarską w szpitalu w Legnicy.
Po wyjściu ze szpitala w lipcu 1945 rozpoczął pracę w Wydziale Opieki Społecznej Urzędu Pełnomocnika Rządu na Dolny Śląsk (późniejszy Urząd Wojewódzki) jako kierownik Działu Opieki Społecznej.
Od 24 listopada 1945 został mianowany pełnomocnikiem PCK na Okręg Dolnośląski z siedzibą we Wrocławiu. Zamieszkał tam razem z rodziną (oprócz najstarszego syna – żołnierza AK i uczestnika powstania warszawskiego, który po kapitulacji powstania wywieziony został do obozu w Sandbostel, a następnie do Hamburga, gdzie zginął podczas bombardowania 22 marca 1945).
W PCK oddał się intensywnej pracy społecznej i charytatywnej, m.in. zorganizował w Karpaczu sanatorium leczniczo-wypoczynkowe dla ofiar obozów hitlerowskich, zainicjował akcję dożywiania młodzieży szkolnej, zorganizował dziesiątki Kół Młodzieży PCK, rozszerzył akcję opieki nad repatriantami, organizował kolonie dla dzieci Warszawy i powiatu sandomierskiego, opracował plan organizacji gminnych stacji sanitarnych.
Wystąpił do Zarządu Głównego PCK z projektem zorganizowania planowej walki z gruźlicą pod naukowym kierownictwem prof. dr Zdzisława Skibińskiego. W tym celu zaprojektowano zorganizowanie we Wrocławiu Poradni Przeciwgruźliczej i Szpitala Chorób Płucnych, oraz prewentorium dla dzieci w Dublanach, Szpitala-sanatorium w Agnieszkowie pow. Jelenia Góra i Sanatorium Leczniczego w Karpaczu.
Na odcinku walki z chorobami wenerycznymi PCK zorganizowało poradnię oraz Oddział Weneryczny. Akcja przygotowania wykwalifikowanych kadr pracowników sanitarnych przybrała konkretne formy przez zorganizowanie szeregu kursów kształcenia pogotowia sanitarnego i ratowników.
Niestety wprowadzenie tych prac do realizacji uniemożliwiło mu jego zawieszenie w czynnościach. Było ono skutkiem narażenia się UB (zwolnił lekarza – funkcjonariusza UB, który handlował lekami przysłanymi przez UNRRA).
Tak rozpoczęły się szykany komunistycznej władzy wobec Stanisława Zdanowskiego.
Z następnego swojego stanowiska – prezesa Zarządu Okręgowego Związku Inwalidów Wojennych też był w krótkim czasie zwolniony (okres pracy od 1 sierpnia 1946 do 30 kwietnia 1947).
1 sierpnia 1947 rozpoczął pracę w Izbie Rzemieślniczej we Wrocławiu, najpierw w charakterze naczelnika Wydziału, a później głównego księgowego. Na własną prośbę zwolnił się 31 maja 1955.
Do pracy w Zakładzie Doskonalenia Rzemiosła przeszedł 1 czerwca 1955 na stanowisko głównego księgowego. Ze względu na zły stan zdrowia zrezygnował z pracy w czerwcu 1956 i objął kierownictwo Ośrodka Rzemiosł Budowlanych, a później Ośrodka Szkolenia Kadr Budowlanych.
W Zakładzie Doskonalenia Zawodowego pracował do 31 stycznia 1966, tj. do przejścia na emeryturę.
Zmarł nagle we Wrocławiu 26 listopada 1966, przeżywszy 67 lat. Pochowany w grobie rodzinnym w Siedlcach przy ul. Cmentarnej.

</doc>
<doc id="1768496" url="https://pl.wikipedia.org/wiki?curid=1768496" title="Konstanty Pociejkowicz">
Konstanty Pociejkowicz

Konstanty Pociejkowicz (ur. 12 stycznia 1932, zm. 18 czerwca 2003) – polski żużlowiec.
Sport żużlowy uprawiał w latach 1955–1972, przez całą karierę reprezentując klub Sparta (Ślęza) Wrocław. Był siedmiokrotnym medalistą Drużynowych Mistrzostw Polski: trzykrotnie srebrnym (1956, 1957, 1958) oraz czterokrotnie brązowym (1955, 1963, 1967, 1968). Pomiędzy 1957 a 1971 ośmiokrotnie uczestniczył w finałach Indywidualnych Mistrzostw Polski, największy sukces odnosząc w 1960 r. w Rybniku, gdzie zdobył złoty medal. W 1959 r. zajął II m. (za Stanisławem Tkoczem) w Criterium Asów, a w 1960 r. zajął II m. (za Edwardem Kupczyńskim) w Memoriale im. Zbigniewa Raniszewskiego (oba turnieje odbyły się w Bydgoszczy). Czterokrotnie startował w turniejach o "Złoty Kask" (najlepsze wyniki: trzykrotnie VI m. w latach 1962, 1967 i 1968).
W 1960 r. reprezentował Polskę w rozegranym w Göteborgu finale Drużynowych Mistrzostw Świata, w którym polscy zawodnicy zajęli IV miejsce. Wielokrotnie startował w eliminacjach Indywidualnych Mistrzostw Świata, trzykrotnie awansując do finałów europejskich: Göteborg 1959 – X m., Londyn 1966 – XII m. oraz Wrocław 1968 – XVI m.

</doc>
<doc id="1768497" url="https://pl.wikipedia.org/wiki?curid=1768497" title="Lodowiec regenerowany">
Lodowiec regenerowany

Lodowiec regenerowany – jeden z podtypów lodowców górskich, zboczowo-dolinnych. Powstaje ze spajania izolowanych brył lodu pochodzących z wyżej położonych lodowców, w szczególności z lodowców wiszących.

</doc>
<doc id="1768498" url="https://pl.wikipedia.org/wiki?curid=1768498" title="Ernesto Cucchiaroni">
Ernesto Cucchiaroni

Ernesto Bernardo Cucchiaroni (ur. 16 listopada 1927, zm. 4 lipca 1971) – piłkarz argentyński noszący przydomki "El Loco" i "Tito", napastnik (lewoskrzydłowy). Wzrost 169 cm, waga 70 kg.
Urodzony w Posadas Cucchiaroni w piłkę zaczął grać w klubie Rivadavia Lincoln, skąd w 1949 roku przeszedł do klubu CA Tigre, w którym grał do końca 1954 roku.
Już jako gracz klubu Boca Juniors wziął udział w turnieju Copa América 1955, gdzie Argentyna zdobyła tytuł mistrza Ameryki Południowej. Cucchiaroni zagrał w dwóch meczach – z Urugwajem (debiut w reprezentacji) i Chile.
Po zwycięskim turnieju kontynentalnym 30 kwietnia 1955 roku zadebiutował w barwach klubu Boca Juniors podczas wygranego 3:2 ligowego meczu z Newell's Old Boys Rosario.
Nadal jako piłkarz klubu Boca Juniors wziął udział w turnieju Copa América 1956, gdzie Argentyna została wicemistrzem Ameryki Południowej. Cucchiaroni zagrał w czterech meczach – z Peru, Chile (w 75 minucie wyrzucił go z boiska brazylijski sędzia João Baptista Laurito), Paragwajem i Brazylią.
Ostatni raz w barwach Boca Juniors zagrał 26 sierpnia 1956 w wygranym 2:1 ligowym meczu z CA Huracán. Łącznie w Boca Juniors Cucchiaroni rozegrał 44 mecze (3960 minut) i zdobył 16 bramek. Wkrótce potem przeniósł się do Europy, gdzie grał we włoskim klubie AC Milan, z którym w sezonie 1956/57 zdobył tytuł mistrza Włoch. Razem z klubem AC Milan Cucchiaroni dotarł do finału Pucharu Mistrzów w sezonie 1957/58, gdzie jego klub przegrał po dogrywce 2:3 z madryckim Realem.
W Milanie Cucchiaroni grał do 1958 roku – rozegrał w sumie 41 meczów i zdobył 7 bramek. Następnie na rok przeniósł się do hiszpańskiego klubu Real Jaén. W 1959 roku został graczem klubu UC Sampdoria – ostatniego klubu w swej karierze. Do 1963 roku rozegrał w Sampdorii 138 meczów i zdobył 40 bramek.
W reprezentacji Argentyny Cucchiaroni rozegrał 11 meczów i nie zdobył żadnej bramki.

</doc>
<doc id="1768500" url="https://pl.wikipedia.org/wiki?curid=1768500" title="MO S-1">
MO S-1

MO S–1 – niezrealizowany fort dla piechoty w Boguminie (Czechy). Jego projekt wykonano w 1935 roku. Miał stanowić część czechosłowackich umocnień wojennych wybudowanych w latach 1935–1938, wchodząc w skład fortyfikacji wokół Bogumina (łącznie 8 schronów, pozostałe 7 zostały zrealizowane) na linii umocnień Ostrawskich. Na jego lokalizację wybrano miejsce w północnej części dzielnicy Szonychel, tuż nad rzeką Olzą stanowiącą wówczas w tym miejscu granicę polsko-czechosłowacką (dziś w tym samym miejscu przebiega granica polsko-czeska). Obiekt miał być jednopiętrowy, wyposażony w obrotową wieżę pancerną dla ckm, przystosowany do stacjonowania w nim 30-osobowej załogi. Istnieją dwie hipotezy, dlaczego ten schron nie powstał. Pierwsza zakłada, iż doszło do protestu ze strony polskich władz, druga mówi o zaniechaniu budowy ze względu na plany przedłużenia umocnień dalej na wschód wzdłuż Olzy, aby bronić terytorium Czechosłowacji także na granicy z Polską.

</doc>
<doc id="1768501" url="https://pl.wikipedia.org/wiki?curid=1768501" title="Wasilij Sitnikow">
Wasilij Sitnikow

Wasilij Jakowlewicz Sitnikow (ros. Василий Яковлевич Ситников, ur. 19 sierpnia 1915, zm. 28 listopada 1987 w Nowym Jorku) – rosyjski malarz. Jeden z głównych przedstawicieli powojennej rosyjskiej sztuki nonkonformistycznej. 
Internowany przez władze sowieckie w 1941, uciekł z obozu przed planowaną egzekucją. Następnie był przetrzymywany w szpitalu psychiatrycznym w Kazaniu. Na krótko przed końcem II wojny światowej został wypuszczony na wolność.
Obrazy i szkice Sitnikowa są owocem długotrwałych studiów martwej natury i aktu, artysta w swoim pracach też często stosował cieniowanie. Jego prace są przeniknięte tematyką erotyczną w ujęciu surrealistycznym, przedstawione sceny są często spowite mgłą, deszczem lub strumieniami światła. Na jego obrazach często widać tradycyjne elementy, nawiązujące do kultury rosyjskiej, często w ujęciu symbolicznym lub w kontraście z nowoczesnością, artysta stosował też technikę paradoksu.
Sitnikow kształcił również artystów. Do jego uczniów zaliczają się m.in. tacy twórcy jak W.G. Weisberg, Y. A. Wedernikow, M. D. Sterligowa, A. W. Charitonow.
W 1975 wyemigrował do Austrii, przez 5 lat mieszkał w Kitzbühel. W 1980 przeniósł się do Stanów Zjednoczonych (mieszkał w Nowym Jorku do śmierci w 1987). Jego prace były wystawiane m.in. w Museum of Modern Art.
W 2002 rosyjski reżyser Andrej Zagdanski nakręcił film dokumentalny poświęcony artyście pt. "Wasia".
W 2007 jeden z obrazów Sitnikowa został wystawiony i sprzedany na aukcji przeprowadzonej w serwisie LiveAuctioneers.com za rekordową sumę 496 000 dolarów.
24 maja 2009 w galerii Naszi Chudożniki (pol. Nasi Artyści) w Moskwie zaprezentowano wystawę poświęconą Sitnikowowi.

</doc>
<doc id="1768506" url="https://pl.wikipedia.org/wiki?curid=1768506" title="Ernesto Bernardo Cucchiaroni">
Ernesto Bernardo Cucchiaroni



</doc>
<doc id="1768508" url="https://pl.wikipedia.org/wiki?curid=1768508" title="Nikita Rukavytsya">
Nikita Rukavytsya

Nikita Rukavytsya, ukr. Микита Вадимович Рукавиця, "Mykyta Wadymowycz Rukawycia" (ur. 22 czerwca 1987 w Mikołajowie) – australijski piłkarz pochodzenia ukraińskiego występujący na pozycji pomocnika lub napastnika.
Kariera klubowa.
Rukavytsya treningi rozpoczynał w ukraińskim klubie Torpedo Mikołajów. W 2001 roku wyemigrował z rodziną do Australii i tam kontynuował karierę w klubie Inglewood United. Potem był graczem Perth SC oraz AIS. W 2006 roku podpisał kontrakt z Perth Glory. W A-League zadebiutował 7 stycznia 2007 roku w zremisowanym 2:2 pojedynku z Melbourne Victory. W tym samym roku wywalczył z zespołem wicemistrzostwo Australii. 9 listopada 2007 roku w wygranym 4:1 spotkaniu z Newcastle Jets strzelił pierwszego gola w A-League. Perth spędził 2,5 roku.
W styczniu 2009 roku Rukavytsya odszedł do holenderskiego FC Twente. W Eredivisie pierwszy mecz zaliczył 1 marca 2009 roku przeciwko ADO Den Haag (1:0). W tym samym roku wywalczył z klubem wicemistrzostwo Holandii. W styczniu 2010 roku został wypożyczony do belgijskiego KSV Roeselare (Eerste klasse), gdzie grał do końca sezonu 2009/2010.
W połowie 2010 roku Rukavytsya podpisał kontrakt z niemiecką Herthą BSC z 2. Bundesligi. W 2011 roku awansował z zespołem do Bundesligi, ale w 2012 roku spadł z nim do 2. Bundesligi. Następnie odszedł do FSV Mainz 05. W sezonie 2013/2014 był wypożyczony do FSV Frankfurt. W sezonie 2014/2015 grał w Western Sydney Wanderers, a w sezonie 2015/2016 – w Beitarze Jerozolima. Latem 2016 trafił do Maccabi Hajfa.
Kariera reprezentacyjna.
W 2008 roku Rukavytsya został powołany do kadry Australii U-23 na Letnie Igrzyska Olimpijskie, z których jego drużyna odpadła po fazie grupowej. 12 sierpnia 2009 roku w wygranym 3:0 towarzyskim meczu z Irlandią Rukavytsya zadebiutował w pierwszej reprezentacji Australii.
W 2010 roku znalazł się w kadrze na Mistrzostwa Świata. Zagrał na nich w pojedynkach z Niemcami (0:4) i Ghaną (1:1). Tamten turniej Australia zakończyła na fazie grupowej.

</doc>
<doc id="1768509" url="https://pl.wikipedia.org/wiki?curid=1768509" title="Gamila">
Gamila

Gamila, czasem Gamila I (gr. Γκαμήλα) – szczyt w północno-zachodniej Grecji, jeden z najwyższych w górach Pindos. Najwyższy szczyt masywu Tymfi.

</doc>
<doc id="1768511" url="https://pl.wikipedia.org/wiki?curid=1768511" title="Fosfodihydroksyaceton">
Fosfodihydroksyaceton

Fosfodihydroksyaceton, fosforan dihydroksyacetonu, DHAP – organiczny związek chemiczny biorący udział w wielu reakcjach, począwszy od cyklu Calvina w roślinach aż do procesu biosyntezy lipidów i eterów w "Leishmania mexicana". Jego główna biologiczna rola polega na udziale w szlaku metabolicznym glikolizy.
Fosfodihydroksyaceton w glikolizie.
Fosfodihydroksyaceton jest niezbędny do prawidłowego przeprowadzenia procesu glikolizy, jednego z etapów oddychania komórkowego. Jest jednym z dwóch produktów rozpadu fruktozo-1,6-bisfosforanu (pod wpływem działania aldolazy), obok aldehydu 3-fosfoglicerynowego. Jest szybko i odwracalnie przekształcany do aldehydu 3-fosfoglicerynowego (reakcja prowadzona przez izomerazę triozofosforanową).

</doc>
<doc id="1768514" url="https://pl.wikipedia.org/wiki?curid=1768514" title="Jastrzębie Zdrój (stacja kolejowa)">
Jastrzębie Zdrój (stacja kolejowa)

Jastrzębie Zdrój – zlikwidowana stacja kolejowa w Jastrzębiu-Zdroju, w województwie śląskim, w Polsce. Znajdowała się na wysokości 242 m n.p.m.
Historia.
Stacja kolejowa została otwarta 1 czerwca 1911 roku wraz z uruchomieniem odcinka Pawłowice – Jastrzębie linii kolejowej z Orzesza. Powstała wówczas stacja kolejowa "Bad Jastrzemb" była najbliżej położoną stacją dla uzdrowiska. Na parterze znajdowały się dwie kasy biletowe, pomieszczenie bagażowe, poczekalnia oraz nastawnia. Na piętrze urządzono cztery pomieszczenia mieszkalne. Ostatnia kondygnacja to poddasze. Do 2 grudnia 1913 roku, kiedy to oddano odcinek do Moszczenicy, była stacją krańcową. 
1 czerwca 1997 roku zawieszono kursy pasażerskie do Wodzisławia Śląskiego. 18 lutego 2001 roku zawieszono przewozy pasażerskie z Pawłowic. Przez kilka lat pomieszczenia na parterze budynku dworcowego były dzierżawione przez prywatne przedsiębiorstwo. Początkowo pomieszczenia mieszkalne były zajmowane. Jednak późniejszym obiekt popadł w całkowitą ruinę. Dworzec był pozbawiony nadzoru i systematycznie dewastowany. 1 października 2018 budynek został całkowicie rozebrany, z powodu znacznych uszkodzeń powstałych w wyniku podpalenia.
Obok nieistniejącej stacji zlokalizowana jest zdewastowana wieża ciśnień.
Tuż przy stacji przebiega pieszy Szlak im. Powstańców Śląskich (Szeroka – Godów) oraz trasa rowerowa EuroVelo 4.

</doc>
<doc id="1768515" url="https://pl.wikipedia.org/wiki?curid=1768515" title="Olga Fadiejewa">
Olga Fadiejewa

Olga Jefimowna Fadiejewa ("białorus. Вольга Яфімаўна Фадзеева") - (ur. 15 października 1978 w Mińsku) - białoruska i rosyjska aktorka teatralna i filmowa. 
Życiorys.
Wychowała się w rodzinie artystycznej, jej rodzice byli tancerzami baletowymi. Olga nie została przyjęta do szkoły baletowej i rozpoczęła naukę w szkole teatralnej. Od 1995 kształciła się w Białoruskiej Akademii Sztuk w Mińsku. W tym czasie wystąpiła po raz pierwszy w filmie, biorąc udział w realizacji wideoklipów Aleksandra Malinina. Jej talent dostrzegł reżyser Borys Lucenko i zaprosił ją, aby zagrała główną rolę żeńską w przygotowywanej przez niego inscenizacji Hamleta.
W 1999 na zaproszenie reżysera Walerego Rajewskiego i rozpoczęła pracę w Teatrze im. Janki Kupały, z którym jest związana do dzisiaj.
Jej debiutem na dużym ekranie była epizodyczna rola w filmie "Gra", popularność przyniosła jej główna rola żeńska w serialu telewizyjnym - "Żołnierze".

</doc>
<doc id="1768516" url="https://pl.wikipedia.org/wiki?curid=1768516" title="Upsilon Andromedae">
Upsilon Andromedae



</doc>
<doc id="1768521" url="https://pl.wikipedia.org/wiki?curid=1768521" title="Mumia Niania">
Mumia Niania

Mumia Niania (fr. "Momie Au Pair", 1999-2000) – francusko-niemiecki serial animowany, który emitowany był dawniej na kanale Polsat. 
Opis fabuły.
Serial opowiada o dwójce zbuntowanych nastoletnich dzieci, którymi opiekuje się 5000 letnia mumia imieniem Nil.

</doc>
<doc id="1768522" url="https://pl.wikipedia.org/wiki?curid=1768522" title="Franciszek Brudzyński">
Franciszek Brudzyński

Franciszek Brudzyński (ur. 1 kwietnia 1829 w Luborzycy koło Krakowa, zm. 14 czerwca 1909 w Kielcach) – polski duchowny katolicki, prałat kapituły katedralnej w Kielcach, administrator diecezji kieleckiej od 1907.
Życiorys.
Był synem Hiacynta i Magdaleny z Łopackich. Kształcił się kolejno w progimnazjum w Pińczowie (1839–1843), w Warszawie i wreszcie w Radomiu, od 1847 studiował w seminarium kieleckim, po ukończeniu którego przyjął święcenia kapłańskie. W latach poprzedzających wybuch powstania styczniowego należał do stronnictwa czerwonych. W 1861 znalazł się w Komitecie Bezpieczeństwa przy Magistracie w Kielcach, powołanym dla zapewnienia spokojnego przebiegu manifestacjom patriotycznym uczniów Szkoły Realnej. Od 1862 pełnił funkcję kaznodziei kolegiaty w Kielcach. W czasie powstania przyjmował przysięgi powstańców i urządzał poległym uroczyste pogrzeby.
Jako duszpasterz był m.in. wikariuszem przy kolegiacie w Kielcach, kaznodzieją miejscowej katedry, proboszczem w Daleszycach. W 1897 wyróżniony został godnością szambelana papieskiego. Od 1899 był dziekanem kapituły katedralnej kieleckiej. Pełnił także obowiązki wizytatora klasztorów. W Daleszycach rozwinął działalność Związku Katolickiego (kierowany przez niego oddział był najaktywniejszy w diecezji) i Polskiej Macierzy Szkolnej. W 1907 objął prezesurę Kieleckiego Towarzystwa Dobroczynności.
Po zgonie biskupa kieleckiego Tomasza Teofila Kulińskiego w styczniu 1907 powołany został na administratora diecezji. Na stanowisku tym ogłosił kilka listów pasterskich, w których m.in. nawoływał do tworzenia parafialnych struktur Związku Katolickiego oraz domagał się od Polskiej Macierzy Szkolnej "przywrócenia Kościołowi katolickiemu prawa do szkoły". Zainicjował utworzenie domu dla księży-emerytów. Zmarł 14 czerwca 1909, nie doczekawszy się nominacji nowego biskupa, którym dopiero w kwietniu 1910 został Augustyn Łosiński. Prałat Brudzyński pochowany został na starym cmentarzu w Kielcach w kwaterze 5A w grobowcu kanoników kapituły kieleckiej.

</doc>
<doc id="1768523" url="https://pl.wikipedia.org/wiki?curid=1768523" title="Gusborn">
Gusborn

Gusborn – miejscowość i gmina położona w niemieckim kraju związkowym Dolna Saksonia, w powiecie Lüchow-Dannenberg. Należy do gminy zbiorowej (niem. "Samtgemeinde") Elbtalaue.
Położenie geograficzne.
Gusborn leży ok. 54 km na wschód od Lüneburga i ok. 6 km na wschód od Dannenberg (Elbe).
Od zachodu sąsiaduje z Dannenberg (Elbe), od północy z gminą Damnatz, od wschodu z gminą Langendorf i od południa z miastem Lüchow (Wendland) i gminą Trebel z gminy zbiorowej Lüchow (Wendland).
Miejscowości gminy.
W skład gminy Gusborn po reformie obszarów gminnych z 1972 wchodzą następujące miejscowości: "Forsthaus Seybruch", "Groß Gusborn", "Hof Wulfsahl", "Klein Gusborn", "Quickborn", "Siemen", "Sipnitz" i "Zadrau".
Komunikacja.
Gusborn znajduje się ok. 3 km na południe od drogi B191 prowadzącej z Ludwigslust do Celle przez Dannenberg (Elbe).

</doc>
<doc id="1768525" url="https://pl.wikipedia.org/wiki?curid=1768525" title="Alfred Spyra">
Alfred Spyra

Alfred Spyra (ur. 22 sierpnia 1930 w Borowej Wsi, zm. 21 sierpnia 1999) – polski żużlowiec.
W rozgrywkach o Drużynowe Mistrzostwo Polski startował w latach 1949–1957, reprezentując kluby Budowlanych (Górnika) Rybnik (1949–1951, 1954–1955), Gwardii Bydgoszcz (1952–1953) oraz Gwardii Katowice (1957). Był czterokrotnym medalistą DMP: srebrnym (1950) oraz trzykrotnie brązowym (1951, 1952, 1953). Dwukrotnie startował w finałach Indywidualnych Mistrzostw Polski: w 1950 r. w Krakowie zajął XII m., a w 1951 r. we Wrocławiu zdobył srebrny medal.

</doc>
<doc id="1768526" url="https://pl.wikipedia.org/wiki?curid=1768526" title="Droga wojewódzka nr 322">
Droga wojewódzka nr 322

Droga wojewódzka nr 322 (DW322) – dawna droga wojewódzka, łącząca drogę wojewódzką nr 320 ze stacją kolejową Wrocław Osobowice. Cały przebieg drogi stanowiła ulica Lipska we Wrocławiu.
Droga na całej długości pozbawiona została kategorii drogi wojewódzkiej na mocy uchwały Sejmiku Województwa Dolnośląskiego z 12 września 2019 roku.

</doc>
<doc id="1768527" url="https://pl.wikipedia.org/wiki?curid=1768527" title="Pszów (stacja towarowa)">
Pszów (stacja towarowa)

Pszów – nieczynna kolejowa stacja towarowa w Pszowie, w województwie śląskim, w Polsce. Wykorzystywana była przez KWK Rydułtowy-Anna. Do roku 1974 obsługiwała także ruch pasażerski.
W lipcu 2015 PLK PKP rozpoczęły procedurę likwidacji linii Racibórz-Syrynia łącznie z odgałęzieniem do Pszowa.
W latach 1975-1994 nosiła nazwę Wodzisław Śląski-Pszów.

</doc>
<doc id="1768529" url="https://pl.wikipedia.org/wiki?curid=1768529" title="Droga wojewódzka nr 327">
Droga wojewódzka nr 327

Droga wojewódzka nr 327 (DW327) − dawna droga wojewódzka we Wrocławiu, łącząca przystanek kolejowy Wrocław Różanka ze stacją Wrocław Osobowice. Obecnie na całej długości stanowi drogę gminną.
Według aktualnego zarządzenia od 17go grudnia 2020 roku droga ta poprowadzona została starym przebiegiem drogi krajowej nr 5 w Bolkowie.

</doc>
<doc id="1768531" url="https://pl.wikipedia.org/wiki?curid=1768531" title="Joseph Hippolyte Guibert">
Joseph Hippolyte Guibert

Joseph-Hippolyte Guibert OMI (fr. wym. []; ur. 13 grudnia 1802 w Aix-en-Provence, zm. 8 lipca 1886 w Paryżu) – francuski duchowny katolicki, arcybiskup Paryża i kardynał.
Życiorys.
Przyszedł na świat w rodzinie ogrodnika. Na kapłana kształcił się w seminarium w Aix. W 1822 wstąpił do zakonu oblatów Maryi Niepokalanej. Studiował następnie w domu zakonnym w Marsylii. Święcenia kapłańskie otrzymał 14 sierpnia 1825. Przez wiele lat był duszpasterzem w Marsylii, a także przez dwa lata superiorem nowicjatu. W 1835 inkardynowany do diecezji Ajaccio. Służył jako superior w seminarium, a także wikariusz generalny.
24 stycznia 1842 otrzymał nominację na biskupa Viviers. Konsekrowany w Marsylii przez tamtejszego biskupa Charles-Eugène de Mazenod OMI, przyszłego świętego. W 1845 został asystentem Tronu Papieskiego. W marcu 1857 został metropolitą Tours. Brał udział w obradach soboru watykańskiego I. 27 października 1871 przeniesiony na stanowisko arcybiskupa Paryża. W grudniu 1873 otrzymał kapelusz kardynalski z tytułem prezbitera San Giovanni a Porta Latina. Brał udział w konklawe 1878. Pochowany początkowo w katedrze paryskiej, a w 1925 ciało przeniesiono do bazyliki Sacre Coeur na Montmartre.

</doc>
<doc id="1768535" url="https://pl.wikipedia.org/wiki?curid=1768535" title="Joseph-Hippolyte Guibert">
Joseph-Hippolyte Guibert



</doc>
<doc id="1768537" url="https://pl.wikipedia.org/wiki?curid=1768537" title="Haemodipsus">
Haemodipsus

Haemodipsus – rodzaj wszy należący do rodziny Polyplacidae, pasożytujących na zającowatych i powodujących chorobę zwaną wszawicą.
Gatunki należące do tego rodzaju nie posiadają oczu. Antena składa się z 5 segmentów bez dymorfizmu płciowego. Przednia i środkowa para nóg jest wyraźnie mniejsza i słabsza, zakończona słabym pazurem. Tylna para nóg wyraźnie większa i masywniejsza od pozostałych. 
Haemodipsus stanowią rodzaj składający się obecnie z 6 gatunków:

</doc>
<doc id="1768547" url="https://pl.wikipedia.org/wiki?curid=1768547" title="Hvězda">
Hvězda



</doc>
<doc id="1768549" url="https://pl.wikipedia.org/wiki?curid=1768549" title="Allan Cunningham">
Allan Cunningham

Allan Cunningham (ur. 13 lipca 1791 w Londynie, zm. 27 czerwca 1839 w Sydney) – brytyjski botanik i podróżnik, najbardziej znany ze swojego wkładu w dokumentowanie flory Nowej Południowej Walii.
Odebrał staranne wykształcenie w prywatnej szkole w Putney, a następnie pracował krótko w kancelarii prawnej. Następnie został zatrudniony w Kew Gardens - najbardziej znanym brytyjskim ogrodzie botanicznym. Tam nawiązał kontakt z wpływowym botanikiem Josephen Banksem, jednym z czołowych orędowników europejskiego osadnictwa w Australii. Dzięki rekomendacji udzielonej mu przez Banksa, w latach 1814-16 przebywał w Brazylii, gdzie zbiera okazy roślin.
W 1816 przybył do Australii, gdzie osiadł w Parramattcie. Przez kolejne 13 lat brał udział w wielu wyprawach - lądowych i morskich - mających na celu lepsze poznanie geografii i przyrody Australii (w tym Tasmanii) i Nowej Zelandii. Z każdej ze swych podróży przywoził okazy setek gatunków roślin, kładąc podwaliny pod australijską botanikę.
W 1831 powrócił do Anglii, gdzie - znów z rekomendacji Banksa - odpowiadał za pozyskiwanie okazów egzotycznych roślin dla Kew Gardens. W 1837 władze Nowej Południowej Walii zaproponowały mu stanowisko o dumnie brzmiącym tytule Botanika Rządowego. Zrezygnował z niego już po roku, gdy okazało się, że do jego obowiązków należą też tak prozaiczne czynności jak uprawa owoców i roślin do konsumpcji przez notabli. Pozostał już w Australii i zmarł w 1839 w Sydney, w wieku 47 lat. Został pochowany na terenie Królewskich Ogrodów Botanicznych w Sydney.
Rośliny opisane przez Cunninghama oznaczane są w klasyfikacjach botanicznych skrótem "A.Cunn". Jego nazwiskiem nazwane zostały również niektóre gatunki, m.in. "Araucaria cunninghamii" (przedstawiciel araukariowatych), "Archontophoenix cunninghamiana" (przedstawiciel arekowatych), "Banksia spinulosa var. cunninghamii" (odmiana banksji) czy "Nothofagus cunninghamii" (gatunek bukana). Jego imię nosi także droga Cunningham Highway oraz okręg wyborczy Cunningham.

</doc>
<doc id="1768553" url="https://pl.wikipedia.org/wiki?curid=1768553" title="Kupa (dopływ Lėvuo)">
Kupa (dopływ Lėvuo)

Kupa - niewielka rzeka na Litwie, dopływ Lėvuo. Płynie przez miasto Kupiszki.
W okolicach rzeki w okresie II wojny światowej działało getto i więzienie przeznaczone dla Żydów.

</doc>
<doc id="1768559" url="https://pl.wikipedia.org/wiki?curid=1768559" title="Darren Barr">
Darren Barr

Darren Barr (ur. 17 marca 1985 w Glasgow) – szkocki piłkarz występujący na pozycji obrońcy w Kilmarnock.
Kariera klubowa.
Barr w 2004 roku podpisał zawodowy kontrakt z Falkirk. W pierwszym zespole zadebiutował 13 marca tego samego roku w spotkaniu z Queen of the South. Był to jego jedyny mecz w sezonie 2003/2004. Rok później zagrał w dwóch ligowych meczach. W sierpniu 2005 roku został wypożyczony do Forfar Athletic.
Zadebiutował tam w spotkaniu z Peterhead. Do 1 stycznia 2006 roku zagrał dla Forfar w 15 meczach. 18 lutego zadebiutował w Scottish Premier League. Zagrał w meczu Falkirk z Aberdeen. 5 sierpnia w spotkaniu z Dunfermline Athletic strzelił pierwszą bramkę. Od tego czasu stał się podstawowym graczem swojego klubu. W sezonie 2006/2007 zagrał w 36 meczach ligowych. W 2010 roku przeszedł do Heart of Midlothian. 17 czerwca 2013 roku przeszedł do Kilmarnock
Kariera reprezentacyjna.
W 2007 roku Barr zagrał w jednym meczu reprezentacji Szkocji B. W kadrze seniorów zadebiutował 20 sierpnia 2008 roku w meczu z Irlandią Północną.

</doc>
<doc id="1768560" url="https://pl.wikipedia.org/wiki?curid=1768560" title="Młodzieżowe Mistrzostwa Polski w Lekkoatletyce 2009">
Młodzieżowe Mistrzostwa Polski w Lekkoatletyce 2009

26. Młodzieżowe Mistrzostwa Polski w Lekkoatletyce – zawody lekkoatletyczne dla sportowców do lat 23, które zostały rozegrane 29 i 30 sierpnia 2009 roku w Bielsku-Białej.

</doc>
<doc id="1768563" url="https://pl.wikipedia.org/wiki?curid=1768563" title="Cykliczny AMP">
Cykliczny AMP



</doc>
<doc id="1768578" url="https://pl.wikipedia.org/wiki?curid=1768578" title="Łukasz Siemion">
Łukasz Siemion

Łukasz Siemion (ur. 12 kwietnia 1985 w Ełku) – polski wioślarz, reprezentant Polski w czwórce bez sternika wagi lekkiej na Igrzyskach Olimpijskich w Londynie. Zawodnik klubu Międzyszkolny Ośrodek Sportowy w Ełku, a od 2005 LOTTO-Bydgostia Bydgoszcz.
Kariera sportowa.
Brązowy medalista mistrzostw świata w ósemkach (2006) z Eton i w czwórkach bez sternika wagi lekkiej z Poznania (2009).
Odznaczenia.
W 2009 "za osiągnięcia sportowe" został odznaczony Złotym Krzyżem Zasługi.

</doc>
<doc id="1768584" url="https://pl.wikipedia.org/wiki?curid=1768584" title="Czerniawska Kopa">
Czerniawska Kopa

Czerniawska Kopa (do 1945 niem. "Dresslerberg", 776 m n.p.m.) – szczyt w południowo-zachodniej Polsce w Sudetach Zachodnich w Górach Izerskich. 
Wzniesienie położone jest w Sudetach Zachodnich, w zachodniej części Gór Izerskich, w północnej części Wysokiego Grzbietu. Leży w bocznym ramieniu, odchodzącym od Smreka ku północy (NNE), między wzniesieniem Mała Góra po zachodniej stronie a Opaleniec po południowo - wschodniej stronie, około 3,2 km na zachód od centrum Świeradowa-Zdroju.
Wzniesienie od zachodu oddziela dolina Łużycy a od wschodu dolina Czarnego Potoku.
Masyw Czerniawskiej Kopy zbudowany jest ze skał metamorficznych należących do bloku karkonosko-izerskiego, głównie różnych odmian gnejsów.
Na wschód od Czerniawskiej Kopy, w głębokiej dolinie Czarnego Potoku oraz na północ od niej, leży Czerniawa-Zdrój. Przez szczyt prowadzi zielony szlak turystyczny Pobiedna – Gryfów Śląski.

</doc>
<doc id="1768586" url="https://pl.wikipedia.org/wiki?curid=1768586" title="Zator płatniczy">
Zator płatniczy

Zator płatniczy – sytuacja powstała wskutek skumulowania (nagromadzenia) się zadłużeń i przechodzenia ich na kolejnych powiązanych ze sobą kontrahentów.
Opis.
Zator zazwyczaj zaczyna się, kiedy jeden ze zleceniodawców lub nabywców nie pokrywa zobowiązań powstałych w związku z wykonaną usługą lub zakupionym towarem wobec swego zleceniobiorcy (wykonawcy usługi) lub sprzedawcy towaru. Powstałe w ten sposób zadłużenie, jeśli utrzymuje się dłuższy czas (a w szczególności wówczas, gdy wykonawca lub sprzedawca jest niewielkim przedsiębiorcą charakteryzującym się ograniczonymi własnymi zasobami finansowymi), powoduje powstanie u wykonawcy (sprzedawcy) kłopotów z utrzymaniem płynności finansowej, z opłaceniem pracowników, a często także z utrzymaniem przedsiębiorstwa. Skutkuje to czasem opóźnieniami lub w skrajnych przypadkach wstrzymywaniem regulowania należności przez tego wykonawcę (sprzedawcę) swoim kontrahentom i w rezultacie de facto przeniesieniem części pierwotnego zobowiązania na kolejnego kontrahenta; w rezultacie proces ten może przenosić na następnych i jeszcze następnych uczestników obrotu gospodarczego, powodując kolejne zatory płatnicze.
Przyczyną powstania pierwotnego zadłużenia mogą być zarówno niezawinione przez pierwszego odbiorcę usługi lub towaru problemy finansowe (np. wynikające z nieprzewidywalnych zdarzeń losowych), jak również działanie zaplanowane i bezprawne. Poszkodowany zleceniobiorca (sprzedawca) do chwili uregulowania należności udziela "de facto" kredytu kupieckiego, przy czym często zdarza się tak, że nie próbuje od tego kredytu naliczać odsetek, bojąc się trwale utracić zleceniodawcę, zwłaszcza jeśli wiążą ich dłuższe relacje biznesowe (np. długotrwałe świadczenie usług lub dostawy towarów). Bywa także, że zleceniodawca wkalkulowuje ustawowe odsetki od tak rozumianego „kredytu” w koszty swojej działalności.
Zatory płatnicze pojawiają się szczególnie często w okresach zastoju gospodarczego albo też w warunkach dużej inflacji, kiedy wydłużanie okresu płatności może działać na korzyść dłużnika (i ze stratą dla wierzyciela).
W Polsce.
Regulacje z 2020 roku.
Uchwalona przez Sejm RP ustawa dotycząca zatorów płatniczych, obowiązująca od 1 stycznia 2020 roku, umożliwia wydłużenie terminów spłaty zobowiązań jedynie dla podmiotów o podobnej wielkości, dla pozostałych obowiązuje sztywny termin 60 dni. Podmioty notorycznie zalegające ze spłatą zobowiązań powyżej 3 miesięcy (w szczególności powyżej łącznej kwoty 5 milionów złotych), mogą zostać ukarane przez Urząd Ochrony Konkurencji i Konsumenta. Spłacenie zaległości, w trakcie trwania postępowania wobec zalegającego podmiotu, nie jest podstawą do odstąpienia od wymierzenia sankcji, może jedynie przyczynić się do obniżenia kwoty karnej, której wysokość estymowana jest zawsze w oparciu o nieopłaconą zaległość na koniec danego roku.
Do ustalenia wielkości przedsiębiorstwa stosuje się wytyczne zawarte w Rozporządzeniu UE nr 651/2014. Przedsiębiorstwa duże zobowiązane są do składania oświadczeń kontrahentom, informując o swoim statusie. Termin spłaty długu powstałego pomiędzy podmiotami o tym statusie może zostać przedłużony.
Podmioty publiczne, z wyłączeniem placówek medycznych, zobligowane są do opłacania faktur w terminie 30 dni od ich otrzymania.

</doc>
<doc id="1768589" url="https://pl.wikipedia.org/wiki?curid=1768589" title="Polizdat">
Polizdat

Polizdat – sowieckie wydawnictwo, wydające w języku polskim, utworzone w maju 1920 w Charkowie. 
Początkowo służyło sekcji propagandy Frontu Południowo-Zachodniego, następnie obsługiwało całą kampanię polską.
Wydawało gazety: "Głos Komunisty", "Żołnierz Rewolucji", "Wiadomości Komunistyczne", oraz drukowany w Smoleńsku biuletyn "Młot" (280 tysięcy nakładu).

</doc>
<doc id="1768593" url="https://pl.wikipedia.org/wiki?curid=1768593" title="Pediculus lyriocephalus">
Pediculus lyriocephalus



</doc>
<doc id="1768594" url="https://pl.wikipedia.org/wiki?curid=1768594" title="Haematopinus lyriocephalus">
Haematopinus lyriocephalus



</doc>
<doc id="1768596" url="https://pl.wikipedia.org/wiki?curid=1768596" title="Pediculus lyriceps">
Pediculus lyriceps



</doc>
<doc id="1768601" url="https://pl.wikipedia.org/wiki?curid=1768601" title="Pacyfikacja Marymontu">
Pacyfikacja Marymontu

Pacyfikacja Marymontu – fala mordów, podpaleń, grabieży i gwałtów, która przetoczyła się przez warszawski Marymont w czasie powstania warszawskiego. W dniach 14–15 września 1944 szturmujące Marymont formacje Wehrmachtu i wschodnich jednostek ochotniczych zamordowały kilkuset polskich cywilów, jak również wielu rannych i wziętych do niewoli żołnierzy Armii Krajowej.
Upadek Marymontu.
22 sierpnia 1944 załamało się natarcie oddziałów AK na Dworzec Gdański. Żoliborz wraz z Marymontem nie były odtąd objęte większymi działaniami bojowymi. Nawet artyleria i lotnictwo niemieckie, zajęte w innych rejonach miasta, rzadko atakowały dzielnicę. Wyjątek stanowił jedynie będący swoistą „ziemią niczyją” dolny Marymont, gdzie dochodziło do częstych starć patroli. Poczynając od 26 sierpnia niemieckie oddziały podpalały tam nieobsadzone przez powstańców budynki. Z podpalaczami walczyły patrole AK, jednakże nieprzyjacielowi udało się spalić większą część dolnego Marymontu oraz uprowadzić wielu mieszkańców. Reszta ludności zbiegła na Żoliborz lub pozostała w ocalałych domach.
Dzięki odwrotowi sił niemieckich z placówek w Szkole Gazowej i szkole przy ul. Kolektorskiej siłom pułkownika „Żywiciela” udało się do 1 września przejąć kontrolę nad niemal całym Marymontem. Następny tydzień minął bez większych walk.
Niemcy uaktywnili się wraz z początkiem sowieckiego natarcia na Pragę. 13 września nieprzyjaciel rozpoczął intensywny ostrzał Marymontu, a następnego dnia przystąpił do szturmu na marymonckie osiedla. Po dwugodzinnym przygotowaniu artyleryjskim na Marymont ruszyło natarcie niemieckiej piechoty wspartej silnymi zespołami broni pancernej. Niemcy atakowali z dwóch stron – wzdłuż ulic Marymonckiej i Gdańskiej oraz wzdłuż ulicy Kamedułów, wałem wiślanym do Cytadeli. W natarciu uczestniczyły dwa bataliony 25. Dywizji Pancernej (25. oddział rozpoznawczy oraz 87. batalion saperów). Zacięte walki trwały blisko osiem godzin i zakończyły się dopiero około godziny 20:00. Tego dnia Niemcom udało się opanować niemal cały Marymont – w tym zdobyte dwa tygodnie wcześniej przez Polaków budynki „Olejarni” przy ul. Gdańskiej 33 oraz Szkoły Gazowej przy ul. Gdańskiej 6. Powstańcy byli zmuszeni wycofać się na linię ul. Potockiej i ul. Elżbiety Drużbackiej. W pododdziałach Zgrupowań AK „Żubr” i „Żmija” straty były bardzo duże – dochodzące do 30% zabitych i rannych. Oddziały niemieckie również poniosły poważne straty. Zginął m.in. dowódca 25. oddziału rozpoznawczego, dwóch dowódców kompanii oraz kilkudziesięciu żołnierzy. Powstańcy zdołali prawdopodobnie uszkodzić 6 niemieckich pojazdów pancernych.
Zbrodnie na jeńcach i ludności cywilnej.
Na zajętym przez siebie terenie żołnierze niemieccy palili domy oraz systematycznie mordowali ludność cywilną – w tym kobiety i dzieci. Według protokołów PCK tego dnia zamordowano co najmniej 363 mieszkańców Marymontu, w tym 25 dzieci w wieku od 3 miesięcy do 14 lat. Adam Borkiewicz szacował z kolei liczbę ofiar na ponad 500.
Pacyfikacja Marymontu przebiegała według ustalonego z góry schematu. Niemcy i ich wschodni kolaboranci brutalnie wypędzali ludność z domów i schronów. Po rewizji, której zazwyczaj towarzyszyła grabież wszystkich cennych przedmiotów osobistych, Polaków pędzono do gmachu CIWF na Bielanach (punkt etapowy gdzie odbywała się „selekcja” schwytanych) lub rozstrzeliwano na miejscu. Masowe egzekucje miały miejsce w kilku miejscach przy ulicy Marii Kazimiery – przede wszystkim na placu przed tzw. pałacykiem Marysieńki, w pobliżu stawów marymonckich, jak również przy ul. Gdańskiej na rogu ul. Kaskadowej oraz w domu magistrackim Dyrekcji Wodociągów przy ul. Potockiej. Ofiarą masakry padli przede wszystkim mieszkańcy ulic: Marii Kazimiery (około 120 ofiar), Dembińskiego (około 50 ofiar), Rymkiewicza (około 35 ofiar), Morawskiej (około 10 ofiar), Gdańskiej (około 10 ofiar) i Słowackiego (kilku zabitych). Piwnice, w których chroniła się ludność cywilna obrzucano granatami. Według zeznań niektórych świadków Niemcy mieli także wykorzystywać cywilów w charakterze „żywych tarcz”, pędząc ich przed swoimi czołgami.
Rotmistrz „Żmija” (Adam Rzeszotarski) znalazłszy przed pałacykiem Marysieńki ciała swej matki, żony i syna doznał załamania nerwowego i nie był w stanie dalej dowodzić zgrupowaniem.
Mordowano też rannych oraz wziętych do niewoli powstańców. W parterowym domu przy ulicy Rajszewskiej 12 Niemcy przy użyciu granatów i miotaczy płomieni wymordowali czternastu rannych z plutonu 224 (zgrupowanie „Żmija”) oraz trzy opiekujące się nimi sanitariuszki. Ocalało jedynie dwóch rannych; jednym z nich był Wacław Gluth-Nowowiejski. W powstańczym punkcie sanitarnym przy ulicy Rudzkiej 4 zamordowali z kolei 20 rannych oraz nieustaloną liczbę personelu medycznego.
15 września Niemcy kontynuowali natarcie na Marymoncie, lecz mimo wsparcia lotnictwa nie zdołali przełamać obrony powstańczej (w polskich rękach pozostały m.in. budynki zakładów Opla). Udało im się zdobyć jedynie kwartał ograniczony ulicami Mickiewicza–Potocką–Bohomolca oraz przejściowo wyprzeć żołnierzy kapitana „Żubra” z domów przy ulicach Gdańskiej i Bieniewickiej. W opanowanych domach przy ul. Gdańskiej 4 i 4A Niemcy rozstrzelali około 30 osób, w tym kobiety i dzieci. Tego dnia zamordowano również około 20 mieszkańców ulicy Bieniewickiej. 16 września żołnierze AK odbili domy przy ul. Gdańskiej 4 i 4A, gdzie znaleźli w piwnicach ciała kilkudziesięciu bestialsko zamordowanych cywilów. Protokół oględzin miejsca masakry przy ul. Gdańskiej został później przekazany przez pułkownika „Żywiciela” dowództwu niemieckiemu (w odpowiedzi na propozycję kapitulacji Żoliborza).
Ocalałych mieszkańców Marymontu Niemcy spędzili do gmachu CIWF na Bielanach, gdzie rosyjskojęzyczni kolaboranci dopuścili się licznych gwałtów na kobietach. Po krótkim pobycie w gmachu CIWF zgromadzona tam ludność została wywieziona do obozu przejściowego w Pruszkowie.
Należy podkreślić, iż podczas walk o Marymont zbrodni na jeńcach i ludności cywilnej dokonywali przede wszystkim żołnierze Wehrmachtu (25. Dywizja Pancerna), z dużym udziałem kolaborantów ze wschodnich jednostek ochotniczych. Odróżnia to Marymont od innych dzielnic Warszawy, gdzie największych okrucieństw wobec ludności cywilnej dopuszczały się zazwyczaj formacje SS i policji niemieckiej.

</doc>
<doc id="1768606" url="https://pl.wikipedia.org/wiki?curid=1768606" title="Marcel Aubour">
Marcel Aubour

Marcel Aubour (ur. 17 czerwca 1940 w Saint-Tropez) – francuski piłkarz występujący na pozycji bramkarza.
W 1964 z zespołem Olympique Lyon zdobył Puchar Francji. W 1971 wywalczył to samo trofeum z drużyną Stade Rennais. W latach 1964–1968 rozegrał 20 meczów w reprezentacji Francji. Wystąpił na Mistrzostwach Świata 1966.

</doc>
<doc id="1768607" url="https://pl.wikipedia.org/wiki?curid=1768607" title="Shashi Kapoor">
Shashi Kapoor

Shashi Kapoor, hindi शशि कपूर, właśc. Balbir Raj Kapoor (ur. 18 marca 1938 w Kolkacie, zm. 4 grudnia 2017 w Mumbaju) – indyjski aktor filmowy i teatralny, pochodzący z aktorskiej rodziny Kapoorów (młodszy brat Raja i Shammiego, stryj Rishiego).
Grał główne role w takich filmach jak "Deewaar", "Satyam Shivam Sundaram" czy "Sharmeelee". Jego żoną od 1958 była brytyjska aktorka teatralna Jennifer Kendal (zm. 1984), z którą miał troje dzieci.
Kariera.
W wielu filmach z lat 70. i wczesnych 80. (np. "Suhaag", "Silsila", "Kaala Patthar", "Kabhi Kabhie", czy "Deewaar") grał z Amitabhem Bachchanem. Jego partnerkami ekranowymi były m.in. Parveen Babi, Zeenat Aman i Hema Malini.
Występował także w wielu zachodnich produkcjach anglojęzycznych. Zagrał m.in. tytułową rolę w filmie "Siddhartha" (1972) w reżyserii Conrada Rooksa, a także główne role w filmach Merchant Ivory Productions ("Shakespeare Wallah", "Bombay Talkie", "W upale i kurzu", "In Custody").

</doc>
<doc id="1768612" url="https://pl.wikipedia.org/wiki?curid=1768612" title="Rubén Cousillas">
Rubén Cousillas

Ruben Cousillas Fuse (ur. 9 maja 1957 r. w Buenos Aires) – były bramkarz, obecnie trener.
W latach 2003-04 pracował jako szkoleniowiec argentyńskiego River Plate. Zastąpił on na stanowisku Manuela Pellegriniego. Później w latach 2004-09 był jego asystentem w hiszpańskim Villarreal CF. W latach 2009-2010 pracował z Pellegrinim jako asystent w Realu Madryt. Od 2013 roku towarzyszy Chilijczykowi w Manchesterze City. Rubén pełni tam funkcję jego asystenta.

</doc>
<doc id="1768615" url="https://pl.wikipedia.org/wiki?curid=1768615" title="Gospodarka Japonii">
Gospodarka Japonii

Gospodarka Japonii – wysoko rozwinięta gospodarka rynkowa, czwarta pod względem wielkości gospodarka narodowa świata według nominalnego produktu krajowego brutto (PKB) (po USA, UE i Chinach) i piąta pod względem PKB według parytetu siły nabywczej (po Chinach, UE, USA i Indiach).
Największy udział w wytwarzaniu PKB mają usługi (ponad 70%) i przemysł (26%). Największe gałęzie przemysłu to przemysł motoryzacyjny, elektroniczny, maszynowy, farmaceutyczny, stalowy i chemiczny.
W Japonii przez długi czas utrzymywała się deflacja, a od kilku lat panuje bardzo niska inflacja – na poziomie bliskim zeru.
Pracownicy w Japonii są na 19. miejscu pod względem PKB na 1 godzinę pracy. Z Indeksu Big Maca wynika, że płace w Tokio są najwyższe wśród głównych miast świata.
Charakterystyka.
Gospodarka Japonii jest bardzo wydajna, zróżnicowana i konkurencyjna w światowych rankingach produktywności. Japonia posiada wysoko wykwalifikowaną siłę roboczą oraz wysoki poziom oszczędności i inwestycji.
Przez trzy dekady II połowy XX wieku gospodarka Japonii przeżywała spektakularny rozwój gospodarczy, nienotowany przedtem w historii: około 10% w latach 60., około 5% w latach 70. i około 4% w latach 80.
Obniżenie aktywów i cen nieruchomości z końca lat 80. zapoczątkowało dekadę stagnacji gospodarczej. Realny PKB w Japonii wzrastał już średnio tylko o około 1,5% rocznie od 1991-1999, w porównaniu do około 4% wzrostu rocznie w latach 80. Wzrost gospodarczy w Japonii w ostatniej dekadzie XX w. był niższy niż wzrost w innych głównych krajach uprzemysłowionych (tak samo jak Francja i Niemcy). Wysiłki rządu w celu ożywienia gospodarczego odniosły niewielki sukces, ale rozwój został ponownie spowolniony w latach 2000–2001 przez pogorszenie światowej koniunktury gospodarczej. Jednakże PKB na jednego pracownika wzrósł nieznacznie w latach 90. Produkcja rosła w tempie 2,0% rocznie w latach 2003 i 2004, a 2,8% w 2005 r. W przeciwieństwie do poprzednich trendów wzrostowych, tym razem konsumpcja krajowa była dominującym czynnikiem wzrostu gospodarczego. Zgodnie z wcześniejszymi przewidywaniami, ożywienie gospodarcze było kontynuowane w latach 2006 i 2007. Aby pobudzić gospodarkę, doprowadzono do ogromnego zwiększenia długu publicznego Japonii. Dług ten, mierzony w stosunku do PKB, wzrósł w ostatniej dekadzie z 60% do 120%, a obecnie wynosi 220%.
Wskaźniki makroekonomiczne.
Poniżej przedstawiony jest wykres tendencji produktu krajowego brutto w Japonii w cenach rynkowych oszacowanych przez International Monetary Fund z uwzględnieniem milionów japońskich jenów.
Dla porównania parytetu siły nabywczej, dolar amerykański na stan z października 2018 roku był wymieniany na ￥ 113.
Inne wskaźniki gospodarcze.
Wskaźnik wzrostu produkcji przemysłowej: – 2% (szac. 2008)
Produkty – rolnicze: ryż, cukier, buraki, warzywa, owoce, wieprzowina, drób, nabiał, jaja, ryby.
Kurs walutowy:
"Jen do dolara" – 100,320 (2008); 109,690016 (2005); 115,933 (2003); 125,388 (2002); 121,529 (2001); 105,16 (styczeń 2000); 113,91 (1999); 130,91 (1998); 120,99 (1997); 108,78 (1996); 94,06 (1995).
Energia elektryczna:
Energia elektryczna – źródła:
Energia elektryczna – standardy:
Oleje:
Bogactwa naturalne.
Japonia jest krajem wyspiarskim i górzystym o niedostatecznych zasobach naturalnych tak dla zapewnienia normalnego funkcjonowania gospodarki, jak i zaspokojenia podstawowych potrzeb ludności. Jakkolwiek wiele minerałów było w przeszłości wydobywanych na terenie całego kraju, to jednak od czasu II wojny światowej większość surowców pochodzi z importu. Eksploatacja miejscowych złóż rud metali jest mało opłacalna, ze względu na niską ich jakość. Wielkim bogactwem kraju są lasy, które pod koniec lat 80. pokrywały 70% powierzchni kraju. Ze względu na ich ochronę oraz niedostępność górskich terenów, nie są one intensywnie eksploatowane. Źródła krajowe zaspokajają zaledwie 25–30% potrzeb przemysłu drzewnego. Rolnictwo i rybołówstwo należą do dziedzin gospodarki wysoko rozwiniętych. Jest to wynikiem m.in. efektywnej reformy rolnej, przeprowadzonej po II wojnie światowej, wysokiemu poziomowi wiedzy rolników, wieloletnich inwestycji i ciężkiej pracy. Strategia dynamicznego rozwoju gospodarczego doprowadziła do stworzenia dobrze rozwiniętej infrastruktury gospodarczej, zapewniającej dostateczne ilości energii, efektywnego systemu transportu i komunikacji. Złoża złota, magnezu i srebra spełniają bieżące wymagania przemysłu, ale Japonia jest i pozostanie zależna od zagranicznych zasobów naturalnych: ropy, rudy żelaza, miedzi i boksytu, które muszą być sprowadzane.
Rolnictwo.
W Japonii głównie uprawia się ryż, którego zbiory wynoszą 13 mln ton rocznie i pokrywają potrzeby ludności. Uprawia się także: pszenicę, jęczmień, proso, trzcinę cukrową, soję, warzywa i owoce cytrusowe (głównie mandarynki). Dużą rolę odgrywa uprawa buraków cukrowych, herbaty (głównie zielonej), ziemniaków, batatów, rzepaku i słonecznika. W strefach podmiejskich intensywna dobrze jest rozwinięte sadownictwo: jabłonie, grusze i brzoskwinie.
Chów zwierząt i gospodarka hodowlana z uwagi na ograniczoną niewielkimi obszarami łąk i pastwisk, ma zdecydowanie drugorzędne znaczenie. Niedobór białka zwierzęcego równoważy bardzo dobrze rozwinięte rybołówstwo, które w znacznej mierze uzupełnia bilans żywnościowy kraju. Mięso importuje się z innych krajów.
Przemysł.
Japoński przemysł jest bardzo zdywersyfikowany, z wieloma wysoko zaawansowanymi gałęziami. Przemysł skoncentrowany jest w kilku okręgach. Najważniejszym z nich jest region Kantō wokół Tokio, a zwłaszcza prefektury: Chiba, Kanagawa, Saitama i Tokio (przemysłowy region Keihin). Drugim ważnym regionem jest Tōkai, w tym prefektury: Aichi, Gifu, Mie i Shizuoka. W zachodniej Japonii (Kansai) to region Hanshin z miastami Osaka, Kioto, Kobe.
Przemysł jest także rozwinięty w południowo-zachodniej części Honsiu i północnej Sikoku, wokół Morza Wewnętrznego (okręg przemysłowy Setouchi) oraz w północnej części Kiusiu (Kitakyūshū). Ponadto długi wąski pas ośrodków przemysłowych znajduje się pomiędzy Tokio i Fukuoką.
Dziedziny, w których Japonia osiągnęła wysoki poziom rozwoju technologicznego obejmują m.in.: elektronikę, przemysł motoryzacyjny, półprzewodniki, światłowody, optoelektronikę, nośniki optyczne, telekopiarki, kserokopiarki i przemysł biochemiczny.
Największe japońskie przedsiębiorstwa (większość spółek notowana jest na Tokijskiej Giełdzie Papierów Wartościowych i wchodzi w skład indeksu Nikkei 225): Canon, Casio, Citizen, Epson, Fujitsu, Funai, Hitachi, JVC, Kawasaki, Komatsu, NEC, Nikon, Olympus, Panasonic, Pioneer, Ricoh, Seiko, Sharp, Sony, TDK, TEAC, Toshiba.
Infrastruktura.
W 2005 r. połowa energetycznego zapotrzebowania Japonii była uzyskiwana z ropy naftowej, 34% energii pochodzi z elektrowni jądrowych, 14% z gazu ziemnego. Węgiel jest dopiero piątym źródłem. Po katastrofie w elektrowni jądrowej w Fukushimie, Japonia wyłączyła wszystkie reaktory i nie produkuje energii elektrycznej w elektrowniach jądrowych. Ich ponowne uruchomienie ma swoich przeciwników (m.in. były premier w czasie katastrofy w Fukushimie – Naoto Kan, większość społeczeństwa) i zwolenników (m.in. były premier Shinzō Abe) oraz jest poddane intensywnej debacie publicznej. Jednocześnie Japonia wprowadziła taryfy gwarantowane dla energetyki słonecznej i wiatrowej, co spowodowało dynamiczny rozwój tych sektorów zielonej gospodarki.
Ze względu na silne uzależnienie od importu energii, Japonia zamierza dokonać dywersyfikacji źródeł. Po szoku cen ropy naftowej z lat 70. XX wieku, Japonia zredukowała swoje uzależnienie od ropy naftowej jako źródła energii, z ponad 75% w 1973 r. do około 57% obecnie. Do innych ważnych źródeł energii należą: węgiel, skroplony gaz ziemny, energia jądrowa i elektrownie wodne. Popyt na ropę jest także tłumiony przez wyższe podatki nałożone na silniki samochodowe o pojemności ponad 2000 cc, jak również na cenę benzyny (obecnie 54 jeny za litr sprzedaży detalicznej). Nafta jest także stosowana do ogrzewania domów w przenośnych grzejnikach, szczególnie na północy kraju. Wiele firm taksówkowych zamierza uruchomić pojazdy na skroplony gaz. Jednym z ostatnich sukcesów w kierunku mniejszego zużycia paliwa w samochodach, było wprowadzenie do masowej produkcji pojazdu z napędem hybrydowym. Były premier Shinzō Abe, który pracował nad ożywieniem gospodarczym Japonii, podpisał traktat z Arabią Saudyjską i Zjednoczonymi Emiratami Arabskimi dotyczący cen ropy.
Transport.
Japonia jest krajem o bardzo dobrze rozwiniętej infrastrukturze drogowej i kolejowej.
Transport drogowy.
Wydatki na utrzymanie dróg są wysokie. Sieć dróg ma łącznie 1,2 mln km długości. W Japonii obowiązuje ruch lewostronny. Autostrady są płatne, opłaty relatywnie wysokie. W cenie paliwa znajdują się opłaty wspierające efektywność energetyczną.
Największe koncerny samochodowe to (kolejność alfabetyczna): Daihatsu, Hino, Honda, Isuzu, Mazda, Mitsubishi, Nissan, Subaru, Suzuki, Toyota.
Transport kolejowy.
Linie kolejowe łączą kraj przez całą jego długość, od północy na południe. Koleje Japońskie (Japan Railways – JR) są światowym liderem w rozwoju techniki transportu kolejowego. Dziesiątki japońskich przedsiębiorstw kolejowych konkurują ze sobą na regionalnych rynkach transportu pasażerskiego. Często przedsiębiorstwa te łączą swoją działalność w transporcie z handlową. Domy towarowe stały się integralną częścią dworców. Około 250 pociągów dużych prędkości (Shinkansen) łączy wielkie miasta, a doskonale zorganizowane i skoordynowane sieci lokalne kolei, autobusów i metra zapewniają płynność, punktualność i łatwą dostępność wszystkich połączeń.
Transport lotniczy.
Międzynarodową komunikację lotniczą obsługuje towarzystwo lotnicze Japan Airlines (JAL). Japonia posiada 176 lotnisk i ponad 20 linii lotniczych. Transport lotniczy jest popularnym sposobem podróżowania pomiędzy miastami. Największe lotnisko krajowe: port lotniczy Tokio-Haneda, jest zarazem największym portem lotniczym w Azji. Do największych międzynarodowych portów lotniczych należą: port lotniczy Narita (Tokio), port lotniczy Kansai (Osaka/Kobe/Kioto) i port lotniczy Nagoja-Chūbu (Nagoya).
Transport wodny.
Największym portem morskim jest Nagoya.
Emisja gazów cieplarnianych.
Japonia należy do krajów o dużej emisji dwutlenku węgla pochodzenia kopalnego. Jej udział w emisji światowej w 2018 wynosił 3,2%. Jednocześnie należy do krajów o lekko obniżającym się pod koniec drugiej dekady XXI w. trendzie emisji, na co główny wpływ ma zmniejszanie zużycia ropy naftowej. Emisja równoważnika dwutlenku węgla z Japonii wyniosła w 1990 roku 1296,356 Mt, z czego aż 1149,375 Mt stanowił dwutlenek węgla. Udział innych gazów cieplarnianych jest stosunkowo mały, a wśród nich emisje metanu i gazów fluorowanych są na podobnym poziomie, zwykle zauważalnie wyższym niż emisje podtlenku azotu. W przeliczeniu na mieszkańca emisja wyniosła wówczas 9,231 t dwutlenku węgla, a w przeliczeniu na 1000 dolarów PKB 304 kg. Głównym źródłem emisji była wówczas energetyka i jest to jedyna branża, która w porównaniu do początku lat 90. XX w. nie obniżyła emisji, przy czym emisje z transportu spadły o 1%. W tym czasie emisje dwutlenku węgla wahają się, pozostając na podobnym poziomie. W 2018 emisja dwutlenku węgla pochodzenia kopalnego wyniosła 1198,546 Mt, a w przeliczeniu na mieszkańca 9,424 t i w przeliczeniu na 1000 dolarów PKB 241 kg.
Historia japońskiej gospodarki.
Japońska gospodarka, jest jedną z najczęściej studiowanych na świecie za jej specyficzny wzrost od czasu Restauracji Meiji, aż do czasu gdy stała się pierwszą nieeuropejską siłą na świecie, oraz po II wojnie światowej, gdy ten wyspiarski kraj stał się jedną z największych światowych gospodarek.
Pierwsze kontakty z Europą (XVI w.).
Gdy pierwsi Europejczycy dotarli do Japonii w XVI w., byli pełni podziwu. Japonia była uważana, dzięki dziennikom Marco Polo, za kraj niezmiernie bogaty w metale, złote świątynie i pałace. Kraj ten był również znany ze swoich wulkanów z obfitymi złożami rud powierzchniowych, ze względu na nierozwinięte jeszcze na dużą skalę górnictwo głębokie. Japonia stała się głównym eksporterem miedzi i srebra w tamtym czasie.
Ponadto Japonia była znana ze szczególnego systemu feudalnego, z bardzo dobrze rozwiniętą kulturą i technologią. Był to kraj gęsto zaludniony i zurbanizowany. Posiadał buddyjskie „uniwersytety” zdecydowanie większe niż „zachodnie” uniwersytety takie jak Salamanca czy Coimbra. Europejscy obserwatorzy dostrzegali, jak pisał w 1584 roku Alessandro Valignano, że Japonia „prześcignęła nie tylko kraje orientalne, ale również Europę”.
Europejscy podróżnicy byli pod wrażeniem japońskiego rękodzieła i obróbki metali. Miało to swoje źródło w tym, że Japonia była uboga w bogactwa, które były w Europie stosunkowo łatwo dostępne, np. ruda żelaza. Zatem japońscy rzemieślnicy opanowali doskonałą sztukę wykorzystywania wszystkiego bez zbędnych strat. Ich miedź i żelazo były najlepsze na świecie, miecze najostrzejsze, a papier niezrównany.
Ładunek pierwszych portugalskich statków (najczęściej cztery małe statki rocznie) przybył złożony prawie wyłącznie z chińskich towarów takich jak jedwab i porcelana. Japończycy bardzo czekali na takie właśnie towary, gdyż byli ich pozbawieni przez działalność piratów (wakō) i ograniczeń handlu, zastosowanych przez chińską dynastię Ming (1368-1644). Portugalczycy (którzy byli nazywani "nanban", tłum. południowi barbarzyńcy) znaleźli jednak sposób, aby wystąpić w roli rozjemców w handlu azjatyckim.
Okres Edo.
Początek okresu Edo zbiegł się z ostatnimi latami handlu z Portugalczykami. Japonia wybudowała wówczas swój pierwszy okręt wojenny wzorowany na europejskich jednostkach "San Juan Bautista", 500-tonowy galeon, który zabrał pierwszego japońskiego ambasadora Tsunenagę Hasekurę w podróż do Europy. Również w tym czasie siogunat zakontraktował około 350 trójmasztowych, uzbrojonych statków handlowych (tzw. Red Seal Ships), wykorzystywanych do handlu w Azji.
W celu usunięcia szerzącego się w Japonii chrześcijaństwa, siogunat Tokugawy, wprowadził bardzo ścisłą izolację kraju. Okres ten, zwany sakoku, trwał od 1635 r. do restauracji Meiji w 1868 roku. Gospodarka japońska, w tym okresie charakteryzowała się stabilnością i rozwojem.
Gospodarka w epoce Edo charakteryzowała się: postępującą urbanizacją, rozwojem handlu wewnętrznego, bankowości i rzemiosła, rozbudową dróg, zwiększeniem efektywności rolnictwa.
W połowie XVII wieku Edo miało już ponad 1 mln ludności, a Osaka i Kioto po ponad 400 tys. Wiele innych miast zamkowych również się rozrastało. Osaka i Kioto stały się centrami handlu i rzemiosła, podczas gdy Edo było centrum dostaw żywności i podstawowych dóbr konsumpcyjnych.
Ryż był podstawą rolnictwa. Daimyō pobierali daniny od chłopów w formie ryżu, w wysokości około 40% plonów. Aby podbić kwoty, daimyō kontraktowali przyszłe dostawy.
W okresie tym Japończycy zapoznawali się z wiedzą Zachodu, studiując m.in. nauki i technologie zwane łącznie "rangaku" (dosł.: „studia holenderskie”), dzięki informacjom i książkom dostarczanym przez holenderskich kupców w Dejimie, jedynym porcie, który mógł utrzymywać z nimi kontakt.
Od Restauracji Meiji do II wojny światowej.
Od połowy XIX wieku, gdy Japonia otworzyła się na „zachodni” handel, przeszła dwa długie okresy prosperity. Pierwszy rozpoczął się w 1868 r. i trwał do II wojny światowej. Drugi – rozpoczął się w latach 50. XX wieku i trwał do początku lat 90. XX wieku.
W epoce Meiji (1868-1912), nowi przywódcy państwa zaadaptowali zachodni system edukacji dla młodych Japończyków, wysyłając tysiące studentów do USA i Europy oraz zatrudniając ponad 3 tys. nauczycieli matematyki, nowoczesnych technologii, czy języków. Rząd rozpoczął budowę infrastruktury komunikacyjnej oraz przyjął reformę administracyjną pod kątem ułatwień dla dalszego rozwoju.
Aby promować rozwój przemysłu, rząd wydał wiele aktów prawnych, ułatwiających rozwój prywatnej przedsiębiorczości. W początkowym okresie Meiji budował fabryki i stocznie, które zostały sprzedane przedsiębiorcom za ułamek ich wartości. Wiele z tych przedsiębiorstw urosło do potężnych konglomeratów, np. Grupa Sumitomo.
Japonia podjęła wówczas ambitnie współzawodnictwo gospodarcze z Zachodem. Korzystając szeroko z zagranicznych specjalistów, maszyn, urządzeń i wynalazków, budowano nowoczesny przemysł, utworzono wielkie koncerny bankowo-przemysłowe Mitsui, Mitsubishi, Suminato i inne. Utworzono pocztę, zbudowano pierwszą linię kolejową z Tokio do Jokohamy.
Reformy okresu Meiji oraz wybuch I wojny światowej doprowadziły do szybkiego rozwoju przemysłu, w szczególności ciężkiego (hutnictwo, budowa okrętów), energetycznego, włókienniczego, a więc do wzrostu produkcji przemysłowej i zatrudnienia. W czasie wojny, dzięki wycofaniu się zachodnich państw z rynków dalekowschodnich, wzrósł eksport towarów japońskich (głównie jedwab i wyroby bawełniane). Powrót zachodnich mocarstw na rynki po wojnie, stał się w Japonii przyczyną recesji, którą dodatkowo pogłębiło wielkie trzęsienie ziemi w regionie Kanto (1 września 1923).
W połowie lat 30. XX w., japoński wskaźnik nominalny wynagrodzeń był 10 razy mniejszy niż w USA (liczony na podstawie kursów w latach 30.), podczas gdy poziom cen był szacowany na poziomie około 44% tego co w USA.
Gospodarka powojenna.
Po II wojnie światowej Japonia została objęta międzynarodową kontrolą pod dowództwem Alianckich Sił Amerykańskich, dowodzonych przez generała Douglasa MacArthura. Okupacja Japonii (po raz pierwszy w historii tego kraju) trwała do 1952 r., gdy na mocy traktatu pokojowego wojska amerykańskie zostały wycofane z Japonii. Na mocy dwustronnych umów nawiązano jednak współpracę wojskową. Waszyngton objął Japonię tzw. „parasolem atomowym” i zapewnił sobie utrzymanie kilku baz.
W 1950 roku, kiedy Stany Zjednoczone rozpoczęły wojnę w Korei, Japonia stała się głównym zapleczem logistycznym, która stała się niejako „kołem zamachowym” tamtejszego eksportu i całej gospodarki japońskiej.
Po 1952 roku Japonia weszła na drogę szybkiego wzrostu gospodarczego i zaczęła odzyskiwać równoprawną pozycję na arenie międzynarodowej. Sprzyjała temu również stabilizacja władzy.
W latach 60. XX wieku Japonia, dzięki przekroczeniu założeń planu premiera Hayato Ikedy, polegającego na podwojeniu dochodu narodowego, wzmocniła w sposób zasadniczy swoje znaczenie na arenie międzynarodowej i dążyła do zwiększenia roli politycznej. Już w 1953 Japonia pod względem wartości PKB wyprzedziła Włochy, a następnie Francję i Wielką Brytanię (1966) oraz RFN (1967) i stała się trzecią, po USA i ZSRR, potęgą gospodarczą świata. Na początku lat 70. XX wieku szybki wzrost gospodarczy uległ pewnemu zahamowaniu, m.in. w wyniku kryzysu paliwowego w 1973. W latach 80. Japonia stała się głównym wierzycielem świata. W 1985 podpisane zostało Porozumienie z Plaza, co spowodowało aprecjację jena. Wysoka nadwyżka eksportowa (1986, 100 mld USD), doprowadziła jednak do pogorszenia stosunków z USA, które są jej głównym partnerem.
W wyniku przegrzania gospodarki pod koniec lat 80., na początku lat 90. nastąpiło zwolnienie tempa wzrostu. Pękła wówczas bańka spekulacyjna. Bank Japonii, aby ratować sytuację, ustalił stopy procentowe na poziomie zero. Cięcia te nastąpiły jednak zbyt późno i Japonia boryka się z długoletnią stagnacją, pogłębianą przez światowe załamania, które wystąpiły pod koniec lat 90. i pod koniec 2008. Program ratunkowy dla gospodarki wprowadził również rząd Japonii i zapoczątkował długoletnią strategię robót publicznych (m.in. budowa autostrad). Pomimo tych problemów, Japonia pozostaje najważniejszym partnerem handlowym dla 15 najbardziej rozwiniętych krajów świata.

</doc>
<doc id="1768616" url="https://pl.wikipedia.org/wiki?curid=1768616" title="B-58 Husttler">
B-58 Husttler



</doc>
<doc id="1768618" url="https://pl.wikipedia.org/wiki?curid=1768618" title="Joseph Sánchez">
Joseph Sánchez

Joseph Sánchez (ur. 19 sierpnia 1970 w Cebu City) – filipiński szachista, arcymistrz od 2009 roku.
Kariera szachowa.
W 1999 r. reprezentował Filipiny na rozegranych w Shenyang drużynowych mistrzostwach Azji, na których szachiści Filipin zajęli IV miejsce. Do końca 2002 r. nie osiągnął żadnych międzynarodowych sukcesów (jego ranking po raz pierwszy przekroczył granicę 2400 punktów w dniu 1 lipca 2003 r.). W 2003 r. podzielił I m. w kołowym turnieju w Mediolanie oraz zwyciężył (wspólnie z Markiem Paraguą i Dimitarem Marcholewem) w otwartym turnieju w Cannes, w 2004 r. podzielił I m. (wspólnie z Władimirem Jepiszynem) w Nicei, osiągnięcie to powtarzając w 2005 r. (wspólnie z Nenadem Šulavą i Miroljubem Laziciem). W 2006 r. zwyciężył w "openie" w Pierrevert oraz podzielił I m. (wspólnie z m.in. George-Gabrielem Grigore, Inną Haponenko i Ibragimem Chamrakułowem) w Condomie, w 2007 r. był drugi (za Nikołajem Ninowem) w Hyères, podzielił I m. (wspólnie z Matthieu Cornettem) w Cannes oraz zwyciężył w Nicei. W 2008 r. dwukrotnie wypełnił arcymistrzowskie normy na turniejach w Cannes (w jednym z nich dzieląc I m. z Rubenem Felgaerem i Christianem Bauerem, a w drugim – z Manuelem Apicellą). W 2009 r. uzyskał trzecią normę na tytuł arcymistrza (ponownie w Cannes), podzielił również I m. w Elancourt (wspólnie z Rolandem Salvadorem).
Najwyższy ranking w dotychczasowej karierze osiągnął 1 września 2011 r., z wynikiem 2544 punktów zajmował wówczas 3. miejsce (za Wesleyem So i Rogelio Antonio) wśród filipińskich szachistów.

</doc>
<doc id="1768619" url="https://pl.wikipedia.org/wiki?curid=1768619" title="Linia kolejowa nr 192">
Linia kolejowa nr 192

Linia kolejowa nr 192 – wyłączona aktualnie (2020) z eksploatacji, jednotorowa, niezelektryfikowana linia kolejowa powstała w 1914 roku, łącząca nieczynną stację Syrynia ze stacją w Pszowie obsługującą KWK Anna. Do 1974 roku linia była wykorzystywana również w ruchu pasażerskim. W Syryni linia łączy się z linią nr 176. Po wyłączeniu z eksploatacji łącznicy pomiędzy posterunkami odgałęźnymi w Bluszczowie i Buglowcu w roku 1986 przejazdy odbywały się jedynie w kierunku stacji w Markowicach.

</doc>
<doc id="1768620" url="https://pl.wikipedia.org/wiki?curid=1768620" title="Kryteria rzymskie III">
Kryteria rzymskie III

Kryteria rzymskie III, wytyczne rzymskie III – opublikowana w 2006 klasyfikacja zaburzeń czynnościowych przewodu pokarmowego określająca zasady ich rozpoznawania oraz wytyczne dotyczące leczenia. Zasady te oparte są wynikiem konsensusu przyjętego przez międzynarodową grupę ekspertów.
Podstawę kryteriów rozpoznania poszczególnych zaburzeń czynnościowych stanowią objawy zgłaszane przez chorego oraz brak odchyleń w badaniach dodatkowych wskazujących na chorobę organiczną.

</doc>
<doc id="1768621" url="https://pl.wikipedia.org/wiki?curid=1768621" title="Joseph Sanchez">
Joseph Sanchez



</doc>
<doc id="1768622" url="https://pl.wikipedia.org/wiki?curid=1768622" title="III kryteria rzymskie">
III kryteria rzymskie



</doc>
<doc id="1768625" url="https://pl.wikipedia.org/wiki?curid=1768625" title="M46 Pershing">
M46 Pershing



</doc>
<doc id="1768627" url="https://pl.wikipedia.org/wiki?curid=1768627" title="Westminster Bridge">
Westminster Bridge

Westminster Bridge – most w Londynie, na Tamizie, między Lambeth Bridge a Hungerford Bridge, wzniesiony w latach 1739–1750, przebudowany w latach 1854–1862; łączy Westminster i Lambeth. 
Jak większość mostów na Tamizie służy zarówno pieszym jak i ruchowi samochodowemu. Oryginalny most został zaprojektowany przez Charlesa Labelye i został otwarty 17 listopada 1750, kolejny zaś przez Thomasa Page'a z pomocą Charlesa Barry'ego w 1854 i oficjalnie został oddany do użytku 24 maja 1862. 
Jego stalowa konstrukcja składa się z siedmiu łuków i jest najstarszą istniejącą konstrukcją mostową w Londynie.

</doc>
<doc id="1768631" url="https://pl.wikipedia.org/wiki?curid=1768631" title="Marianne Hagan">
Marianne Hagan

Marianne Hagan (ur. 1966) – amerykańska aktorka filmowa, telewizyjna i teatralna.

</doc>
<doc id="1768635" url="https://pl.wikipedia.org/wiki?curid=1768635" title="Ialomiţa">
Ialomiţa



</doc>
<doc id="1768638" url="https://pl.wikipedia.org/wiki?curid=1768638" title="Droga wojewódzka nr 343">
Droga wojewódzka nr 343

Droga wojewódzka nr 343 (DW343) – droga wojewódzka w województwie dolnośląskim. Od grudnia 2020 znajduje się w całości na terenie miasta Oborniki Śląskie, umożliwiając dojazd z drogi wojewódzkiej nr 342 do stacji kolejowej o tej samej nazwie.
Dawny przebieg.
Dawniej droga posiadała 65 km długości i łączyła drogę krajową nr 5 w Strzegomiu z drogą wojewódzką nr 340 w Wołowie.

</doc>
<doc id="1768643" url="https://pl.wikipedia.org/wiki?curid=1768643" title="Biusthalter">
Biusthalter



</doc>
<doc id="1768646" url="https://pl.wikipedia.org/wiki?curid=1768646" title="Hungerford Bridge">
Hungerford Bridge

Hungerford Bridge - most kolejowy nad Tamizą w Londynie, leżący pomiędzy Waterloo Bridge a Westminster Bridge. Obecny most składa się z konstrukcji stalowych belek z przebiegającymi pośrodku torami kolejowymi, ta część mostu jest nazywana "Charing Cross Bridge", zaś po obu stronach torów biegną chodniki dla pieszych nazywane "Golden Jubilee Bridges". Pierwotnie most został zaprojektowany przez brytyjskiego inżyniera Isambarda Kingdoma Brunela jako most dla pieszych w 1845 r. W 1859 r. most został zakupiony przez przedsiębiorstwo kolejowe w celu przedłużenia "South Eastern Railway" do nowo wybudowanej stacji kolejowej Charing Cross. Wówczas niezbędna była przebudowa mostu dla potrzeb kolei. Nowy most został zaprojektowany przez Johna Hawkshawa i został wykonany ze stali kutej.
W latach 90. XX wieku przystąpiono do wymiany chodników dla pieszych na nowe bardziej wytrzymałe, dzięki czemu ta część mostu zyskała nową nazwę "Hungerford Footbridges". Na moście zamontowane jest również oświetlenie.

</doc>
<doc id="1768652" url="https://pl.wikipedia.org/wiki?curid=1768652" title="Janusz Sroka">
Janusz Sroka

Janusz Sroka (ur. 27 września 1954 w Krakowie) – polski piłkarz, napastnik, młodzieżowy reprezentant Polski U-18. W 1972 roku z kadrą U-18 zdobył 3. miejsce w mistrzostwach Europy U-18 w Hiszpanii.
Życiorys.
Wychowanek Cracovii. W jej barwach jeden raz wystąpił w ekstraklasie (23 listopada 1969), stając się przy tym najmłodszym piłkarzem w jej historii. W dniu debiutu zawodnik ten miał 15 lat i 57 dni.
W karierze seniorskiej był graczem Szombierek Bytom. Ze względu na boiskową brutalność – jesienią 1978 roku w ciągu tygodnia złamał nogę Emilowi Szymurze (ROW Rybnik) i Jerzemu Dworczykowi graczowi Zagłębia Sosnowiec – zwany był "Marchwickim" lub "wampirem z Dąbrowy". Z Szombierkami zdobył Mistrzostwo Polski w sezonie 1979/80. W kolejnym sezonie drużyna Szombierek zajmując 3. miejsce w lidze zakwalifikowała się do rozgrywek o Puchar UEFA. 16 września 1981 w czasie meczu z Feyenoordem w Rotterdamie przy stanie 0:0 Sroka nie wykorzystał rzutu karnego (których był etatowym wykonawcą), ponieważ – według słów ówczesnego trenera klubu Huberta Kostki – został zdekoncentrowany przez Willema van Hanegema rzucającego mu pod nogi podczas rozbiegu fragment murawy boiska. W sezonie 1982/83 rozegrał w Szombierkach 30 meczów zdobywając 2 gole.

</doc>
<doc id="1768661" url="https://pl.wikipedia.org/wiki?curid=1768661" title="Dynastia Liang">
Dynastia Liang

Dynastia Liang () – dynastia panująca w południowych Chinach w Okresie Dynastii Południowych i Północnych (420 - 589) w latach 502 - 556.
Założycielem dynastii był Xiao Yan (502 - 549), należący do rodu panującego poprzedniej dynastii rządzącej w południowych Chinach, Południowej dynastii Qi (479 - 502). Wyszedł on zwycięsko z walk jakie wybuchły pomiędzy członkami rodu Xiao po śmierci cesarza Minga (494 - 498) i w roku 502 ogłosił się cesarzem, zmieniając nazwę dynastii na Liang, przy czym przeszedł do historii jako cesarz Wu. Początek panowania Wudi naznaczony był wojną z Północną dynastią Wei (386 - 535), ciągnącą się od początków panowania Południowej dynastii Qi. W roku 507 wojska Liang zadały siłom dynastii Wei poważną klęskę, jednak sytuacja Południa pogorszyła się kiedy tubylcze plemiona, nakłonione do tego przez wysłanników Północy, podniosły rebelię. W jej wyniku władza dynastii Liang nad górnym biegiem Jangcy znacznie osłabła i siła Południa bardziej niż kiedykolwiek została ograniczona do regionu Nankinu. Pokój pomiędzy oboma chińskimi państwami został zawarty w roku 515. Na szczęście dla Południa siły Północnej dynastii Wei w tym okresie zaczęły podcinać bunty wodzów rządzącego plemienia Tuoba.
Panowanie Wudi jest znane przede wszystkim z jego patronatu nad buddyzmem i literaturą. Jako cesarz raczej nie interesował się sprawami państwa, pozostawiając władzę dworowi. W roku 547 jeden z wodzów Tuoba, Hou Jing, próbował zawrzeć prywatny sojusz z dynastią Liang dla wzmocnienia swojej pozycji. Sojuszu chciał jednak także władca tworzącej się Północnej dynastii Qi (550 - 577), zamierzający stłumić rebelię Hou Jinga, i na dworze Wudi powstał w tej sprawie impas. Hou Jing sprzymierzył się z jednym z książąt w Liang i w roku 548 zaatakował kraj. W następnym roku zdobył stolicę i zabił Wudi. Jako człowiek z Północy nie miał on jednak wystarczającego oparcia na Południu, a dodatkowo zniechęcił do siebie koła dworskie surowością z jaką potraktował tych, którzy pomogli mu w zdobyciu władzy. W roku 552 pokonał go syn Wudi, Xiao Yi, który przeszedł do historii jako cesarz Yuan (552 - 555). Był on wcześniej księciem w rejonie górnej Jangcy i jego zwolennicy nie chcieli przenosić się do oddalonego od centrum ich interesów Nankinu. Stąd stolicą zostało dzisiejsze Hankou. Yuandi pozostawił wschodnie terytoria w ręku dwóch generałów, którzy wkrótce się od niego uniezależnili. Na zaproszenie i przy poparciu jednego z południowych stronnictw inwazji państwa Liang dokonała armia tworzącej się właśnie Północnej dynastii Zhou (557 - 580) i w roku 555 zdobyła stolicę. Był to właściwie koniec dynastii Liang. Książęta z jej rodu rządzili w Hankou jako lennicy Północy aż do roku 587, używając tytułu króla (Wang), a ich państwo jest znane jako Zachodnia dynastia Liang. Pretensje do władzy cesarskiej na południu przejęła Dynastia Chen (557 - 589), założona przez generała Chen Baxiana (557 - 566).

</doc>
<doc id="1768664" url="https://pl.wikipedia.org/wiki?curid=1768664" title="Waterloo Bridge">
Waterloo Bridge

Waterloo Bridge – most znajdujący się pomiędzy mostami Blackfriars Bridge a Hungerford Bridge nad rzeką Tamizą w Londynie. Most ten jest mostem drogowo-pieszym. Jego nazwa upamiętnia zwycięstwo w bitwie pod Waterloo w 1815 roku. Autorem pierwszego mostu był szkocki inżynier John Rennie, zaś most został otwarty w 1817 roku.
W dwudziestoleciu międzywojennym most w wyniku coraz większego zużycia całkowicie zburzono, a rada hrabstwa Londyn postanowiła wybudować na jego miejscu nowy most. Projektantem i budowniczym nowego mostu został Giles Gilbert Scott. Nowy most częściowo oddano do użytku w 1942 roku, a całkowicie ukończony w 1945 roku. Most ten był zarazem jedynym w Londynie, który został uszkodzony w wyniku bombardowań podczas drugiej wojny światowej.

</doc>
<doc id="1768665" url="https://pl.wikipedia.org/wiki?curid=1768665" title="Borys Soroka">
Borys Soroka

Borys Soroka (ukr. Борис Сорока, ros. Борис Сорока, "Boris Soroka"; ur. 4 września 1942) – ukraiński piłkarz, grający na pozycji obrońcy.
Kariera piłkarska.
Kariera klubowa.
W 1964 występował w drużynie Metałurha Zaporoże. Na początku 1965 przeszedł do Dynama Kijów. Występował przeważnie w drużynie rezerwowej. Potem powrócił do Metałurha, skąd po zakończeniu sezonu 1969 przeniósł się do Karpat Lwów, w których ukończył karierę piłkarską.

</doc>
<doc id="1768666" url="https://pl.wikipedia.org/wiki?curid=1768666" title="Ober-Mörlen">
Ober-Mörlen

Ober-Mörlen – gmina w Niemczech, w kraju związkowym Hesja, w rejencji Darmstadt, w powiecie Wetterau, leży u podnóża gór Taunus, nad rzeką Usą. Gmina 30 czerwca 2013 liczyła 5714 mieszkańców.
Historia.
W dzielnicy gminy Langenhain-Ziegenberg znajduje się zamek z XIV wieku zniszczony podczas II wojny światowej, obecnie odbudowany. W bezpośrednim sąsiedztwie zamku Adolf Hitler posiadał jedną ze swoich kwater głównych – FHQ Adlerhorst (pol. "Orle Gniazdo").

</doc>
<doc id="1768667" url="https://pl.wikipedia.org/wiki?curid=1768667" title="Altenstadt (Hesja)">
Altenstadt (Hesja)

Altenstadt – miejscowość i gmina w Niemczech, w kraju związkowym Hesja, w rejencji Darmstadt, w powiecie Wetterau, nad rzeką Nidder. Gmina 30 czerwca 2015 liczyła 11 811 mieszkańców.
Historia.
W pierwszej połowie II wieku na terenie obecnej gminy Rzymianie wybudowali warowny obóz do obrony przebiegającej tędy północnej granicy imperium.

</doc>
<doc id="1768668" url="https://pl.wikipedia.org/wiki?curid=1768668" title="Echzell">
Echzell

Echzell – miejscowość i gmina w Niemczech, w kraju związkowym Hesja, w rejencji Darmstadt, w powiecie Wetterau. Gmina 30 czerwca 2015 liczyła 5592 mieszkańców.
Historia.
Według wykopalisk archeologicznych tereny, na których leży gmina były zamieszkane już ok. 5000 lat p.n.e. W latach 90-260 istniał tu warowny obóz dla 1000 żołnierzy rzymskich strzegących granicy imperium.

</doc>
<doc id="1768669" url="https://pl.wikipedia.org/wiki?curid=1768669" title="Glauburg">
Glauburg

Glauburg – miejscowość i gmina w Niemczech, w kraju związkowym Hesja, w rejencji Darmstadt, w powiecie Wetterau. Gmina 30 czerwca 2015 liczyła 3028 mieszkańców.
Współpraca.
Miejscowości partnerskie:

</doc>
<doc id="1768670" url="https://pl.wikipedia.org/wiki?curid=1768670" title="Hirzenhain (Hesja)">
Hirzenhain (Hesja)

Hirzenhain – miejscowość i gmina w Niemczech, w kraju związkowym Hesja, w rejencji Darmstadt, w powiecie Wetterau, nad rzeką Nidder. Gmina składa się z trzech dzielnic: Glashütten, Hirzenhain oraz Merkenfritz. 30 czerwca 2015 liczyła 2820 mieszkańców.
W latach 1943-1945 istniał tu obóz koncentracyjny. 25 marca 1945 roku, tuż przed zakończeniem wojny, oddział SS zamordował 87 więźniów obozu. Zostali oni pochowani w opactwie Arnsburg w roku 1960.

</doc>
<doc id="1768671" url="https://pl.wikipedia.org/wiki?curid=1768671" title="Kefenrod">
Kefenrod

Kefenrod − miejscowość i gmina w Niemczech, w kraju związkowym Hesja, w rejencji Darmstadt, w powiecie Wetterau. Gmina 30 czerwca 2015 liczyła 2739 mieszkańców.

</doc>
<doc id="1768672" url="https://pl.wikipedia.org/wiki?curid=1768672" title="Limeshain">
Limeshain

Limeshain – miejscowość i gmina w Niemczech, w kraju związkowym Hesja, w rejencji Darmstadt, w powiecie Wetterau. Gmina 30 czerwca 2015 liczyła 5374 mieszkańców.
Historia.
Przez gminę do około roku 260 przebiegała granica cesarstwa rzymskiego oraz znajdował się mały obóz o wymiarach 10,65 × 12 m.

</doc>
<doc id="1768673" url="https://pl.wikipedia.org/wiki?curid=1768673" title="Ranstadt">
Ranstadt

Ranstadt – gmina w Niemczech, w kraju związkowym Hesja, w rejencji Darmstadt, w powiecie Wetterau. Gmina 30 czerwca 2013 liczyła 4917 mieszkańców.
Historia.
Ranstadt jest jedną z najstarszych osad dawnej jednostki administracyjnej Wettereiba w dawnej prowincji Górna Hesja.

</doc>
<doc id="1768674" url="https://pl.wikipedia.org/wiki?curid=1768674" title="Rockenberg">
Rockenberg

Rockenberg − miejscowość i gmina w Niemczech, w kraju związkowym Hesja, w rejencji Darmstadt, w powiecie Wettterau. Leży nad rzeką Wetter. Gmina 30 czerwca 2013 liczyła 4242 mieszkańców.
W wyniku reformy administracyjnej w roku 1971 do gminy przyłączono miejscowość Oppershofen, która stała się jej dzielnicą.

</doc>
<doc id="1768675" url="https://pl.wikipedia.org/wiki?curid=1768675" title="Wölfersheim">
Wölfersheim

Wölfersheim – miejscowość i gmina w Niemczech, w kraju związkowym Hesja, w rejencji Darmstadt, w powiecie Wetterau, leży nad rzeką Wetter. Gmina 30 czerwca 2013 liczyła 9690 mieszkańców.
Historia.
W Wölfersheim znajduje się 27-metrowa, kamienna wieża wybudowana w roku 1408, tzw. "Biała wieża" (niem. "Weißer Turm") oraz nieco starsza, przełomu wieków XIV/XV, "Czarna wieża" (niem. "Schwarzer Turm").

</doc>
<doc id="1768676" url="https://pl.wikipedia.org/wiki?curid=1768676" title="Wöllstadt">
Wöllstadt

Wöllstadt – miejscowość i gmina w Niemczech, w kraju związkowym Hesja, w rejencji Darmstadt, w powiecie Wetterau. Gmina 30 czerwca 2015 liczyła 6126 mieszkańców.

</doc>
<doc id="1768677" url="https://pl.wikipedia.org/wiki?curid=1768677" title="Friedberg (Hessen)">
Friedberg (Hessen)

Friedberg (Hessen) − miasto powiatowe w Niemczech, w kraju związkowym Hesja, w rejencji Darmstadt, siedziba powiatu Wetterau, dawne wolne miasto, w średniowieczu jedno z najważniejszych miast w Hesji.
Geografia.
Friedberg leży w dolinie Wetterau u ujścia rzeki Usa do Wetter, około 30 km na północ od Frankfurtu nad Menem.
Dzielnice miasta: Bruchenbrücken, Dorheim, Ockstadt, Ossenheim, Bauernheim i Fauerbach. Przy czym Fauerbach już w roku 1901 został przyłączony do miasta.
Historia.
Na początku I wieku podczas wyprawy Germanika na obecnej górze zamkowej został założony rzymski obóz warowny Po zakończeniu wyprawy obóz stał wiele lat pusty. Dopiero w latach 69–79 ponownie go obsadzono i rozbudowano. Rzymianie opuścili go dopiero około roku 260.
Miasto i zamek powstały jednocześnie w miejscu dawnego obozu prawdopodobnie na polecenie Fryderyka Barbarossy w latach 1171–1180. Bliskie współistnienie zamku i miasta powodowało wiele konfliktów i tarć, które determinowały losy miejscowości na przestrzeni kolejnych wieków.
Miasto rozwijało się głównie dzięki produkcji sukna oraz organizowanych dwa razy w roku targów, na które przybywali kupcy z Holandii, Śląska czy Wiednia. Już w roku 1252 Friedberg został wolnym miastem Rzeszy.
W roku 1383 i 1447 miasto mocno ucierpiało z powodu pożarów i stopniowo zaczęło tracić na znaczeniu. Dopiero budowa kolei żelaznej w latach 1850–1852 poprawiła nieco gospodarkę miasta.
Edukacja.
We Friedbergu oraz Gießen znajduje się założona w roku 1971 politechnika Technische Hochschule Mittelhessen. Szkoła liczy ponad 10 tys. studentów, z czego ponad 4 tys. studiuje we Friedbergu.
Sport i rekreacja.
W mieście istnieje kilka klubów sportowych, najbardziej znane to:
Pierwszy zespół gra w II lidze piłki wodnej, drugi specjalizuje się w lekkoatletyce; Till Helmke reprezentował Niemcy na olimpiadzie a Nils Müller został mistrzem Europy do lat 20.
Przez miasto przebiega trasa rowerowa niemieckiej edycji Ironman Triathlon.
Transport.
Friedberg leży przy drodze krajowej B3 i w pobliżu autostrady A5. Leży również na szlaku kolejowym łączącym Frankfurt nad Menem z północną częścią Niemiec, stacja kolejowa Friedberg (Hessen) obsługuje ruch lokalny i dalekobieżny (m.in. InterCity).
Amerykańska baza wojskowa.
Po II wojnie światowej w mieście, na obszarze 80 ha w tzw. "Ray Barracks", stacjonowały wojska amerykańskie. Od 1 października 1958 do 2 marca 1960 służył tam Elvis Presley, a mieszkał w pobliskim Bad Nauheim. Amerykanie opuścili Friedberg w marcu 2007.

</doc>
<doc id="1768682" url="https://pl.wikipedia.org/wiki?curid=1768682" title="Mistrzostwa Europy w Łyżwiarstwie Figurowym 2010">
Mistrzostwa Europy w Łyżwiarstwie Figurowym 2010

Mistrzostwa Europy w łyżwiarstwie figurowym 2010 – zawody rangi mistrzowskiej dla łyżwiarzy figurowych z Europy. Mistrzostwa odbywały się od 18 do 24 stycznia 2010 w hali w Saku Suurhall w Tallinnie.
W konkurencji solistów zwyciężył Rosjanin Jewgienij Pluszczenko, zaś wśród solistek Włoszka Carolina Kostner. W parach sportowych złoty medal wywalczyli reprezentanci Rosji Yūko Kawaguchi i Aleksandr Smirnow, zaś w parach tanecznych Rosjanie Oksana Domnina i Maksim Szabalin.
Kwalifikacje.
W zawodach udział brali zawodnicy, którzy przed dniem 1 lipca 2009 roku ukończyli 15 rok życia (tj. urodzili się do 30 czerwca 1996 roku). Liczba dopuszczonych do startu zawodników z poszczególnych krajów była uzależniona od miejsc, jakie reprezentanci krajów zdobyli na ubiegłorocznych mistrzostwach.
Wyniki.
Pary taneczne.
Tańcem obowiązkowym było "Tango Romantica".

</doc>
<doc id="1768684" url="https://pl.wikipedia.org/wiki?curid=1768684" title="Kamienica Bandinellich we Lwowie">
Kamienica Bandinellich we Lwowie

Kamienica Bandinellich we Lwowie – kamienica we Lwowie, na Starym Mieście, w Rynku, renesansowa, wzniesiona w latach 1589–1593, przebudowana w latach 1737–1739, od 2005 mieści Muzeum Historyczne we Lwowie.
Nazwa pochodzi od nazwiska kupca włoskiego Roberto Bandinelli, który uzyskał królewski przywilej pocztowy w 1629 na przesyłki do Italii (w kamienicy pocztę odbierano raz na tydzień, w ciągu dwóch tygodni docierała ona do północnych Włoch). 

</doc>
<doc id="1768689" url="https://pl.wikipedia.org/wiki?curid=1768689" title="Jamie Campbell Bower">
Jamie Campbell Bower

James Metcalfe „Jamie” Campbell Bower (ur. 22 listopada 1988 w Londynie.) – brytyjski aktor filmowy, teatralny i telewizyjny, muzyk i model.

</doc>
<doc id="1768691" url="https://pl.wikipedia.org/wiki?curid=1768691" title="Blackfriars Bridge">
Blackfriars Bridge

Blackfriars Bridge – most nad Tamizą w Londynie znajdujący się pomiędzy mostami Waterloo Bridge a Blackfriars Railway Bridge. Na północnym krańcu mostu znajdują się m.in.: Inns of Court, Temple Church oraz stacja kolejowa Blackfriars. Na przeciwnym brzegu Tamizy znajduje się m.in.: brytyjskie muzeum Tate Modern oraz fabryczna wieża "OXO Tower". Most ma 303 m długości, został poszerzony w 1910 r. do 32 m szerokości (pierwotnie 21 m). Zaprojektowany w stylu włoskim i zbudowany z wapienia. Od momentu otwarcia były pobierane opłaty za przejazd. Początkowo był nazwany "William Pitt Bridge" na cześć ówczesnego premiera. Obecny most ukończony w 1869 r., składa się z metalowej konstrukcji zaprojektowanej przez Josepha Cubitta.

</doc>
<doc id="1768692" url="https://pl.wikipedia.org/wiki?curid=1768692" title="Archidiecezja Hartford">
Archidiecezja Hartford

Archidiecezja Hartford (łac. "Archidioecesis Hartfortiensis", ang. "Archdiocese of Hartford") – rzymskokatolicka archidiecezja ze stolicą w Hartford, w stanie Connecticut, region Nowa Anglia, Stany Zjednoczone.
Terytorialnie obejmuje hrabstwa Hartford, Litchfield i New Haven.
Historia.
Od czasów kolonialnych aż do przybycia pierwszych osadników w 1651 roku Kościół katolicki w Connecticut istniał w cieniu tradycji protestanckiej. Misyjny zapał pierwszych księży doprowadził do utworzenia w Hartford kościoła Świętej Trójcy, który został poświęcony przez biskupa Fenwick 8 maja 1834 roku. Dziewięć lat później, wiosną 1843 roku, biskup Fenwick, który był w podeszłym wieku, zwrócił się do V Rady Baltimore, że należy poświęcić większą uwagę katolikom w Connecticut. Biskup Fenwick zaproponował, aby diecezję bostońską podzielić tak, aby wyodrębnić diecezje obejmujące stany Connecticut i Rhode Island.
W dniu 28 listopada 1843 papież Grzegorz XVI wydał bullę papieską, ustanawiając diecezję Hartford, wydzieloną z diecezji bostońskiej z siedzibą w Bostonie.
W 1844 roku, biskup Tyler wysłał petycję do Rzymu, aby przenieść stolicę diecezji Hartford do Providence, Rhode Island.
6 sierpnia 1953, papież Pius XII ustanowił diecezję Bridgeport i Norwich a diecezja Hartford została przekształcona w archidiecezję Hartford.
Zobacz też.
Polonijne parafie rzymskokatolickie w Nowej Anglii

</doc>
<doc id="1768693" url="https://pl.wikipedia.org/wiki?curid=1768693" title="Diecezja Providence">
Diecezja Providence

Diecezja Providence (łac. "Dioecesis Providentiensis", ang. "Diocese of Providence") jest diecezją kościoła rzymskokatolickiego w Providence, region Nowa Anglia, Stany Zjednoczone.
Terytorialnie obejmuje cały stan Rhode Island.
Historia.
Diecezja kanonicznie został ustanowiona 17 lutego 1872 przez papieża Piusa IX.
Zobacz też.
Polonijne parafie rzymskokatolickie w Nowej Anglii

</doc>
<doc id="1768696" url="https://pl.wikipedia.org/wiki?curid=1768696" title="Ołeksandr Sorokalet">
Ołeksandr Sorokalet

Ołeksandr Iwanowycz Sorokalet (ukr. Олександр Іванович Сорокалєт, ros. Александр Иванович Сорокалет, "Aleksandr Iwanowicz Sorokalet"; ur. 16 kwietnia 1957 w Woroszyłowgradzie, Ukraińska SRR, zm. 6 listopada 2009 w Kijowie) – ukraiński piłkarz, grający na pozycji obrońcy, a wcześniej pomocnika, reprezentant ZSRR, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Zorii Ługańsk, w której rozpoczął karierę piłkarską. W 1980 przeszedł do Dynama Kijów. W 1983 wracając z meczu w olimpijskiej reprezentacji spóźnił się do Kijowa, przez co otrzymał roczną dyskwalifikację od trenera Jurija Morozowa. Jednak dyskwalifikację udało się unieważnić, i w 1984 powrócił do Zorii. W sierpniu 1985 przeszedł do Dnipra Dniepropetrowsk. W 1990 został piłkarzem Metałurha Zaporoże. W 1991 powrócił na sezon do Dnipra. Po rozpadzie ZSRR poszukiwał klubu zagranicznego, ale ostatecznie powrócił na Ukrainę. W latach 1992-1994 bronił barw Metałurha Zaporoże, Torpedo Zaporoże i SK Mikołajów, w którym zakończył karierę piłkarską.
Kariera reprezentacyjna.
W 1983 występował w dwóch meczach olimpijskiej reprezentacji ZSRR.
Kariera trenerska.
Po zakończeniu kariery piłkarskiej po pewnym czasie otrzymał propozycję pracy w sztabie szkoleniowym Dnipra Dniepropetrowsk, który wtedy prowadził Wjaczesław Hrozny. Potem został asystentem Wadyma Tyszczenki. Od 2005 poszukiwał talenty dla klubu FK Rostów.
6 listopada 2009 po ciężkiej chorobie zmarł w szpitalu w Kijowie. Pochowany na cmentarzu w Zaporożu.

</doc>
<doc id="1768715" url="https://pl.wikipedia.org/wiki?curid=1768715" title="Czerwona Ukraina">
Czerwona Ukraina

Czerwona Ukraina (Червона Украина) – radziecki krążownik lekki z okresu międzywojennego i II wojny światowej. Był jedynym zbudowanym zgodnie z projektem okrętem typu "Admirał Nachimow" (w niektórych publikacjach zaliczany do typu "Swietłana"). Budowę rozpoczęto dla marynarki wojennej carskiej Rosji w 1913 roku, lecz ukończono dopiero w 1927 roku. Należał do Floty Czarnomorskiej. Brał udział w działaniach II wojny światowej na Morzu Czarnym, gdzie został zatopiony przez niemieckie lotnictwo w listopadzie 1941 roku.
Budowa.
Budowę „Czerwonej Ukrainy” rozpoczęto w 1913 roku jako krążownika „Admirał Nachimow” – głównej jednostki z czterech krążowników lekkich typu "Admirał Nachimow", dla rosyjskiej carskiej Floty Czarnomorskiej. Projekt okrętów wywodził się z budowanych dla Floty Bałtyckiej krążowników typu "Swietłana", od których różnił się nieco większymi wymiarami (w niektórych publikacjach nie odróżnia się osobno typu "Nachimow" od "Swietłana"). Z powodu wybuchu I wojny światowej, a następnie rewolucji w Rosji, żaden z krążowników nie został ukończony w terminie. Ostatecznie tylko „Admirał Nachimow” został ukończony według pierwotnego projektu, jako „Czerwona Ukraina”, natomiast „Admirał Łazariew” został przeprojektowany (jako „Krasnyj Kawkaz”), a z budowy pozostałych dwóch zrezygnowano. 
Stępkę pod budowę „Admirała Nachimowa” położono 19 października 1913 roku w stoczni Russud w Mikołajowie na Ukrainie, wraz z bliźniaczym „Admirałem Łazariewem” (1 listopada nowego stylu – daty sprzed 1918 roku podane w starym stylu). Faktycznie budowę rozpoczęto jednak dopiero w lipcu 1914 roku. Oficjalne zamówienie na budowę okrętu zostało złożone w stoczni Russud 11 marca 1914 roku, z terminem ukończenia określonym na 20 października 1916 roku. Urządzenia napędowe miała wykonać stocznia OZNiW w Mikołajowie. Początkowo prace przy kadłubie przebiegały sprawnie i wodowano go 24 października (6 listopada nowego stylu) 1915 roku, lecz na etapie wyposażania wystąpiły opóźnienia z powodu trudności wojennych i konieczności sprowadzenia elementów turbin z Wielkiej Brytanii. Nowy termin oddania okrętu przewidziano na marzec, a następnie lipiec 1917 roku, lecz również nie został on dotrzymany, a dalsze opóźnienia budowy wywołała rewolucyjna sytuacja wewnętrzna w Rosji. Po rewolucji lutowej Rząd Tymczasowy zdecydował 11 października 1917 roku kontynuować prace nad „Admirałem Nachimowem” z uwagi na stopień zaawansowania, lecz okrętu nie udało się ukończyć. Do początku 1918 roku brakowało m.in. części rurociągów i większości uzbrojenia, a w marcu 1918 roku Mikołajów został zajęty przez wojska państw centralnych i prace przerwano. Następnie miasto przechodziło z rąk do rąk podczas wojny domowej. Między innymi, nieukończony krążownik w skład swojej floty zaliczyli Ukraińcy i 27 stycznia 1919 roku przemianowali go na „Hetman Bohdan Chmelnyćkyj” (Гетьман Богдан Хмельницький), ale już w lutym miasto i okręty zostały przejęte przez siły interwentów i białych. W marcu 1919 r. Mikołajów opanowali z kolei czerwoni, w maju - zbuntowani marynarze popierający powstanie atamana Hryhorjewa, zaś w sierpniu 1919 r. - ponownie białe Siły Zbrojne Południa Rosji. W styczniu 1920 roku opuszczające Mikołajów białe oddziały gen. Nikołaja Szyllinga ewakuowały nieukończony krążownik do Odessy, a następnie, gdy również obrona Odessy okazała się niemożliwa, próbowały przeprowadzić go do Sewastopola, lecz został on porzucony po wejściu na mieliznę 8 lutego 1920 roku. W lutym 1920 roku władze radzieckie zdjęły okręt z mielizny i przeprowadziły z powrotem do Mikołajowa, lecz z powodu trudnej sytuacji ekonomicznej Rosji radzieckiej, początkowo nie prowadzono prac. Okręt miał wówczas stopień gotowości 84,6%.
7 grudnia 1922 roku „Admirał Nachimow” otrzymał nową, „rewolucyjną” nazwę „Czerwona Ukraina”. Podjęto decyzję o dokończeniu budowy według pierwotnego projektu, z niewielkimi zmianami uzbrojenia (głównie zastąpienie 4 dział przeciwlotniczych 63,3 mm przez działa 75 mm). 1 kwietnia 1923 roku podjęto prace w stoczni im. A. Marty w Mikołajowie. W 1926 roku rozpoczęto próby morskie okrętu, a 21 marca 1927 roku wszedł on do służby w radzieckich Siłach Morskich Morza Czarnego. Podobnym ukończonym okrętem był „Profintern” bałtyckiego typu "Swietłana" (późniejszy „Krasnyj Krym”).
Opis, ocena i modernizacje.
W chwili wejścia do służby okręt był już jednostką przestarzałą, przede wszystkim z powodu mało racjonalnego rozmieszczenia artylerii głównej na burtach, typowego dla krążowników sprzed I wojny światowej, w połączeniu z mniejszym od typowego dla krążowników lekkich kalibrem dział. Artylerię główną stanowiło aż 15 pojedynczych dział kalibru 130 mm, z których jednak tylko 8 stanowiło salwę burtową. 9 dział było umieszczonych w stanowiskach na pokładzie, chronionych maskami przeciwodłamkowymi grubości 25 mm, a pozostałe 6 w analogicznie chronionych kazamatach. Artyleria główna nie była modernizowana, poza wprowadzeniem nowszej amunicji. Uzbrojenie „Czerwonej Ukrainy”, jakkolwiek przewyższające liczbą dział krążowniki okresu I wojny światowej i lat 20., ogólnie ustępowało powojennym zagranicznym krążownikom lekkim, uzbrojonym w racjonalniej rozmieszczone działa większego kalibru 152 mm. Niemniej jednak na przewidywanym akwenie działań – Morzu Czarnym, okręt nie miał liczących się przeciwników, a podczas II wojny światowej okazał się użyteczny w ostrzeliwaniu celów lądowych. 
W burtach na dziobie znajdowały się kazamaty 4 dział 130 mm – po dwa na burtę. Na pokładzie dziobowym znajdowało się pojedyncze działo 130 mm, za nim mało rozbudowana nadbudówka połączona z masztem i przednim kominem, a dalej dwa stanowiska dział 130 mm na burtach. Na rufie była niska nadbudówka, na której znajdowały się dwa stanowiska dział obok siebie, a w jej ścianach były kazamaty dwóch dalszych dział 130 mm. Pozostałe 4 działa 130 mm umieszczone były na sponsonach pokładu na śródokręciu, po dwa na burtę.
Uzbrojenie przeciwlotnicze po wejściu do służby stanowiło 8 pojedynczych dział 75 mm L/50 wzór 1928 (zmodernizowane działa Canet), na podstawach Mellera. Umieszczone były na pokładzie: jedno na samym dziobie (przed działem artylerii głównej), dwa przed drugim kominem (na końcu pokładu dziobowego, nad kazamatami), dwa na nadbudówce rufowej (przed działami artylerii głównej) i trzy w układzie trójkąta na pokładzie rufowym. Uzbrojenie to było teoretycznie silne, lecz działa 75 mm na podstawach Mellera okazały się niedogodne w obsłudze i problematyczne w naprowadzaniu na cel i w 1934 roku zastąpiono je przez 6 starszych, lecz sprawdzonych dział 76 mm 8-K Lendera wzór 1915. W 1936 roku zastąpiono je ostatecznie przez 3 dwudziałowe stanowiska włoskich dział 100 mm Minzini, z maskami ochronnymi (jedno na pokładzie dziobowym, przed armatą 130 mm i dwa na pokładzie rufowym, obok siebie). Stanowiska te ważyły po ok. 15 ton każde. Były one nowocześniejsze i o lepszych parametrach od dotychczasowych dział, lecz ich skuteczność ograniczał przestarzały centralny system kierowania ogniem, pochodzący sprzed I wojny światowej, powodujący, że działa w praktyce były naprowadzane przez ich obsady samodzielnie. Utrudnione było też donoszenie do nich amunicji, zwłaszcza do działa wysuniętego na dziobie. 
Lekkie uzbrojenie przeciwlotnicze pojawiło się na okręcie dopiero w latach 1937-38, gdy dodano 6 pojedynczych armat plot 45 mm 21-K (dwie obok siebie na każdej z burt pomiędzy pierwszym a drugim kominem, na końcu pokładu dziobowego, i po jednej na każdej burcie na nadbudówce rufowej). Półautomatyczne działka 45 mm były jednak mało skuteczne i planowano ich wymianę na automatyczne armaty 37 mm 70-K, lecz z powodu ich ograniczonej produkcji, „Czerwona Ukraina” nie zdążyła ich otrzymać. Jedynie przed wybuchem wojny z Niemcami istniejące od początku 2-4 karabiny maszynowe Maxim zastąpiono przez 7 pojedynczych wkm 12,7 mm DSzK.
Początkowo uzbrojenie torpedowe stanowiły tylko 2 przestarzałe podwodne wyrzutnie torped 450 mm na śródokręciu (po jednej na burtę). W latach 1929-30 zastąpiono je przez 12 wyrzutni torped 450 mm w czterech potrójnych aparatach torpedowych na pokładzie na śródokręciu (po dwa na burtach – w rejonie drugiego komina i za trzecim kominem). „Czerwona Ukraina” miała aparaty torpedowe rozmieszczone inaczej niż na krążowniku „Krasnyj Krym” i w przeciwieństwie do niego, nie otrzymała ostatecznie wyrzutni torped 533 mm. Okręt mógł przenosić do 100 min morskich oraz, od lat 30., 30 bomb głębinowych (co było rzadkością na krążownikach). 
Już w 1916 roku przewidziano wyposażenie krążowników typu "Admirał Nachimow" w dwa wodnosamoloty rozpoznawcze Tellier, przenoszone na platformie za drugim kominem i spuszczane na wodę dźwigami. Na etapie budowy „Czerwona Ukraina” została wyposażona w tym celu w masywne dźwigi za drugim kominem (o odmiennej konstrukcji, niż zamontowane później na „Krasnym Krymie”), modyfikowane podczas dalszej służby. Przenoszono początkowo 2-3 wodnosamoloty pływakowe MU-1 (Avro 504), a od roku 1930 dwie łodzie latające KR-1 (Heinkel HD.55). Testowane były także wodnosamoloty Junkers Ju 20, lecz okazały się zbyt duże. W związku z wycofaniem wodnosamolotów KR-1 w 1939 roku, na przełomie lat 30. i 40. zdjęto przestarzałe wyposażenie lotnicze, razem z dźwigami. 
Główny burtowy pas pancerny na linii wodnej ciągnął się na większości długości okrętu i miał grubość 75 mm i wysokość 2,1 m, wykonany był z cementowanej stali Kruppa. Nad nim rozciągał się górny pas, grubości 25 mm, wysokości 2,25 m, na całej długości kadłuba. Dolny pokład (na wysokości górnej krawędzi głównego pasa pancernego) miał grubość 20 mm, górny pokład miał również grubość 20 mm. Maszyna sterowa była przykryta pancerzem 25 mm. Na rufie była poprzeczna gródź pancerna grubości 50 mm. Stanowisko dowodzenia było chronione pancerzem 75 mm (podłoga i dach 50 mm).
W latach 1939-1941 kotły krążownika dostosowano do opalania paliwem płynnym zamiast węglem. W latach 1934-35 skrócono maszty i zmodyfikowano stanowiska obserwacyjne na nich, na mostku dodano także dalmierz 6-metrowy DM-6.
Służba.
Okres międzywojenny.
Po wejściu do służby krążownik był największym i najnowszym radzieckim okrętem na Morzu Czarnym, dlatego został okrętem flagowym tej floty i pełnił funkcje szkoleniowe i reprezentacyjne. Pierwszym dowódcą był N. Nieswicki. W maju 1928 roku okręt odbył pierwszy rejs zagraniczny, do Stambułu w Turcji (z niszczycielami „Pietrowskij”, „Szaumian” i „Frunze”). W 1930 roku odwiedził Stambuł, Messynę i Pireus. Przydzielono go następnie do odtworzonej Floty Czarnomorskiej. W 1932 roku przeprowadzono remont kapitalny okrętu. W latach 1934-36 dowódcą okrętu był Nikołaj Kuzniecow. Okręt ponownie odwiedził Stambuł w 1933 i 1935 roku. 
W latach 30. kilkakrotnie modernizowano uzbrojenie przeciwlotnicze, w sposób opisany wyżej. Wyporność pełna sięgnęła ok. 8400 t, a załoga 830 osób. Od 26 sierpnia 1939 roku do 1 maja 1941 roku prowadzono remont układu napędowego, połączony z przystosowaniem do opalania tylko paliwem płynnym (zamiast mieszanego węglem i paliwa płynnego).
II wojna światowa.
W chwili wybuchu wojny niemiecko-radzieckiej 22 czerwca 1941 roku, okręt wchodził w skład brygady krążowników w Sewastopolu. Jego dowódcą był kapitan I rangi (kmdr) Nikołaj Basisty. Pierwszą akcją bojową było stawianie obronnych zagród minowych w dniach 23-25 czerwca 1941 roku. Od 6 lipca 1941 roku okręt bazował w Noworosyjsku. Od 29 sierpnia do 1 września wspierał ogniem obronę Odessy (wystrzelono 832 pociski 130 mm). W październiku okręt ewakuował w kilku rejsach obrońców z Odessy i wyspy Tendra do Sewastopola, w tym 16 października z Odessy – 1164 osoby. 15 października ostrzeliwał dwukrotnie cele lądowe. 5 listopada dowódcą został kapitan II rangi (kmdr por.) Iwan Zaruba. 
W dniach 8-11 listopada krążownik pozostawał zakotwiczony w porcie w Sewastopolu, wspierając ogniem jego obronę. 12 listopada 1941 roku między godz. 12 – 12.15, w nalocie 28 niemieckich bombowców nurkujących Junkers Ju 87 z II./StG.77 z IV Korpusu Lotniczego, okręt otrzymał bezpośrednie trafienie bombą 100 kg w rejonie lewoburtowej wyrzutni torped na śródokręciu oraz dwa bliskie trafienia bombami 300 kg i jedno bombą 100 kg. Zginęło ponad 70 marynarzy. W dwóch miejscach zostało rozerwane dno okrętu i na skutek przecieków, których nie zdołano opanować, krążownik ok. 4.10 następnego dnia zatonął na płytkiej wodzie z przechyłem na lewą burtę, po opuszczeniu go przez załogę. Na skutek zatonięcia zginęło 5 marynarzy.
W ciągu następnych dni zdołano zdjąć z wraku 9 dział 130 mm, 3 stanowiska dział przeciwlotniczych 100 mm, działa mniejszych kalibrów, aparat torpedowy i zapasy amunicji i żywności. Z dział 130 mm utworzono 4 baterie artylerii nadbrzeżnej Sewastopola (Nr 112 – 115), a dwa dwudziałowe stanowiska dział 100 mm zamontowano na krążowniku „Krasnyj Kawkaz”, podobnie jak jedną ze śrub napędowych (w miejsce uszkodzonej). Krążownik „Czerwona Ukraina” skreślono z listy floty 17 grudnia 1941 roku. 2 kwietnia 1942 roku wrak został dodatkowo zbombardowany przez Niemców. Po wojnie, 3 listopada 1947 roku wrak został podniesiony, po czym 8 lutego 1948 roku zadokowany. Po częściowym remoncie, krążownik został 11 kwietnia 1949 roku przekształcony na obiekt szkolny, a 6 lutego 1950 oznaczony STŻ-4 (СТЖ-4).
30 października 1950 roku przekształcono krążownik w okręt-cel do strzelań artyleryjskich z oznaczeniem CŁ-53 (ЦЛ-53). 10 maja 1952 roku został skreślony z listy floty i osadzony na mieliźnie w rejonie półwyspu Bakajskaja na Krymie, jako cel dla lotnictwa, po czym został zniszczony w kolejnych latach. Wrak spoczywa w rejonie pozycji .
Uzbrojenie.
Początkowe
Lata 1936-1941
Wyposażenie

</doc>
<doc id="1768718" url="https://pl.wikipedia.org/wiki?curid=1768718" title="Aldehyd salicylowy">
Aldehyd salicylowy

Aldehyd salicylowy – organiczny związek chemiczny z grupy aldehydów aromatycznych, hydroksylowa pochodna benzaldehydu zawierająca grupę hydroksylową w położeniu orto ("o"-hydroksybenzaldehyd). Jego izomerami są 3-hydroksybenzaldehyd i 4-hydroksybenzaldehyd.
Otrzymywanie.
Aldehyd salicylowy otrzymywany jest w reakcji Reimara-Tiemanna:

</doc>
<doc id="1768720" url="https://pl.wikipedia.org/wiki?curid=1768720" title="Svaneke">
Svaneke

Svaneke − miasto na duńskiej wyspie Bornholm na Morzu Bałtyckim, 30 km od Rønne. Jest to najbardziej wysunięta na wschód miejscowość Danii. Ma 1100 mieszkańców (2011). Prawa miejskie otrzymało w roku 1555. Zwane "słonecznym miastem" z powodu największej ilości słonecznych dni w ciągu roku w kraju. Symbolem miasta jest łabędź. W mieście znajduje się wieża ciśnień zaprojektowana przez Jørna Utzona, architekta znanego z zaprojektowania gmachu operyw Sydney.
W roku 1975 miasto otrzymało Europejski Złoty Medal za zachowanie stylu architektonicznego.
Przemysł.
W Svaneke znajduje się jedyny na Bornholmie browar - Bryghuset.
Turystyka.
Z portu w Svaneke odpływają statki na Christiansø.

</doc>
<doc id="1768722" url="https://pl.wikipedia.org/wiki?curid=1768722" title="Allinge">
Allinge



</doc>
<doc id="1768723" url="https://pl.wikipedia.org/wiki?curid=1768723" title="Sandvig">
Sandvig



</doc>
<doc id="1768724" url="https://pl.wikipedia.org/wiki?curid=1768724" title="Mark Sholtez">
Mark Sholtez

Mark Sholtez - australijski muzyk jazzowy, który zadebiutował w 2006 roku albumem "Real Street", nagranym w Nowym Jorku.

</doc>
<doc id="1768725" url="https://pl.wikipedia.org/wiki?curid=1768725" title="Gubernia archangielska">
Gubernia archangielska

Gubernia archangielska (ros. Архангельская губерния) – jednostka administracyjna (gubernia) Imperium Rosyjskiego i RFSRR utworzona ukazem cara Piotra Wielkiego 29 grudnia 1708 jako gubernia archangelogorodska. Stolicą guberni był Archangielsk. Zlikwidowana w 1929.
W styczniu 1780 roku przekształcona w namiestnictwo Wołogdy. W 1784 na powrót utworzono namiestnictwo archangielskie, a przywrócono gubernię archangielską.
Gubernia graniczyła od północy z Oceanem Arktycznym (Morze Barentsa), od zachodu z Norwegią i gubernią uleaborską (Wielkie Księstwo Finlandii), od południowego zachodu z gubernią ołoniecką, od południa z gubernią wołogodzką, od wschodu z gubernią tobolską, od której oddzielał ją grzbiet Uralu.
Gubernia obejmowała powierzchnię 842 531 km² Według spisu powszechnego 1897 zamieszkiwało ją 346 536 osób, z czego 294 865 stanowili Rosjanie, 23 259 Komi-Zyrianie, 19 522 Karelowie i 3 874 Nieńcy.

</doc>
<doc id="1768726" url="https://pl.wikipedia.org/wiki?curid=1768726" title="Linia kolejowa nr 176">
Linia kolejowa nr 176

Linia kolejowa nr 176 – nieczynna, jednotorowa, niezelektryfikowana linia kolejowa powstała w latach 1914–49. Jako pierwszy, w 1914 roku, powstał odcinek Syrynia – Olza (jako część linii kolejowej łączącej Olzę z KWK Rydułtowy-Anna). Następnie, latem 1925 roku, oddano do użytku odcinek od Syryni do stacji Brzezie nad Odrą. 2 października 1949 roku połączono Brzezie nad Odrą ze stacją w Markowicach, gdzie połączono go z linią nr 151. We wrześniu 1968 zamknięto ten odcinek dla ruchu pasażerskiego, a we wrześniu 1981 roku pozostałą część linii. Linia była jednak używana do przewozów towarowych. Wykorzystywała ją kopalnia "Anna" oraz zakład odzysku węgla w Bukowie.
W lipcu 2015 roku poinformowano, że PKP PLK rozpoczęły procedurę likwidacji 15-kilometrowego odcinka linii pomiędzy Raciborzem a Syrynią. Likwidacja związana jest z zaprzestaniem wydobycia węgla kamiennego w kopalni "Anna" pod koniec 2011 roku. Dodatkowo linię przeciąć ma nowa droga z Raciborza do Pszczyny.

</doc>
<doc id="1768727" url="https://pl.wikipedia.org/wiki?curid=1768727" title="Gloster G.42">
Gloster G.42

Gloster G.42 – prototypowy brytyjski myśliwiec z napędem odrzutowym, zaprojektowany i wybudowany przez wytwórnie Gloster Aircraft Company.
Historia.
W 1944 roku brytyjskie Ministerstwo Lotnictwa wydało specyfikację (Specification E.1/44.) opisującą wymagania techniczne na nowy jednomiejscowy, jednosilnikowy myśliwiec odrzutowy. Wykonania zadania podjęła się firma Gloster Aircraft Company, która miała już doświadczenie w tego typu konstrukcjach. To właśnie w tej wytwórni lotniczej powstał pierwszy brytyjski samolot z napędem odrzutowym Gloster E.28/39 oraz produkowany był pierwszy odrzutowy myśliwiec, który wszedł na wyposażenie jednostek RAF, Gloster Meteor. Gloster otrzymał zamówienie na zaprojektowanie i wykonanie trzech prototypów. Pierwszy z nich był gotowy w 1947 roku, jednak podczas transportu do ośrodka doświadczalnego w Boscombe Down został nieodwracalnie uszkodzony i dopiero drugi prototyp miał przywilej pierwszego startu, który odbył się 9 marca 1948 roku. Za sterami maszyny siedział pilot doświadczalny Glostera Bill Waterton. Po wykonaniu badań nowego samolotu w locie rozpoczęto przygotowywania do rozpoczęcia produkcji seryjnej, ale w 1949 roku cały program rozwoju i budowy anulowano, skupiając się na rozwoju Meteora.
Konstrukcja.
G.42 był całkowicie metalowym wolnonośnym średniopłatem, napędzanym pojedynczym silnikiem odrzutowym Rolls-Royce Nene II z dwustopniową sprężarką. Proste skrzydła o obrysie trapezowym i niewielkim wzniosie wyposażone w szczelinowe klapy, lotki i hamulce aerodynamiczne. Klasyczne, wolnonośne usterzenie, usterzenie poziome przesunięte nieco do tyłu względem usterzenia pionowego. Trzeci wybudowany prototyp miał usterzenie poziome zamontowane na usterzeniu pionowym w połowie jego wysokości. Wrzecionowaty kadłub o konstrukcji półskorupowej, po jego obydwu stronach, na wysokości kabiny pilota znajdowały się wloty powietrza do silnika. Podwozie trójkołowe, przednie, z pojedynczym kółkiem chowana do tyłu do wnęki w kadłubie, główne, również z pojedynczymi kółkami chowane do wnęk w skrzydłach w kierunku kadłuba. W drugim prototypie, pod usterzeniem pionowym, zamontowany był pojemnik na spadochron przeciwkorkociągowy. Samoloty nie były uzbrojone jednak w maszynach seryjnych planowano zamontować w dziobie maszyny cztery działka kalibru 20 mm.

</doc>
<doc id="1768728" url="https://pl.wikipedia.org/wiki?curid=1768728" title="Zjednoczona Partia Reformy Socjalistycznej">
Zjednoczona Partia Reformy Socjalistycznej



</doc>
<doc id="1768729" url="https://pl.wikipedia.org/wiki?curid=1768729" title="Li Qingzhao">
Li Qingzhao

Li Qingzhao (ur. 1084, zm. 1155) – chińska poetka i pisarka z czasów dynastii Song, jedna z nielicznych szeroko znanych autorek Chin cesarskich, najwybitniejsza poetka tego okresu.
Urodzona i wykształcona w rodzinie urzędniczej, wcześnie zyskała uznanie jako poetka. Z mężem, Zhao Mingchengiem, uczonym-urzędnikiem, dzieliła zamiłowanie do książek, literatury i poezji. Szczęśliwe życie pary literatów przerwała inwazja Dżurdżenów, którzy obalili Północną Dynastię Song i w 1126 zniszczyli jej stolicę, Kaifeng, w tym także dom Li Qingzhao. Małżonkowie uciekli na południe, do Nankinu, ale Zhao Mingcheng umarł trzy lata później. Drugie małżeństwo Li Qingzhao (rzecz źle widziana w konfucjańskim społeczeństwie), z Zhang Ruzhou, było nieudane; poetka szybko uzyskała rozwód. 
Resztę życia Li Qingzhao spędziła jako samotna uczona w stolicy Południowej Dynastii Song, Hangzhou, tworząc poezję "shi" i "ci", oraz redagując dzieło swego męża, "Jin shi lu", zbiór inskrypcji na brązach z dynastii Zhou. Śmierć Zhao Mingchenga wyznaczyła cezurę w twórczości poetki: wcześniejsza, lekka i elegancka poezja zmieniła charakter na poważniejszy, bardziej liryczny, przesiąknięty poczuciem straty. Li przeszła do historii jako mistrzyni i teoretyk wiersza "ci", o nierównej liczbie sylab, przeznaczonego do śpiewania na ustaloną melodię (która zazwyczaj stanowi tytuł wiersza). Styl ten był często stosowany do tworzenia bardziej osobistej liryki, ale niżej ceniony niż bardziej formalny "shi". W komentarzu teoretycznym "Cilun" Li Qingzhao zdecydowanie broniła wartości poezji "ci", uznając go za równoprawny gatunek literacki.

</doc>
<doc id="1768730" url="https://pl.wikipedia.org/wiki?curid=1768730" title="Deeper (album Pete’a Belasco)">
Deeper (album Pete’a Belasco)

Deeper - drugi i obecnie najważniejszy album Pete’a Belasco wydany w kwietniu 2004 roku przez firmę fonograficzną Compendia Records. Utrzymana w stylistyce sensualnego smooth jazzu i rhythm'n'bluesa, wpisuje się w estetykę tzw. muzyki neojazzowej.

</doc>
<doc id="1768732" url="https://pl.wikipedia.org/wiki?curid=1768732" title="Muzeum Historyczne we Lwowie">
Muzeum Historyczne we Lwowie

 
Muzeum Historyczne we Lwowie (MHL) (dawniej Muzeum im. Lubomirskich we Lwowie) – muzeum historyczne we Lwowie, samorządowa instytucja kultury m. Lwowa, założone w 1940 w oparciu o zagrabione przez władze radzieckie zbiory Muzeum Narodowego we Lwowie i Muzeum Historycznego Miasta Lwowa; dokumentuje historię Lwowa.
Muzeum Historyczne we Lwowie mieści się m.in. w Czarnej Kamienicy (1940), kamienicy Królewskiej (1940), Arsenale Miejskim (1981), kamienicy Bandinellich (2005).

</doc>
<doc id="1768733" url="https://pl.wikipedia.org/wiki?curid=1768733" title="Mirage Software">
Mirage Software



</doc>
<doc id="1768734" url="https://pl.wikipedia.org/wiki?curid=1768734" title="Mirage Interactive">
Mirage Interactive



</doc>
<doc id="1768735" url="https://pl.wikipedia.org/wiki?curid=1768735" title="Kazimierz Gabryel">
Kazimierz Gabryel

Kazimierz Gabryel (ur. 31 lipca 1934 w Kole, zm. 28 września 2004 w Łodzi) – polski duchowny katolicki, prałat, kanonik, doktor teologii, wykładowca, rektor Wyższego Seminarium Duchownego w Łodzi.
Pochodził z parafii św. Kazimierza w Łodzi. Ukończył łódzkie, diecezjalne Wyższe Seminarium Duchowne. Święcenia kapłańskie przyjął 22 września 1956 w Łodzi. W 1967 obronił doktorat na Akademii Teologii Katolickiej w Warszawie. Potem był wykładowcą w Wyższym Seminarium Duchownym w Łodzi, a w latach 1976-1979, rektorem tej uczelni.
W latach 1980-1999 proboszcz parafii św. Floriana w Pabianicach. Ostatnie lata życia spędził na emeryturze, zamieszkując w Domu Księży Emerytów Archidiecezji łódzkiej w Pabianicach.
Tytuły i godności

</doc>
<doc id="1768739" url="https://pl.wikipedia.org/wiki?curid=1768739" title="Efemerydy (astronomia)">
Efemerydy (astronomia)

Efemerydy ( – zapis codzienny) – dane, najczęściej w formie tabelarycznej, dotyczące zestawienia współrzędnych Słońca, planet, satelitów na poszczególne dni, a nawet godziny. Jest to też zestawienie przebiegu przyszłego zjawiska astronomicznego, np. pozorne położenie Słońca, Księżyca i planet na niebie w określonym czasie i w określonym miejscu na Ziemi. Efemerydy zawierają również dane o ważnych zjawiskach astronomicznych, takich jak zaćmienie Słońca i Księżyca, retrogradacji, czasie gwiazdowym i pozycje węzłów księżyca, położenie i układ gwiazd lub innych ciał niebieskich w wybranym dniu.
Efemerydy ogłasza się w rocznikach astronomicznych.

</doc>
<doc id="1768742" url="https://pl.wikipedia.org/wiki?curid=1768742" title="Antoni Woroniecki">
Antoni Woroniecki

Antoni Woroniecki (ur. 1 kwietnia 1907 w Piotrkowie Trybunalskim - zm. 5 maja 1995 w Łodzi) – polski duchowny rzymskokatolicki, kanonik, prałat, infułat, doktor prawa kanonicznego, wykładowca, wieloletni rektor Wyższego Seminarium Duchownego w Łodzi.
Życiorys.
Pochodził z parafii św. Jacka i św. Doroty w Piotrkowie Trybunalskim. W 1925 ukończył miejscowe Gimnazjum im. Bolesława Chrobrego i zdał maturę. Następnie wstąpił do Wyższego Seminarium Duchownego we Włocławku. Jednak po roku przeniósł się do łódzkiego seminarium, które ukończył z wynikiem bardzo dobrym w 1929, po czym z rąk biskupa Wincentego Tymienieckiego przyjął święcenia kapłańskie.
Następnie był wikariuszem, prefektem szkół, kapelanem sióstr zakonnych (Urszulanek i Pasterek), notariuszem i obrońcą węzła małżeńskiego w Sądzie Biskupim, kanclerzem Kurii. 
Dzięki zgodzie biskupa mógł podjąć studia specjalistyczne z prawa kanonicznego na Wydziale Teologicznym Uniwersytetu Warszawskiego, które uwieńczył 28 czerwca 1935, uzyskaniem stopnia doktora prawa kanonicznego. 
W czasie II wojny światowej był wikariuszem w parafiach: św. Antoniego w Tomaszowie Mazowieckim, św. Jacka w Piotrkowie Trybunalskim i Podwyższenia Świętego Krzyża w Łodzi. 
Po zakończeniu działań wojennych, dnia 3 sierpnia 1945, otrzymał nominację na wicerektora łódzkiego Seminarium Duchownego, natomiast 19 lutego 1947 został rektorem tejże uczelni. Funkcję tę sprawował przez prawie 30 lat. Wykładał tam prawo kanoniczne.
W 1989 doznał wylewu, czego skutkiem był częściowy paraliż, powodujący niemożność przemieszczania się. Od tego momentu znów zamieszkał w seminarium duchownym, w którym miał stała opiekę. Tam też zmarł, opatrzony Sakramentami Świętymi. Pochowany 8 maja 1995 na cmentarzu w Piotrkowie Trybunalskim.
Tytuły, godności i odznaczenia

</doc>
<doc id="1768745" url="https://pl.wikipedia.org/wiki?curid=1768745" title="Zachodnia Dywizja Strzelców Polskich">
Zachodnia Dywizja Strzelców Polskich



</doc>
<doc id="1768748" url="https://pl.wikipedia.org/wiki?curid=1768748" title="Alliku (Iisaku)">
Alliku (Iisaku)

Alliku – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768750" url="https://pl.wikipedia.org/wiki?curid=1768750" title="Imatu">
Imatu

Imatu – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768751" url="https://pl.wikipedia.org/wiki?curid=1768751" title="Kasevälja">
Kasevälja

Kasevälja – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768754" url="https://pl.wikipedia.org/wiki?curid=1768754" title="Mariana Ďurianová">
Mariana Ďurianová



</doc>
<doc id="1768755" url="https://pl.wikipedia.org/wiki?curid=1768755" title="Kauksi (Iisaku)">
Kauksi (Iisaku)

Kauksi – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768757" url="https://pl.wikipedia.org/wiki?curid=1768757" title="Koldamäe">
Koldamäe

Koldamäe – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768758" url="https://pl.wikipedia.org/wiki?curid=1768758" title="Kuru (Iisaku)">
Kuru (Iisaku)

Kuru – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768761" url="https://pl.wikipedia.org/wiki?curid=1768761" title="Mord na członkach misji Rosyjskiego Czerwonego Krzyża w 1919 roku">
Mord na członkach misji Rosyjskiego Czerwonego Krzyża w 1919 roku

Mord na członkach misji Rosyjskiego Czerwonego Krzyża w 1919 roku – zbrodnia dokonana przez polskich żandarmów na misji Rosyjskiego Czerwonego Krzyża 2 stycznia 1919 w pobliżu wsi Wyliny-Ruś.
Misja Rosyjskiego Czerwonego Krzyża licząca 5 osób przybyła do Warszawy 20 grudnia 1918, w celu wynegocjowania repatriacji jeńców rosyjskich wziętych do niewoli w czasie I wojny światowej. Misji przewodniczył polski komunista Bronisław Wesołowski. Jej członkowie zostali natychmiast (21 grudnia) aresztowani pod zarzutem szerzenia wywrotowej propagandy i uwięzieni w X Pawilonie Cytadeli Warszawskiej, a następnie formalnie wydaleni z kraju. Członków delegacji transportowano pod strażą w kierunku Rosji Radzieckiej: najpierw koleją do Szepietowa, a następnie szosą. Przed linią frontu zostali wywleczeni przez polskich żandarmów do lasu i rozstrzelani. Zginął przewodniczący misji i 3 członków: Maria Alter, Magdalena Ajwazowa oraz dr Klocman, natomiast ostatni z członków misji, Leon Alter, udał martwego, i po odejściu zabójców zdołał uciec, przedostać się przez linię frontu i powiadomić władze radzieckie o morderstwie.
Przy ciałach znaleziono paszporty, świadectwa Czerwonego Krzyża, a także pieniądze, co świadczyło, że motywem zabójstwa nie był rabunek.
W sierpniu 1920 roku w pobliskich Łapach, po przejęciu władzy przez Tymczasowy Komitet Rewolucyjny Polski, planowano postawić pomnik pamięci "męczenników sprawy robotniczej", który byłby poświęcony ofiarom tego mordu oraz Zbigniewowi Fabierkiewiczowi zamordowanemu w Łapach 6 dni później.

</doc>
<doc id="1768762" url="https://pl.wikipedia.org/wiki?curid=1768762" title="Lipniku">
Lipniku

Lipniku – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768763" url="https://pl.wikipedia.org/wiki?curid=1768763" title="Pootsiku">
Pootsiku

Pootsiku – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768764" url="https://pl.wikipedia.org/wiki?curid=1768764" title="Sälliku">
Sälliku

Sälliku – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768765" url="https://pl.wikipedia.org/wiki?curid=1768765" title="Taga-Roostoja">
Taga-Roostoja

Taga-Roostoja – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768767" url="https://pl.wikipedia.org/wiki?curid=1768767" title="Tammetaguse">
Tammetaguse

Tammetaguse – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768768" url="https://pl.wikipedia.org/wiki?curid=1768768" title="Pößneck">
Pößneck

Pößneck – miasto w Niemczech położone we wschodniej części kraju związkowego Turyngia, w Saale-Orla-Kreis, największa miejscowość powiatu.
Geografia.
Pößneck położony jest w obniżeniu rzeki Orla, pomiędzy miastami Neustadt an der Orla na wschodzie i Saalfeld/Saale na zachodzie.
Historia.
Pößneck został po raz pierwszy wspomniany w dokumentach klasztoru z Saalfeld/Saale z 1252 r. Miejscowość została wtedy przekazana przez Fryderyka z rodu Wettynów, landgrafa Turyngii i margrabiego miśnieńskiego, hrabiom Schwarzburg jako lenno. W 1348 w mieście założony został zakon karmelitów, a w 1424 powróciło ono pod władzę Wettynów. Wraz z podziałem państwa Wettynów w 1485, Pößneck przekazany został ernestyńskiej linii tej dynastii. Wskutek kolejnych podziałów dynastii przynależność polityczna miasta zmieniała się: od 1572 należało do księstwa Saksonia-Coburg, od 1640 do Saksonia-Altenburg, od 1672 do Saksonia-Gotha, od 1682 do Saksonia-Saalfeld i ostatecznie od 1826 do Saksonia-Meiningen. W 1920 Pößneck wszedł w skład nowo utworzonego kraju związkowego Turyngia.
Od lat 60. XIX w. w Pößneck rozwijał się przemysł, a miasto szybko stało się głównym ośrodkiem przemysłowym księstwa Saksonia-Meiningen. Podczas II wojny światowej w pobliżu miasta znajdował się obóz dla zagranicznych robotników przymusowych.
W 1952 Pößneck zostało siedzibą nowo utworzonego powiatu Pößneck, pełniąc tę rolę do momentu wcielenia go do powiatu Saale-Orla w 1994 r.
16 września 1979 zamieszkałe w Pößneck rodziny Strelzyk i Wetzel (łącznie 4 osoby dorosłe i 4 dzieci) podjęły za pomocą uszytego przez siebie balonu udaną próbę przedostania się z NRD do Niemiec Zachodnich. Na podstawie tych wydarzeń wytwórnia Disneya nakręciła w 1981 film pt. "Na drugą stronę".
W ostatnich latach miasto znane jest ze stosunkowo dużej aktywności organizacji skrajnej prawicy.
Demografia.
Liczba mieszkańców:
Herb.
Herb miasta przedstawia na błękitnym tle złotego lwa z czerwoną koroną, językiem i orężem (pazury). Jest to herb rodu von Schwarzburg, który objął miasto jako lenno w 1324 r.
Gospodarka i infrastruktura.
Pößneck jest znaczącym ośrodkiem produkcji książek. Tutejsze zakłady graficzne wytwarzały przed 1989 większość wydawanych w NRD książek, dziś ich rolę przejęła firma GGP Media (koncern Bertelsmanna). Zatrudnia ona 1100 osób i należy do dziesięciu największych przedsiębiorstw w Turyngii. Znaną marką jest także Berggold/Heinerle, producent słodyczy.
Kultura i atrakcje turystyczne.
Zabytki.
Późnogotycki ratusz w Pößneck (1478-99) należy wraz ze swoimi zewnętrznymi, zadaszonymi schodami w stylu wczesnego renesansu (1531) do najpiękniejszych ratuszów Turyngii.
Pozostałe zabytki miasta:
Sport.
Najbardziej znaną drużyną piłkarską w mieście jest VfB Pößneck, grający w grupie północno-wschodniej Oberligi.
Współpraca.
Miejscowości partnerskie:

</doc>
<doc id="1768769" url="https://pl.wikipedia.org/wiki?curid=1768769" title="Tärivere">
Tärivere

Tärivere – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768770" url="https://pl.wikipedia.org/wiki?curid=1768770" title="Vaikla">
Vaikla

Vaikla – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768771" url="https://pl.wikipedia.org/wiki?curid=1768771" title="Varesmetsa">
Varesmetsa

Varesmetsa – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768773" url="https://pl.wikipedia.org/wiki?curid=1768773" title="Iisaku">
Iisaku

Iisaku – okręg miejski w Estonii, w prowincji Virumaa Wschodnia, ośrodek administracyjny gminy Iisaku.

</doc>
<doc id="1768774" url="https://pl.wikipedia.org/wiki?curid=1768774" title="Jõuga">
Jõuga

Jõuga – wieś w Estonii, w prowincji Ida Viru, w gminie Iisaku.

</doc>
<doc id="1768776" url="https://pl.wikipedia.org/wiki?curid=1768776" title="François-Marie-Benjamin Richard de la Vergne">
François-Marie-Benjamin Richard de la Vergne

François-Marie-Benjamin Richard de la Vergne (ur. 1 marca 1819 w Nantes, zm. 28 stycznia 1908 w Paryżu) – francuski duchowny katolicki, arcybiskup Paryża, kardynał, Sługa Boży Kościoła katolickiego.
Życiorys.
Ukończył Seminarium św. Sulpicjusza w Paryżu. Święcenia kapłańskie otrzymał 21 grudnia 1844. Pracował duszpastersko w rodzinnej diecezji Nantes, będąc w latach 1849-1850 sekretarzem biskupa, a od 1850 do 1869 wikariuszem generalnym.
22 grudnia 1871 został mianowany biskupem Belley. Sakry w Paryżu udzielił mu przyszły kardynał Joseph Hippolyte Guibert, arcybiskup Paryża. W 1875 przeniesiony do stolicy jako koadiutor kard. Guiberta z prawem następstwa. Otrzymał jednocześnie stolicę tytularną Larissa, był jednocześnie administratorem w Belley. 8 lipca 1886 zmarł kard. Guibert. Oznaczało to iż Richard był odtąd nowym metropolitą Paryża. W marcu 1889 otrzymał kapelusz kardynalski z tytułem prezbitera Santa Maria in Via. Brał udział w konklawe 1903. Był kapłanem bardzo świątobliwym. Jak wspominają świadkowie, nawet udział w konklawe przeżywał w duchu wiary, z różańcem w ręku. Pochowany został w katedrze paryskiej. W 1925 ciało przeniesiono do bazyliki Sacre Coeur.

</doc>
<doc id="1768777" url="https://pl.wikipedia.org/wiki?curid=1768777" title="Lõpe (Iisaku)">
Lõpe (Iisaku)

Lõpe – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768778" url="https://pl.wikipedia.org/wiki?curid=1768778" title="Haematopinus ventricosus">
Haematopinus ventricosus



</doc>
<doc id="1768779" url="https://pl.wikipedia.org/wiki?curid=1768779" title="Sõrumäe">
Sõrumäe

Sõrumäe – wieś w Estonii, w prowincji Virumaa Wschodnia, w gminie Iisaku.

</doc>
<doc id="1768780" url="https://pl.wikipedia.org/wiki?curid=1768780" title="Mihkel Kukk">
Mihkel Kukk

Mihkel Kukk (ur. 8 października 1983 w gminie Käina) – estoński lekkoatleta, oszczepnik.
Mistrz Estonii (2008). Reprezentował swój kraj podczas mistrzostw świata (Berlin 2009, 16. lokata i brak awansu do finału), wielokrotnie startował w Zimowym pucharze Europy w rzutach.
W 2008 reprezentował Estonię podczas igrzysk olimpijskich w Pekinie. 21. lokata w eliminacjach nie dała mu awansu do finału.

</doc>
<doc id="1768781" url="https://pl.wikipedia.org/wiki?curid=1768781" title="Polyplax ventricosa">
Polyplax ventricosa



</doc>
<doc id="1768783" url="https://pl.wikipedia.org/wiki?curid=1768783" title="Polana Głodówka">
Polana Głodówka

Głodówka – polana położona przy drodze wojewódzkiej nr 960 z Bukowiny Tatrzańskiej nad Morskie Oko. Należy do mezoregionu zwanego Pogórzem Spisko-Gubałowskim. Administracyjnie stanowi odrębną miejscowość typu schronisko turystyczne w województwie małopolskim, w powiecie tatrzańskim, w gminie Bukowina Tatrzańska.
Polana Głodówka znajduje się na wysokości 1070–1145 m na pochyłym stoku, nieco poniżej kulminacji wzniesienia Cyrhla nad Białką (1158 m). Ma powierzchnię około 6 ha i obecnie jest coraz mniej użytkowana pastersko. Tuż przy drodze znajduje się niewielki parking, a zaraz obok, w jej zakolu, jest drugi, większy. Na parkingach tych często zatrzymują się samochody i autobusy wycieczkowe; turyści podziwiają stąd panoramę Tatr z Głodówki. Polana była słynna z widoków już w początkach turystyki tatrzańskiej w XIX wieku – wówczas nad Morskie Oko również jeżdżono (furmankami) przez Bukowinę Tatrzańską. O panoramie tej Walery Eljasz-Radzikowski w 1874 pisał: "Objechałem całe Tatry naokoło i przekonałem się, że znikąd się one wspanialej nie przedstawiają".
Nazwa polany pochodzi od nazwiska dawnego jej właściciela (Głód). Pierwszy dokument wymieniający polanę pochodzi z 1676 r., kiedy to król Jan III Sobieski wydał pozwolenie sołtysom miejscowości Groń na wyrobienie tej polany. Obecnie poniżej drogi na polanie znajduje się kilka stylowych zabudowań góralskich; powyżej drogi stoi duży, murowany budynek Ośrodka „Głodówka”, wybudowanego w latach 1938–1939. Nieco na północ od polany Głodówki leży druga polana (Wyżnia Głodówka) z prywatnym schroniskiem turystycznym.

</doc>
<doc id="1768784" url="https://pl.wikipedia.org/wiki?curid=1768784" title="Parafia św. Józefa Oblubieńca NMP w Połczynie-Zdroju">
Parafia św. Józefa Oblubieńca NMP w Połczynie-Zdroju



</doc>
<doc id="1768785" url="https://pl.wikipedia.org/wiki?curid=1768785" title="Lõpe">
Lõpe



</doc>
<doc id="1768792" url="https://pl.wikipedia.org/wiki?curid=1768792" title="Parafia bł. 108 Męczenników Polskich w Malborku">
Parafia bł. 108 Męczenników Polskich w Malborku



</doc>
<doc id="1768795" url="https://pl.wikipedia.org/wiki?curid=1768795" title="Park Narodowy Doliny Dolnej Odry">
Park Narodowy Doliny Dolnej Odry

Park Narodowy Doliny Dolnej Odry (niem. "Nationalpark Unteres Odertal") – utworzony 28 czerwca 1995 roku w powiecie Uckermark (Brandenburgia). Obejmuje swymi granicami obszar 10 418 ha na lewym brzegu Odry i stanowi część polsko-niemieckiego zespołu obszarów chronionych, obejmującego po polskiej stronie Park Krajobrazowy Dolina Dolnej Odry i Cedyński Park Krajobrazowy. Dokumentacja projektowa parku powstała w 1991 roku, przy czym zakładała utworzenie parku narodowego po obu stronach granicy (autorami dokumentacji byli profesorowie Michael Succow i Mieczysław Jasnowski). Od tego czasu trwają wciąż starania o zrealizowanie tego projektu. W tym celu powołano Stowarzyszenie Przyjaciół Niemiecko-Polskiego Europejskiego Parku Narodowego Dolina Dolnej Odry ("Verein der Freunde des Deutsch-Polnischen Europa-Nationalparks Unteres Odertal e.V.") z siedzibą w Criewen (miejscowości przyłączonej w 1990 r. do Schwedt/Oder).
Środowisko przyrodnicze.
Obszar parku chroni dno doliny Odry wraz z jej starorzeczami i kompleksami szuwarów, łąk zalewowych i lasów łęgowych. Zbocza doliny Odry porastają lasy mieszane, miejscami także murawy kserotermiczne. Zróżnicowanie siedlisk jest znaczne i warunkuje występowanie ogromnej różnorodności gatunkowej flory i fauny, zwłaszcza ptaków.

</doc>
<doc id="1768796" url="https://pl.wikipedia.org/wiki?curid=1768796" title="Nationalpark Unteres Odertal">
Nationalpark Unteres Odertal



</doc>
<doc id="1768797" url="https://pl.wikipedia.org/wiki?curid=1768797" title="Stacja lutownicza">
Stacja lutownicza

Stacja lutownicza - urządzenie składające się z lutownicy oraz panelu sterowania służącego do regulacji temperatury lutowania.
Zasada działania.
Regulacja temperatury może odbywać się poprzez:
Podział.
Stacje lutownicze możemy podzielić ze względu na:

</doc>
<doc id="1768799" url="https://pl.wikipedia.org/wiki?curid=1768799" title="Park Narodowy Dolina Dolnej Odry">
Park Narodowy Dolina Dolnej Odry



</doc>
<doc id="1768804" url="https://pl.wikipedia.org/wiki?curid=1768804" title="Achille Manara">
Achille Manara

Achille Manara (ur. 20 listopada 1827 w Bolonii, zm. 15 lutego 1906 w Ankonie) – włoski duchowny katolicki, arcybiskup Ankony i Numany, kardynał.
Życiorys.
Kształcił się w seminarium bolońskim (doktorat z teologii), a także na Uniwersytecie Bolońskim (doktorat "utroque iure"). Święcenia kapłańskie otrzymał 25 maja 1850. pracował duszpastersko w rodzinnej archidiecezji m.in. jako kapelan w szpitalu i kanclerz kurii. Uzyskał tytuł szambelana Jego Świątobliwości.
12 maja 1879 został mianowany biskupem Ankony i Numany. Konsekrowany w Rzymie przez kardynała Raffaele Monaco La Valletta. Papież Leon XIII chciał przenieść go do Bolonii, ten jednak oponował, że będąc bolończykiem nie będzie mógł uniknąć nacisków i wplątywania go w różne układy. Powiedział też, że jest skromnego pochodzenia i wobec tego nie będzie miał potrzebnego autorytetu. Papież poruszony ta rozbrajającą szczerością pozostawił go w Ankonie i obdarzył purpurą na konsystorzu z listopada 1895. Brał udział w konklawe 1903. W 1904 Ancona została podniesiona do rangi metropolii, a kard. Manara został jej metropolitą. Pochowany został na miejskim cmentarzu w Ankonie.

</doc>
<doc id="1768806" url="https://pl.wikipedia.org/wiki?curid=1768806" title="Dżabal Musa (Maroko)">
Dżabal Musa (Maroko)

Dżabal Musa (, ) – góra w północnym Maroku, na afrykańskim brzegu Cieśniny Gibraltarskiej. Jej wysokość to 851 m. Razem ze Skałą Gibraltarską tworzy mityczne Słupy Heraklesa (czasami status ten przypisywany jest jednak Monte Hacho w Ceucie).

</doc>
<doc id="1768807" url="https://pl.wikipedia.org/wiki?curid=1768807" title="Kivinõmme">
Kivinõmme

Kivinõmme − wieś w Estonii, w prowincji Virumaa Wschodnia, w gminie Illuka.

</doc>
<doc id="1768809" url="https://pl.wikipedia.org/wiki?curid=1768809" title="Agusalu">
Agusalu

Agusalu − wieś w Estonii, w prowincji Virumaa Wschodnia, w gminie Illuka.

</doc>
<doc id="1768810" url="https://pl.wikipedia.org/wiki?curid=1768810" title="Spirala Fermata">
Spirala Fermata

Spirala Fermata, spirala paraboliczna – krzywa dana równaniem
we współrzędnych biegunowych. Jest rodzajem spirali Archimedesa.

</doc>
<doc id="1768811" url="https://pl.wikipedia.org/wiki?curid=1768811" title="Haemodipsus janckei">
Haemodipsus janckei



</doc>
<doc id="1768815" url="https://pl.wikipedia.org/wiki?curid=1768815" title="(134001) 2004 VL9">
(134001) 2004 VL9

(134001) 2004 VL9 – planetoida z pasa głównego asteroid okrążająca Słońce w ciągu 5 lat i 99 dni w średniej odległości 3,02 j.a. Została odkryta przez Lowell Observatory Near-Earth-Object Search w programie "Anderson Mesa Station". Nazwa planetoidy jest oznaczeniem tymczasowym.

</doc>
<doc id="1768816" url="https://pl.wikipedia.org/wiki?curid=1768816" title="Kevin Harmse">
Kevin Harmse

Kevin Mitchell Harmse (ur. 4 lipca 1984 w Johannesburgu) – kanadyjski piłkarz występujący na pozycji obrońcy lub pomocnika.
Kariera klubowa.
Harmse urodził się w Republice Południowej Afryki, ale karierę rozpoczynał w kanadyjskim klubie Roman Tulis School. W 2002 roku trafił do Vancouver Whitecaps. W 2003 roku podpisał kontrakt z norweskim Tromsø IL. 3 sierpnia 2003 w przegranym 0:4 meczu z Vikingiem zadebiutował w pierwszej lidze norweskiej.
W 2004 roku Harmse powrócił do Vancouver Whitecaps. W 2005 roku został graczem słowackiego klubu FC Nitra. W 2007 roku odszedł do amerykańskiego Los Angeles Galaxy. W MLS zadebiutował 13 kwietnia 2007 w przegranym 1:2 spotkaniu z FC Dallas. 29 kwietnia 2007 w wygranym 3:1 meczu z CD Chivas USA strzelił pierwszego gola w MLS.
W 2008 roku przeszedł do innego zespołu MLS – Toronto FC. Pierwszy ligowy mecz zaliczył tam 29 marca 2008 przeciwko Columbus Crew (0:2). W Toronto występował przez półtora sezonu. W tym czasie zagrał tam w 28 ligowych meczach.
W 2009 roku podpisał kontrakt z CD Chivas USA, również grającym w MLS. Następnie występował w zespołach Vancouver Whitecaps FC oraz San Antonio Scorpions. W 2013 roku zakończył karierę.
W MLS rozegrał 48 spotkań i zdobył 1 bramkę.
Kariera reprezentacyjna.
W reprezentacji Kanady Harmse zadebiutował 25 marca 2007 w wygranym 3:0 towarzyskim meczu z Bermudami. Również w 2007 roku został powołany do kadry na Złoty Puchar CONCACAF. Wystąpił na nim w meczach z Kostaryką (2:1), Gwadelupą (1:2) oraz Haiti (2:0), Kanada zaś zakończyła turniej na półfinale.
W 2009 roku Harmse ponownie był uczestnikiem Złotego Pucharu CONCACAF, jednak tym razem nie zagrał na nim ani razu, a Kanada dotarła do ćwierćfinału turnieju.
W latach 2007–2008 w drużynie narodowej rozegrał 9 spotkań.

</doc>
<doc id="1768817" url="https://pl.wikipedia.org/wiki?curid=1768817" title="Victor-Lucien-Sulpice Leçot">
Victor-Lucien-Sulpice Leçot

Victor-Lucien-Sulpice Leçot (ur. 8 stycznia 1831 w Montescourt-Lizerolles, zm. 19 grudnia 1908 w Chambéry) – francuski duchowny katolicki, arcybiskup Bordeaux, kardynał
Życiorys.
Kształcił się w niższym seminarium w Compiègne, a następnie w wyższym seminarium w Beauvais. Święcenia kapłańskie otrzymał 24 czerwca 1855. Pracował jako nauczyciel w niższym seminarium w Dijon, a następnie od 1858 jako wikariusz parafii katedralnej w Beauvais. W latach 1872-1886 był proboszczem parafii św. Antoniego.
10 czerwca 1886 otrzymał nominację na biskupa Dijon. Sakry udzielił mu biskup Beauvais Joseph-Maxence Péronne. W 1890 przeniesiony na metropolię w Bordeaux. Trzy lata później otrzymał kapelusz kardynalski z tytułem prezbitera Santa Pudenziana. Brał udział w konklawe 1903. Pochowany w katedrze w Bordeaux.

</doc>
<doc id="1768819" url="https://pl.wikipedia.org/wiki?curid=1768819" title="Muchomory">
Muchomory

Muchomory – utwór muzyczny Marii Peszek z 2008 roku. Autorką tekstu utworu jest sama Peszek, natomiast muzykę napisała wspólnie z Michałem „Foxem” Królem. Piosenka została nagrana na nowo i wydana jako ostatni singel z płyty "Maria Awaria" na początku 2009 roku. Artystka wykonała „Muchomory” podczas koncertu TOP na festiwalu TOPtrendy 2009, zajmując wówczas drugie miejsce.

</doc>
<doc id="1768820" url="https://pl.wikipedia.org/wiki?curid=1768820" title="Carmignano (herb szlachecki)">
Carmignano (herb szlachecki)

Carmignano – polski herb szlachecki z nobilitacji.
Opis herbu.
Na tarczy dzielonej w pas w polu górnym, czerwonym, orzeł srebrny, przepleciony z monogramem "S".
W polu dolnym, czerwonym, koło zębate, złote z takimż lwem z uniesioną prawą łapą w środku.
Najwcześniejsze wzmianki.
Nadany za czasów Zygmunta Starego podskarbiemu Mikołajowi Antoniemu Carmignano z Neapolu. Herb powstał przez dodanie Orła Polskiego z monogramem królewskim do herbu rodowego nobilitowanego.
Herbowni.
Carmignano.

</doc>
<doc id="1768822" url="https://pl.wikipedia.org/wiki?curid=1768822" title="1 Brygada Kawalerii (III Rzesza)">
1 Brygada Kawalerii (III Rzesza)

1 Brygada Kawalerii (niem. "1. Kavallerie-Brigade") – niemiecka brygada kawalerii z okresu II wojny światowej.
Historia.
W latach 1934 – 1938 w Wehrmachcie znajdowało się 18 pułków kawalerii, które wchodziły w skład trzech dywizji kawalerii i jednej brygady. Jednak w związku z motoryzacją Wehrmachtu pułki kawalerii sukcesywnie przekształcano w pułki zmotoryzowane. Jednostki te wchodziły w skład zmotoryzowanych dywizji piechoty oraz dywizji lekkich.
1 kwietnia 1938 roku w ramach eksperymentu utworzono "1 Brygadę Kawalerii", w skład której weszły pułki kawalerii, które jeszcze nie przekształcono w pułki zmotoryzowane. Brygadę sformowano w Wystruciu (obecnie Czerniachowsk) na terenie Prus Wschodnich.
1 sierpnia 1939 roku brygadę zmobilizowano i włączono w skład 3 Armii Grupy Armii Północ. Miała osłaniać wschodnie skrzydło armii.
1 września 1939 roku brygada przekroczyła granicę Polski w Pełtach i rozpoczęła natarcie na Myszyniec, którego bronił Kurpiowski Batalion Obrony Narodowej. Brygada zmusiła obrońców do wycofania się i zajęła miasto. 2 września nacierała na Kadzidło i Dylewo spychając oddziały polskiego 42 pułku piechoty i 5 pułku ułanów w kierunku Mławy. 
3 września jednostka weszła w skład Korpusu Armijnego „Wodrig” i rozpoczęła natarcie w kierunku Ostrołęki, przełamując polskie pozycje pod Dobrzankowem i zajmując opuszczony już przez polskie wojska Przasnysz. Następnie brygada zajęła Maków Mazowiecki i 6 września dotarła do Narwi w rejonie wsi Brzóze i Dzbądz. Następnie uchwyciła przyczółek spychając z linii Narwi pododdziały polskiego 116 pułku piechoty. Po przekazaniu przyczółka pododdziałem niemieckiej 12 Dywizji Piechoty, brygada przeprowadziła rozpoznanie w kierunku rzeki Orz, gdzie doszło do walk z polskimi pododdziałami z 134 i 115 pułku piechoty, które zmusiły brygadę do odwrotu za rzekę Orz.
7 września brygada skoncentrowała się pod Różanem i 9 września uchwyciła przyczółek na Bugu pod Borkiem. Następnie zajęła Paplin i Węgrów. 11 września dotarła do Kałuszyna, gdzie starła się z 1 Dywizją Piechoty Legionów. 
13 września jednostka przeszła w rejon Radzymina, gdzie prowadziła działania zaczepne do 16 września. Tam też skończyła działania bojowe w trakcie kampanii wrześniowej.
20 września 1939 roku brygadę skierowano do Mińska Mazowieckiego, gdzie zajęła koszary 7 pułku Ułanów Lubelskich. Stacjonowała tam do 4 października 1939 roku. Przerzucona na zachód do Osnabrück 25 października 1939 roku została przeformowana w 1 Dywizję Kawalerii.

</doc>
<doc id="1768823" url="https://pl.wikipedia.org/wiki?curid=1768823" title="Roztwory stałe">
Roztwory stałe



</doc>
<doc id="1768824" url="https://pl.wikipedia.org/wiki?curid=1768824" title="Centrum Żydowskie w Oświęcimiu">
Centrum Żydowskie w Oświęcimiu

Centrum Żydowskie w Oświęcimiu – organizacja pozarządowa, której misją jest zachowanie pamięci o społeczności żydowskiej miasta Oświęcimia oraz edukacja o zagrożeniach płynących z antysemityzmu, rasizmu oraz innych uprzedzeń i nietolerancji.
Centrum Żydowskie prowadzi Muzeum Żydowskie, opiekuje się jedyną zachowaną w mieście Synagogą Chewra Lomdei Misznajot oraz domem ostatniego żydowskiego mieszkańca Oświęcimia Szymona Klugera, w którym znajduje się kawiarnia Cafe Bergson z przestrzenią wystawową i edukacyjną. Ponadto Centrum udostępnia do zwiedzania cmentarz żydowski w Oświęcimiu, który jest własnością gminy żydowskiej w Bielsku-Białej.
Historia Centrum.
W 1995 r. w Nowym Jorku powstała Auschwitz Jewish Center Foundation, której celem było stworzenie żydowskiego centrum kulturalno-edukacyjnego w Oświęcimiu. Dla realizacji tego zadania powołano rok później w Polsce siostrzaną organizację Fundację Edukacyjne Centrum Żydowskie w Oświęcimiu. We wrześniu 2000 roku Centrum Żydowskie w Oświęcimiu zostało oficjalnie otwarte. 
Od września 2006 Centrum jest stowarzyszone z Muzeum Dziedzictwa Żydowskiego w Nowym Jorku.
Działalność.
Centrum realizuje swoją misję poprzez udostępnianie do zwiedzania zabytkowej synagogi Chewra Lomdej Misznajot, Muzeum Żydowskiego i Domu Rodziny Klugerów. Odwiedzający mogą skorzystać z oprowadzania z przewodnikiem po wymienionych częściach Muzeum, a także po żydowskich śladach w mieście. 
Dla grup szkolnych z Polski i zagranicy centrum prowadzi warsztaty edukacyjne na temat judaizmu, historii Żydów w Oświęcimiu oraz praw człowieka. Dla studentów, nauczycieli oraz służb mundurowych przygotowywane są specjalne programy studyjne na temat historii Holokaustu oraz współczesnych uprzedzeń i przemocy motywowanej nienawiścią. 
Muzeum Żydowskie.
Muzeum Żydowskie jest zlokalizowane w przedwojennym domu rodzin Kornreichów i Dattnerów, który sąsiaduje z synagogą. Wystawa główna pt. „Oszpicin. Historia żydowskiego Oświęcimia” prezentuje ponad 400 lat obecności Żydów w mieście poprzez fotografie, dokumenty, zabytkowe eksponaty oraz multimedia, w tym wspomnienia byłych żydowskich mieszkańców Oświęcimia. „Oszpicin” to nazwa, którą nazywali Oświęcim jego żydowscy mieszkańcy – w języku jidysz słowo to oznacza „gości”. 
Dla odwiedzających jest dostępna także bezpłatna aplikacja Oszpicin po polsku, angielsku, niemiecku i hebrajsku. 
Zabytki.
Zabytki z Wielkiej Synagogi.
W Muzeum Żydowskim prezentowane są przedmioty znalezione podczas wykopalisk prowadzonych w latach 2004-2005 w miejscu, w którym stała zniszczona na początku II wojny światowej Wielka Synagoga w Oświęcimiu. Prace przeprowadzili archeolodzy z Uniwersytetu Mikołaja Kopernika w Toruniu pod kierunkiem dr Małgorzaty Grupy. Podczas wykopalisk zespół archeologów odzyskał ponad 400 elementów wyposażenia świątyni. Obiekty zostały następnie odnowione, skatalogowane i włączone do kolekcji Muzeum Żydowskiego. 
Wśród zabytków z Wielkiej Synagogi wyróżnia się grupa lamp i żyrandoli. Wśród nich znajduje się lampa Ner Tamid (hebr. "wieczne światło"), która została odnaleziona wraz z innymi przedmiotami podczas prac archeologicznych prowadzonych na terenie Wielkiej Synagogi przy ul. Berka Joselewicza w 2004 roku. Lampę zawieszano najczęściej nad lub przy aron ha-kodesz (wcześniej we wnęce na zachodniej ścianie synagogi) i zapalano niezależnie od tego, czy synagoga jest pusta, czy zamknięta (tradycja ta ma przypominać o wiecznie oświetlonej menorze w starożytnej świątyni jerozolimskiej). Dzięki wykopaliskom znaleziono także żyrandol z Wielkiej Synagogi oraz menory. 
Rejestr ocalonych.
Jednym z najcenniejszych eksponatów w zbiorach Muzeum Żydowskiego jest rejestr żydowskich mieszkańców Oświęcimia, którzy po wojnie wrócili do miasta. Rejestr był prowadzony przez miejscowy Komitet Żydowski, który powstał w kwietniu 1945 roku pod przewodnictwem Maurycego Bodnera. 
W zeszycie znajdują się nazwiska kilkuset Żydów, którzy przeżyli Zagładę i wrócili do Oświęcimia. Większość osób, których nazwiska zostały wpisane do rejestru, przebywała w Oświęcimiu tylko przez krótki czas (następnie wyjechali oni z miasta). 
Na liście znajdują się zarówno przedwojenni mieszkańcy Oświęcimia, jak i ocaleni przybyli z innych terenów. 
Ikonografia.
Fotografie i dokumenty żydowskiej społeczności.
W zbiorach muzeum znajdują się także fotografie żydowskich i polskich mieszkańców przedwojennego Oświęcimia, listy pisane przez członków społeczności, zaświadczenia, zezwolenia i inne archiwalne materiały dokumentujące życie przedwojennej, wielokulturowej społeczności Oświęcimia.
Zanim Auschwitz i miasto Oświęcim stały się symbolem Holokaustu, było to zwykłe miasto, w którym od początku XVI wieku mieszkali Żydzi. W latach poprzedzających II wojnę światową stanowili oni większość (około 60%) mieszkańców Oświęcimia; kolejne pokolenia przyczyniały się do powstania bogatej i wielowarstwowej lokalnej kultury. Po wojnie ocalało lub powróciło do miasta bardzo niewielu Żydów (a wielu z nich wkrótce ponownie opuściło Polskę). Ekspozycja Muzeum Żydowskiego ma na celu przybliżenie dzisiejszej publiczności historii przedwojennej społeczności żydowskiej poprzez zdjęcia, dokumenty i nagrane relacje ocalałych.
Synagoga.
Synagoga Chewra Lomdei Misznajot jest jedynym żydowskim domem modlitwy w Oświęcimiu, który dotrwał do czasów współczesnych. Jego budowę rozpoczęto ok. 1913 roku, a swoje funkcje spełniał on do roku 1939. W okresie międzywojennym było to jedno z ok. 20 żydowskich miejsc modlitwy. Podczas wojny Niemcy zniszczyli wnętrze synagogi i przeznaczyli ją na magazyn amunicji. Po wojnie symboliczna grupa ocalonych z Holokaustu korzystała ponownie z synagogi do modlitw. W okresie PRL budynek stał częściowo opuszczony, aby następnie stać się magazynem dywanów. 
W 1998 roku budynek synagogi został zwrócony gminie wyznaniowej żydowskiej w Bielsku-Białej – jako pierwszy obiekt żydowskiego kultu religijnego w Polsce oddany w ręce prawowitych spadkobierców po upadku komunizmu. Bielska gmina w tym samym roku przekazała bezpłatnie ją na rzecz Fundacji Edukacyjne Centrum Żydowskie w Oświęcimiu.
W 2000 roku po remoncie synagoga została ponownie udostępniona. Dziś Synagoga Chewra Lomdei Misznajot nie posiada swojego rabina, ani zgromadzenia wiernych, lecz pozostaje jedynym żydowskim miejscem kultu religijnego w pobliżu byłego obozu KL Auschwitz, służąc doraźnie jako miejsce modlitwy, refleksji i pamięci.
Dom Rodziny Klugerów.
Za synagogą Chewra Lomdej Misznajot znajduje się ponadstuletni dom, w którym przed wojną mieszkała żydowska rodzina Klugerów: Symcha i Frida z dziewięciorgiem dzieci. Z Holokaustu ocalała jedynie trójka dzieci, w tym Szymon Kluger (1925-2000), który od 1961 roku aż do swojej śmierci ponownie mieszkał w rodzinnym domu. Budynek został następnie podarowany przez jego spadkobierców Centrum Żydowskiemu w Oświęcimiu, które w 2013 r. przeprowadziło gruntowny remont i adaptację na kawiarnię muzealną Cafe Bergson, wraz z przestrzenią edukacyjną i wystawową. Zachowano oryginalne drzwi wejściowe ze śladem po mezuzie oraz wyeksponowano historyczne elementy budynku w jego wnętrzu. 
W Cafe Bergson realizowane są projekty kulturalne i edukacyjne dotyczące zarówno przeszłości Oświęcimia jak i współczesnej tematyki praw człowieka oraz ochrony środowiska naturalnego.
Nagrody i wyróżnienia.
W 2011 roku Stowarzyszenie Służby za Granicą przyznało Centrum Żydowskiemu w Oświęcimiu Austriacką Nagrodę Pamięci Holocaustu – wyróżnienie przyznawane raz do roku osobom lub grupom osób za wyjątkowy wkład w zachowanie pamięci o ofiarach Zagłady.

</doc>
<doc id="1768825" url="https://pl.wikipedia.org/wiki?curid=1768825" title="Roztwór stały">
Roztwór stały

Roztwór stały – ciało stałe, które jest jednorodną pod względem fizycznym fazą krystaliczną, zawierającą dwa lub więcej składników, np. dwa lub więcej rodzajów jonów metali w sieci krystalicznej. Taką fazę nazywa się roztworem stałym, jeżeli po dodaniu substancji rozpuszczonych do dominującego składnika (rozpuszczalnika) typ struktury krystalicznej nie zmienia się, a parametry sieci zmieniają się stopniowo, wraz ze wzrostem stężenia substancji rozpuszczonych.
Badania struktury roztworów stałych oraz przemian, który ulegają, wchodzą w zakres:
Rodzaje roztworów stałych.
Wyodrębnia się roztwory stałe:
Roztwory pierwszego rodzaju.
Roztwory pierwszego rodzaju powstają wówczas, gdy składniki rozpuszczone są izomorficzne z rozpuszczalnikiem (osnową) – mają budowę podobną w takim stopniu, że może powstać jedna faza krystaliczna o zmiennym składzie chemicznym. Wspólna krystalizacja dwóch substancji A i B w całym zakresie ich stężeń (tworzenie roztworów stałych ciągłych) jest możliwe tylko w przypadku, gdy spełnione są tzw. reguły Hume’a-Rothery’ego – oba składniki mają:
Parametry sieci krystalicznej roztworu (np. wymiary komórki elementarnej) zmieniają się stopniowo wraz ze wzrostem zawartości A w B lub B w A.
Jeżeli wymienione kryteria Hume’a-Rothery’ego nie są spełnione, ze wzrostem udziału obcych atomów w węzłach sieci bardzo szybko rosną naprężenia wiązań. Dochodzi do sytuacji, w której dalszy wzrost stężenia nie jest możliwy w danych warunkach – powstaje roztwór stały graniczny (nasycony).
Wzajemna rozpuszczalność często ulega zmianom wraz ze zmianami temperatury. W czasie chłodzenia roztworów, otrzymanych w wysokiej temperaturze, może być osiągany stan nasycenia (granica termodynamicznej trwałości fazy). W czasie dalszego chłodzenia składnik rozpuszczony może:
W sieciach roztworów stałych I rzędu mogą powstawać różne rodzaje faz międzymetalicznych („związków międzymetalicznych”) – ziarna lub fragmenty ziarna (domeny) o takim rozmieszczeniu składników roztworu, które umożliwia osiągnięcie niższej energii swobodnej. Produktami przemian porządek–nieporządek mogą być różne rodzaje faz międzymetalicznych, oznaczanych literami alfabetu greckiego, np.:
Struktura otrzymanych stopów (np. liczba faz, wielkość i kształt ziaren, ich wzajemne rozmieszczenie, liczba defektów sieci krystalicznej) zależą od szybkości chłodzenia. Jest to podstawą procesów obróbki cieplnej (np. obróbka cieplna stopów żelaza).
Roztwory drugiego rodzaju.
Roztwory drugiego rodzaju (addycyjne, międzywęzłowe, śródwęzłowe) powstają w przypadku braku izomorfizmu oraz wtedy, gdy wielkość przestrzeni międzywęzłowych, tzw. luk, umożliwia ulokowanie w nich atomów lub jonów substancji rozpuszczonej. Ze względu na mały rozmiar luk mieszczą się w nich tylko niewielkie atomy, np. wodoru, boru, węgla czy azotu. Ekspansja sieci spowodowana dodatkowymi atomami uniemożliwia powstawanie roztworów ciągłych roztwory międzywęzłowe są zawsze roztworami granicznymi. Takie roztwory powstają np. w czasie procesów obróbki cieplno–chemicznej stopów żelaza, tj. nawęglania lub azotowania.
Roztwory trzeciego rodzaju.
W roztworach trzeciego rodzaju (pustowęzłowe, deficytowe; stopy substrakcyjne) rolę rozpuszczalnika odgrywa uporządkowany roztwór stały (nadstruktura), którego chemiczny skład zależy od liczby pustych węzłów sieci; w przypadku stopów metali rozpuszczalnikiem jest tzw. faza międzymetaliczna (nazywana również „związkiem międzymetalicznym”), której chemiczny skład zmienia się w wąskim zakresie.
Od mechanizmu powstawania roztworu stałego zależy osiągalne stężenie substancji rozpuszczanej oraz właściwości materiału, np. mechaniczne i elektryczne. W przypadku metali od rodzaju sieci krystalicznej i stopnia jej zdefektowania zależą mechaniczne właściwości stopów, np. wytrzymałość, twardość, kruchość, sprężystość, plastyczność.
Możliwości modyfikowania elektrycznych właściwości materiałów są wykorzystywane w czasie wytwarzania półprzewodników (zmiany przewodnictwa wskutek domieszkowania).
Roztwory stałe w metalurgii.
Kryształy roztworów stałych występują powszechnie w stopach metali, zarówno w stopach żelaza z węglem, jak w metalach nieżelaznych – ciężkich wysokotopliwych (np. chrom, nikiel), niskotopliwych (np. cynk, kadm, cyna), metali lekkich (np. beryl, magnez, glin) lub szlachetnych (np. złoto, srebro, platyna). Poniżej przedstawiono informacje dotyczące roztworów stałych występujących w strukturze stopów miedzi oraz stopach Fe–C.
Stopy miedzi z Sn, Zn i Ni.
Spośród metali kolorowych (np. stopy miedzi, stopy aluminium, stopy cynku) wyróżniają się stopy miedzi z cyną i cynkiem, czyli brązy i mosiądze. Stopy miedzi z innymi dodatkami stopowymi, takimi jak glin, beryl, krzem, mangan, arsen nazywa się, odpowiednio, brązami aluminiowymi, berylowymi, krzemowymi, manganowymi, arsenowymi. Stop miedzi z niklem nosi nazwę miedzionikiel.
Na duże znaczenie brązu w rozwoju cywilizacji wskazuje fakt wyodrębnienia w prehistorii epoki brązu. Najstarsze wyroby z brązu, wytwarzano na Bliskim Wschodzie już w V tysiącleciu p.n.e., na Bałkanach między IV a początkiem drugiej połowy III tysiąclecia. Stężenie dodatku stopowego dobierano tak, aby miedź uzyskała odpowiednio wysoką twardość bez utraty plastyczności, ułatwiającej obróbkę. Zależnie od rodzaju produkowanych wyrobów stosowano stopy zawierające do 10–14% cyny.
Współczesna wiedza nt. struktury metali oraz równowag i kinetyki przemian fazowych
w stopach pozwala przewidywać wpływ stężenia dodatków oraz sposobu obróbki cieplnej (termicznej) na mechaniczne właściwości stopu.
W układzie współrzędnych temperatura–skład przedstawia się wykresy fazowe, wskazujące granice termodynamicznej trwałości określonych faz (kryształów o określonej budowie). Pomiędzy obszarami występowania pojedynczych faz mieszczą się „obszary współistnienia” – pola wykresu, w których stop zawiera dwie fazy, znajdujące się w równowadze termodynamicznej. Stopy zawierają fazy zgodne z wykresami wtedy, gdy szybkość ogrzewania lub chłodzenia jest bardzo mała. W tych warunkach mogą zakończyć się powolne procesy dyfuzji w fazie stałej, np. proces dyfuzji jonów metalu rozpuszczonego w kryształach obcej sieci do ich powierzchni i tworzenie tam nowych kryształów, o innej strukturze (kryształy fazy współistniejącej).
Stopy otrzymywane w wyniku szybkiego chłodzenia mogą zawierać kryształy roztworów przesyconych (skład opisany punktami w obszarze współistnienia), o silnie zdefektowanej sieci krystalicznej, charakteryzujące się mniejszą plastycznością, a większą twardością i kruchością.
Wykresy fazowe stopów miedzi z niklem, cyną i cynkiem wyjaśniają zależność właściwości metalu od zawartości dodatku stopowego.
W układzie Cu–Ni (miedzionikiel) składniki tworzą roztwór ciągły – rozpuszczają się wzajemnie w fazie stałej w całym zakresie stężeń. Jest to możliwe dzięki temu, że spełniają kryteria Hume’a i Rothery’ego: mają ten sam typ sieci krystalicznej (sieć regularna zwarta, regularna ściennie centrowana) oraz podobne wymiary komórki elementarnej, średnice jonów i elektroujemność. Kryształy roztworu stałego (faza α), powstające w cieczy o dowolnym składzie, zawierają początkowo więcej niklu niż ciecz. Jeżeli proces jest powolny stopniowo wzbogacają się w jony Cu, co powoduje, że wyrównuje się skład wszystkich ziaren. W przypadku szybkiego chłodzenia cieczy otrzymywany stop jest mieszaniną ziaren roztworu stałego o różnej zawartości obu składników. Jest to przyczyną mniejszej odporności na korozję elektrochemiczną (powstawanie mikroogniw korozyjnych).
W miedzioniklach zawierających więcej niż 30% Ni w temperaturze niższej od 1000 °C zachodzi dodatkowa przemiana fazowa. W tych warunkach termodynamicznie korzystne jest istnienie dwóch struktur α, różniących się sposobem uporządkowania jonów Cu i Ni w sieci krystalicznej (przemiana analogiczna do powstawanie dwóch niemieszających się cieczy).
Z fazowych wykresów układów Cu–Sn i Cu–Zn wynika możliwość tworzenia większej liczby różnych faz stałych. W tych układach mogą powstawać kryształy faz międzymetalicznych („związków międzymetalicznych”). Roztwory stałe, w których osnową jest sieć fazy międzymetalicznej, są oznaczane symbolami β, γ, δ, ε. Zakres zmienności składu tych roztworów stałych (szerokość obszaru termodynamicznej trwałości na wykresie fazowym) jest mniejszy od odpowiedniego zakresu zmienności składu krystalitów roztworu stałego dodatku stopowego (Sn, Zn) w sieci krystalicznej miedzi (faza α).
Stal i żeliwo.
Po epoce brązu nastąpiła epoka żelaza, materiału wytwarzanego z surowców bardziej dostępnych (początkowo – ruda darniowa i meteoryty żelazne) i bardziej wytrzymałego mechanicznie – lepiej nadającego się np. na zbroje, miecze, narzędzia. Wyroby z kutego żelaza wytwarzano już w XV i XIV wieku p.n.e. na terenach zamieszkałych przez Hetytów. Technologia wędrowała stamtąd do Palestyny, Egiptu, Mezopotamii. W XII w p.n.e. była znana w Grecji, a w XI-X w. p.n.e. – w Italii.
Opanowanie technik wytwarzania stopów z innymi metalami oraz metod obróbki cieplnej i cieplno chemicznej i odegrało istotną rolę w okresie rewolucji neolitycznej i rewolucji przemysłowej. Współcześnie stosowane są stopy o znormalizowanym składzie, otrzymywane z wykorzystaniem takich technik obróbki cieplno-chemicznej stopów żelaza, jak kaloryzowanie, azotowanie, naborowywanie, chromowanie, nawęglanie, siarkowanie lub węgloazotowanie (cyjanowanie).
Teoretyczną podstawą procesów wytwarzania żeliwa i stali węglowych o pożądanych właściwościach jest wiedza na temat przemian fazowych, zachodzących w stopach żelaza z węglem. Wykres fazowy wskazuje zakres termodynamicznej trwałości roztworów stałych węgla w sieci krystalicznej dwóch odmian alotropowych żelaza (α-Fe i γ-Fe). W sieciach krystalicznych obu odmian występują luki mniejsze od promienia atomu węgla, ale powstają roztwory stałe międzywęzłowe:
W sieci krystalicznej żelaza α-Fe występują mniejsze luki oktaedryczne (oba obszary termodynamicznej trwałości roztworów węgla w α-Fe są – wysoko- i niskotemperaturowy temperaturowy – są bardzo wąskie). Mechaniczne właściwości stali węglowej są zależne przede wszystkim od stanu ziaren austenitu (międzywęzłowe roztwory stałe węgla w γ-Fe). Od stężenia węgla i sposobu obróbki cieplnej zależy wielkość tych ziaren i liczba defektów sieci.
Zakres trwałości obu odmian alotropowych Fe oraz rozpuszczalność węgla w ich sieci krystalicznej są zależne od zawartości innych dodatków stopowych, np. zawartości chromu. Chrom jest składnikiem stali kwasoodpornych. Tworzy z α-Fe roztwory stałe ciągłe, a stężenie chromu w sieci γ-Fe może przekraczać 10%. Rozpuszczalność chromu w γ-Fe zwiększa dodatek niklu.
Roztwory stałe w mineralogii.
Występowanie roztworów stałych jest zjawiskiem powszechnym wśród minerałów. Przykładem są np. oliwiny, plagioklazy, turmaliny i granaty. Roztwory stałe powstają gdy między dwoma minerałami dochodzi do wzajemnej zamiany kationu w dowolnej proporcji, tak jak ma to miejsce w przypadku magnezu i żelaza w forsterycie i fajalicie.
Niekiedy substancje, które tworzą roztwory stałe, w wysokiej temperaturze, tracą tę zdolność, gdy temperatura obniża się. Jeśli spadek temperatury jest powolny, następuje rozpad roztworu stałego: substancja, która znajduje się w roztworze w mniejszej ilości, krystalizuje tworząc inkluzje (wrostki), wewnątrz kryształu substancji przeważającej. Zjawisko to jest znane pod nazwą „odmieszania się” roztworu stałego i bywa wykorzystywane jako dowód na to w jakiej temperaturze doszło do rozpadu minerału w trakcie dawnych procesów geologicznych. Przykładem tego zjawiska są skały magmowe plutoniczne powstałe w procesie zastygania magmy. W miarę ochładzania się skaleń potasowy (ortoklaz) i skaleń sodowy (albit), które tworzyły jeden roztwór stały, rozdzielają się. Rezultatem tego procesu jest powstawanie przerostków tych skaleni, tzw. pertytów (ortoklaz z inkluzjami skalenia sodowego). Gdy ochłodzenie jest gwałtowne (w wypadku lawy wulkanicznej) roztwór stały pozostaje przez długi czas w stanie metatrwałym.

</doc>
<doc id="1768826" url="https://pl.wikipedia.org/wiki?curid=1768826" title="Lekkoatletyka na Letnich Igrzyskach Olimpijskich 1900 – bieg na 110 metrów przez płotki mężczyzn">
Lekkoatletyka na Letnich Igrzyskach Olimpijskich 1900 – bieg na 110 metrów przez płotki mężczyzn

Bieg na 110 m przez płotki na igrzyskach olimpijskich w 1900 w Paryżu rozegrano 14 lipca 1900 w Lasku Bulońskim. Startowało 9 lekkoatletów z 3 krajów.
Eliminacje.
Rozegrano trzy biegi eliminacyjne. Zwycięzcy wchodzili do finału, a pokonani startowali w repasażach.
Bieg 1.
Kraenzlein ustanowił nowy rekord świata, choć wynik był wyraźnie słabszy od jego rekordu na 120 jardów przez płotki. Moloney był o trzy jardy za nim, a McLean o następne dwa jardy. Choisel nie ukończył biegu.
Bieg 2.
Pritchard pokonał Remingtona o pół jarda. Lewis przybiegł wyraźnie za nimi, a Klingelhoefer nie ukończył biegu.
Bieg 3.
Startował tylko jeden zawodnik, który awansował do finału walkowerem.
Repasaże.
Rozegrano dwa biegi. Zwycięzcy awansowali do finału.
Bieg 1.
Moloney pokonał Lewisa o 5 metrów.
Bieg 2.
McLean zwyciężył zdecydowanie.
Finał.
Wskutek błędu niedoświadczonego startera McLean wystartował wcześniej i po wyjściu z bloków miał 5 jardów przewagi nad Kraenzleinem, ten go jednak dogonił na 8 płotku i wygrał o 3 jardy, poprawiając własny rekord świata. Moloney, który łatwo pokonał McLeana w eliminacjach, przegrał z nim o stopę.

</doc>
<doc id="1768828" url="https://pl.wikipedia.org/wiki?curid=1768828" title="Przełęcz Kolędówki">
Przełęcz Kolędówki

Przełęcz Kolędówki – położona na wysokości 809 m przełęcz w Paśmie Jałowieckim, pomiędzy Solniskami (879 m) a Kolędówką (882 m). Według regionalizacji Polski opracowanej przez Jerzego Kondrackiego pasmo to jest częścią Pasma Przedbabiogórskiego i należy do Beskidu Makowskiego. Na mapach i w przewodnikach turystycznych czasami zaliczane jest do Beskidu Żywieckiego.
Nazwa przełęczy pochodzi od nazwisko Kolęda. Całkowicie zalesione północne stoki spod przełęczy opadają do doliny Stryszawki i spływa nimi potok bez nazwy. Trawersuje je stokowa droga leśna do zwózki drzewa. Natomiast stoki południowe, opadające do doliny Skawicy) są zajęte przez pola i zabudowania osiedli Zawoi. Budynki tych osiedli dochodzą niemal do samego grzbietu pasma, do szlaku turystycznego prowadzącego grzbietem Pasma Przedbabiogórskiego. Dzięki temu z Kolędówek otwiera się szeroki widok na Pasmo Babiogórskie, Pasmo Policy i dolinę Skawicy. Przełęcz Kolędówki była często malowana przez Władysława Fronta zwanego malarzem Babiej Góry.
Na przełęczy, przy szlaku stoi murowana, odnowiona kapliczka, obok niej ławka i tablica dydaktyczna z opisem przyrodniczym tego miejsca. Nieco poniżej tego miejsca jest niewielki parking. Na przełęcz kolędówki wyjechać można stromą drogą z osiedla Wełcza w Zawoi.

</doc>
<doc id="1768830" url="https://pl.wikipedia.org/wiki?curid=1768830" title="Edivere">
Edivere

Edivere − wieś w Estonii, w prowincji Virumaa Wschodnia, w gminie Illuka.

</doc>
<doc id="1768831" url="https://pl.wikipedia.org/wiki?curid=1768831" title="Borys Nikołajewski">
Borys Nikołajewski

Borys Iwanowicz Nikołajewski ros. Борис Иванович Николаевский (ur. 8 października 1887 w Belebeju, zm. 22 lutego 1966 w Nowym Jorku) – rosyjski historyk i socjalistyczny działacz polityczny. Posługiwał się pseudonimami: "A. Andriejew", "N. Borisow", "E. Nikołajew" i "G. Gołosow".
Życiorys.
Działalność rewolucyjna w Rosji.
Urodził się w rodzinie prawosławnego kapłana. Z ruchem socjalistycznym związał się w wieku 14 lat. Po rozłamie w Socjaldemokratycznej Partii Robotników Rosji początkowo opowiedział się za bolszewikami, jednak po trzech latach przeniósł się do frakcji mienszewickiej, był czynnym publicystą w prasie partyjnej. W 1907 był delegatem na V zjazd SDPRR. Wielokrotnie zatrzymywany i więziony za swoją działalność.
W 1917 poparł lewe skrzydło bolszewików, publikował m.in. w „Iskrze”. Uczestniczył w I Wszechrosyjskim Zjeździe Rad Robotniczych i Żołnierskich (16 czerwca – 7 lipca 1917), gdzie został wybrany do Wszechrosyjskiego Centralnego Komitetu Wykonawczego (WCIK). W czasie wojny domowej po utworzeniu w Samarze antybolszewickiego Komucza i jego administracji działał na Powołżu i na Uralu jako przedstawiciel Komitetu Centralnego mienszewików. Po obaleniu Komucza przez Aleksandra Kołczaka wzywał do sojuszu z bolszewikami w celu wspólnej walki z Kołczakiem. Po zakończeniu walk na Uralu udał się do Moskwy, gdzie podjął pracę w archiwum historyczno-rewolucyjnym, pozostając członkiem KC partii mienszewików.
W lutym 1921 aresztowany przez Czeka razem z innymi przywódcami mienszewickimi, w czasie powstania w Kronsztadzie i towarzyszącej mu fali strajków w Piotrogrodzie, spędził 11 miesięcy w więzieniu. Mając do wyboru zsyłkę do Wiatki lub wyjazd z RFSRR, zdecydował się na emigrację w trybie decyzji OGPU o deportacji.
Działalność emigracyjna.
Zamieszkał na stałe w Berlinie, gdzie publikował w gazecie "Новая русская книга". Współtworzył również czasopismo "Летопись революции" i prowadził zbiór materiałów i dokumentów związanych z najnowszą historią polityczną Rosji. Był berlińskim przedstawicielem Rosyjskiego Zagranicznego Archiwum Historycznego z siedzibą w Pradze, zaś w latach 1924–1931 pełnił jednocześnie funkcję przedstawiciela zagranicznego moskiewskiego Instytutu Karola Marksa i Fryderyka Engelsa (p. Dawid Riazanow). Wykonując swoje obowiązki gromadził materiały związane z historią międzynarodowego ruchu robotniczego i publikował w radzieckich gazetach "Каторга и ссылка" oraz "Летопис марксизма". W lutym 1932, po krytyce przeprowadzonej w ZSRR kolektywizacji rolnictwa, został pozbawiony obywatelstwa radzieckiego.
W 1933, po dojściu do władzy NSDAP w Niemczech, emigrował do Paryża, wywożąc ze sobą archiwa Socjaldemokratycznej Partii Niemiec, które przekazał do Międzynarodowego Instytutu Historii Społecznej w Amsterdamie (pracował w jego oddziale w Paryżu). Między lutym a sierpniem 1936, działając z ramienia kierownictwa działających jeszcze mienszewików, prowadził rozmowy z Nikołajem Bucharinem w sprawie sprzedaży do ZSRR archiwum Karola Marksa (ostatecznie zakończone fiaskiem). Był również w kontakcie z Lwem Siedowem, synem Lwa Trockiego, zaś z samym Trockim rozmawiał w związku z jego pracą nad "Historią rewolucji rosyjskiej". Informacje, jakie uzyskał od Bucharina nt. relacji panujących w kierownictwie WKP(b) i walki o władzę w ZSRR opublikował następnie w artykułach, w tym najbardziej znanym: "List starego bolszewika" (1936), który przez wiele lat pozostawał i pozostaje do dziś ważnym źródłem opisującym genezę i wydarzenia polityczne u progu Wielkiej Czystki.
Po upadku Francji w 1940 i okupacji Paryża przez Wehrmacht ukrywał się przed Gestapo. W końcu 1940 emigrował do USA, gdzie utrzymywał się z pracy publicystycznej w rosyjskiej prasie emigracyjnej. Pełnił również funkcję dyrektora Amerykańskiego Archiwum Robotniczego w Nowym Jorku, należał do redakcji "Социалистического вестника". Pomagał nowo przybyłym do Stanów Zjednoczonych emigrantom rosyjskim. Na nowo rozpoczął zbieranie archiwaliów; duża część jego poprzednich zbiorów została przejęta przez nazistów po zajęciu Francji, a następnie zniszczona. Pozostawał czynnym krytykiem stalinizmu i analitykiem wydarzeń zachodzących w ZSRR. W 1963 sprzedał posiadane zbiory Instytutowi Hoovera Uniwersytetu Stanforda, pozostając jednak nadal bezpośrednim opiekunem (kuratorem) kolekcji.

</doc>
<doc id="1768832" url="https://pl.wikipedia.org/wiki?curid=1768832" title="Przełęcz Przysłop (Pasmo Jałowieckie)">
Przełęcz Przysłop (Pasmo Jałowieckie)

Przełęcz Przysłop – położona na wysokości 661 m przełęcz w Paśmie Przedbabiogórskim (Jałowieckim), które według regionalizacji Polski opracowanej przez Jerzego Kondrackiego należy do Beskidu Makowskiego. Na mapach i w przewodnikach turystycznych czasami zaliczane jest do Beskidu Żywieckiego.
Przysłop znajduje się pomiędzy szczytami Kiczory (905 m) i Magurki (872 m). Administracyjnie należy do Zawoi; znajduje się tu osiedle o tej samej nazwie. Przez przełęcz przebiega droga ze Stryszawy Górnej do Zawoi Dolnej; znajduje się tu także przystanek autobusowy. Na przełęczy znajdują się turystyczne tablice informacyjne, a nieco powyżej przełęczy, przy drodze w kierunku Magurki kapliczka.

</doc>
<doc id="1768833" url="https://pl.wikipedia.org/wiki?curid=1768833" title="Sean May">
Sean May

Sean Gregory May (ur. 4 kwietnia 1984 w Chicago) – zawodowy koszykarz amerykański występujący na pozycji silnego skrzydłowego. 
Kariera sportowa.
W sezonie 2010-2011 miał reprezentować barwy New Jersey Nets, jednak podczas treningu doznał urazu. Klub nie zdecydował się podpisać z nim umowy. Aktualnie reprezentuje barwy Paris-Levallois Basket. W 2005 roku wybrany w drafcie z numerem 13. przez Charlotte Bobcats.
W 2002 wystąpił w meczu gwiazd amerykańskich szkół średnich - McDonald’s All-American.
Jest synem mistrza olimpijskiego oraz NCAA z 1976 – Scotta Maya. Wraz z ojcem tworzą jeden z zaledwie czterech duetów ojciec–syn, mających na swoim koncie tytuły mistrza NCAA. Jego starszy brat – Scott Jr dotarł do finałów NCAA w 2002.

</doc>
<doc id="1768835" url="https://pl.wikipedia.org/wiki?curid=1768835" title="Melik Dżanojan">
Melik Dżanojan

Melik Dżanojan (orm. Մելիք Ջանոյան, ur. 24 marca 1985) – ormiański lekkoatleta specjalizujący się w rzucie oszczepem.
Wielokrotny mistrz i rekordzista Armenii. Uczestnik igrzysk olimpijskich w Pekinie (2008) - z wynikiem 64,47 nie awansował do finału. W 2009 bez powodzenia startował w mistrzostwach świata. Reprezentant Armenii w pucharze Europy, drużynowych mistrzostwach Europy oraz pucharze Europy. 
Rekord życiowy: 79,71 (18 lutego 2012, Adler). Wynik ten jest aktualnym rekordem Armenii.

</doc>
<doc id="1768836" url="https://pl.wikipedia.org/wiki?curid=1768836" title="Melik Janoyan">
Melik Janoyan



</doc>
<doc id="1768839" url="https://pl.wikipedia.org/wiki?curid=1768839" title="Illuka">
Illuka

Illuka − wieś w Estonii, w prowincji Virumaa Wschodnia, w gminie Illuka.

</doc>
<doc id="1768841" url="https://pl.wikipedia.org/wiki?curid=1768841" title="Droga wojewódzka nr 349">
Droga wojewódzka nr 349

Droga wojewódzka nr 349 (DW349) – dawna droga wojewódzka o długości 686 m, łącząca stację kolejową Wrocław Kuźniki z drogą krajową nr 94. Znajdowała się we Wrocławiu, stanowiąc ulice Bystrzycką (fragment) i Metalowców.
Na całej długości została pozbawiona kategorii drogi wojewódzkiej oraz przeklasyfikowana na drogę gminną.

</doc>
<doc id="1768842" url="https://pl.wikipedia.org/wiki?curid=1768842" title="Jaama (Illuka)">
Jaama (Illuka)

Jaama − wieś w Estonii, w prowincji Virumaa Wschodnia, w gminie Illuka.

</doc>
<doc id="1768843" url="https://pl.wikipedia.org/wiki?curid=1768843" title="François Auguste Ferdinand Donnet">
François Auguste Ferdinand Donnet

François Auguste Ferdinand Donnet (ur. 16 listopada 1795 w Bourg-Argental, zm. 23 grudnia 1882 w Bordeaux) – francuski duchowny katolicki, arcybiskup Bordeaux, kardynał.
Życiorys.
W latach 1806-1813 kształcił się w kolegium w Annonay. Ukończył następnie seminarium w św. Ireneusza w Lyonie. 7 marca 1819 otrzymał święcenia kapłańskie. Pracował m.in. jako profesor szkoły w Belley, wikariusz w Guillotière, a także proboszcz w Irigny. Służył też jako misjonarz w wielu francuskich miastach. Był honorowym kanonikiem katedry w Blois. W 1827 został proboszczem w Villefranche-sur-Saône. Później był wikariuszem generalnym w Tours, a następnie w Lyonie.
6 kwietnia 1835 mianowany biskupem koadiutorem Nancy et Toul, z prawem następstwa. Sakry w Paryżu udzielił mu biskup Nancy et Toul Charles-Joseph-Marie-Auguste de Forbin-Janson. Nigdy nie przejął sukcesji w Nancy, mianowany został bowiem w 1837 metropolitą Bordeaux. Od 1840 asystent Tronu Papieskiego. Na konsystorzu z marca 1852 otrzymał kapelusz kardynalski z tytułem prezbitera Santa Maria in Via. Brał udział w Soborze watykańskim I, a także konklawe po śmierci Piusa IX. Pochowany w katedrze w Bordeaux.

</doc>
<doc id="1768844" url="https://pl.wikipedia.org/wiki?curid=1768844" title="Droga wojewódzka nr 356">
Droga wojewódzka nr 356

Droga wojewódzka nr 356 (DW356) – dawna droga wojewódzka łącząca stację kolejową Wrocław Żerniki z drogą krajową DK94 i węzłem "Wrocław Stadion" Autostradowej Obwodnicy Wrocławia.
Na mocy uchwały Sejmiku Województwa Dolnośląskiego z 12 września 2019 roku trasa na całej długości straciła kategorię drogi wojewódzkiej.

</doc>
<doc id="1768845" url="https://pl.wikipedia.org/wiki?curid=1768845" title="Kaatermu">
Kaatermu

Kaatermu − wieś w Estonii, w prowincji Virumaa Wschodnia, w gminie Illuka.

</doc>
<doc id="1768846" url="https://pl.wikipedia.org/wiki?curid=1768846" title="Kaidma">
Kaidma

Kaidma − wieś w Estonii, w prowincji Virumaa Wschodnia, w gminie Illuka.

</doc>
<doc id="1768847" url="https://pl.wikipedia.org/wiki?curid=1768847" title="Droga wojewódzka nr 359">
Droga wojewódzka nr 359

Droga wojewódzka nr 359 (DW359) – droga wojewódzka w województwie dolnośląskim, mająca 43 km długości. Od grudnia 2020 roku łączy Żmigródek z Trzebnicą i Wrocławiem – została poprowadzona starym śladem drogi krajowej nr 5. Składa się z dwóch odcinków rozdzielonych na obszarze Trzebnicy – jest to spowodowane przejęciem fragmentu obwodnicy miasta przez drogę ekspresową S5.
Dawny przebieg.
Dawniej droga posiadała 365 m długości i biegła od stacji kolejowej Wrocław Leśnica do drogi krajowej nr 94. Pokrywała się z ciągiem ulic Jana Rubczaka i Trzmielowickiej.
W 2019 roku odcinek ten na całej długości stracił kategorię drogi wojewódzkiej oraz został przeklasyfikowany na drogę gminną.
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Poprzednio dozwolony był ruch pojazdów o nacisku pojedynczej osi do 8 ton. W czasach gdy droga posiadała oznakowanie drogi krajowej nr 5 mogły się po niej poruszać pojazdy o nacisku na pojedynczą oś do 10 ton.

</doc>
<doc id="1768848" url="https://pl.wikipedia.org/wiki?curid=1768848" title="Rosbach vor der Höhe">
Rosbach vor der Höhe

Rosbach vor der Höhe, Rosbach v. d. Höhe − miasto w Niemczech, w kraju związkowym Hesja, w rejencji Darmstadt, w powiecie Wetterau.
Miasto składa się z trzech dzielnic:
Rosbach po raz pierwszy wzmiankowany był w kartularzu z Lorsch w roku 805 jako Rodheim – wówczas jeszcze jako samodzielna miejscowość. Rodheim włączony został do Rosbachu jako dzielnica 1 sierpnia 1972.
W Rosbach znajduje się wytwórnia wody mineralnej "Rosbacher Mineralwasserquelle" należąca do Hassia Mineralquellen oraz centralny magazyn sieci Rewe Group.
Współpraca.
Miejscowości partnerskie:
Krater.
Na zachód od Rosbach znajduje się krater o średnicy 2,3 km. spowodowany upadkiem meteorytu, który uderzył w tym miejscu w ziemię około 50-300 mln lat temu. Meteoryt mógł mieć średnicę około 100 m.

</doc>
<doc id="1768849" url="https://pl.wikipedia.org/wiki?curid=1768849" title="Kamarna">
Kamarna

Kamarna − wieś w Estonii, w prowincji Virumaa Wschodnia, w gminie Illuka.

</doc>
<doc id="1768850" url="https://pl.wikipedia.org/wiki?curid=1768850" title="Poznańska Biblioteka Niemiecka (seria wydawnicza)">
Poznańska Biblioteka Niemiecka (seria wydawnicza)

Poznańska Biblioteka Niemiecka – seria wydawnicza, początkowo prowadzona przez Wydawnictwo Poznańskie, a następnie przez Wydawnictwo Nauka i Innowacje.
Prace redakcyjne nad tą serią rozpoczęte zostały w 1996 roku. Redaktorami naukowymi serii są m.in.: Hubert Orłowski i Christoph Klessmann.
PBN prezentuje teksty nie tyle z samej nazwy niemieckie, co z racji zainteresowania się ich autorów własnym społeczeństwem i jego uwarunkowaniami. Dlatego w serii publikowane są prace historyków społecznych jak i pisarzy, socjologów, filozofów: m.in. Tomasza Manna, Gotfrieda Benna, Waltera Benjamina, Norberta Eliasa, Reinhardasa Kosellecka. Różna jest również struktura poszczególnych tytułów. Tomy przejęte edytorsko w całości sąsiadują z „ofertami autorskimi”, poskładanymi zarówno z dokonań jednego twórcy, jak i skupionymi wokół określonego kręgu problemowego czy dyskursu.
Seria wydawnicza otrzymała w 2001 roku Nagrodę "Literatury na Świecie" w dziedzinie inicjatyw wydawniczych.

</doc>
<doc id="1768851" url="https://pl.wikipedia.org/wiki?curid=1768851" title="Karoli">
Karoli

Karoli – wieś w Estonii, w prowincji Ida Viru, w gminie Illuka.

</doc>
<doc id="1768852" url="https://pl.wikipedia.org/wiki?curid=1768852" title="Azowiec Żdanow">
Azowiec Żdanow



</doc>
<doc id="1768853" url="https://pl.wikipedia.org/wiki?curid=1768853" title="Wołodymyr Sorokin">
Wołodymyr Sorokin

Wołodymyr Mykołajowycz Sorokin (ukr. Володимир Миколайович Сорокін, ros. Владимир Николаевич Сорокин, "Władimir Nikołajewicz Sorokin"; ur. 3 lutego 1937, Rosyjska FSRR) - ukraiński piłkarz pochodzenia rosyjskiego, grający na pozycji pomocnika, trener piłkarski.
Kariera piłkarska.
Kariera klubowa.
W 1954 rozpoczął karierę piłkarską w zespole Dinama Moskwa, skąd w 1957 przeszedł do Dynama Kijów. W lipcu 1961 powrócił do moskiewskiego Dinama, ale od nowego sezonu 1962 już bronił barw Szachtar Donieck, w którym występował przez 6 sezonów. Kończył karierę piłkarską w Azowcu Żdanow.
Kariera trenerska.
Po zakończeniu kariery piłkarskiej po pewnym czasie otrzymał propozycję pracy na stanowisku kierownika klubu Elektron Nowogród.

</doc>
<doc id="1768854" url="https://pl.wikipedia.org/wiki?curid=1768854" title="Konsu">
Konsu

Konsu − wieś w Estonii, w prowincji Virumaa Wschodnia, w gminie Illuka. Położona jest nad brzegiem jeziora Räätsma. Na południowy wschód od wsi, w odległości około półtora kilometra jest położone jezioro Konsu. Wchodzi ono w skład pojezierza Kurtna (est. "Kurtna järvestik").

</doc>
<doc id="1768855" url="https://pl.wikipedia.org/wiki?curid=1768855" title="Polana Włosienica">
Polana Włosienica



</doc>
<doc id="1768856" url="https://pl.wikipedia.org/wiki?curid=1768856" title="Kuremäe">
Kuremäe

Kuremäe – wieś w Estonii, w prowincji Virumaa Wschodnia, w gminie Illuka.
We wsi od 1891 znajduje się Piuchticki Monaster Zaśnięcia Matki Bożej – jedyny prawosławny klasztor w Estonii.

</doc>
<doc id="1768858" url="https://pl.wikipedia.org/wiki?curid=1768858" title="Kuningaküla">
Kuningaküla

Kuningaküla − wieś w Estonii, w prowincji Virumaa Wschodnia, w gminie Illuka.

</doc>
<doc id="1768859" url="https://pl.wikipedia.org/wiki?curid=1768859" title="Droga wojewódzka nr 514">
Droga wojewódzka nr 514

Droga wojewódzka nr 514 (DW514) - droga wojewódzka łącząca stację kolejową Grudziądz Mniszek z drogą krajową DK55.
Miejscowości leżące przy trasie DW514.
 Województwo kujawsko-pomorskie

</doc>
<doc id="1768860" url="https://pl.wikipedia.org/wiki?curid=1768860" title="Kurtna (Illuka)">
Kurtna (Illuka)

Kurtna − wieś w Estonii, w prowincji Virumaa Wschodnia, w gminie Illuka. Od wsi bierze nazwę znajdujące się w jego sąsiedztwie pojezierze Kurtna (est. "Kurtna järvestik"). W jego skład wchodzą 42 jeziora.

</doc>
<doc id="1768861" url="https://pl.wikipedia.org/wiki?curid=1768861" title="Ohakvere">
Ohakvere

Ohakvere − wieś w Estonii, w prowincji Virumaa Wschodnia, w gminie Illuka.

</doc>
<doc id="1768862" url="https://pl.wikipedia.org/wiki?curid=1768862" title="Ongassaare">
Ongassaare

Ongassaare − wieś w Estonii, w prowincji Virumaa Wschodnia, w gminie Illuka.

</doc>
<doc id="1768863" url="https://pl.wikipedia.org/wiki?curid=1768863" title="Jebel Musa">
Jebel Musa



</doc>
<doc id="1768864" url="https://pl.wikipedia.org/wiki?curid=1768864" title="Permisküla">
Permisküla

Permisküla − wieś w Estonii, w prowincji Virumaa Wschodnia, w gminie Illuka.

</doc>
<doc id="1768866" url="https://pl.wikipedia.org/wiki?curid=1768866" title="Puhatu">
Puhatu

Puhatu − wieś w Estonii, w prowincji Virumaa Wschodnia, w gminie Illuka.

</doc>
<doc id="1768867" url="https://pl.wikipedia.org/wiki?curid=1768867" title="Rausvere">
Rausvere

Rausvere − wieś w Estonii, w prowincji Virumaa Wschodnia, w gminie Illuka.

</doc>
<doc id="1768868" url="https://pl.wikipedia.org/wiki?curid=1768868" title="Osuwiska">
Osuwiska



</doc>
<doc id="1768869" url="https://pl.wikipedia.org/wiki?curid=1768869" title="Vasavere">
Vasavere

Vasavere − wieś w Estonii, w prowincji Virumaa Wschodnia, w gminie Illuka. Na wschód od wsi przepływa rzeką Vasavere jõgi wypływająca z jeziora Kurtna Suurjärv, jednego z 42 należących do pojezierza Kurtna (est. "Kurtna järvestik").

</doc>
<doc id="1768870" url="https://pl.wikipedia.org/wiki?curid=1768870" title="Kuchenka indukcyjna">
Kuchenka indukcyjna



</doc>
<doc id="1768872" url="https://pl.wikipedia.org/wiki?curid=1768872" title="Roulettes">
Roulettes

RAAF Roulettes – zespół akrobacyjny Royal Australian Air Force (sił powietrznych Australii), powstały w roku 1970 w bazie wojskowej RAAF-u w Wiktorii. 
Początkowo zespół wykorzystywał samoloty myśliwskie z okresu końcowego II wojny światowej produkcji brytyjskiej De Havilland Vampire. Później jednak wybrane zostały nowe samoloty szkolne produkcji Włoskiej Aermacchi MB-326. W roku 1989 zespół ponownie zmienił samoloty na Pilatus PC-9, które są używane do dnia dzisiejszego. Dodatkowo maszyny otrzymały malowanie zespołu oraz zostały wyposażone w tzw. wytwornicę dymów.

</doc>
<doc id="1768874" url="https://pl.wikipedia.org/wiki?curid=1768874" title="Jaama">
Jaama



</doc>
<doc id="1768875" url="https://pl.wikipedia.org/wiki?curid=1768875" title="Akumulator inercyjny">
Akumulator inercyjny



</doc>
<doc id="1768876" url="https://pl.wikipedia.org/wiki?curid=1768876" title="Droga wojewódzka nr 516">
Droga wojewódzka nr 516

Droga wojewódzka nr 516 (DW516) – droga wojewódzka w Sztumie łącząca stację kolejową Sztum z drogą krajową nr 55.

</doc>
<doc id="1768878" url="https://pl.wikipedia.org/wiki?curid=1768878" title="Do for Love">
Do for Love

Do for Love – drugi singel z pośmiertnej płyty Tupaca Shakura pod tytułem "R U Still Down? (Remember Me)". Zawiera sample utworu "What You Won't Do For Love", której autorem jest Bobby Caldwell.

</doc>
<doc id="1768882" url="https://pl.wikipedia.org/wiki?curid=1768882" title="Droga wojewódzka nr 547">
Droga wojewódzka nr 547

Droga wojewódzka nr 547 (DW547) – droga wojewódzka łącząca stację kolejową Grudziądz Owczarki z DK16.
Miejscowości leżące przy trasie DW547.
 Województwo kujawsko-pomorskie

</doc>
<doc id="1768888" url="https://pl.wikipedia.org/wiki?curid=1768888" title="Ciekawski George (film)">
Ciekawski George (film)

Ciekawski George (ang. "Curious George", 2006) – amerykański film animowany, opowiadający o słynnej małpce George’u. Powstał na podstawie książek Hansa Augusto „H.A.” Reya i Margret Rey.
Film zawitał do Polski 11 stycznia 2007 roku na DVD w wersji z lektorem. 31 grudnia 2007 roku na kanale Canal+ film miał swoją premierę w wersji dubbingowej.
Fabuła.
Muzeum pana Bloomsberry może zostać zamknięte a w jego miejsce może zostać wybudowany parking. Uratować go może jedynie nowa wystawa, która przyciągnie tłum ludzi. Ted, pracownik i pupilek dyrektora muzeum, wyrusza wraz z innymi podróżnikami do Afryki, by zdobyć cenny posąg przypominający małpę. Na miejscu okazuje się, że posąg jest wielkości breloczka, na domiar złego do pracownika muzeum przyczepia się mała małpka imieniem George. Niezwykle ciekawskie zwierzę jest jedyną szansą dla muzeum.
Wersja polska.
Opracowanie polskiej wersji dźwiękowej: na zlecenie Canal+ – Dubbfilm Studio
Reżyseria: Cezary Morawski
Dialogi: Agnieszka Farkowska
Dźwięk i montaż: Joanna Wróblewska
Kierownictwo produkcji: Romuald Cieślak
Wystąpili:
oraz
Dzieci:

</doc>
<doc id="1768890" url="https://pl.wikipedia.org/wiki?curid=1768890" title="Hydroksylaza tyrozynowa">
Hydroksylaza tyrozynowa

Hydroksylaza tyrozynowa (lub 3-monooksygenaza tyrozyny; EC 1.14.16.2) – enzym z grupy hydroksylaz odpowiedzialny za przekształcenie aminokwasu L-tyrozyny do dihydroksyfenyloalaniny, czyli DOPA.
Funkcja.
Hydroksylaza tyrozynowa, będąca oksygenazą, jest enzymem znajdującym się w cytozolu wszystkich komórek metabolizujących katecholaminy. Przekształca aminokwas tyrozynę w DOPA, aminę katecholową.
Enzym ten jest wysoce specyficzny wobec substratu i nie akceptuje żadnych pochodnych indolu; jest to unikalna cecha hydroksylazy fenyloalaninowej, w porównaniu z innymi enzymami zaangażowanymi w biosyntezę katecholamin, które współpracują z pochodnymi indolu.
Struktura.
Hydroksylaza tyrozynowa jest homotetramerem. Struktura enzymu jest zbliżona do budowy hydroksylazy fenyloalaninowej oraz hydroksylazy tryptofanowej.
Każda z czterech podjednostek zawiera po jednym atomie żelaza, którego obecność jest krytyczna dla aktywności enzymatycznej tego enzymu.
Reakcja.
 + + O2 ⇌ + 
Medycyna.
Aktywność hydroksylazy tyrozynowej może być spowolniona bądź zatrzymana przez inhibitor α–metylotyrozynę, jednakże nie jest to efektywny środek regulacji biosyntezy amin katecholowych. Środek ten jest rzadko używany, lecz jest bardzo użyteczny w leczeniu guza chromochłonnego. Ma także zastosowanie w przypadkach nadciśnienia tętniczego.

</doc>
<doc id="1768892" url="https://pl.wikipedia.org/wiki?curid=1768892" title="HMSH2">
HMSH2



</doc>
<doc id="1768896" url="https://pl.wikipedia.org/wiki?curid=1768896" title="Anatolij Suczkow">
Anatolij Suczkow

Anatolij Andrijowycz Suczkow, ukr. Анатолій Андрійович Сучков, ros. Анатолий Андреевич Сучков, "Anatolij Andriejewicz Suczkow" (ur. 5 listopada 1934 w Moskwie, zm. 10 października 2021) – ukraiński piłkarz pochodzenia rosyjskiego, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek klubu Krylja Sowietow-II Moskwa. W 1953 rozpoczął karierę piłkarską w zespole Metałurh Zaporoże. Następnie w latach 1954-1957 służył w wojskowym klubie BOF Sewastopol. W sezonie 1958 występował w Spartaku Moskwa, a w maju następnego roku przeszedł do Dynama Kijów. W lipcu 1964 został piłkarzem Karpat Lwów, w którym zakończył karierę piłkarską.
Kariera trenerska.
Po zakończeniu kariery piłkarskiej od stycznia do lipca 1966 trenował dzieci w Szkole Piłkarskiej Dynama Kijów. Potem pomagał trenować zespoły Metalist Charków, amatorski Kołos Akymiwka i Bukowyna Czerniowce. Od 1971 do maja 1972 pracował na stanowisku głównego trenera Bukowyny Czerniowce, a potem do końca 1972 na stanowisku kierownika klubu. Od 1974 rozpoczął poszukiwanie talentów dla klubów Dynamo Kijów, Krywbas Krzywy Róg, Dnipro Dniepropetrowsk, CSKA Kijów oraz Metałurh Zaporoże. Od sierpnia 1999 pracował ponownie w strukturze Dynama na stanowisku selekcjonera.

</doc>
<doc id="1768899" url="https://pl.wikipedia.org/wiki?curid=1768899" title="BOF Sewastopol">
BOF Sewastopol



</doc>
<doc id="1768900" url="https://pl.wikipedia.org/wiki?curid=1768900" title="Parafia Wniebowzięcia Najświętszej Maryi Panny i św. Floriana w Wąchocku">
Parafia Wniebowzięcia Najświętszej Maryi Panny i św. Floriana w Wąchocku

Parafia pw. Wniebowzięcia Najświętszej Maryi Panny i św. Floriana – parafia rzymskokatolicka przy klasztorze cystersów w Wąchocku.
Położenie.
Parafia wąchocka położona jest w północnej części woj. świętokrzyskiego. Swym zasięgiem obejmuje gminę Wąchock oraz dzięki kościołowi filialnemu w Marcinkowie także wschodnią część skarżyskich Łyżew. Ze względu na administrację kościelną parafia Wniebowzięcia NMP i św. Floriana w Wąchocku należy do dekanatu Starachowice-Północ, diecezji radomskiej i metropolii częstochowskiej.
Historia.
W 1179 roku biskup Gedko osadził w Wąchocku cystersów i ufundował klasztor z Marimondu. Opactwo założono w dolinie rzeki Kamiennej. Od tego czasu zaczyna się udokumentowana historia opactwa, parafii i miasta. W pierwszej połowie XIII wieku biskup Iwo Odrowąż sprowadził do Wąchocka włoski zespół budowlany mistrza Simona, który rozpoczął budowę trójnawowej bazyliki z transeptem i kaplicami po bokach prezbiterium. Równolegle z kościołem budowano wokół wirydarza budynek klasztorny w kształcie czworoboku. Do dnia dzisiejszego zachowało się dużo elementów dawnego klasztoru m.in. armarium, kapitularz, fraternia, dormitorium, refektarz z bogatą kamieniarką romańską. W 1260 roku podczas drugiego najazdu Tatarów klasztor został poważnie zniszczony. Do szybkiej odbudowy przyczynił się nowy akt wydany przez księcia Bolesława V Wstydliwego, który poszerzył zakres swobód i przywilejów dla klasztorów. Dzięki wytężonej pracy zakonników opactwo powróciło do dawnej świetności. 3 maja 1454 roku staraniem cystersów Wąchock otrzymał prawa miejskie. Dużą rolę odgrywali cystersi w dziedzinie gospodarczej. Zakonnicy zajmowali się hodowlą, młynarstwem, tkactwem, a także górnictwem i hutnictwem. Miało to podnieść dochody opactwa. W 1656 roku wojska księcia siedmiogrodzkiego Jerzego II Rakoczego sprzymierzone z Karolem Gustawem zrabowały i spustoszyły miasto. W pożarze klasztoru uległo zniszczeniu bogate archiwum opactwa, skarbiec i wiele cennych zabytków. W drugiej połowie XVIII wieku wyremontowano wnętrze kościoła i położono nową polichromię. W tym czasie rządy nad klasztorem wąchockim sprawowali opaci komendatoryjni. W XIX wieku nastąpił w Polsce upadek zakonu cystersów na skutek kasacji dokonanej przez cara Aleksandra I. W 1819 roku rozwiązano również zakon w Wąchocku. Cystersi powrócili do Wąchocka dopiero w 1951 roku. Staraniem opatów, Benedykta Matejkiewicza, Alberyka Siwka a szczególnie Eustachego Kocika oraz konwentu i przy pomocy państwa podjęto restaurację tego cennego zabytku polskiej sztuki romańskiej.
Zasięg parafii.
Do parafii należą wierni z następujących miejscowości: Marcinków, Rataje, Wąchock, Węglów, Wielka Wieś.
Działalność religijna.
Przy parafii działają Neokatechumenat, Caritas oraz Chór Parafialny.
Duchowieństwo.
Obecni duchowni posługujący przy parafii w Wąchocku:6

</doc>
<doc id="1768901" url="https://pl.wikipedia.org/wiki?curid=1768901" title="Magia kłamstwa">
Magia kłamstwa

Magia kłamstwa (ang. "Lie to me") – amerykański serial telewizyjny pokazujący życie zawodowe dr. Cala Lightmana i jego kolegów z „The Lightman Group”. Mają za zadanie „rozszyfrowywać” uczucia ludzi, wyrażane mową ciała. 
Pomagają FBI, CIA, policji. Udzielają pomocy kancelariom prawniczym, korporacjom i osobom prywatnym. Pomaga im w tym umiejętność interpretowania mikroekspresji. W rolę dr. Lightmana wcielił się Tim Roth. Jego postać powstała na wzór dr. Paula Ekmana, eksperta w dziedzinie mowy ciała.
Premiera pierwszego sezonu odbyła się 21 stycznia 2009 roku na kanale FOX. Emisja drugiego sezonu rozpoczęła się 28 września 2009 roku. W Polsce serial można zobaczyć na kanałach Canal+ i TVP2.
Fox podjął decyzję o zakończeniu produkcji serialu 10 maja 2011 na trzeciej serii.
Bohaterowie.
W epizodach wystąpili m.in.: Melissa George, Stacy Edwards, Tricia Helfer, Miguel Ferrer, John Amos, Megan Follows.

</doc>
<doc id="1768902" url="https://pl.wikipedia.org/wiki?curid=1768902" title="Fregaty typu Kola">
Fregaty typu Kola



</doc>
<doc id="1768903" url="https://pl.wikipedia.org/wiki?curid=1768903" title="RTCN Sławoborze">
RTCN Sławoborze

RTCN Sławoborze – radiowo-telewizyjne centrum nadawcze położone w Sławoborzu k. Świdwina.
Nienadawane analogowe programy telewizyjne.
Programy telewizji analogowej wyłączone 20 maja 2013.

</doc>
<doc id="1768904" url="https://pl.wikipedia.org/wiki?curid=1768904" title="Ganghkar Punsum">
Ganghkar Punsum



</doc>
<doc id="1768908" url="https://pl.wikipedia.org/wiki?curid=1768908" title="Dihydralazyna">
Dihydralazyna

Dihydralazyna () – organiczny związek chemiczny, lek hipotensyjny, pochodna hydrazynoftalazyny. Obniża przede wszystkim ciśnienie rozkurczowe rozszerzając bezpośrednio tętniczki obwodowe, rozszerza naczynia krwionośne, zwiększa przepływ krwi oraz zmniejsza obciążenie następcze.
Farmakokinetyka.
Maksymalne działanie leku następuje po ok. 30 minutach, maksymalne stężenie w osoczu krwi osiąga po 1–1,5 godziny. Biologiczny okres półtrwania wynosi 4–5 godzin. Metabolizm dihydralazyny przebiega w wątrobie. Wydalanie następuje przez nerki.
Przeciwwskazania.
Przeciwwskazania do stosowania dihydralazyny:
Działania niepożądane.
Działania niepożądane obejmują:
Interakcje.
Osłabia działanie leków z grupy sympatykomimetyków. Wzmacnia działanie m.in. leków hipotensyjnych, nasennych, uspokajających.
Dawkowanie.
Dawkę oraz częstotliwość przyjmowania leku ustala lekarz. Dorośli zwykle 25–75 mg na dobę w 2–3 dawkach, nie więcej niż 125 mg na dobę.
Uwagi.
Lek może upośledzać sprawność psychofizyczną, dlatego nie należy prowadzić pojazdów oraz obsługiwać urządzeń mechanicznych w trakcie jego przyjmowania. Przeciwwskazane jest stosowanie dihydralazyny w ciąży oraz w okresie karmienia piersią.

</doc>
<doc id="1768910" url="https://pl.wikipedia.org/wiki?curid=1768910" title="Narodowy park historyczny gorączki złota nad Klondike">
Narodowy park historyczny gorączki złota nad Klondike



</doc>
<doc id="1768911" url="https://pl.wikipedia.org/wiki?curid=1768911" title="Abdurrahim Myftiu">
Abdurrahim Myftiu

Abdurrahim Myftiu - (ur. 31 stycznia 1938 w Durrësie) - albański dziennikarz, tłumacz i krytyk.
Życiorys.
Po ukończeniu szkoły średniej pracował przez kilka lat jako bibliotekarz w rodzinnym mieście. Później ukończył studia filologiczne na Uniwersytecie Tirańskim, specjalizując się w języku angielskim. Jeszcze w czasie studiów zajmował się krytyką literacką, a w 1965 po ukończeniu studiów rozpoczął pracę jako sekretarz kolegium redakcyjnego miesięcznika literackiego "Drita" (organu Ligi Pisarzy i Artystów Albańskich). Był także współautorem "Historii literatury albańskiej po 1944 r." (alb. Historia e letërsisë shqiptare pas vitit 1944).
W 1975 Myftiu został usunięty z redakcji "Drity", gdyż władze uznały, że prezentuje w swoich tekstach zbyt liberalne poglądy. Wyjechał z Tirany i do 1981 pracował jako nauczyciel języka angielskiego w Kavai. W 1981 otrzymał pracę redaktora-tłumacza w Studiu Filmowym Nowa Albania (alb. Kinostudio Shqipëria e Re). Zajmował się tam tłumaczeniem albańskich filmów na język angielski. W 1982 został mianowany szefem redakcji, przygotowującej scenariusze.
Od 1986 zajął się pracą naukową, przygotowując monografie, poświęcone dziejom albańskiej kinematografii. Tłumaczył także na język albański "O sztuce" Gombricha i "Historię literatury albańskiej" Roberta Elsiego.

</doc>
<doc id="1768913" url="https://pl.wikipedia.org/wiki?curid=1768913" title="Juan de Cabezón">
Juan de Cabezón

Juan de Cabezón (zm. 18 maja 1566 w Madrycie) – hiszpański kompozytor i organista, brat Antonia.
Urodził się w Castrillo de Matajudios koło Castrogeris w prowincji Burgos. Od 15 lipca 1546 r. pracował jako muzyk grający na instrumentach klawiszowych w królewskiej kapeli nadwornej Filipa II w Madrycie. W latach 1554-1556 odbył wraz z kapelą podróż do Londynu i przez pewien czas przebywał w Brukseli. zachowała się jego pięciogłosowa glosa na temat pieśni "Ves a mi desconsolado".

</doc>
<doc id="1768914" url="https://pl.wikipedia.org/wiki?curid=1768914" title="Samsung SCH-i7110">
Samsung SCH-i7110

Samsung I7110 – telefon komórkowy firmy Samsung. Obudowa telefonu jest typu block, aluminiowa.

</doc>
<doc id="1768915" url="https://pl.wikipedia.org/wiki?curid=1768915" title="Mikołaj Klimek">
Mikołaj Klimek

Mikołaj Klimek (ur. 19 lutego 1972 w Krakowie, zm. 12 lipca 2020 w Warszawie) – polski aktor dubbingowy, teatralny, filmowy i telewizyjny, lektor i fotograf.
Życiorys.
Urodził się i dorastał w Krakowie, gdzie w 1997 ukończył studia na PWST. Jego przedstawienia dyplomowe – "Babiniec" i "Iwona, Księżniczka Burgunda" – reżyserowali Mikołaj Grabowski i Jan Peszek. Współpracował z takimi reżyserami jak: Jerzy Grzegorzewski, Maciej Prus, Kazimierz Kutz, Kazimierz Dejmek, Jerzy Stuhr, Marek Kondrat, Andrzej Seweryn, Janusz Wiśniewski czy Laco Adamik. Grał w Starym Teatrze w Krakowie (1995), Teatrze Polskim w Szczecinie (1997) i Teatrze Narodowym w Warszawie (w latach 1998–2010).
Zajmował się dubbingiem. Użyczał głosu do filmów, kreskówek i gier komputerowych. Był także lektorem. Czytał reklamy, prezentacje multimedialne i filmy.
Zajmował się również fotografią. W 2008 ukończył Warszawską Szkołę Fotografii Mariana Schmidta.
Zmarł 12 lipca 2020 w wieku 48 lat. Zasłabł podczas jazdy na rowerze; przyczyną śmierci prawdopodobnie był zawał serca bądź udar mózgu.

</doc>
<doc id="1768916" url="https://pl.wikipedia.org/wiki?curid=1768916" title="Witalij Szczerbakow">
Witalij Szczerbakow

Witalij Mychajłowycz Szczerbakow, ukr. Віталій Михайлович Щербаков, ros. Виталий Михайлович Щербаков, "Witalij Michajłowicz Szczierbakow" (ur. 28 stycznia 1935, zm. 23 maja 2001) – ukraiński piłkarz pochodzenia rosyjskiego, grający na pozycji obrońcy.
Kariera piłkarska.
W 1954 rozpoczął karierę piłkarską w zespole Torpeda Rostów nad Donem, skąd w następnym roku poszedł "odbywać służbę wojskową" do klubu OBO Lwów, który później zmienił nazwę na SKWO Lwów. Po trzech sezonach "awansował" do głównej wojskowej drużyny CSKA Moskwa, która wcześniej nazywała się CSK MO Moskwa. W 1961 przeszedł do Dynama Kijów. Kończył karierę piłkarską w Dniprze Dniepropetrowsk.

</doc>
<doc id="1768918" url="https://pl.wikipedia.org/wiki?curid=1768918" title="Torpedo Rostów nad Donem">
Torpedo Rostów nad Donem



</doc>
<doc id="1768919" url="https://pl.wikipedia.org/wiki?curid=1768919" title="Kappa Centauri">
Kappa Centauri

Kappa Centauri ("κ Cen") – gwiazda w gwiazdozbiorze Centaura. Oddalona jest o około 381 lat świetlnych od Słońca.
Charakterystyka.
Jest to gwiazda potrójna, należąca do asocjacji górnego Centaura–Wilka. Widoczny gołym okiem jaśniejszy składnik, Kappa Centauri A, to gwiazda spektroskopowo podwójna, której składniki trudno jest rozdzielić i indywidualnie scharakteryzować. Są oddalone na niebie o zaledwie 0,1″, a w przestrzeni dzieli je ok. 12 au.
Główna gwiazda układu (κ Cen Aa) jest sklasyfikowana jako błękitny podolbrzym należący do typu widmowego B2. Ma ona temperaturę i jasność (po uwzględnieniu osłabienia promieniowania przez ośrodek międzygwiazdowy) około 3500 razy większą niż Słońce. Jego towarzyszka (κ Cen Ab) to zapewne gwiazda ciągu głównego reprezentująca typ widmowy A0, o temperaturze około 9500 K i jasności ok. 190 . Parametry fizyczne gwiazd nie są pewne: obliczenia teoretyczne przewidują, że składniki mają promienie odpowiednio 5,0 i 5,1 promienia Słońca (chociaż jaśniejszy składnik Aa powinien być większy) i masy odpowiednio 7,5 i 3,0 . Przyjmując takie masy, można wyznaczyć okres orbitalny układu na 12 lat.
Trzecia gwiazda w tym układzie, Kappa Centauri B o wielkości obserwowanej 11,5, znajduje się w odległości 4,0″ od centralnej pary (pomiar z 2000 roku). W przestrzeni odpowiada to co najmniej 470 au. Jest to pomarańczowy karzeł typu widmowego K2. Zakładając, że ma masę 0,75 , można obliczyć, że jego okres obiegu to co najmniej 3000 lat.

</doc>
<doc id="1768925" url="https://pl.wikipedia.org/wiki?curid=1768925" title="Hydroksylaza tryptofanowa">
Hydroksylaza tryptofanowa

Hydroksylaza tryptofanowa (EC 1.14.16.4; w skrócie TPH) – enzym z grupy hydroksylaz związany z biosyntezą serotoniny. Przeprowadza proces transformacji L-tryptofanu do 5-hydroksytryptofanu.
Funkcja.
Hydroksylaza tryptofanowa przeprowadza reakcję hydroksylacji węgla w pozycji 5 aromatycznego pierścienia benzenowego w tryptofanie, przekształcając go tym samym w 5-hydroksytryptofan. 
Enzym ten bierze udział w szlaku biosyntezy serotoniny. Reguluje także jej poziom.
Hydroksylaza tryptofanu bierze także udział w biosyntezie melatoniny.
Struktura.
Enzym ten jest homotetramerem, tzn. zbudowany jest z czterech identycznych podjednostek. Jego budowa jest zbliżona do dwóch podobnych funkcjonalnie enzymów, hydroksylazy fenyloalaninowej oraz hydroksylazy tyrozynowej. Na każdą z czterech podjednostek enzymu przypada jeden atom żelaza, który jest niezbędny do prawidłowej aktywności enzymatycznej.
Reakcja.
 + + O2 ⇌ + 
Aktywność enzymatyczna.
Hydroksylaza tryptofanowa (TPH), hydroksylaza tyrozynowa (TH) i hydroksylaza fenyloalaninowa (PAH) 
należą do superrodziny hydroksylaz aromatycznych aminokwasów, katalizujących kluczowe reakcje w ważnych szlakach metabolicznych.
U ludzi, pobudzanie produkcji serotoniny poprzez podawanie tryptofanu ma działanie przeciwdepresyjne. Inhibicja enzymu (np. poprzez działanie p-chlorofenyloalaniny) może spowodować wystąpienie depresji.
Aktywność hydroksylazy tryptofanowej może wzrosnąć pod wpływem fosforylacji. Np. kinaza białkowa A może ufosforylować specyficzną resztę aminokwasową w enzymie, zwiększając tym samym jego aktywność.

</doc>
<doc id="1768927" url="https://pl.wikipedia.org/wiki?curid=1768927" title="Golden Arms Redemption">
Golden Arms Redemption

Golden Arms Redemption to debiutancki album amerykańskiego rapera U-Goda członka Wu-Tang Clan, wydany 5 października 1999 roku nakładem wytwórni Wu-Tang Records.

</doc>
<doc id="1768928" url="https://pl.wikipedia.org/wiki?curid=1768928" title="Κ Cen">
Κ Cen



</doc>
<doc id="1768929" url="https://pl.wikipedia.org/wiki?curid=1768929" title="Guillermo Leguía">
Guillermo Leguía

Guillermo Enrique Leguía - piłkarz argentyński, pomocnik.
W 1949 roku Leguía razem z klubem CA Argentino de Quilmes zdobył mistrzostwo drugiej ligi argentyńskiej.
W 1952 roku został graczem klubu San Lorenzo de Almagro, z którym zajął w lidze argentyńskiej 8. miejsce.
Jeszcze jako gracz klubu San Lorenzo był w kadrze reprezentacji podczas turnieju Copa América 1955, gdzie Argentyna zdobyła tytuł mistrza Ameryki Południowej. Leguía nie zagrał w żadnym meczu.
W San Lorenzo rozegrał 38 meczów, następnie po mistrzostwach kontynentalnych przeniósł się do klubu CA Tigre.
W 1959 roku został graczem klubu CA Lanús. W pierwszej lidze argentyńskiej rozegrał łącznie 96 meczów.

</doc>
<doc id="1768932" url="https://pl.wikipedia.org/wiki?curid=1768932" title="Guillermo Leguia">
Guillermo Leguia



</doc>
<doc id="1768933" url="https://pl.wikipedia.org/wiki?curid=1768933" title="Podział administracyjny Kościoła rzymskokatolickiego w Polsce (1772)">
Podział administracyjny Kościoła rzymskokatolickiego w Polsce (1772)

Podział poniższy przedstawia strukturę Kościoła łacińskiego w Polsce i na Litwie, jak też na Śląsku i w Mołdawii w przededniu I rozbioru Polski. Diecezje wrocławska (z wyj. archiprezbiteriatów Opatów i Ostrzeszów) i bakowska prawie w całości znajdowały się poza obszarem Rzeczypospolitej Obojga Narodów, podobnie prawie całe dwa dekanaty diecezji krakowskiej (Pszczyna, Bytom) oraz kilka parafii z diecezji poznańskiej, gnieźnieńskiej, chełmińskiej, płockiej i warmińskiej. Diecezje podporządkowane były metropoliom gnieźnieńskiej i lwowskiej, bądź bezpośrednio Stolicy Apostolskiej. Większość diecezji podzielona była na archidiakonaty, a te na dekanaty lub odpowiadające im archiprezbiteriaty. W 3 diecezjach funkcjonowały sufraganie terenowe.

</doc>
<doc id="1768934" url="https://pl.wikipedia.org/wiki?curid=1768934" title="Philip Yorke (1. hrabia Hardwicke)">
Philip Yorke (1. hrabia Hardwicke)

Philip Yorke, 1. hrabia Hardwicke (ur. 1 grudnia 1690 w Dover, zm. 6 marca 1764 w Londynie) – brytyjski arystokrata, prawnik i polityk, bliski współpracownik dwukrotnego premiera Wielkiej Brytanii księcia Newcastle, lord kanclerz w latach 1737–1756.
Życiorys.
Był synem prawnika Philipa Yorke’a i Elizabeth Gibbon, córki Richarda Gibbona. W wieku 14 lat, po ukończeniu nauki w prywatnej szkole w Bethnal Green, rozpoczął pracę w biurze prawniczym w Londynie. Dzięki protekcji swojego przełożonego został w listopadzie 1708 r. przyjęty do Middle Temple. W 1715 r. rozpoczął praktykę adwokacką. W 1718 r. zaprzestał prowadzenia spraw przed Sądem Ławy Królewskiej i przeniósł się do Sądu Kanclerskiego. Dzięki protekcji lorda kanclerza lorda Macclesfielda został w 1719 r. wybrany do Izby Gmin z okręgu Lewes.
Już w 1720 r. został radcą generalnym Anglii i Walii. W 1722 r. zmienił okręg wyborczy na Seaford. Rok później został prokuratorem generalnym. Po upadku Macclesfielda oskarżonego w 1725 r. o korupcję i przywłaszczenie pieniędzy publicznych Yorke znalazł sobie nowego protektora w postaci księcia Newcastle. W 1733 r. został Najwyższym Sędzią Sądu Ławy Królewskiej i otrzymał tytuł barona Hardwicke. W 1737 r. objął stanowisko lorda kanclerza. Pozostał na tym stanowisku po upadku gabinetu Roberta Walpole’a i utrzymał się na nim aż do 1756 r.
W okresie swojego urzędowania na stanowisku lorda kanclerza Hardwicke wydał wiele orzeczeń, które stanowiły podstawę angielskiego prawa spółek (sprawy "Prokurator generalny vs. Davy" z 1741 r., "The Charitable Corporation vs. Sutton" z 1742 r. i "Whelpdale vs. Cookson" z 1747 r.). Prowadził również procesy jakobitów po przegranym powstaniu 1745 r. W 1753 r. doprowadził do przyjęcia "Marriage Act", który wymagał oficjalnej formy zawarcia małżeństwa i ustalał minimalny wiek wymagany do tego by małżeństwo było legalne na 21 lat.
Kiedy w 1754 r. nowym premierem został książę Newcastle jego lord kanclerz otrzymał dodatkowe tytuły hrabiego Hardwicke i wicehrabiego Royston. Lord Hardwicke utracił stanowisko po upadku gabinetu w 1756 r. Brał następnie udział w negocjacjach, którego doprowadziły do powołania w 1757 r. koalicyjnego gabinetu zwolenników Newcastle’a i Williama Pitta Starszego, ale nie otrzymał w nim żadnego stanowiska. Był przeciwnikiem rządu lorda Bute’a powołanego w 1762 r. oraz jego planom pokoju z Francją. W sprawie Wilkesa krytykował działania rządu.
Lord Hardwicke zmarł w 1764 r. Tytuły parowskie odziedziczył jego najstarszy syn, Philip.
Rodzina.
16 maja 1719 r. poślubił Margaret Cocks (zm. 10 września 1761), wdowę po Johnie Lygonie, córkę Charlesa Cocksa i Mary Somers, córki Johna Somersa. Philip i Margaret mieli razem pięciu synów i dwie córki:

</doc>
<doc id="1768935" url="https://pl.wikipedia.org/wiki?curid=1768935" title="Hernando de Cabezón">
Hernando de Cabezón

Hernando de Cabezón (ochrzcz. 7 września 1541 w Madrycie, zm. 1 października 1602 w Valladolid) – hiszpański kompozytor i organista. Syn Antonia i brat Agustina.
W 1566 r. objął po zmarłym ojcu stanowisko organisty na hiszpańskim dworze królewskim, na którym pozostawał aż do śmierci. Wraz z dworem Filipa II odbył liczne podróże po Hiszpanii i innych krajach Europy. W latach 1581–1582 przebywał w Lizbonie. hernando zebrał i przygotował do druku kompozycje ojca, stryja Juana i własne w zbiorze pt. "Obras de Música para tecla, arpa y vihuela..." w Madrycie w 1578 r. W spisanym w 1598 r. testamencie wspomina także o przygotowanych dwóch innych tabulaturach o podobnej zawartości oraz dziele "Compendio de musica de Hernando de Cabezón", które jednak nie zachowały się do naszych czasów.

</doc>
<doc id="1768936" url="https://pl.wikipedia.org/wiki?curid=1768936" title="Guillermo Enrique Leguía">
Guillermo Enrique Leguía



</doc>
<doc id="1768937" url="https://pl.wikipedia.org/wiki?curid=1768937" title="Artur Janusiak">
Artur Janusiak

Artur Janusiak (ur. 5 lutego 1971 w Szczecinie) – polski aktor telewizyjny, filmowy i teatralny. Jest aktorem Teatru Polskiego w Warszawie. 
Życiorys.
Jest ojcem Kaliny, z którą grał na planie serialu "Hotel pod żyrafą i nosorożcem".

</doc>
<doc id="1768938" url="https://pl.wikipedia.org/wiki?curid=1768938" title="Damy w bieli">
Damy w bieli



</doc>
<doc id="1768940" url="https://pl.wikipedia.org/wiki?curid=1768940" title="Pałac w Guzowie">
Pałac w Guzowie



</doc>
<doc id="1768944" url="https://pl.wikipedia.org/wiki?curid=1768944" title="Agustin de Cabezón">
Agustin de Cabezón

Agustin de Cabezón (ur. w 1541 r. w Ávila, zm. ok. 1560) – hiszpański śpiewak chórowy, ksiądz rzymskokatolicki. Syn Antonia, brat Hernanda. 
Szeroko uzdolniony muzycznie. Od 1 marca 1547 śpiewał w chórze chłopięcym kapeli królewskiej Filipa II w Madrycie. W latach 1554–1556 przebywał wraz ze stryjem Juanem w Londynie, uczestnicząc w występach kapeli. Po powrocie przyjął święcenia kapłańskie. 

</doc>
<doc id="1768948" url="https://pl.wikipedia.org/wiki?curid=1768948" title="Radar akustyczny">
Radar akustyczny



</doc>
<doc id="1768951" url="https://pl.wikipedia.org/wiki?curid=1768951" title="Borkiewicz">
Borkiewicz

Borkiewicz – polski herb szlachecki.
Opis herbu.
Na tarczy dwudzielnej w pas w polu górnym złotym pół orła czarnego, w dolnym czerwonym głowa jelenia wprost. W klejnocie nad hełmem w koronie pięć piór strusich: 1, 3 i 5 złote, 2 czarne, 4 czerwone.
Najwcześniejsze wzmianki.
Nadany 28 stycznia 1802 braciom Józefowi, Michałowi i Franciszkowi Borkiewiczom przez Franciszka II.
Herbowni.
Jedna rodzina herbownych (herb własny):
Borkiewicz

</doc>
<doc id="1768952" url="https://pl.wikipedia.org/wiki?curid=1768952" title="Spiro Petromilo">
Spiro Petromilo

Spiro Petromilo (ur. 1959 we Wlorze) – albański aktor.
Życiorys.
Ukończył studia na wydziale sztuk scenicznych Instytutu Sztuk w Tiranie i rozpoczął występy na scenie Teatru Petro Marko we Wlorze. Na dużym ekranie zadebiutował w 1987 rolą Petro w filmie "Kronika e nje nate". Zagrał potem jeszcze w czterech filmach fabularnych.

</doc>
<doc id="1768955" url="https://pl.wikipedia.org/wiki?curid=1768955" title="Vittoria Calma">
Vittoria Calma

Wiktoria (Vittoria) Calma z domu Kotulak-Castro (ur. 29 listopada 1920, zm. 28 stycznia 2007 w Rzymie) – polska sopranistka dramatyczna.
Życiorys.
Jej głos i talent sceniczny odkrył i wykształcił Adam Didur. W Polsce dała się poznać po wojnie jako interpretatorka tytułowej partii w "Halce" Stanisława Moniuszki. Do pamiętnych występów z tego repertuaru należy pierwsza powojenna adaptacja tej opery w Operze Śląskiej w Bytomiu 14 czerwca 1945.
W 1939 po wybuchu wojny wyjechała razem z Didurem ze Lwowa do Warszawy. W latach 1942–1943 Didur zabrał ją do majątku Wiktorów w Woli Sękowej. Po upadku powstania warszawskiego mieszkała w Krakowie na ulicy Dietla 95/5, występując z Andrzejem Hiolskim w październiku 1944 w krakowskiej inscenizacji "Halki" Moniuszki wystawionej w Teatrze Starym w reżyserii Didura. W latach 1945-1947 byłą solistką Opery Śląskiej. Wystąpiła w "Halce" w reżyserii Adama Dobosza i Aidzie w reżyserii Romualda Cyganika. Po śmierci Adama Didura w 1946 trafiła na pewien czas pod artystyczną opiekę Ady Sari. W 1947 wyemigrowała do Włoch, osiedlając się na stałe w Mediolanie. W 1956 w Mediolanie wyszła za mąż za Włocha mieszkającego przed wojną w Warszawie. Występowała w koncertach estradowych i radiowych, a także nadal w operze, m.in. w 1972 brała udział w prawykonaniu opery Dmitrija Szostakowicza "Nos" w mediolańskiej La Scali.
Wychowawca artystyczny Wiktorii Adam Didur obmyślił jej późniejszy pseudonim sceniczny „Calma”.

</doc>
<doc id="1768961" url="https://pl.wikipedia.org/wiki?curid=1768961" title="Pathogen (album Sainc)">
Pathogen (album Sainc)

Pathogen – debiutancki album polskiej grupy muzycznej Sainc. Wydawnictwo ukazało się nakładem Chaos III Production w 2009 roku. Okładkę przygotował Krzysztof Iwin, który współpracował z grupą Yattering.

</doc>
<doc id="1768963" url="https://pl.wikipedia.org/wiki?curid=1768963" title="Logos (seria wydawnicza)">
Logos (seria wydawnicza)

"Logos" – książkowa seria wydawnicza wydawana w latach 1986-1996 w ramach Państwowego Wydawnictwa Naukowego

</doc>
<doc id="1768964" url="https://pl.wikipedia.org/wiki?curid=1768964" title="Okręg wyborczy Seaford">
Okręg wyborczy Seaford

Okręg wyborczy Seaford powstał w 1641 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował parafię Seaford w hrabstwie East Sussex. Został zlikwidowany w 1832 r.

</doc>
<doc id="1768966" url="https://pl.wikipedia.org/wiki?curid=1768966" title="Crivitz">
Crivitz

Crivitz – miasto w Niemczech, w kraju związkowym Meklemburgia-Pomorze Przednie, w powiecie Ludwigslust-Parchim, siedziba Związku Gmin Crivitz. Do 31 grudnia 2013 siedziba Związku Gmin Crivitz.
W czasie II wojny światowej znajdował się tutaj obóz z jeńcami rosyjskimi oraz polskimi pracownikami przymusowymi.
1 stycznia 2011 do miasta przyłączono gminę Wessin.
Toponimia.
Nazwa ma źródłosłów słowiański, połabskie "*Krivica" od przymiotnika "*krivy" (pol. "krzywy"). Pochodzenie nazwy trudne do ustalenia, prawdopodobnie odnosiła się ona do położenia pierwotnej osady w miejscu zakrzywienia się gościńca. Forma polska: "Krzywice".
Przyroda.
Na terenie Crivitz rośnie wiekowe drzewo – to jesion, o obwodzie pnia 646 cm (w 2006).
Współpraca.
Miejscowości partnerskie:

</doc>
<doc id="1768968" url="https://pl.wikipedia.org/wiki?curid=1768968" title="Kazimierz Czarnecki (śpiewak)">
Kazimierz Czarnecki (śpiewak)

Kazimierz Czarnecki właściwie Władysław Marszałek (ur. 10 grudnia 1882 w Krakowie, zm. 3 maja 1964 w Poznaniu) – polski śpiewak tenorowy, pedagog. 
Życiorys.
Był synem Jana Marszałka i Marii z domu Prachotek. Ukończył gimnazjum w Krakowie i zaczął studiować prawo na Uniwersytecie Jagiellońskim, a później historię sztuki w Paryżu i chemię w Zurychu. W 1911 podjął studia wokalne u Jana Reszkego w Paryżu i kontynuował je w latach 1912–1913 w Mediolanie. W 1916 zmienił urzędowo imię i nazwisko.
Debiutował jako tenor w 1914 w San Remo, a następnie do 1922 występował na scenach włoskich. W 1923 w związku z odzyskaniem przez Polskę stabilności politycznej powrócił do kraju i występował w Warszawie, Lwowie i Krakowie oraz gościnnie za granicą w mediolańskiej La Scali (1925), Barcelonie (1929–1930), Belgradzie (1931) i innych. Związał się z Operą Poznańską od sezonu 1923/1924, gdzie w latach 1923–1929, 1933–1937 oraz 1945–1947 śpiewał w 35 operach główne partie tenorowe. 
Lata II wojny światowej spędził w Jarosławiu, a w 1945 powrócił do Poznania. Wycofał się ze sceny i od 1947 działał jako referent w Wydziale Kultury Wojewódzkiej Rady Narodowej oraz do 1950 jako pedagog w Wyższej Szkole Operowej. W latach 1951–1961 działał jako docent w Państwowej Wyższej Szkole Muzycznej w Poznaniu. Do jego uczniów należeli: Irena Jezierska, Marian Kandela, Paulos Raptis i Sławomir Żerdzicki.
Linki zewnętrzne.
Fotografia Kazimierza Czarneckiego w zbiorach Narodowego Archiwum Cyfrowego

</doc>
<doc id="1768969" url="https://pl.wikipedia.org/wiki?curid=1768969" title="Pokój w Strzałowie (1354)">
Pokój w Strzałowie (1354)

Pokój w Strzałowie – porozumienie pokojowe zawarte 12 lutego 1354 roku między książętami wołogoskimi a książętami meklemburskimi kończące konflikty o sukcesję rugijską. Postanowieniami pokoju objęto również Polskę (Kazimierz III Wielki), księstwo szczecińskie (Barnim III Wielki) i biskupów kamieńskich (Jan sasko-lauenburski). Zawarcie pokoju pozwoliło książętom wołogoskim – Bogusławowi V, Barnimowi IV Dobremu i Warcisławowi V – skierować swoją uwagę na obszar Marchii Wkrzańskiej.

</doc>
<doc id="1768972" url="https://pl.wikipedia.org/wiki?curid=1768972" title="Kundle i reszta">
Kundle i reszta

Kundle i reszta ("Les Jules... Chienne de Vie!") – francuski serial animowany wyprodukowany przez Carrere Group.
Światowa premiera serialu miała miejsce 4 kwietnia 1997 roku na antenie Italia 1. W Polsce premiera serialu odbyła się 21 kwietnia 1998 roku na antenie Canal+. W późniejszym czasie był także emitowany na kanałach TVP1 TVP3 i TV Polonia.
Fabuła.
Serial opowiada o ulicznym życiu psów. Ich problemach i przygodach.
Wersja polska.
Opracowanie wersji polskiej: na zlecenie Canal+ – Start International Polska
Reżyseria: Joanna Wizmur
Dialogi polskie:
Tekst piosenki: Marek Robaczewski
Dźwięk i montaż: Hanna Makowska
Kierownictwo muzyczne: Marek Klimczuk
Kierownik produkcji: Elżbieta Araszkiewicz
W wersji polskiej udział wzięli:
i inni
Śpiewali: Jan Janga–Tomaszewski, Piotr Gogol, Sławomir Robakiewicz
Lektor: Piotr Makowski

</doc>
<doc id="1768973" url="https://pl.wikipedia.org/wiki?curid=1768973" title="Wadi Bu Raghragh">
Wadi Bu Raghragh



</doc>
<doc id="1768974" url="https://pl.wikipedia.org/wiki?curid=1768974" title="Rzecznik konsumentów">
Rzecznik konsumentów

Rzecznik konsumentów – organ wykonujący zadania powiatu (miasta na prawach powiatu) w zakresie ochrony konsumentów.
Podstawowym aktem prawnym dotyczącym działalności powiatowego (miejskiego) rzecznika konsumentów (dalej: rzecznika) jest ustawa z dnia 16 lutego 2007 r. o ochronie konkurencji i konsumentów. Nadto powiaty mogą, w drodze porozumienia, utworzyć jedno wspólne stanowisko rzecznika konsumentów.
Rzecznika wyodrębnia się organizacyjnie w strukturze starostwa powiatowego (urzędu miasta na prawach powiatu), a w powiatach powyżej 100 tys. mieszkańców i w miastach na prawach powiatu rzecznik może wykonywać swoje zadania przy pomocy wyodrębnionego biura. Z rzecznikiem stosunek pracy nawiązuje starosta lub w miastach na prawach powiatu prezydent miasta, któremu rzecznik jest bezpośrednio podporządkowany. W zakresie nieuregulowanym ww. ustawą, do statusu prawnego rzecznika stosuje się przepisy ustawy z dnia 21 listopada 2008 r. o pracownikach samorządowych.
Prowadząc analizę uprawnień i obowiązków należnych rzecznikowi, dochodzi się do wniosku, że kompetencje rzecznika są przede wszystkim kompetencjami o charakterze doradczym i procesowym. I tak do zadań rzecznika należą, w szczególności:
Należy także zaznaczyć, że do rzecznika konsumentów stosuje się odpowiednio przepis art. 63 ustawy z dnia 17 listopada 1964 r. Kodeks postępowania cywilnego.
W obecnym stanie prawnym, który uległ zmianie z dniem 1 stycznia 2009 roku, z rzecznikiem konsumentów stosunek pracy nawiązuje starosta lub w miastach na prawach powiatu prezydent miasta, któremu rzecznik jest bezpośrednio podporządkowany. Wcześniej rzecznika konsumentów wybierała rada powiatu lub rada miasta na prawach powiatu. W pozostałym zakresie, nieuregulowanym art. 40 ustawy z dnia 16 lutego 2007 r. o ochronie konkurencji i konsumentów (), a dotyczącym statusu prawnego rzecznika konsumentów, stosuje się przepisy ustawy z dnia 21 listopada 2008 r. o pracownikach samorządowych (). Rzecznikiem konsumentów może być osoba posiadająca wyższe wykształcenie, w szczególności prawnicze lub ekonomiczne, i co najmniej pięcioletnią praktykę zawodową.
Przy Prezesie UOKiK działa Krajowa Rada Rzeczników Konsumentów.
Na terenie Polski działa około 370 powiatowych (miejskich) rzeczników konsumentów. Od 2008 r. działa Stowarzyszenie Rzeczników Konsumentów.

</doc>
<doc id="1768975" url="https://pl.wikipedia.org/wiki?curid=1768975" title="Silent Weapons for Quiet Wars">
Silent Weapons for Quiet Wars

Silent Weapons for Quiet Wars – debiutancki album amerykańskiej grupy hip-hopowej Killarmy wydany 5 sierpnia 1997 nakładem wytwórni Wu-Tang i Priority. Tytuł albumu został zaczerpnięty z dokumentu z lat 80. opowiadającym o Nowym porządku świata oraz dominacji polityków nad światem.
Wydawnictwo zostało prawie w całości wyprodukowane 4th Disciple z wyjątkiem dwóch utworów, które wyszły spod ręki RZA’y z grupy Wu-Tang Clan. Muzyka na albumie opiera się głównie o sample z lat 60–70. oraz dialogi z filmów takich jak Full Metal Jacket. Gościnnie na płycie pojawili się Masta Killa z Wu-Tang Clanu, Streetlife, Hell Razah oraz Prodigal Sunn, obaj z Sunz of Man.
Wydawnictwo zostało dobrze przyjęte i zadebiutowało na 10. pozycji notowania Top R&amp;B/Hip-Hop Albums oraz 34. pozycji Billboard 200.

</doc>
<doc id="1768976" url="https://pl.wikipedia.org/wiki?curid=1768976" title="Bu Rakrak">
Bu Rakrak



</doc>
<doc id="1768977" url="https://pl.wikipedia.org/wiki?curid=1768977" title="Żołnierze Westerplatte">
Żołnierze Westerplatte

Żołnierze Westerplatte – polski film dokumentalny upamiętniający 49. rocznicę wybuchu II wojny światowej.
W 1988 Telewizja Polska i Wytwórnia Filmów Oświatowych w Łodzi zrealizowała film z udziałem 30 uczestników walk o Westerplatte.
Reżyserem i autorem scenariusza filmu był Edward Wojtara, zdjęcia wykonał Paweł Paluch.

</doc>
<doc id="1768979" url="https://pl.wikipedia.org/wiki?curid=1768979" title="Lejb Olicki">
Lejb Olicki

Lejb Olicki (; ur. 1894 w Turzysku, zm. 1 września 1975 w Giwatajim) – polski i izraelski poeta i pisarz tworzący w języku jidysz, tłumacz literatury z języka hebrajskiego, jidysz i rosyjskiego.
Życiorys.
Urodził się w 1894 w Turzysku na Wołyniu w rodzinie żydowskiej. Zadebiutował w 1924 tomem opowiadań w języku jidysz. Pracował w szkołach świeckiej organizacji oświatowej CISZO na Wołyniu i w Warszawie. Po wybuchu II wojny światowej uciekł do radzieckiej strefy okupacyjnej i zamieszkał w Kowlu. Po ataku III Rzeszy na Związek Radziecki w czerwcu 1941 uciekł do Baszkirii, gdzie utrzymywał się z pracy fizycznej. W latach 1942–1945 pracował w szpitalu wojskowym w Ufie. Na przełomie 1945 i 1946 przebywał w Moskwie, gdzie pracował w Komitecie Organizacyjnym Żydów Polskich przy Związku Patriotów Polskich.
W 1946 jako repatriant wrócił do Polski i osiadł w Łodzi. W 1949 przeprowadził się do Warszawy. W latach 1950–1956 trzykrotnie został wybrany do prezydium Zarządu Głównego Towarzystwa Społeczno-Kulturalnego Żydów w Polsce. Przez wiele lat był redaktorem wydawnictwa Idisz Buch oraz współredaktorem pisma „Jidisze Szriftn”. W 1959 wyemigrował do Izraela, gdzie zmarł w 1975.
Jego bracia Baruch i Mate byli również poetami.
Twórczość.
Lejb Olicki tworzył głównie naturalistyczną prozę obyczajową i popularne baśnie żydowskie przetworzone literacko, w tym m.in.:

</doc>
<doc id="1768980" url="https://pl.wikipedia.org/wiki?curid=1768980" title="Okręg wyborczy Lewes">
Okręg wyborczy Lewes

Okręg wyborczy Lewes powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. W 1868 r. liczbę deputowanych przypadających na okręg zmniejszono do jednego. Okręg obejmuje miasto Lewes w hrabstwie East Sussex, wraz z większością dystryktu Lewes oraz częścią dystryktu Wealden.

</doc>
<doc id="1768981" url="https://pl.wikipedia.org/wiki?curid=1768981" title="Zygmunt Dygat">
Zygmunt Dygat

Marian Zygmunt Władysław Dygat (ur. 2 października 1894 w Krakowie, zm. 14 października 1977 w Paryżu) – polski pianista.
Życiorys.
W 1913 złożył maturę w c. k. Gimnazjum III w Krakowie. Studiował w Instytucie Muzycznym w Krakowie oraz Akademii Muzyczno-Dramatycznej w Wiedniu, w klasie Jerzego Lalewicza w latach 1917-1920. W latach 1928-1932 był jednym z pięciu uczniów Ignacego Paderewskiego w Morges. Z. Dygat koncertował za granicą, w krajach europejskich i Stanach Zjednoczonych. Jako kameralista występował z Eugenią Umińską w polskich miastach dając ponad 100 koncertów w ramach akcji ORMUZ. Od roku 1920 zamieszkał w Paryżu zajmując się głównie działalnością pedagogiczną.

</doc>
<doc id="1768986" url="https://pl.wikipedia.org/wiki?curid=1768986" title="Parafia św. Brata Alberta w Kamieniu (Rybnik)">
Parafia św. Brata Alberta w Kamieniu (Rybnik)



</doc>
<doc id="1768987" url="https://pl.wikipedia.org/wiki?curid=1768987" title="Marysia (singel)">
Marysia (singel)

Marysia – singel warszawskiej grupy Kult wydany 7 września 2009 roku przez wytwórnię S.P. Records, a nagrany w „Słabe studio SP” oraz „Oddalenie Producao Mixagem”. Singel promuje album "Hurra!".

</doc>
<doc id="1769005" url="https://pl.wikipedia.org/wiki?curid=1769005" title="Body of the Life Force">
Body of the Life Force

Body of the Life Force – debiutancki album studyjny Afu-Ra wydany w 2000 roku. W nagraniach udział brali członkowie Wu-Tang Clan.

</doc>
<doc id="1769009" url="https://pl.wikipedia.org/wiki?curid=1769009" title="At the Rainbow">
At the Rainbow

At the Rainbow – album koncertowy holenderskiego zespołu Focus, wydany w 1973.
Lista utworów.
Album zawiera utwory:
Twórcy.
Twórcami albumu są:

</doc>
<doc id="1769012" url="https://pl.wikipedia.org/wiki?curid=1769012" title="Jerzy Lalewicz">
Jerzy Lalewicz

Jerzy Lalewicz (ur. 21 sierpnia 1875 w Wyłkowyszkach, zm. 1 grudnia 1951 w Buenos Aires) – polski pianista i pedagog.
Życiorys.
Urodził się w Wyłkowyszkach k. Mariampola. Uczęszczał do gimnazjum w Suwałkach oraz do tamtejszej szkoły muzycznej. W 1894 r. rozpoczął studia prawnicze w Sankt Petersburgu, które ukończył w roku 1897. Uczył się tam również pianistyki u Anny Jesipowej i teorii muzyki u Ladowa i Rimskiego-Korsakowa. Konserwatorium Petersburskie ukończył w 1900 r. z wyróżnieniem. W tym samym roku otrzymał dyplom specjalny na III Międzynarodowym Konkursie im. Antona Rubinsteina w Wiedniu.
W 1901 r. koncertował w Warszawie, następnie w Rosji. W Petersburgu wydał koncert wespół ze skrzypkiem Leopoldem Auerem. W latach 1902–1905 był nauczycielem klasy fortepianu w Konserwatorium w Odessie. W 1905 r. został profesorem gry fortepianowej w krakowskim konserwatorium. W Krakowie często koncertował. Nieraz w duetach z Henrykiem Melcerem-Szczawińskim i Ignacym Friedmanem. W latach 1909–1910 odbył podróż artystyczną po Niemczech i Austrii. W roku 1910 był jurorem Konkursu Kompozytorskiego im. Fryderyka Chopina we Lwowie, na którym nagrodzony został Karol Szymanowski. W latach 1912–1919 mieszkał w Wiedniu, gdzie uczył gry na fortepianie w "Akademie für Musik und darstellende Kunst". Również w tych latach koncertował, tym razem na terenie Austrii. W 1919 odmówił przyjęcia obywatelstwa austriackiego i powrócił do Lwowa. W 1921 r. wyjechał do Paryża, a stamtąd do Buenos Aires w Argentynie, gdzie zamieszkał. Do śmierci sprawował funkcję dyrektora oraz profesora klasy fortepianu w "Conservatorio Nacional". W roku 1948 odbył ostatnie tournée po Stanach Zjednoczonych i dokonał nagrań dla radia w Nowym Jorku. Ciało Lalewicza zostało złożone na cmentarzu Powązkowskim w Warszawie (kwatera 244-1-29).
"Za zasługi na polu propagandy polskiej zagranicą" 19 marca 1937 został odznaczony Krzyżem Oficerskim Orderu Odrodzenia Polski.

</doc>
<doc id="1769016" url="https://pl.wikipedia.org/wiki?curid=1769016" title="Irena Horecka">
Irena Horecka

Irena Horecka, właśc. Irena Hones, po mężu Loevy, w czasie okupacji używała nazwiska Magdalena Troszczyńska (ur. 4 listopada 1902 w Warszawie, zm. 24 stycznia 1978 tamże) – polska aktorka teatralna i filmowa.
Biografia artystyczna.
Córka Zygmunta i Emilii z Reynelów. Ukończyła gimnazjum L. Rudzkiej w Warszawie.
W teatrze debiutowała w 1921 (stołeczny Teatr Dramatyczny, w którym spędziła jeden sezon). Latem 1922 grała w objazdowym teatrze, który pokazywał swe przedstawienia m.in. w Płocku i Brześciu, a od nowego sezonu była aktorką Teatru Miejskiego w Lublinie. Kolejne sezony spędziła w Krakowie (Teatr „Bagatela”, 1923/1924) oraz w Warszawie (Teatr im. Wojciecha Bogusławskiego, 1924/1925). Latem 1925 występowała w Teatrze „Szkarłatna Maska”, a od nowego sezonu związała się na sześć sezonów z Teatrem Miejskim w Łodzi (sezony 1925/1926 do 1930/1931). Latem 1931 r. grała w spektaklach objazdowych Rewii Artystów Scen Warszawskich, a jesienią wróciła to stolicy. Pierwszy sezon spędziła w Teatrze Ateneum, kolejny − w Teatrze Kameralnym. Wcześniej, latem 1932, występowała w programach kabaretu „Banda”, dla którego teksty pisał m.in. Marian Hemar. Udzielała się również w kabarecie „Femina”. W latach 1935−1936 gościnnie występowała na scenach w Kaliszu, Poznaniu i we Lwowie. Sezon 1936/1937 przypada na ponowny angaż w łódzkim Teatrze Miejskim, a następny − w warszawskim Teatrze Ateneum.
W czasie II wojny światowej występowała w Teatrze Wojska Polskiego w Lublinie (lata 1944−1946), a następnie w Łodzi.
Po zakończeniu wojny, w latach 1946−1949, pracowała w Teatrze Kameralnym w Łodzi. W 1949 trafiła do warszawskiego Teatru Współczesnego, gdzie pozostała do końca życia (w okresie połączonej dyrekcji 1954−1957 także na scenie Teatru Narodowego).
Wśród najwybitniejszych powojennych dokonań teatralnych Ireny Horeckiej wymieniane są m.in. role Gospodyni w "Weselu" Stanisława Wyspiańskiego (1944), Amandy w "Szklanej menażerii" Tennessee Williamsa (1947), Akuliny Iwanowny w "Mieszczanach" Maksima Gorkiego (1951), Wdowy w "Ich czworo" Gabrieli Zapolskiej (1952), tytułowa w "Pensji pani Latter" na podst. I tomu powieści "Emancypantki" Bolesława Prusa (1954), Elżbiety w "Marii Stuart" Friedricha Schillera (1955) oraz Betty Dulfeet w wybitnej realizacji "Kariery Artura Ui" Bertolta Brechta, gdzie zagrała u boku Tadeusza Łomnickiego (1962).

</doc>
<doc id="1769017" url="https://pl.wikipedia.org/wiki?curid=1769017" title="Autostrada A999 (Niemcy)">
Autostrada A999 (Niemcy)

Autostrada A999 (niem. "Bundesautobahn 999 (BAB 999)" także "Autobahn 999 (A999)") – planowana autostrada w Niemczech, która miała przebiegać dookoła miasta Monachium, jednakże porzucono projekt. Obecnie w miejscu autostrady znajduje się droga krajowa B 2R.

</doc>
<doc id="1769018" url="https://pl.wikipedia.org/wiki?curid=1769018" title="Sébastien Maze">
Sébastien Maze



</doc>
<doc id="1769019" url="https://pl.wikipedia.org/wiki?curid=1769019" title="Revell (przedsiębiorstwo)">
Revell (przedsiębiorstwo)

Revell – firma produkująca modele samolotów, pojazdów wojskowych, figurek i innych akcesoriów związanych z modelarstwem. Revell jest jednym z niewielu producentów, którzy wydali dużą liczbę modeli Bundeswehry. Znany jest również ze wznowienia serii modeli Matchboxa. Modele nie posiadają żadnych dodatkowych elementów wzbogacających, wyjątkiem jest model 3042 Panzerhaubitze 2000 w skali 1/35, gdzie dodana jest aluminiowa lufa.
Modele Revella.
Nazwy kilku modeli produkowanych przez tę firmę:
Panzerhaubitze 2000, Wolf, Luchs, Leopard 2A4, Unimog, ciężarówki MAN i wiele, wiele innych modeli. (powyższe modele to modele pojazdów po II wojnie światowej)
Zakres tematyczny modeli produkowanych przez firmę obejmuje:

</doc>
<doc id="1769020" url="https://pl.wikipedia.org/wiki?curid=1769020" title="Piratenpartei Deutschland">
Piratenpartei Deutschland



</doc>
<doc id="1769021" url="https://pl.wikipedia.org/wiki?curid=1769021" title="Panorama (seria wydawnicza)">
Panorama (seria wydawnicza)

Panorama – książkowa seria wydawnicza Spółdzielni Wydawniczej "Czytelnik" (cykl antologii z lat 1978-1992). 

</doc>
<doc id="1769022" url="https://pl.wikipedia.org/wiki?curid=1769022" title="Amiloryd">
Amiloryd

Amiloryd, "amiloride" – lek działający moczopędnie, zwiększa wydalanie jonów sodu oraz wody z organizmu, znosi nadmierne wydalanie potasu.
Farmakokinetyka.
Początkowe działanie leku następuje po 2 godzinach, maksimum działania po 6–10 godzinach, a całkowity czas jego trwania to ok. 24 godziny. Wydalanie w 50% następuje przez nerki.
Dawkowanie.
Doustnie, dawkę i częstotliwość stosowania ustala lekarz. Najczęściej 2,5–10,0 mg na dobę w zależności od wskazania.
Uwagi.
Podczas leczenia amilorydem należy kontrolować stężenie elektrolitów. U osób uprawiających sport przyjmowanie leku może spowodować wystąpienie fałszywie dodatnich wyników testów antydopingowych.
Należy zachować ostrożność przy prowadzeniu pojazdów i obsłudze maszyn, gdyż lek może wpływać na sprawność psychofizyczną.
Nie zaleca się stosowania amilorydu u kobiet w ciąży oraz karmiących piersią.

</doc>
<doc id="1769023" url="https://pl.wikipedia.org/wiki?curid=1769023" title="Maria Franciszka Benedykta Portugalska">
Maria Franciszka Benedykta Portugalska

Maria Francisca Benedita Ana Isabel Joana Antónia Laura Inácia Gertrudes Rita Rosa de Bragança (ur. 25 lipca 1746 w Lizbonie, zm. 10 sierpnia 1829 tamże) – infantka Portugalii i poprzez małżeństwo – księżna Beiry oraz od 24 lutego 1777 księżna Brazylii.
Urodziła się jako czwarta żyjąca, najmłodsza córka następcy tronu Portugalii Józefa (przyszłego króla Józefa I) i jego żony księżnej (późniejszej królowej) Marianny Wiktorii. W państwie tym panował wówczas Jan V Wielkoduszny. Jej starszą siostrą była przyszła królowa Portugalii Maria I.
7 lutego 1777 w wieku 30 lat poślubiła w Lizbonie swojego 15-letniego siostrzeńca księcia Beira Józefa. Para nie miała dzieci. 24 lutego tego samego roku zmarł ojciec Benedykty, a dziadek Józefa – król Józef I Reformator. Matka Józefa została królową, natomiast on sam - następcą tronu Portugalii i przyjął tytuły księcia Brazylii oraz 14. księcia Braganzy. 

</doc>
<doc id="1769025" url="https://pl.wikipedia.org/wiki?curid=1769025" title="Eugene Patrick Kennedy">
Eugene Patrick Kennedy

Eugene Patrick Kennedy (ur. 4 września 1919 w Chicago, zm. 22 września 2011 w Cambridge) – amerykański biochemik, profesor Harvard Medical School, odkrywca szlaku biosyntezy triacylogliceroli i niektórych fosfolipidów. Członek National Academy of Sciences; przewodniczący Amerykańskiego Stowarzyszenia Biochemii i Biologii Molekularnej w 1970 roku. W uznaniu jego wkładu w badania lipidów, szlak syntezy PC i PE "de novo" nazywany jest "szlakiem Kennedy’ego".
Rodzina, młodość i wczesna edukacja.
Eugene Kennedy urodził się w Chicago w 1919 roku, jako czwarte z pięciorga dzieci Catherine Frawley i Michaela Kennedy’ego. Ojciec był motorniczym tramwajów w przedsiębiorstwie Chicago Surface Lines, z pięcioma klasami podstawowego wykształcenia; matka odebrała nieco lepszą edukację, włączając w to język francuski. Oboje rodzice byli pochodzenia irlandzkiego, ale poznali się już po przybyciu do USA. Kennedy imię otrzymał po socjaliście Eugene V. Debsie, jednak fakt ten nie miał żadnego podłoża politycznego; jego matce po prostu spodobało się brzmienie imienia.
Eugene Kennedy edukację rozpoczął w katolickiej szkole parafialnej. Z inicjatywy starszego o sześć lat brata Josepha został czytelnikiem w lokalnej filii biblioteki publicznej, choć w szkole początkowo czytanie nie szło mu najlepiej. W 1933 roku Kennedy skończył naukę w szkole podstawowej i rozpoczął następny jej etap w St. Philip High School, gdzie nauczycielami byli księża serwici. W szkole średniej był redaktorem gazetki szkolnej.
27 października 1947 ożenił się z Adelaide Mjewski, koleżanką i współredaktorem gazetki studenckiej z college'u. Małżeństwo Kennedych miało trzy córki: Lisa (ur. 1950), Sheila (ur. 1957) oraz Katherine (ur. 1960).
Nauka i praca.
Studia i praca podczas wojny.
W 1937 roku Eugene Kennedy rozpoczął studia chemiczne na Uniwersytecie DePaula, na które przyznano mu stypendium. W czerwcu 1941 roku otrzymał dyplom ukończenia studiów i złożył aplikację na University of Chicago w celu odbycia studiów doktoranckich z chemii organicznej. Jednocześnie podjął pracę w chemicznym dziale naukowym firmy „Armour and Company” (jednej z największych przetwórni mięsa w Chicago), by móc opłacić czesne. W ramach swoich obowiązków uczestniczył w związanym z działaniami wojennymi projekcie frakcjonowania krwi wołowej w celu pozyskania przemysłowych ilości surowiczej albuminy wołowej (BSA). Przypuszczano, że preparaty BSA mogą pomóc przy leczeniu wstrząsu u żołnierzy na polu bitwy. Studia doktoranckie rozpoczął we wrześniu 1941 roku; pracując na nocną zmianę przy frakcjonowaniu krwi, a rankiem uczestnicząc w kursach wstępnych z chemii organicznej na uczelni.
W 1942 roku odkryto, że albumina wołowa nie jest skutecznym środkiem w leczeniu wstrząsu i zamiast prac nad frakcjonowaniem BSA, rozpoczęto prace nad frakcjonowaniem białek z krwi ludzkiej masowo pozyskiwanej od dawców. Do tego zadania „Armour and Company” otworzyła filię w Fort Worth, do której został skierowany Kennedy. W październiku 1943 roku do zespołu dołączyła Adelaide Majewski, którą Kennedy znał jeszcze ze szkoły, i z którą ożenił się 27 października 1943 roku. Obowiązki Kennedy’ego w Fort Worth obejmowały nadzór nad jedną z trzech zmian zajmujących się frakcjonowaniem i nie dawały mu dużo okazji do pracy naukowej. Kennedy pracował na tym stanowisku do wiosny 1945 roku, kiedy to w obliczu kończącej się wojny powrócił do Chicago.
Okres powojenny i doktorat.
Po zakończeniu wojny i powrocie na uniwersytet w Chicago, zainspirowany swoją pracą nad krwią, Kennedy przeniósł się z wydziału chemii na wydział biochemii. W 1947 roku zaczynając pracę nad swoją dysertacją doktorską, Kennedy zagadnął Alberta Lehningera, wówczas młodego pracownika naukowego wydziału pracującego nad fosforylacją oksydacyjną i oksydacją kwasów tłuszczowych, o możliwości związane z oczyszczeniem i krystalizacją enzymów biorących udział w beta-oksydacji. Lehniger wskazał, że do tej pory nikt jeszcze nie uzyskał nawet ekstraktów przejawiających aktywność enzymatyczną na tym szlaku, co byłoby podstawą do izolacji konkretnych enzymów z tego ekstraktu. Jednak zgodził się przyjąć Kennedy’ego jako swojego doktoranta, który 30 czerwca rozpoczął badania procesów beta-oksydacji.
Pierwszym zadaniem Kennedy’ego było zbadanie, zaobserwowanego przez Lehningera, fenomenu porównywalnej inhibicji, której podlegały fosforylacja oksydacyjna, jak i beta-oksydacja w warunkach hipotonicznych, podczas gdy ich aktywność była zachowana w warunkach izotonicznych. Obserwacja ta doprowadziła Lehningera i Kennedy’ego do wniosku, że oba procesy mają miejsce w ograniczonym błoną organellum i że jest to prawdopodobnie mitochondrium (mimo że ówcześnie nikt jeszcze nie wyizolował funkcjonalnie i morfologicznie nieuszkodzonego mitochondrium). Kennedy potwierdził tę hipotezę, gdy zastosował właśnie wynalezioną przez George’a Paladego metodę izolacji mitochondriów za pomocą wirowania w gradiencie sacharozy, do sprawdzenia w nich aktywności enzymatycznej szlaków beta-oksydacji i cyklu Krebsa.
W tym samym czasie Kennedy badał także szczegółowo warunki regulujące powstawanie podczas reakcji oksydacji kwasów tłuszczowych o różnych długościach łańcuchów węglowodorowych relatywnie różnych ilości acetylooctanu i dwutlenku węgla. Na ostatnim roku studiów doktoranckich Kennedy z rekomendacją Lehningera otrzymał stypendium z Nutrition Foundation, które pozwoliło mu na uzyskanie urlopu od „Armour and Company” na czas pracy nad dysertacją.
Dalsza praca naukowa.
Berkeley – oksydacja kwasów tłuszczowych.
Po doktoracie, za namową Lehningera Kennedy zdecydował całkowicie zwolnić się z pracy w „Armour and Company” i podjąć staż postdoktorancki w University of California w Berkeley, gdzie dołączył do Horacego A. Barkera w jego badaniach nad biosyntezą kwasów tłuszczowych. W zespole Barkera podjął badania nad oksydacją maślanów w ekstraktach z "Clostridium kluyveri", w ramach których ustalił, że przy braku nieorganicznych fosforanów, produktem oksydacji jest acetylooctan, a nie fosforan acetylu. W czasie pobytu w Berkeley małżeństwo Kennedych mieszkało w San Francisco, gdzie żona Adelaide miała pracę w lokalnej gazecie "San Francisco Chronicle" w dziale z nekrologami.
Harvard – tyroksyna i łańcuch oddechowy.
W tym czasie niespodziewanie został zaproszony do objęcia posady wykładowcy na Wydziale Chemii Fizjologicznej w Johns Hopkins Medical School. Po konsultacji z Barkerem odrzucił tę pozycję, decydując się na kolejny rok stażu postdoktoranckiego w laboratorium Fritza Lipmanna w Harvard Medical School, gdzie podjął pracę w 1950 roku. U Lipmanna Kennedy zajął się hipotezą, według której tyroksyna miała działać rozprzęgająco w łańcuchu oddechowym. Hipoteza ta okazała się błędna, podobnie jak inna sugerowana przez Lipmanna, a zakładająca istnienie dwóch różnych szlaków transportu elektronów w mitochondriach: jednego związanego z fosforylacją oksydacyjną i drugiego od niej niezależnego. Celem zweryfikowania drugiej hipotezy Kennedy został wydelegowany na tydzień do Filadelfii, gdzie w laboratorium Brittona Chance’a znajdowały się aparaty spektrofotometryczne przydatne w tych badaniach, z których korzystał we współpracy z Lucille Smith.
Chicago – fosforylacja białek, biosynteza lipidów.
W 1951 roku Kennedy powrócił na Uniwersytet w Chicago, gdzie dostał posadę i własne laboratorium na wydziale biochemii i nowo powstałym Ben May Laboratory for Cancer Research, organizowanym przez Charlesa Hugginsa. Początkowo poświęcił się badaniom nad włączaniem fosforanu w strukturę białek w preparatach z komórek wątroby i niektórych guzów. Ówczesny punkt widzenia wywodzący się z hipotez Otto Warburga zakładał, że katabolizm guzów oparty jest o procesy beztlenowe. By sprawdzić to założenie, Kennedy wraz z Guyem Williamsem-Ashmanem podjęli badania nad złośliwymi guzami i odkryli, że fosforylacja oksydacyjna zachodzi w nich równie aktywnie, jak w normalnych tkankach. Ponadto Kennedy odkrył, że w guzach fosforan był włączany w strukturę białek znacznie efektywniej niż w inne biocząsteczki co, jak wnioskował, oznaczało szczególnie ważną, biologiczną rolę fosforylacji białek. W toku dalszych badań Kennedy ustalił, że to reszta serynowa jest aminokwasem podlegającym fosforylacji w białkach. Kontynuując badania w tym kierunku, Kennedy wraz z George’em Burnettem rozpoczęli poszukiwania enzymu przeprowadzającego reakcję fosforylacji białek i odkryli, że może on być wyekstrahowany w formie rozpuszczalnej w wodzie z preparatów białek wytrącanych acetonem, a następnie częściowo oczyszczony za pomocą frakcjonowania siarczanem amonu. Enzym ten wykazywał szczególnie dużą specyficznością wobec kazeiny. Była to pierwsza eksperymentalna prezentacja aktywności kinazy białkowej.
W dalszych latach Kennedy podjął badania nad genezą wiązania fosfodiestrowego w fosfatydylocholinie (PC) z użyciem znakowanej choliny, których właściwym celem było przybliżenie mechanizmów tworzenia się wiązań fosfodiestrowych w DNA. Pierwszym wynikiem Kennedy’ego było odkrycie, że produktem pośrednim w syntezie PC jest 3-fosfoglicerol, co w rezultacie doprowadziło do odkrycia przez niego enzymu kinazy glicerolowej. W 1952 roku Kennedy skupił się wyłącznie na wiązaniach w fosfolipidach i odkrył, że w mitochondriach dochodzi do ATP-zależnego włączenia choliny (a nie fosfocholiny) do cząsteczki lipidu (Kennedy początkowo sądził, że tym lipidem jest PC; dopiero w następnej publikacji poprawił swój błąd, wskazując że chodziło o ester choliny i długołańcuchowego kwasu tłuszczowego). Jednocześnie Kornberg i Pricer opublikowali prace o ATP-zależnym włączaniu fosfocholiny (a nie choliny) do cząsteczki lipidu (PC). Szukając powodów tej sprzeczności Kennedy, wraz ze swoim pierwszym stażystą postdoktoranckim Samuelem Weissem, powtórzyli doświadczenia Kornberga używając czystego, krystalicznego ATP, dochodząc do wniosku, że to nie ATP, a inny nukleotyd – cytydynotrifosforan, który w preparatach ATP używanych przez Kornberga był tylko zanieczyszczeniem, jest niezbędnym kofaktorem w syntezie PC "de novo".
Harvard – biosynteza lipidów, biogeneza błon.
W 1959 roku, w trakcie swojego urlopu naukowego w Oksfordzie, Kennedy został zaproszony do objęcia pozycji profesora Hamilton Kuhn i wydziału chemii biologicznej Harvard Medical School. Po wnikliwym, ze względu na jego silnie emocjonalny związek z Uniwersytetem w Chicago, namyśle, Kennedy przyjął ofertę. Na Harvardzie kontynuował badania nad syntezą fosfolipidów. Do 1961 roku wyjaśnił on większość szczegółów w syntezie triacylogliceroli i głównych glicerofosfolipidów, i w oparciu o swoje badania przedstawił wciąż aktualny przebieg szlaków biochemicznych związanych z metabolizmem fosfolipidów.
W 1963 roku, Kennedy rozpoczął badania nad biogenezą błon i ich funkcją u bakterii (używając "E. coli", jako organizmu modelowego). Podjął także prace nad translokacją fosfolipidów błonowych i glukanów peryplazmatycznych. W 1965 roku Kennedy i Fox, z użyciem strategii podwójnego znakowania, zidentyfikowali permeazę laktozową, jako białko błonowe. Przez kolejne lata Kennedy bez powodzenia starał się oczyścić to białko w aktywnej postaci. W kolejnych latach grupa Kennedy’ego zajmowała się także bakteryjną sygnalizacją komórkową w odpowiedzi na warunki środowiskowe i w różnych procesach komórkowych.
Emerytura i śmierć.
W 1993 zakończył pracę swojego laboratorium. Po odejściu na emeryturę pełnił funkcję "profesora emeritusa" na tym samym wydziale Harvard Medical School i poświęcił się rodzinie. Zmarł 22 września 2011 roku w swoim domu w Cambridge.
Inna działalność i wyróżnienia.
Eugene Kennedy w roku 1970 był przewodniczącym Amerykańskiego Stowarzyszenia Biochemii i Biologii Molekularnej (wtedy pod nazwą "American Society of Biological Chemists") oraz członkiem National Academy of Sciences (od 1964) i Amerykańskiego Stowarzyszenia Chemicznego, a także Sigma Xi i American Academy of Arts and Sciences.
Był redaktorem czasopism naukowych "Journal of Biological Chemistry" oraz "Biochimica et Biophysica Acta" (1985–1995).
Za swoją pracę i dokonania był wyróżniony m.in. Nagrodą Fundacji Gairdnera (1976), Nagrodą Uniwersytetu w Chicago za Wybitną Pracę (1966), Nagrodą im. Heinricha Wielanda (1986), Nagrodą Pasano (1986), Glycerine Research Award (1956), Paul-Lewis Award of American Chemical Society (1958), American Oil Chemists' Society Award in Lipid Chemistry (1970), tytułem Harvey Society Lecturer (1962) oraz Rose Award Amerykańskiego Stowarzyszenia Biochemii i Biologii Molekularnej (1992).
W uznaniu wkładu Kennedy’ego w badania nad szlakami syntezy lipidów, szlak syntezy PC i PE (fosfatydyletanolamina) "de novo" (z diacyloglicerolu i choliny lub etanolaminy) nazywany jest "szlakiem Kennedy’ego".

</doc>
<doc id="1769026" url="https://pl.wikipedia.org/wiki?curid=1769026" title="Eugene Kennedy">
Eugene Kennedy



</doc>
<doc id="1769028" url="https://pl.wikipedia.org/wiki?curid=1769028" title="Wasyl Błakytny">
Wasyl Błakytny



</doc>
<doc id="1769029" url="https://pl.wikipedia.org/wiki?curid=1769029" title="Gręziniec">
Gręziniec

Gręziniec (niem. "Rodbeek") – strumień o długości 5,5 km w północno-zachodniej Polsce, w województwie zachodniopomorskim w granicach administracyjnych miasta Szczecina; dopływ Odry. Często używaną nazwą cieku jest Grzęziniec.
Źródła Gręzińca znajdują się na podmokłych terenach zespołu przyrodniczo-krajobrazowego „Wodozbiór” położonych na pograniczu osiedli Warszewo i Bukowo, na południe od kulminacji Wzgórz Warszewskich.
Strumień wypływa kilkoma ciekami, które na wysokości Wysokiego Stawu łączą się i płyną na południowy wschód. Po przepłynięciu ok. 2 km zmienia bieg na południowy, przyjmuje wówczas wody potoku Sienniczka i ponownie przyjmuje kierunek południowo-wschodni. Przed mostem pod ulicą Bogumińską przegrodzenie koryta tworzy Słowiczy Staw. Dopływa do ulicy Wendeńskiej w dzielnicy Golęcino, od tego miejsca aż do ujścia przepływa krytym kanałem. Uchodzi do Odry na wysokości ul. Grobla. Planowane jest odkrycie ostatniego odcinka Gręzińca między ul. Wiszesława a Odrą i stworzenie tam promenady i zieleńca z placem zabaw.
Dolina strumienia tworzy użytek ekologiczny „Dolina strumienia Grzęziniec” o powierzchni 46,4 ha.

</doc>
<doc id="1769031" url="https://pl.wikipedia.org/wiki?curid=1769031" title="Linia kolejowa nr 210">
Linia kolejowa nr 210

Linia kolejowa nr 210 – pierwszorzędna, jedno- i dwutorowa, niezelektryfikowana linia kolejowa znaczenia państwowego łącząca Chojnice z Runowem Pomorskim przez Szczecinek, Złocieniec i Drawsko Pomorskie. Położona w granicach województw pomorskiego i zachodniopomorskiego oraz na obszarze działania PKP PLK Zakładów Linii Kolejowych w Szczecinie oraz Gdyni.
Czas jazdy,.
Deklarowany czas przejazdu na odcinku z Chojnic do Szczecinka o dystansie 62 km przedstawia się następująco (wg rozkładu jazdy 2018/2019):
Pociąg regio nr 88273 z Chojnic do Słupska (62 km).
Pociąg regio nr 88245 ze Szczecinka do Szczecina (odc. Szcz. – R.Pom. 88 km).
Pociąg regio nr 88224 ze Szczecina Głównego do stacji Szczecinek (odc. Szcz. – R.Pom. 88 km).
Połączenia.
Z roku na rok po linii kursuje coraz mniej pociągów. W rozkładzie jazdy 2018/2019 na odcinku z Chojnic do Szczecinka kursują trzy pary pociągów regio, w tym półtorej pary do/z Słupska, pół pary do Gdyni Głównej (pociąg TUR) oraz 1 para ze Szczecinka do Czarnego uruchamiana w dni robocze. Sezonowo w czasie wakacji w latach poprzednich uruchamiany był pociąg pospieszny "Bory Tucholskie" z Lublina do Kołobrzegu. Na odcinku ze Szczecinka do Runowa kursują 4 pary pociągów regio relacji Szczecinek – Szczecin i 1 para pociągów Runowo Pomorskie - Szczecinek.
Rewitalizacja.
14 października 2016 ogłoszono przetarg na nadzór nad rewitalizacją linii kolejowej nr 210 na odcinku Szczecinek - Runowo Pomorskie, wykonywanego z RPO Województwa Zachodniopomorskiego, natomiast 28 listopada 2016 roku ogłoszono przetarg na wykonanie prac projektowych i robót budowlanych na odcinku Szczecinek - Runowo Pomorskie. W ich wyniku prędkość maksymalna ma wynosić 120 km/h dla pociągów pasażerskich i autobusów szynowych z wyłączeniem stacji, gdzie będzie obowiązywać prędkość 100 km/h; przebudowany zostanie także nieczynny od 2002 roku tor nr 2 na odcinku Łubowo - Szczecinek, a wyjazd ze stacji Runowo Pomorskie ma przejść optymalizację prędkości. 17 lipca 2017 PKP PLK podpisały z przedsiębiorstwem NDI umowę na wykonanie tej inwestycji
. 9 stycznia 2020 roku ogłoszono przetarg na rewitalizację toru 1 na odcinku Czaplinek - Złocieniec z budową nowych peronów na przystankach Czarne Małe, Żelisławie Pomorskie, Suliszewo Drawskie i Wiewiecko oraz, w ramach prawa opcji, na rewitalizację toru na odcinku Jankowo Pomorskie - Wiewiecko. W wyniku zaplanowanych prac prędkość pociągów pasażerskich wzrośnie do 120 km/h, a towarowych do 100 km/h. Prace będą wykonywane w ramach zadania "Zaprojektowanie i wykonanie robót w ramach zadania pn.: „Rewitalizacja linii kolejowej nr 210 na odcinku Szczecinek – Runowo Pomorskie – Etap II" .

</doc>
<doc id="1769032" url="https://pl.wikipedia.org/wiki?curid=1769032" title="Jochen Böhler">
Jochen Böhler

 (ur. 1969 w Rheinfelden) – niemiecki historyk, specjalizujący się w historii III Rzeszy, II wojny światowej, niemieckiej okupacji Polski i zbrodniach narodowego socjalizmu. 
Życiorys.
W latach 2000–2010 pracownik Niemieckiego Instytutu Historycznego w Warszawie. Od 2010 roku zatrudniony na uniwersytecie w Jenie ("Friedrich-Schiller-University Jena"). Przez kilka lat pracował również jako biegły sądowy w sprawach o podłożu historycznym, a także konsultant filmu dokumentalnego telewizji ARD poświęconego kampanii wrześniowej.
W latach 1993–1999 studiował na uniwersytecie w Kolonii (studia z historii średniowiecza i epoki nowożytnej, etnologii oraz ekonomii politycznej); tamże w 1999 uzyskał tytuł magistra, a w 2004 obronił pracę doktorską. Jest jedynym współczesnym niemieckim historykiem w szerokim zakresie podejmującym badania nad kampanią wrześniową i niemieckimi zbrodniami na obywatelach polskich w 1939 roku. Jego trzecia książka – „Najazd 1939. Niemcy przeciw Polsce” – wywołała głośną dyskusję nad niemiecką perspektywą na wojnę z Polską.

</doc>
<doc id="1769033" url="https://pl.wikipedia.org/wiki?curid=1769033" title="Dehydrataza 4a-hydroksytetrahydrobiopteryny">
Dehydrataza 4a-hydroksytetrahydrobiopteryny

Dehydrataza 4a-hydroksytetrahydrobiopteryny (EC 4.2.1.96) – enzym z klasy liaz. Przekształca 4a-hydroksytetrahydrobiopterynę do dihydrobiopteryny (BH2), z wytworzeniem jednej cząsteczki wody. Jest to reakcja odwracalna. Dehydratacja 4a-hydroksytetrahydrobiopteryny do BH2 jest pierwszym etapem regeneracji tetrahydrobiopteryny, koenzymu współpracującego z hydroksylazami, np. hydroksylazą fenyloalaninową.
 ⇌ + H2O
Numer reakcji w bazie "Kyoto Encyclopedia of Genes and Genomes": R04734

</doc>
<doc id="1769034" url="https://pl.wikipedia.org/wiki?curid=1769034" title="Mykoła Borećkyj">
Mykoła Borećkyj

Mykoła Borećkyj (ur. 1879, zm. przypuszczalnie w 1936) – ukraiński duchowny prawosławny, od 1922 biskup, od 1927 metropolita Ukraińskiej Autokefalicznej Cerkwi Prawosławnej.
Aresztowany w 1930, został zesłany na Wyspy Sołowieckie, zmarł w klinice psychiatrycznej w Leningradzie.

</doc>
<doc id="1769035" url="https://pl.wikipedia.org/wiki?curid=1769035" title="Reszta aminokwasowa">
Reszta aminokwasowa



</doc>
<doc id="1769037" url="https://pl.wikipedia.org/wiki?curid=1769037" title="(134002) 2004 VS9">
(134002) 2004 VS9

(134002) 2004 VS9 – planetoida z pasa głównego asteroid okrążająca Słońce w ciągu 4 lat i 219 dni w średniej odległości 2,77 j.a. Została odkryta przez w programie Lowell Observatory Near-Earth-Object Search w "Anderson Mesa Station". Nazwa planetoidy jest oznaczeniem tymczasowym.

</doc>
<doc id="1769038" url="https://pl.wikipedia.org/wiki?curid=1769038" title="William Dobell">
William Dobell

William Dobell (ur. 24 września 1899 w Newcastle, zm. 13 maja 1970 w Wangi Wangi) – australijski rzeźbiarz i malarz.
Życiorys.
Młodość i pobyt w Europie.
Pochodził z robotniczej rodziny, jego ojciec był murarzem. Miał pięcioro rodzeństwa. Już jako nastolatek wykazywał się niezwykłymi talentami plastycznymi, co sprawiło, iż w wieku 17 lat został asystentem architekta Wallace’a Portera. Mając 25 lat, przeniósł się do Sydney i zaczął zarabiać na życie jako kreślarz. Równocześnie w trybie wieczorowym uczył się sztuk pięknych w szkole prowadzonej przez znanego australijskiego artystę Juliana Ashtona. W latach 30. spędził niemal dekadę w Europie, w większości w Wielkiej Brytanii, ale również w Polsce, Francji i Belgii. W tym czasie jego prace zaczęły powoli zdobywać nagrody i być włączane do wystaw zbiorowych. Uważa się, że o ile przed wyjazdem na Stary Kontynent w twórczości Dobella dominowały elementy naturalistyczne, o tyle w trakcie tego pobytu zaczął zbliżać się do ekspresjonizmu.
Powrót do Australii.
Po powrocie do Australii równolegle z karierą artystyczną podjął pracę dydaktyczną w East Sydney Technical College. W 1941 został wcielony do wojska, gdzie zajmował się malowaniem różnych obiektów w barwy maskujące. Prawdopodobnie za sprawą tego doświadczenia wojna stała się jednym z tematów poruszanych w jego twórczości. W roku 1944 miał w Sydney swoją pierwszą wystawę indywidualną, zaś przez całe lata 50. jego artystyczna renoma rosła.
W latach 1960-1963 amerykański tygodnik Time co roku zamawiał u niego portret znanej osobistości, który następnie ukazywał się na okładce pisma. Bohaterami jego prac byli premier Australii Robert Menzies, prezydent Wietnamu Południowego Ngô Đình Diệm, szef General Motors Frederick Donner oraz premier Malezji, Tunku Abdul Rahman. W 1964 galeria stanowa Nowej Południowej Walii zorganizowała pierwszą dużą retrospektywę jego twórczości. W 1965 za swoje zasługi dla australijskiej kultury otrzymał Order Imperium Brytyjskiego, a rok później tytuł szlachecki.
Nagroda Archibalda.
Prace Dobella trzykrotnie były wyróżniane, w latach 1943,1948 i 1959, Nagrodą Archibalda, stanowiącą najbardziej prestiżowe trofeum w świecie australijskiego malarstwa. Gdy otrzymał ją po raz pierwszy w 1943 roku, za pracę „Portret artysty” – towarzyszyły temu wielkie kontrowersje. Dwóch mniej popularnych malarzy oskarżyło Dobella, że dzieło to jest w istocie karykaturą i jako takie nie spełnia wymogów nagrody. Pozwali organizatorów konkursu oraz samego malarza do sądu, który po bardzo nagłośnionym medialnie procesie ostatecznie oddalił powództwo. Choć Dobell wyszedł ze sprawy zwycięsko, kosztowała go ona bardzo wiele nerwów i sprawiła, iż od tego czasu bardzo niechętnie pojawiał się publicznie. Nie lubił swojej sławy i czuł duży dyskomfort z powodu bycia popularnym.
Życie prywatne i śmierć.
Dobell był gejem, w związku z czym nigdy nie założył rodziny i nie miał dzieci. Od 1945 mieszkał w domu swojej siostry w Wangi Wangi, miasteczku położonym ok. 150 km na północ od Sydney. Jest autorem licznych pejzaży przedstawiających te okolice. Tam też zmarł w 1970 roku, w wieku 70 lat.
Główne zbiory dzieł.
Duża część prac artysty pozostaje w zbiorach prywatnych. Spośród ogólnodostępnych kolekcji, na szczególną uwagę zasługują te zgromadzone w galerii regionalnej w Newcastle, galerii stanu Nowa Południowa Walia w Sydney oraz Australijskiej Galerii Narodowej w Canberze.
Jego imię nosi okręg wyborczy Dobell.

</doc>
<doc id="1769039" url="https://pl.wikipedia.org/wiki?curid=1769039" title="Alfabet migowy">
Alfabet migowy



</doc>
<doc id="1769040" url="https://pl.wikipedia.org/wiki?curid=1769040" title="(134003) Ingridgalinsky">
(134003) Ingridgalinsky

(134003) Ingridgalinsky – planetoida z pasa głównego asteroid okrążająca Słońce w ciągu 5 lat i 183 dni w średniej odległości 3,11 j.a. Została odkryta przez w programie Catalina Sky Survey. Nazwa planetoidy pochodzi od Ingrid Galinsky (ur. 1962), pracującej przy misji OSIRIS-REx. Przed jej nadaniem planetoida nosiła oznaczenie tymczasowe (134003) 2004 VD12.

</doc>
<doc id="1769043" url="https://pl.wikipedia.org/wiki?curid=1769043" title="Romy Tarangul">
Romy Tarangul

Romy Tarangul (ur. 19 października 1987) – niemiecka judoczka, brązowa medalistka mistrzostw świata w kategorii do 52 kilogramów.
Na Mistrzostwach Europy dotychczas zdobyła jeden medal: srebrny w Lizbonie (2008) i brązowy w 2012. Trzecia na uniwersjadzie w 2013 roku. Startowała w Pucharze Świata w latach 2007–2009, 2011, 2012, 2014 i 2015 roku.

</doc>
<doc id="1769046" url="https://pl.wikipedia.org/wiki?curid=1769046" title="Münzenberg (Hesja)">
Münzenberg (Hesja)

Münzenberg − miasto w Niemczech, w kraju związkowym Hesja, w rejencji Darmstadt, w powiecie Wetterau.
Geografia.
Münzenberg położony jest na północnym skraju doliny Wetterau nad rzeką Wetter. Od 1971 w skład miasta wchodzą dzielnice Münzenberg, Trais, Gambach i Ober-Hörgern.
Historia.
W 790 w dokumentach pisanych wspomniano miejscowość "Trais" (dawniej samodzielna miejscowość obecnie dzielnica Münzenbergu). W 798 w dokumentach wymieniono "Gambach" (dawniej samodzielna miejscowość obecnie dzielnica Münzenbergu).
W pierwszej połowie XII wieku wybudowano zamek Münzenberg. W 1245 Münzenberg otrzymał prawa miejskie.
Współpraca.
Miejscowość partnerska:

</doc>
<doc id="1769047" url="https://pl.wikipedia.org/wiki?curid=1769047" title="Ana Carrascosa">
Ana Carrascosa

Ana Carrascosa Zaragoza (ur. 6 maja 1980) – hiszpańska judoczka, dwukrotna brązowa medalistka mistrzostw świata w kategorii do 52 kilogramów. Siódma zawodniczka Igrzysk Olimpijskich w Pekinie również w kategorii -52 kg.
Na Mistrzostwach Europy dotychczas zdobyła cztery medale: złoto w Lizbonie (2008), srebrne w Mariborze (2002) i Tbilisi (2009) i brązowy w Stambule (2011).

</doc>
<doc id="1769051" url="https://pl.wikipedia.org/wiki?curid=1769051" title="Heinrich Brandler">
Heinrich Brandler

Heinrich Brandler (ur. 3 lipca 1881 w Varnsdorf, zm. 26 września 1967 w Hamburgu) – niemiecki działacz komunistyczny, przewodniczący Komunistycznej Partii Niemiec w latach 1921-1924, następnie krytyk stalinizmu i opozycjonista. 
Życiorys.
Urodził się w rodzinie robotniczej. Mając 20 lat wstąpił do Socjaldemokratycznej Partii Niemiec. W latach 1909–1914 mieszkał w Zurychu. Przeciwstawiał się oficjalnemu stanowisku partii wobec wybuchu I wojny światowej, związał się z grupą skupioną wokół Róży Luksemburg i Karola Liebknechta. Wykluczony w 1915 z partii, należał do założycieli Komunistycznej Partii Niemiec (KPD). Aresztowany za udział w powstaniu w marcu 1921 został skazany na 5 lat więzienia, jednak został wypuszczony na mocy amnestii i wyjechał do Rosji Radzieckiej. Wrócił do Niemiec w 1923. Opowiedział się przeciwko organizacji zbrojnego powstania przez komunistów, za co został skrytykowany przez lewe skrzydło partii na czele z Ruth Fischer i Arkadijem Masłowem. W 1924 roku został odsunięty od kierowania partią i wyjechał do Związku Radzieckiego. 
Poparł Lewicową Opozycję w ZSRR, za co został w 1926 usunięty z partii. Ponownie wrócił do Berlina – wbrew zaleceniom Kominternu – po wymianie kierownictwa KPD w 1928, jednak już w rok później został wykluczony z KPD za popieranie Nikołaja Bucharina i Aleksieja Rykowa przeciw Stalinowi. Współtworzył wówczas Partię Komunistyczną – Opozycję (KPO). Opuścił Niemcy po dojściu do władzy Adolfa Hitlera, emigrując do Francji, nie przestał jednak kierować Opozycją, uczestnicząc w międzynarodowym ruchu socjalistycznym i antystalinowskim. W 1939 internowany przez władze francuskie, w dwa lata później zdołał wyjechać na Kubę. W 1949 wrócił do RFN, gdzie powołał do życia Gruppe Arbeiterpolitik, kontynuującą ideologicznie linię KPO. 
Zmarł w 1967.

</doc>
<doc id="1769052" url="https://pl.wikipedia.org/wiki?curid=1769052" title="Choroba prionowa">
Choroba prionowa



</doc>
<doc id="1769053" url="https://pl.wikipedia.org/wiki?curid=1769053" title="Dome Project">
Dome Project

Dome Project (z ang. "projekt kopuły", "sklepienia") – robocza nazwa teledysku Michaela Jacksona, który miał zostać wyświetlony podczas występu na żywo w Londynie w 2009 roku.
Został nakręcony w Culver City, w Kalifornii używając technologii 3D. Projekcja miała nastąpić podczas trasy This Is It. Zakończenie jego postprodukcji miało nastąpić pomiędzy 1 czerwca a 9 czerwca.
Jackson praktykował z filmem, ale 25 czerwca zmarł wskutek nagłego zatrzymania krążenia.

</doc>
<doc id="1769054" url="https://pl.wikipedia.org/wiki?curid=1769054" title="Carnal">
Carnal

Carnal – doom/deathmetalowy zespół założony w lipcu 1999 roku w Żurominie. 
Historia.
W 2001 roku ukazało się zawierające pięć utworów pierwsze demo grupy zatytułowane "A Time Has Come". W roku 2002 zespół wydał singiel "Damnation", a w 2003 roku album "Curse This Day", który w polskiej edycji magazynu "Metal Hammer" z grudnia 2003 roku został uznany za Demo(n) miesiąca. Reedycja tej płyty (poszerzona o wideoklip do utworu "Damnation") ukazała się w 2006 roku nakładem bałkańskiej wytwórni Distribiutor of Pain, a w roku 2008 zespół odbył promocyjną trasę koncertową "Curse This Tour 2008", w ramach której wystąpił w Bułgarii, Serbii i Rumunii. 
W 2007 roku nakładem wytwórni Ars Mundi wydany został album "Undefinable", przy którego produkcji pracowali Szymon Czech, Krzysztof Placzewski i Tomasz Zalewski. Płyta zebrała przychylne recenzje. 
W sierpniu 2009 roku zespół podpisał kontrakt z wytwórnią Revolution Records na wydanie albumu "Re-Creation", którego premiera odbyła się 25 września 2009 roku.
Carnal supportował takie zespoły jak: Paradise Lost, In Flames, Life of Agony, Behemoth, Artrosis. Wystąpił również na: Union of Rock 2004, Metalmanii 2007 i 2009, Wacken Metal Battle 2007 i 2009, Hunter Fest 2005, 2006 i 2008.

</doc>
<doc id="1769056" url="https://pl.wikipedia.org/wiki?curid=1769056" title="Raymond Felton">
Raymond Felton

Raymond Bernard Felton Jr. (ur. 26 czerwca 1984 w Marion) – amerykański koszykarz, grający na pozycji rozgrywającego. 
W 2002 wystąpił w meczu gwiazd amerykańskich szkół średnich - McDonald’s All-American.
W 2005 został wybrany w drafcie z numerem 5. przez Charlotte Bobcats.
25 czerwca 2014, wraz z Tysonem Chandlerem, trafił do Dallas Mavericks w zamian za José Calderóna, Wayne'a Ellingtona, Shane'a Larkina, Samuela Dalemberta i dwa wybory w drugiej rundzie draftu 2014.
25 lipca 2016 podpisał umowę z Los Angeles Clippers. 10 lipca 2017 został zawodnikiem Oklahomy City Thunder.

</doc>
<doc id="1769057" url="https://pl.wikipedia.org/wiki?curid=1769057" title="Kifayət Qasımova">
Kifayət Qasımova

Kifayət Qasımova (ur. 1 lutego 1983) – azerska judoczka, brązowa medalistka mistrzostw świata w kategorii do 57 kilogramów.
Na Mistrzostwach Europy zdobyła trzy medale: w Tampere (2006) i w Belgradzie (2007) i w Lizbonie (2008).

</doc>
<doc id="1769059" url="https://pl.wikipedia.org/wiki?curid=1769059" title="I Wonder If Heaven Got a Ghetto">
I Wonder If Heaven Got a Ghetto

I Wonder If Heaven Got a Ghetto – pierwszy singel zmarłego rapera 2Paca z albumu R U Still Down? (Remember Me). Na płycie znajduje się jeszcze wersja hip-hopowa, która została nagrana w czasie pobytu rapera w Death Row Records. Ostatnia zwrotka utworu została później wykorzystana w innej piosence 2Pac'a "Changes" z płyty "Greatest Hits". Raper Nas wykorzystał sample z tego utworu do piosenki Black President z albumu Untitled.
Teledysk.
Teledysk został skonstruowany w ten sposób, aby widz obserwował wszystko z punktu widzenia 2Paca. Po postrzeleniu Shakur ląduje w fikcyjnej wiosce Rukahs w Nowym Meksyku ("Rukahs" czytane od tyłu daje "Shakur"). Tablica rejestracyjna auta do którego wsiada 2Pac ze starym mężczyzną zawiera w kolejności liczby "61671", co nawiązuje do jego daty urodzenia. Przez pierwsze pięć sekund teledysku słychać audycje w radiu, gdzie informują o postrzeleniu rapera.

</doc>
<doc id="1769064" url="https://pl.wikipedia.org/wiki?curid=1769064" title="Andrzej Ciepliński">
Andrzej Ciepliński

Andrzej Ciepliński – polski autor monografii, których treść najczęściej dotyczy broni palnej. Publikacje jego autorstwa ukazywały się w serii wydawniczej Typy Broni i Uzbrojenia.

</doc>
<doc id="1769065" url="https://pl.wikipedia.org/wiki?curid=1769065" title="Takamasa Anai">
Takamasa Anai

 - japoński judoka, mistrz i brązowy medalista mistrzostw świata.
Dotychczas na mistrzostwach Azji zdobył dwa medale: brąz w Taszkencie (2005) i złoto w Kuwejcie (2007).

</doc>
<doc id="1769069" url="https://pl.wikipedia.org/wiki?curid=1769069" title="Note2">
Note2

Note2 – szósty solowy album polskiego rapera Tedego. Wydawnictwo ukazało się 10 września 2009 roku nakładem wytwórni muzycznej Wielkie Joł. Za produkcję muzyczną w całości odpowiada Sir Michu. Gościnnie w nagraniach wzięli udział Mrozu, Seta, Mr. Hide oraz Łysy Anioł.
Materiał był promowany teledyskiem do utworu „Pali się dach”.
Płyta dotarła do 3. miejsca polskiej listy przebojów – OLiS. W niespełna miesiąc od premiery płyta uzyskała w Polsce status złotej. We wrześniu 2010 roku album został nagrodzony Superjedynką w kategorii „Płyta hip hop”. Album został wyróżniony tytułem „Polska Płyta Roku 2009” w Plebiscycie WuDoo i Hip-hop.pl zdobywając największą łączną liczbę głosów słuchaczy audycji i czytelników portalu.
Singiel „Pali się dach” został nominowany do "Singla roku 2009" w plebiscycie WuDoo i Hip-hop.pl oraz uzyskał nominację do nagrody Viva Comet 2011 w kategorii "Teledysk roku".

</doc>
<doc id="1769070" url="https://pl.wikipedia.org/wiki?curid=1769070" title="Robert Urquhart">
Robert Urquhart

Robert "Roy" Elliott Urquhart (ur. 28 listopada 1901 w Shepperton, zm. 13 grudnia 1988 w Menteith) – brytyjski oficer, generał major, dowódca 1. Dywizji Powietrznodesantowej podczas operacji Market Garden.
Życiorys.
Urquhart uczęszczał do Królewskiej Akademii Wojskowej w Sandhurst zanim został powołany do Highland Light Infantry w 1920 roku. Gdy stacjonował na Malcie ze swoim batalionem, zaprzyjaźnił się z aktorem Davidem Nivenem (późniejszym zdobywcą Oscara).
Urquhart służył w Indiach przez pierwsze lata II wojny światowej. Pozostał tam do roku 1941, kiedy został wysłany do Afryki Północnej, a następnie mianowany na stanowisko oficera sztabu w 3. Dywizji w Wielkiej Brytanii. W latach 1941 i 1942, został awansowany na podpułkownika i dowodził 2. batalionem piechoty lekkiej księcia Kornwalii do roku 1943, kiedy to został powołany na stanowisko oficera sztabu w 51 Dywizji Piechoty, która stacjonowała w Afryce Północnej. Przez krótki czas dowodził brytyjską 231 Brygadą Piechoty, który walczyła na Sycylii.
Do 1944 roku był wyższym oficerem XII Korpusu. Jednak w tym roku, powierzono mu dowodzenie 1 Dywizją Powietrznodesantową. Jego dawny dowódca (generał-major G. F. Hopkinson) został zabity we Włoszech, a jego następca, generał brygady Eric Down został przeniesiony do Indii. Jak na ironię, Urquhart był skłonny do choroby powietrznej i nigdy nie był członkiem ani nie dowodził jednostką powietrzną. Chociaż był nowicjuszem operacji powietrznodesantowych, dowodził dywizją podczas operacji Market Garden we wrześniu 1944 roku i został zrzucony w Arnhem w Holandii w celu zabezpieczenia przeprawy przez Ren. Jego dywizja walczyła bez wsparcia przeciwko II Korpusowi Pancernemu SS przez 9 dni. Odnosiła coraz bardziej dotkliwe straty, rozpaczliwie walcząc o utrzymanie kurczącego się obwodu obronnego, dopóki nie otrzymała rozkazu do wycofania resztek oddziału w dniu 25 września. W ciągu tych dziewięciu dni ciężkich walk oddział stracił ponad trzy czwarte swojej siły. Rozbita dywizja została wycofana do Wielkiej Brytanii i już nie wzięła udziału w II wojnie światowej. Został odznaczony Medalem Brązowego Lwa za dowodzenie.
Po zakończeniu wojny pracował na kilku stanowiskach sztabowych na Malajach podczas toczącego się tam powstania. Po odejściu z armii w 1955 roku został kierownikiem w przemyśle stalowym, emerytowanym w 1970 roku. W 1958 roku napisał książkę o bitwie o Arnhem.
W filmie O jeden most za daleko gen. Urquharta zagrał Sean Connery.

</doc>
<doc id="1769071" url="https://pl.wikipedia.org/wiki?curid=1769071" title="Andrij Czornowił">
Andrij Czornowił

Andrij Czornowił (ur. 1962) – ukraiński polityk, lekarz.
Syn Wiaczesława, brat Tarasa. Jest wykładowcą Akademii Medycznej we Lwowie, od 2002 deputowanym Lwowskiej Rady Obwodowej.
Startował w wyborach prezydenckich w 2004 roku, zdobywając minimalne poparcie.

</doc>
<doc id="1769073" url="https://pl.wikipedia.org/wiki?curid=1769073" title="Dekarboksylaza aromatycznych L-aminokwasów">
Dekarboksylaza aromatycznych L-aminokwasów

Dekarboksylaza aromatycznych -aminokwasów (EC 4.1.1.28) jest enzymem z klasy liaz. Konkretniej, jest dekarboksylazą, która przeprowadza reakcję dekarboksylacji aromatycznych -aminokwasów.
Nazewnictwo.
Enzym przeprowadza proces dekarboksylacji na różnych substratach, z tego też powodu posiada kilka nazw. Według nazwy systematycznej jest to dekarboksylaza aromatycznych -aminokwasów, lecz posiada także kilka innych:
Pomimo iż nazwy wskazują, że substratem może być -DOPA, -tryptofan oraz 5-hydroksytryptofan, substratami dla tego enzymu mogą być także: -fenyloalanina, -tyrozyna, -histydyna oraz 5-hydroksykinurenina.
Reakcje.
Do przeprowadzenia dekarboksylacji, niezbędna jest obecność fosforanu pirydoksalu (aktywna forma witaminy B6), który jest połączony na czas reakcji ze specyficzną resztą lizyny. Dopiero w obecności tego koenzymu dekarboksylaza może przeprowadzić reakcję.
Mutacje.
Mutacje w genie DDC, kodującym dekarboksylazę aromatycznych -aminokwasów, mogą mieć związek z pojawieniem się autyzmu oraz wystąpieniem dwubiegunowych zaburzeń afektywnych.

</doc>
<doc id="1769074" url="https://pl.wikipedia.org/wiki?curid=1769074" title="Brian Horrocks">
Brian Horrocks

Brian Gwynne Horrocks (ur. 7 września 1895 w Ranikhet w stanie Uttarakhand w Indiach, zm. 4 stycznia 1985 w Chichesterze w Wielkiej Brytanii) – brytyjski wojskowy, Lieutenant-General, dowódca XXX Korpusu w operacji Market Garden i innych operacji w czasie II wojny światowej. Brał udział w I wojnie światowej i wojnie domowej w Rosji, był dwukrotnie jeńcem wojennym.
Uczestnik VIII Letnich Igrzysk Olimpijskich w 1924 w Paryżu, zajął 19 miejsce w pięcioboju nowoczesnym.

</doc>
<doc id="1769077" url="https://pl.wikipedia.org/wiki?curid=1769077" title="Jewhen Czykałenko">
Jewhen Czykałenko

 Jewhen Czykałenko ukr. Євген Харлампійович Чикаленко (ur. 21 grudnia 1861 we wsi Pereszory k. Odessy, zm. 20 czerwca 1929 w Pradze) – ukraiński polityk, publicysta, ziemianin.
Był inicjatorem i protektorem wielu przedsięwzięć kulturalnych, finansował ukraińską prasę i wydawnictwa. Był członkiem „starej” Hromady i Ukraińskiej Partii Demokratyczno-Radykalnej. Inicjator powstania i faktyczny przywódca Towarzystwa Ukraińskich Postępowców. W 1917 został wybrany do Ukraińskiej Centralnej Rady, później wycofał się z życia politycznego. W 1920 wyemigrował do Austrii, a następnie do Czechosłowacji.

</doc>
<doc id="1769079" url="https://pl.wikipedia.org/wiki?curid=1769079" title="Moskiewski Dworzec Autobusowy w Mińsku">
Moskiewski Dworzec Autobusowy w Mińsku

Moskiewski Dworzec Autobusowy (, "Maskouski autawakzał", , "Moskowskij awtowokzał") – nieistniejący dworzec autobusowy w Mińsku na Białorusi. Znajdował się pod adresem ul. Filimonowa 63, we wschodniej części miasta, w pobliżu skrzyżowania prospektu Niepodległości z ul. Filimonowa. Obsługiwał międzynarodowe, międzymiastowe i podmiejskie rejsy w kierunku Witebska i Moskwy.
Historia.
Budynek dworca został zaprojektowany w latach 80. XX w. Jego architektem był Mikałaj Nawumau, a konstruktorami Juryj Ryszau i Leanid Wauczecki. Budowa obiektu trwała 13 lat. Otwarcie nastąpiło 19 sierpnia 1999 roku. W kompleksie dworca znajdowały się kasy, kawiarnia na 60 miejsc, mini-kawiarnia, hotel dla kierowców, salon fryzjerski, punkty handlowe, poczekalnie. Dworzec mógł obsługiwać do 15 tysięcy osób dziennie i odprawić do 60 autobusów na godzinę. 
W 2014 roku ogłoszono decyzję o rozbiórce dworca, na miejscu którego planowano budowę nowego kompleksu rosyjskiej firmy „Gazprom”, a na skrzyżowaniu ul. Filimonowej i Prospektu Niepodległości - węzła komunikacyjnego. Od kwietnia tego roku autobusy podmiejskie zostały przeniesione do zajezdni autobusowej i trolejbusowej przy ulicy Slawinskiego, a także kilku otwartych placów w pobliżu Biblioteki Narodowej i stacji metra Uruczcza. Latem 2014 roku rozpoczęto wyburzanie zespołu budynków dworca. Pod koniec czerwca 2016 roku ukończono budowę węzła na skrzyżowaniu ul. Filimonowa i Prospektu Niepodległości.
Do lat 90. XX w. na pobliskim wzgórzu znajdował się cmentarz, na którym w latach 20. - 30. XX w. rozstrzeliwano ludzi.
Nagrody.
Budynek dworca otrzymał wiele nagród z dziedziny architektury: nagrodę Ministerstwa Architektury Białoruskiej SRR, grand-prix za najlepszą budowę roku na VII Republikańskim Forum Architektonicznym „Brześć 99”, a w 2002 roku został uznany za najlepszy pod względem architektury budynek roku. Posiadał też srebrny dyplom z konkursu w Moskwie i inne dyplomy z konkursów międzynarodowych.

</doc>
<doc id="1769080" url="https://pl.wikipedia.org/wiki?curid=1769080" title="Doroszenko">
Doroszenko

Doroszenko, ukr. Дорошенко - ukraińskie nazwisko

</doc>
<doc id="1769081" url="https://pl.wikipedia.org/wiki?curid=1769081" title="Bitwa pod Schoppendamm">
Bitwa pod Schoppendamm

Bitwa pod Schoppendamm – starcie pomiędzy wojskami księcia szczecińskiego Barnima III Wielkiego z dynastii Gryfitów a armią meklemburską dowodzoną przez Mikołaja Hahna i hrabiego Choćkowa Jana Młodszego, która oblegała należące do książęt wołogoskich Łosice. Bitwa rozegrała się w pobliżu tego ostatniego miasta 25 października 1351 i zakończyła się wygraną sił pomorskich. W wyniku śmierci w walce hrabiego Jana Młodszego książę szczeciński podjął próbę opanowania Choćkowa
i okolic, co skutkowało wzrostem antagonizmów pomiędzy pomorskimi władcami.

</doc>
<doc id="1769082" url="https://pl.wikipedia.org/wiki?curid=1769082" title="Talbot (samochód)">
Talbot (samochód)



</doc>
<doc id="1769083" url="https://pl.wikipedia.org/wiki?curid=1769083" title="Władimir Dudykiewicz">
Władimir Dudykiewicz

Władimir Fieofiłowicz Dudykiewicz (; , "Wołodymyr Feofiłowycz Dudykewycz"; ur. 4 stycznia 1861 w Stanisławowie, zm. 23 czerwca 1922 w Taszkencie) – ruski polityk, prawnik, jeden z przywódców galicyjskich moskalofilów na przełomie XIX i XX wieku.
Życiorys.
Ukończył studia na uniwersytecie w Wiedniu, doktor nauk prawnych. Prowadził kancelarię adwokacką w Kołomyi. Organizator życia gospodarczego i kulturalnego Rusinów w tym mieście. Był m.in. prezesem Towarzystwa Pomocy Kredytowej w Kołomyji (Кредитного общества самопомощи). W czasie swojego pobytu w Wiedniu został zauważony przez jednego z liderów ruchu moskalofilskiego, ks. Iwana Naumowycza, który uznał go za perspektywicznego aktywistę politycznego. Ks. Naumowycz skontaktował się w sprawie Dudykiewicza z oberprokuratorem Świątobliwego Synodu Rządzącego Rosyjskiego Kościoła Prawosławnego Konstantinem Pobiedonoscewem, prosząc o przyznanie mu zapomogi w wysokości 500 rubli. W 1900 był jednym z organizatorów i przywódców Russkiej Organizacji Ludowej, potem przekształconej w Russką Partię Ludową. Był także od 1904 członkiem Instytutu Stauropigialnego we Lwowie. Współtwórca i redaktor czołowych czasopism moskalofilskich w Galicji "Russkoje Słowo" (Русское слово) i "Przykarpacka Ruś" (Прикарпатская Русь).
W latach 1907-1913 poseł na Sejm Krajowy Galicji IX kadencji. Wchodził w skład Klubu Russkiego (Русского клуба) w latach 1908-1909 jego przywódca. Od 1909 był jednym z liderów i ideologów tzw. "nowego kursu" w polityce moskalofilów galicyjskich, głoszącego pełną unifikację wszystkich Rusinów pod berłem carów i w jednym narodzie rosyjskim. W 1911 brał udział w spotkaniu liderów moskalofilów z rosyjskimi działaczami nacjonalistycznymi oraz z mnichem Ławry Poczajowskiej archimandrytą Witalisem, w czasie którego uzgadniany był sposób przeprowadzenia w Galicji kampanii na rzecz rozkrzewiania prawosławia. Twierdził wówczas, że rusofile byliby w stanie doprowadzić do konwersji 20-30 gmin. Na przełomie roku 1913 i 1914 występował jako obrońca w procesie moskalofilów Wasyla Kołdry, Semena Bendasiuka, ks. Maksyma Sandowicza i ks. Ignacego Hudymy.
Po wejściu wojsk rosyjskich do Galicji w czasie I wojny światowej został przyjęty na audiencji przez cara Mikołaja II, któremu przedstawił sytuację w prowincji. Po powstaniu galicyjsko-bukowińskiego generał-gubernatorstwa stanął na czele Rady Ludowej – najwyższego organu Russkiej Partii Ludowej, która stała się koordynatorem działalności ugrupowań moskalofilskich w Galicji. Od wojskowej administracji rosyjskiej domagał się natychmiastowej rusyfikacji Galicji i popadł na tym tle w konflikt z bardziej umiarkowanym w działaniu rosyjskim generał-gubernatorem Gieorgijem Bobrinskim. 17 listopada 1914 witał we Lwowie prawosławnego arcybiskupa wołyńskiego i żytomierskiego Eulogiusza, zwierzchnika prawosławnych struktur w Galicji. Razem z innymi moskalofilami domagał się przekazania wszystkich cerkwi greckokatolickich we Lwowie na potrzeby Rosyjskiego Kościoła Prawosławnego.
Po wycofaniu się wojsk rosyjskich z Galicji na emigracji w Rosji, najpierw na Powołżu a następnie w guberniach środkowoazjaztyckich. Po przewrocie bolszewickim (rewolucji październikowej) został aresztowany przez Czeka i zmarł w 1922 w więzieniu w Taszkencie.

</doc>
<doc id="1769085" url="https://pl.wikipedia.org/wiki?curid=1769085" title="Zaćmienie (film)">
Zaćmienie (film)



</doc>
<doc id="1769087" url="https://pl.wikipedia.org/wiki?curid=1769087" title="Okręg wyborczy Steyning">
Okręg wyborczy Steyning

Okręg wyborczy Steyning powstał w 1467 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Steyning w hrabstwie Sussex. Został zlikwidowany w 1832 r.

</doc>
<doc id="1769088" url="https://pl.wikipedia.org/wiki?curid=1769088" title="Wschodni Dworzec Autobusowy w Mińsku">
Wschodni Dworzec Autobusowy w Mińsku

Wschodni Dworzec Autobusowy (, "Uschodni autawakzał", , "Wostocznyj awtowokzał") – dworzec autobusowy w Mińsku na Białorusi, mieszczący się pod adresem ul. Waniejewa 34, w południowo-wschodniej części miasta. Zbudowany w 1983 roku.

</doc>
<doc id="1769090" url="https://pl.wikipedia.org/wiki?curid=1769090" title="Wasyl Fedoronczuk">
Wasyl Fedoronczuk

Wasyl Łukynowycz Fedoronczuk (ukr. Васи́ль Лукинович Федорончу́к; ur. 1915 we wsi Sokoliw koło Buczacza, zm. 4 listopada 1984 w Rzymie) – ukraiński polityk nacjonalistyczny, publicysta, dziennikarz, premier rządu Ukraińskiej Republiki Ludowej na emigracji, członek OUN. 
Studiował w Paryżu i od 1942 w Rzymie. W latach 40. XX wieku był związany z frakcją melnykowską Organizacji Ukraińskich Nacjonalistów. Po II wojnie światowej przebywał na emigracji we Włoszech, kierował ukraińskim programem w państwowym radiu włoskim.
W latach 1972-1974 był premierem rządu URL na emigracji.

</doc>
<doc id="1769095" url="https://pl.wikipedia.org/wiki?curid=1769095" title="Tatra (samochód)">
Tatra (samochód)



</doc>
<doc id="1769101" url="https://pl.wikipedia.org/wiki?curid=1769101" title="ETCS">
ETCS



</doc>
<doc id="1769102" url="https://pl.wikipedia.org/wiki?curid=1769102" title="K.B. Hallen">
K.B. Hallen

K.B. Hallen – hala koncertowo-sportowa położona w Kopenhadze w Danii. Mieści 3 tys. ludzi. Występowali tu m.in. The Beatles (1964), The Rolling Stones (1966), Bob Dylan (1966), Jimi Hendrix (3 września 1970), Led Zeppelin (3 maja 1971), Alice in Chains (7 października 1993), The Who czy Louis Armstrong.

</doc>
<doc id="1769103" url="https://pl.wikipedia.org/wiki?curid=1769103" title="Królestwo Bosforu">
Królestwo Bosforu



</doc>
<doc id="1769104" url="https://pl.wikipedia.org/wiki?curid=1769104" title="Centralny Dworzec Autobusowy w Mińsku">
Centralny Dworzec Autobusowy w Mińsku

Centralny Dworzec Autobusowy (, "Centralny autawakzał", , "Centralnyj awtowokzał") – dworzec autobusowy w Mińsku na Białorusi, mieszczący się przy ul. Bobrujskiej 6, w centralnej części miasta na placu Przydworcowym.
Historia.
Otwarty w 1962 roku. W sierpniu 2007 roku zamknięty na czas przebudowy. W listopadzie stary dwupiętrowy budynek rozebrano, a na jego miejscu rozpoczęła się budowa nowego zespołu dworcowego. Koniec robót zaplanowany jest na rok 2011.

</doc>
<doc id="1769105" url="https://pl.wikipedia.org/wiki?curid=1769105" title="Fair City">
Fair City

Fair City – irlandzka opera mydlana, emitowana od 18 września 1989 na kanale RTÉ One.
Fabuła serialu skupia się na mieszkańcach Carrigstown, fikcyjnego przedmieścia Dublina. Serial jest emitowany cztery razy w tygodniu.

</doc>
<doc id="1769106" url="https://pl.wikipedia.org/wiki?curid=1769106" title="Parafia św. Aleksandry w Bad-Ems">
Parafia św. Aleksandry w Bad-Ems

Parafia św. Aleksandry – prawosławna parafia w Bad Ems, w eparchii berlińskiej i niemieckiej Rosyjskiego Kościoła Prawosławnego poza granicami Rosji, działająca od 1876 z przerwami w latach I wojny światowej i w latach 1944–1946. 
Początkowo podlegała Rosyjskiemu Kościołowi Prawosławnemu. W latach 20. XX wieku przybyli z Rosji biali emigranci opowiedzieli się za jej przejściem w jurysdykcję Rosyjskiego Kościoła Prawosławnego poza granicami Rosji. 

</doc>
<doc id="1769107" url="https://pl.wikipedia.org/wiki?curid=1769107" title="Spyrydon Dowhal">
Spyrydon Dowhal

Spyrydon Mykytowycz Dowhal (ukr. Спиридон Микитович Довгаль, ur. 1896 koło Czernihowa, zm. 1975 w Monachium) – ukraiński działacz polityczny, publicysta, premier rządu Ukraińskiej Republiki Ludowej na emigracji.
W latach 1917-1918 był dowódcą Kurenia Studenckiego, broniącego Kijowa przed bolszewikami, następnie podpułkownikiem Armii URL, dowódcą 20 Kurenia 7 brygady 3 Żelaznej Dywizji Strzelców Armii URL.
Na emigracji był czołowym działaczem Ukraińskiej Partii Socjalistów-Rewolucjonistów, a od 1950 Ukraińskiej Partii Socjalistycznej. Był redaktorem ukraińskich czasopism ukazujących się w Czechosłowacji i Niemczech.
W roku 1954 i latach 1969-1972 był premierem rządu Ukraińskiej Republiki Ludowej na emigracji.

</doc>
<doc id="1769110" url="https://pl.wikipedia.org/wiki?curid=1769110" title="Deutschlandhalle">
Deutschlandhalle

Deutschlandhalle – hala koncertowo-sportowa w Berlinie. Została otwarta w 1935 roku. Zburzono ją w grudniu 2011.
Hala mogła mieć do 10000 miejsc siedzących. Podczas Letnich Igrzysk Olimpijskich w 1936 odbywały się tu zawody w podnoszeniu ciężarów, boksie i zapasach.
Hanna Reitsch, jako pierwsza kobieta na świecie, dokonała wewnątrz Deutschlandhalle lotu samolotem (lot doświadczalny wewnątrz budynku).
Występowali tu również znani muzycy tacy jak: Jimi Hendrix (04.09.1970), Ella Fitzgerald, The Rolling Stones, Iron Maiden, Jerry Lee Lewis, The Who.
W 1980 roku odbył się tu finał koszykarskiej Euroligi.

</doc>
<doc id="1769115" url="https://pl.wikipedia.org/wiki?curid=1769115" title="Bitwa wyrska">
Bitwa wyrska

Bitwa wyrska (Bitwa pod Mikołowem) – bitwa kampanii wrześniowej stoczona w dniach 1–3 września 1939 w pobliżu Mikołowa, w rejonie wsi Wyry i Gostyń.
Wkroczenie wojsk niemieckich na Górny Śląsk.
II wojna światowa w polskiej części Górnego Śląska rozpoczęła się atakami 4. Floty Powietrznej Luftwaffe, która zbombardowała kilka miejsc o świcie 1 września, w tym lotnisko w Katowicach. Następnie granice przekroczyły Freikorps wraz z piechotą Wehrmachtu, przełamując opór głównie oddziałów byłych powstańców śląskich w Rudzie Śląskiej, Chorzowie i Katowicach.
Niemieckie siły 2 Dywizji Piechoty oraz 5 Dywizji Pancernej skupiły się na południe od okręgu przemysłowego w okolicach Mikołowa i Pszczyny.
1 września oddziały Wehrmachtu, okrążając polskie oddziały pod Bożą Górą, Żorami i Rybnikiem, przeszły do zażartej walki ogniowej na odcinku wzgórza 341 (na zachód od Mikołowa) aż do rzeczki Gostynki. Równocześnie były prowadzone walki pod Pszczyną.
Obronę strategicznego wzgórza 341 prowadził kpt. Tytus Wilkarski, stojący na czele II batalionu ON Mikołów (Obrony Narodowej) 203 Rezerwowego pułku piechoty. Mimo utraty 50% oddziału, poprosił gen. Sadowskiego o pozwolenie na kontynuowanie obrony odcinka tzw. wzgórza 341, czyli obecnej Fiołkowej Góry w Mikołowie- Mokrem. 2 września batalion musiał się wycofać, w kierunku Wyr i tam dołączył do walczących oddziałów Wojska Polskiego. Oddziały niemieckie wieczorem stoczyły ciężką bitwę graniczną (według historyków opierających się na materiałach wspomnieniowych żołnierzy niemieckich i polskich) w lesie w Wyrach. W wyniku tego Wehrmacht zdobył kontrolę nad obszarami leżącymi nad Gostynką.
2 września około 5 nad ranem Niemcy rozpoczęli też ostrzał artyleryjski pozycji Polaków na linii Mikołów, Wyry i Kobiór.
Później dwa niemieckie bataliony wyruszyły w kierunku Tychów. Po drodze napotkały opór polskich jednostek na terenie obecnej dzielnicy Tychów – Żwakowa. Wioskę Niemcy zdobyli o godz. 17. W bitwie wyrskiej dość znaczną rolę odegrał pociąg pancerny Nr 51 „Groźny”, skutecznie ostrzeliwujący pozycje niemieckie.
O godz. 13 dowódca Grupy Operacyjnej „Śląsk” gen. Jan Jagmin-Sadowski dostał wiadomość od generała Bernarda Monda, który walczył pod Pszczyną, że jego 6 Dywizja Piechoty nie wspomoże walk pod Mikołowem z powodu odwrotu do okolic Oświęcimia (w Oświęcimiu, gdzie obecnie mieści się muzeum, do 1939 roku znajdowały się koszary wojskowe, później przebudowane na obóz koncentracyjny) i według historyków błędnego rozpoznania sytuacji, po „wstępnym rozbiciu” dywizji, która mogła „się pozbierać” (bo jak ustalono później, dywizja nie została rozbita w takim stopniu, by nie mogła kontynuować walki) i ponownie uderzyć, co mogło przeważyć o losach bitwy na odcinku Wyry – Gostyń – Kobiór – Pszczyna (Ćwiklice) i zorganizować obronę na linii rzeki San i Wisła, co zresztą zamierzało Dowództwo Naczelne – wymuszonego przełamaniem linii obronnych przez Niemców pod Pszczyną. Następnie Sadowski dowiedział się, że Krakowska Brygada Kawalerii walcząca w lasach świerklanieckich wycofała się spod Woźnik do Zawiercia. Wobec tego generał skierował się do Zawiercia. W nocy z 2 na 3 września zarządzono odwrót Wojska Polskiego z Górnego Śląska. W bitwie wyrskiej poległ m.in. ppłk. Władysław Kiełbasa, bohater obrony Mikołowa. Pochowany został wraz z pięcioma nieznanymi z nazwiska żołnierzami na cmentarzu przy kościele, obecnie bazylice mniejszej pw. św. Wojciecha w Mikołowie. Jak mówią różne źródła, został śmiertelnie ranny w krtań lub brzuch.

</doc>
<doc id="1769116" url="https://pl.wikipedia.org/wiki?curid=1769116" title="Kmita Zabierzów (piłka nożna)">
Kmita Zabierzów (piłka nożna)

Kmita Zabierzów – polski klub piłkarski z siedzibą w Zabierzowie. Został założony w 1936 roku. Początkowo stanowił filię krakowskiej "Wisły". Na początku 1946 r. dokonano zmiany nazwy na "Kmita", uzasadniając, że łączy się to z legendarną postacią Kmity (chodziło o ród magnacki, którego protoplastą był starosta krakowski Jan Kmita). Powodem odłączenia się od Białej Gwiazdy był "(...) brak jakiegokolwiek poparcia i zainteresowania ze strony macierzystego T. S. Wisła (Kraków)". W styczniu 1946 r. prezesem klubu wybrano Jarosza, a tytuły honorowych członków nadano: dyrektorowi fabryki gwoździ i drutu inż. W. Krzyżanowskiemu oraz dyrektorowi Wapiennika inż. J. Elsnerowi. Obecnie zespół występuje w rozgrywkach ligi okręgowej (VI liga).
Stadion.
Kmita Zabierzów rozgrywa swoje domowe mecze na stadionie przy ulicy Sportowej 2 w Zabierzowie. Obiekt może pomieścić 2000 kibiców, jednak zadaszenie zainstalowane jest jedynie nad pięciuset krzesełkami.

</doc>
<doc id="1769119" url="https://pl.wikipedia.org/wiki?curid=1769119" title="Csongor Olteán">
Csongor Olteán

Csongor Olteán (ur. 8 kwietnia 1984 w Sfântu Gheorghe) – węgierski lekkoatleta specjalizujący się w rzucie oszczepem.
Dwukrotny uczestnik mistrzostw świata: Osaka 2007 oraz Berlin 2009. Trzy razy stawał na najwyższym stopniu podium mistrzostw Węgier. Reprezentant kraju m.in. w pucharze Europy oraz igrzyskach olimpijskich (Pekin 2008, nie zaliczył żadnego rzutu w eliminacjach i odpadł z dalszej rywalizacji). Rekord życiowy: 80,01 (2 sierpnia 2009, Budapeszt).

</doc>
<doc id="1769120" url="https://pl.wikipedia.org/wiki?curid=1769120" title="Bitwa pod Mikołowem">
Bitwa pod Mikołowem



</doc>
<doc id="1769124" url="https://pl.wikipedia.org/wiki?curid=1769124" title="Ryszard Rogala (sztangista)">
Ryszard Rogala (sztangista)

Ryszard Piotr Rogala (ur. 1975) – polski sztangista, srebrny i brązowy medalista letnich igrzysk paraolimpijskich w 2004 i 2008 roku.
Na co dzień jest zawodnikiem klubu Start Gorzów Wielkopolski. Największy sukces osiągnął w 2004 roku na igrzyskach paraolimpijskich w Atenach kiedy wynikiem 220 kilogramów zdobył srebrny medal. Dwa lata później w koreańskim mieście Pusan podczas mistrzostw świata zdobył brązowy medal (212,5 kg). Dwa lata później w trakcie igrzysk paraolimpijskich w Pekinie powtórzył wynik z Pusan, ale wynik poprawił o dwa i pół kilograma (215 kg).

</doc>
<doc id="1769125" url="https://pl.wikipedia.org/wiki?curid=1769125" title="Vladimír Holan">
Vladimír Holan

Vladimír Holan (ur. 16 września 1905 w Pradze, zm. 31 marca 1980 tamże) – czeski poeta i tłumacz.
Życiorys.
Pochodził z rodziny urzędnika. Mając sześć lat przeniósł się z rodzicami do Bělej pod Bezdězem. Tragiczna śmierć starszego brata (1916) odcisnęła się na jego życiu. Od 1919 mieszkał znów w Pradze. Maturę zdał w 1926. Krótko studiował prawo na Uniwersytecie Karola, ale ze studiów zrezygnował. Od 1927 był urzędnikiem zakładu emerytalnego. W 1935 z powodów zdrowotnych przeszedł na rentę i mógł się całkowicie poświęcić twórczości literackiej. W 1929 odwiedził Włochy, w 1937 Francję. W 1946 wstąpił do KPCz, przestał być jej członkiem w 1950. W 1948 wystąpił z Kościoła katolickiego, powrócił do niego w 1950. Całymi latami nie wychodził z mieszkania, poddając się czemuś w rodzaju mnisiej klauzury artysty, całkowicie oddanego twórczości poetyckiej. Zmarł w swym mieszkaniu na wyspie Kampa, pochowano go na praskim Cmentarzu Olszańskim.
Twórczość.
Debiut czasopiśmienniczy przypada na 1924. Książkowo debiutował pod znakiem poetyzmu tomikiem "Blouznivý vějíř" (1926, Marzycielski wachlarz), ale szybko przekonał się, że jego osobowości poetyckiej zupełnie nie odpowiadają beztroskie poetystyczne fajerwerki i uważał później debiutancką książkę za grzech młodości. W tej sytuacji za jego prawdziwy debiut należy uznać drugi tomik "Triumf smrti" (1930, Tryumf śmierci), wraz z książkami Františka Halasa i Viléma Závady inaugurujący mroczny nurt dwudziestowiecznej poezji czeskiej; tej książki sam autor też zresztą nie cenił. Wydał kilkanaście tomów wierszy, m.in. "Vanuti" (1932, Powiew), "Oblouk" (1934, Łuk), "Kameni, přicházíš..." (1937, Kamieniu, przychodzisz...), "Září 1938", "Záhřmotí" (1940, Zagrzmocie). Gromadzące się nad Czechosłowacją i całą Europą chmury, układ monachijski, okupacja zmusiły w pewnym momencie Holana do podjęcia tematów aktualnych, ciśnienie historii okazało się chwilowo większe niż ogromne ciśnienie wewnętrzne, które do tamtej pory kształtowało jego poezję i miało kształtować ją także później. Powstają dzieła wydane już po wojnie w tomie "Havraním brkem" (1946, Piórem gawronim); część z nich ukazała się wcześniej w niewielkich książeczkach, cześć zatrzymała cenzura. W czasie wojny powstały pierwsze z jego poetyckich opowieści "První testament" (1940, Pierwszy testament), "Terezka Planetová" (1943), "Cesta mraku" (1945, Droga chmury), swego rodzaju tragiczne parabole traktujące o losie współczesnego człowieka. Jednym z tomów, którymi poeta powitał wyzwolenie była "Panychida" (1945, Panichida). Jest to swego rodzaju filozoficzna dysputa z Bogiem, wyrazem niemożności pojęcia boskiej obojętności wobec okrucieństw wojny W latach pięćdziesiątych nie miał szans na wydawanie swej ciemnej, trudnej i pesymistycznej w wymowie liryki. Dopiero w 1963 ukazał się tom "Mozartiana". Kolejne zbiory to "Bez názvu" (1963, Bez tytułu) i "Na postupu" (1964, W toku), pierwszy zawiera wiersze z lat 1939-1948, drugi z lat 1943-1948. Dalsze tomy wierszy lirycznych to "Trialog" (1964), "Bolest" (1965, Cierpienie), "Na sotnách" (1967, Na łożu śmierci) i "Asklépiovi kohouta" (1970, Asklepiosowi koguta). Za największe dokonanie twórcy bywa uznawany tworzony przez wiele lat poemat "Noc s Hamletem" (1964, Noc z Hamletem). W 1973 ukazał się poemat-fragment "Noc s Ofelii" (Noc z Ofelia). Ostatnie dwa zbiorki Holana, "Předposlední" (Przedostatni) i "Sbohem?" (Żegnajcie?) wyszły pośmiertnie, w piątym tomie jego dzieł zebranych, zatytułowanym "Propast propasti" (1982, Przepaść przepaści). Przestał pisać w 1977, kiedy zmarła jego chora na zespół Downa córka.
Holan jest również autorem próz poetyckich oraz utworów dla dzieci.
Jak pisze Leszek Engelking, „twórczość Holana, hermetyczna, poszukująca nowych środków wyrazu, wieloznaczna, pełna niedomówień, paradoksów i neologizmów stawia interpretatorom i czytelnikom wysokie wymagania. Zawarta w niej wizja świata opiera się na barokowym z ducha wewnętrznym napięciu, dualizmie, sprzecznościach, których źródłem, zdaniem poety, jest samo życie, jeśli tylko jest to życie twórcze. Wśród wielu przeciwieństw obecnych w dziele Holana wymienić można sprzeczności między konkretem i abstrakcją, harmonią i dysharmonią, porządkiem i chaosem, miłosnym stopieniem się w jedno i murem nawet w uścisku nieuchronnie wyrastającym pomiędzy kochankami, wiecznością i przemijaniem, istnieniem i nicością, dobrem i złem, niemotą i słowem, wzniosłością i ordynarnością, a przede wszystkim między wiarą i niewiarą. Niewiara Holana podszyta jest wprawdzie wiarą, ale Holanowski labirynt świata, jego piekło świata wypełnione są ciemnością, co najwyżej da się mówić o przeczuciu światła – gdzieś za nieprzeniknionym murem. Poezja Holana odrzuca tradycyjną śpiewność i melodyjność czeskiej liryki. Zamiast słodkich współbrzmień są w niej chropawości i dysonanse. Twórczość ta, wyjątkowo mroczna i mocno nasycona cielesnością, przepojona jest starzeniem się, agonią, śmiercią i rozkładem. Także pod tym względem nawiązuje do epoki baroku”.
Kontrasty obecne w poezji Holana znajdują odbicie w formie jego wierszy. Liryka poety pod względem wersyfikacyjnym jest zróżnicowana jak mało która twórczość w dziejach literatury europejskiej. Holan posługuje się na zmianę wierszem w pełni regularnym, nieregularnym i wolnym, spiętrzonym w wyrafinowane strofy lub zebranym w najprostsze zwrotki, raz barokowo przyozdobionym figurami dźwiękowymi, kiedy indziej ascetycznym w wyrazie brzmieniowym, raz suchym, i rzeczowym, to znowu nasyconym kalamburami.
W 1992 w Czechach zaczęto wydawać poprawioną i rozszerzoną edycję jego dzieł zebranych.
Holan powszechnie uważany jest za jednego z najwybitniejszych poetów czeskich wszystkich czasów.
Działalność redaktorska i edytorska.
Redagował czasopismo teatru E. F. Buriana „Program D” (1938-1940) i periodyk „Kvart” (1945-1949).
Wraz z Františkiem Halasem opracował słynną antologię czeskiej poezji ludowej "Láska a smrt" (1938, Miłość i śmierć).
Działalność translatorska.
Tłumaczył m.in. utwory Rainera Marii Rilkego, Pierre de Ronsarda, Luisa Gongory y Argote, Nizamiego, Charles’a Baudelaire’a, Michaiła Lermontowa, Charles’a Vildraca, Nikolausa Lenaua, Mickiewicza i Słowackiego ("Ojciec zadżumionych"). W 1962 ukazał się wybór jego przekładów "Cestou" (Drogą), zawierający 341 wierszy 102 autorów.
Nagrody i wyróżnienia.
W atmosferze ideologicznego rozlużnienia w 1968 przyznano mu tytuł artysty narodowego.
Jest laureatem m.in. włoskiej nagrody Etna Taormina (1967) i belgijskiej Grand Prix International de Poésie (1974).
Był kandydatem do literackiej Nagrody Nobla.
Recepcja polska.
W Polsce ukazały się dwa wybory jego poezji w opracowaniu Józefa Waczkowa i Mariana Grześczaka, oba w 1978: "Płacz symbolów" i "Poezje wybrane".
Jego wiersze tłumaczyli na polski Grześczak, Waczków, Jacek Illg oraz Leszek Engelking, który duży ich blok włączył do swej antologii "Maść przeciw poezji" (2008).
W 2020 roku ukazał się wybór wierszy w tłumaczeniu Jacka Illga pod tytułem "Jaskinia słów", nakładem Instytutu Mikołowskiego.

</doc>
<doc id="1769126" url="https://pl.wikipedia.org/wiki?curid=1769126" title="Familie">
Familie

Familie – belgijska opera mydlana emitowana od 30 grudnia 1991 roku na kanale vtm. Serial jest emitowany pięć razy w tygodniu.

</doc>
<doc id="1769127" url="https://pl.wikipedia.org/wiki?curid=1769127" title="Tomasz Andrzejewski">
Tomasz Andrzejewski

Tomasz Andrzejewski (ur. 26 października 1979 we Włocławku) – polski koszykarz, występujący na pozycji silnego skrzydłowego lub środkowego.
3 lipca 2017 podpisał kolejną umowę z zespołem Legii Warszawa. 5 lipca 2018 został zawodnikiem I-ligowego Polfarmexu Kutno.

</doc>
<doc id="1769129" url="https://pl.wikipedia.org/wiki?curid=1769129" title="Largo (muzyka)">
Largo (muzyka)

Largo – tempo powolne w muzyce, z włoskiego "szeroko", BPM 40–60. 
Nazwą "Largo" oznacza się często środkową, powolną część cyklu sonatowego np. Symfonii, Koncertu solowego lub Sonaty.
Przykładami utworów, których częścią jest "Largo" są:

</doc>
<doc id="1769133" url="https://pl.wikipedia.org/wiki?curid=1769133" title="Parafia Przemienienia Pańskiego w Baden-Baden">
Parafia Przemienienia Pańskiego w Baden-Baden

Parafia Przemienienia Pańskiego – prawosławna parafia w Baden-Baden, erygowana w 1882. 
Parafia powstała jako placówka duszpasterska dla Rosjan przybywających do Baden-Baden na kurację. Obecnie zrzesza wiernych narodowości rosyjskiej, kazachskiej, serbskiej oraz konwertytów niemieckich.
W latach 20. XX wieku parafia liczyła ok. 100 wiernych, jej liczebność spadła po II wojnie światowej. Do 1986 nabożeństwa w Baden-Baden odbywały się jedynie raz w miesiącu. Według danych z 2003 ponownie przynależy do niej ok. 100 osób.

</doc>
<doc id="1769134" url="https://pl.wikipedia.org/wiki?curid=1769134" title="Ołeksandr Nazarczuk">
Ołeksandr Nazarczuk

Ołeksandr Wołodymyrowycz Nazarczuk, ukr. Олександр Володимирович Назарчук (ur. 1 lutego 1989 w Łucku) - ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek szkółki piłkarskiej w Łucku oraz Dynama Kijów. 7 sierpnia 2006 debiutował w trzeciej drużynie Dynama. Potem występował w drugiej i rezerwowej drużynie. 1 września 2009 został wypożyczony do Wołyni Łuck. Latem 2010 przeszedł do łotewskiego klubu JFK Olimps/RFS.
Kariera reprezentacyjna.
Występował w reprezentacjach Ukrainy U-17 oraz Ukrainy U-19.

</doc>
<doc id="1769135" url="https://pl.wikipedia.org/wiki?curid=1769135" title="Ołeksandr Pjatnycia">
Ołeksandr Pjatnycia

Ołeksandr Pjatnycia, ukr. Олександр Сергійович П'ятниця, ros. Александр Сергеевич Пятница (ur. 14 lipca 1985 w Dniepropetrowsku) – ukraiński lekkoatleta specjalizujący się w rzucie oszczepem.
Brązowy medalista młodzieżowych mistrzostw Europy (2007). Na mistrzostwach świata w Berlinie w 2009 roku odpadł w eliminacjach. Tuż za podium – na czwartym miejscu – uplasował się podczas mistrzostw Europy w 2010. Nie awansował do finału mistrzostw świata w Daegu. W 2012 był piąty na mistrzostwach Europy oraz zdobył srebrny medal igrzysk olimpijskich, lecz 9 sierpnia 2016 roku MKOL opublikował raport, z którego wynika, że Pjatnycia stosował niedozwolone środki. W konsekwencji został on zdyskwalifikowany, a jego olimpijskie wyniki zostały anulowane. Po zdobyciu wicemistrzostwa olimpijskiego został odznaczony Orderem Za Zasługi. Nie uzyskał minimum kwalifikacyjnego i nie wziął udziału w mistrzostwach świata w Moskwie (2013).
Na koniec 2012 wybrany został lekkoatletą roku na Ukrainie.
Reprezentant Ukrainy w drużynowych mistrzostwach Europy i zimowym pucharze Europy w rzutach oraz medalista (także złoty) mistrzostw kraju. 
Rekord życiowy: 86,12 (20 maja 2012, Kijów) – rezultat ten jest aktualnym rekordem Ukrainy.

</doc>
<doc id="1769137" url="https://pl.wikipedia.org/wiki?curid=1769137" title="Oleksandr Pyatnytsya">
Oleksandr Pyatnytsya



</doc>
<doc id="1769140" url="https://pl.wikipedia.org/wiki?curid=1769140" title="Sgt. Frog">
Sgt. Frog



</doc>
<doc id="1769142" url="https://pl.wikipedia.org/wiki?curid=1769142" title="Johann Peter Baur">
Johann Peter Baur

Johann Peter Baur, znany jako Hans Baur (ur. 19 czerwca 1897 w Ampfing, zm. 17 lutego 1993 w Herrsching am Ammersee) – niemiecki lotnik, as lotnictwa Luftstreitkräfte z 6 potwierdzonymi zwycięstwami w I wojnie światowej, oficer Luftwaffe oraz generał SS w czasie II wojny światowej, a także osobisty pilot Adolfa Hitlera.
I wojna światowa.
Johann Peter Baur ukończył gimnazjum w Monachium. Do wojska zgłosił się na ochotnika zaraz po wybuchu I wojny światowej. Jednak ze względu na wątłość fizyczną nie został przyjęty. Ponownie zgłosił się na ochotnika we wrześniu 1915 roku i został skierowany do Flieger-Ersatz-Abteilung Schleißheim. Do początku 1916 roku służył w jednostkach naziemnych, a po przejściu w 1916 roku szkolenia został przydzielony do bawarskiej jednostki Fliegerabteilung 295.
Pierwsze zwycięstwo powietrzne odniósł 17 lipca 1918 roku na samolocie dwumiejscowym Hannover CL.III. Wszystkie 6 zwycięstw odniósł na tym typie samolotu z jednym obserwatorem, Georgiem Henglem. Do końca wojny odnieśli razem 6 potwierdzonych oraz 3 niepotwierdzone zwycięstwa powietrzne.
Pierwsze zwycięstwo było spektakularne. 17 lipca Baur i Hengle zostali zaatakowani przez siedem samolotów francuskich SPAD. Po kilku minutach walki zestrzelili dwa z nich i udało im się bez obrażeń powrócić do bazy. Za ten czyn zostali odznaczeni Bawarskim Srebrnym Medalem za Męstwo.
Okres międzywojenny.
Po zakończeniu wojny Baur służył w wojsku do 15 kwietnia 1922 roku. Brał między innymi udział w walkach z bolszewikami w 1919 roku w Freikorps. Następnie służył jako pilot cywilny w kilku liniach lotniczych, między innymi w "Bayerischen Luftlloyd". 9 września 1934 roku został osobistym pilotem Adolfa Hitlera.
II wojna światowa.
Johann Peter Baur przez cały okres II wojny światowej pełnił funkcję osobistego pilota Hitlera i dowódcy dywizjonu rządowego III Rzeszy ("der Flugstaffel „Reichsregierung”"). 31 stycznia 1944 roku został mianowany generałem ("Gruppenführer") SS.
Po II wojnie światowej.
W maju 1945 roku Johann Baur, postrzelony w nogę, został ujęty przez wojska radzieckie i wielokrotnie przesłuchiwany. Był pozbawiony odpowiedniej opieki lekarskiej, a gdy po kilku tygodniach pobytu w sowieckiej niewoli, w ranną prawą nogę wdało się zakażenie - gangrena, amputowano mu nogę przed kolanem za pomocą scyzoryka w rosyjskim szpitalu pomocniczym na przedmieściach Poznania. Potem NKWD przesłuchiwała go w Moskwie, następnie trafił na Syberię. Przeżył pobyt tam i w 1955 roku powrócił do Niemiec. Napisał wspomnienia i autobiografię.
Zmarł 17 lutego 1993 roku w Widdersberg, dzielnicy Herrsching am Ammersee nad jeziorem Ammersee. Został pochowany na Cmentarzu Zachodnim w Monachium.

</doc>
<doc id="1769144" url="https://pl.wikipedia.org/wiki?curid=1769144" title="Domagniew">
Domagniew

Domagniew — staropolskie imię męskie, zrekonstruowane na podstawie nazwy wsi Domaniowice, dawniej Domagniewice, złożone z członów "Doma-" („dom”; psł. "*domъ" oznacza „pomieszczenie, gdzie człowiek żyje ze swoją rodziną”; „wszystko, co jest w domu, rodzina, mienie, majątek”, „ród, pokolenie”, „strony rodzinne, kraj ojczysty”) i "-gniew", mogące oznaczać „objawiającego gniew w uzasadnionych okolicznościach, w obronie domu, stron ojczystych”.
Domagniew imieniny obchodzi 6 maja.

</doc>
<doc id="1769145" url="https://pl.wikipedia.org/wiki?curid=1769145" title="Pyłyp Pyłypczuk">
Pyłyp Pyłypczuk

Pyłyp Pyłypczuk (ur. 1869 na Wołyniu, zm. 30 sierpnia 1940 w Chełmie) – ukraiński polityk, premier rządu Ukraińskiej Republiki Ludowej na emigracji.
Życiorys.
Ukończył studia inżynierskie w Petersburgu. W latach 1917–1918 jako docent wykładał mechanikę teoretyczną na Kijowskim Instytucie Politechnicznym (KPI). Był działaczem Ukraińskiej Partii Socjalistów-Rewolucjonistów, a następnie Ukraińskiej Partii Ludowo-Republikańskiej.
W latach 1918–1919 był ministrem transportu w rządach Wołodymyra Czechiwśkiego i Serhija Ostapenki. W lecie 1919 wyjechał z misją dyplomatyczną do Warszawy, w latach 1921–1922 był premierem rządu URL na emigracji.
W latach 1922–1925 był wykładowcą Tajnej Politechniki Ukraińskiej we Lwowie, od 1926 mieszkał w Łucku na Wołyniu, pracował jako inżynier.

</doc>
<doc id="1769146" url="https://pl.wikipedia.org/wiki?curid=1769146" title="Eider">
Eider

Eider (w polskich publikacjach spotyka się też nazwy Ejdera i Eidera) – najdłuższa rzeka w niemieckim landzie Szlezwik-Holsztyn o długości 188 km. Rzeka rozpoczyna się w pobliżu Bordesholmu i uchodzi do Zatoki Helgolandzkiej (Morze Północne).
Historia ciągu rzecznego.
We wczesnym średniowieczu rzeka przypuszczalnie była granicą między plemionami germańskimi, Jutami i Anglami. W średniowieczu rzeka była granicą między posiadłościami Sasów i Duńczyków. Następnie po 1076 roku była granicą między Danią a Świętym Cesarstwem Rzymskim.
Przepływ rzeki.
Rzeka przepływa przez następujące miasta: Bordesholm, Kilonia, Rendsburg, Friedrichstadt i Tönning. W Tönning wpada do Morza Północnego.

</doc>
<doc id="1769150" url="https://pl.wikipedia.org/wiki?curid=1769150" title="Obniżenie Małej Panwi">
Obniżenie Małej Panwi

Obniżenie Małej Panwi (318.5) – mikroregion, stanowiący najbardziej wysuniętą na wschód część Równiny Opolskiej, a co za tym idzie także Niziny Śląskiej. 
Leży pomiędzy Progiem Woźnickim (Wyżyna Woźnicko-Wieluńska), a Garbem Tarnogórskim (Wyżyna Śląska). Główną rzeką, determinującą charakter przyrodniczy krainy, jest Mała Panew. Największe miasto leżące w obniżeniu - Kalety, w których to znajduje się na rzece zbiornik zaporowy Kalety-Zielona.

</doc>
<doc id="1769155" url="https://pl.wikipedia.org/wiki?curid=1769155" title="Arneburg">
Arneburg

Arneburg − miasto w Niemczech, w kraju związkowym Saksonia-Anhalt, w powiecie Stendal, w gminie związkowej Arneburg-Goldbeck.
Położenie.
Arneburg leży na płaskowyżu, na zachodnim brzegu Łaby ok. 10 km na północny wschód od Stendal, w pobliżu Starej Marchii. Na wschód od miasta Hawela wpada do Łaby.
Do Arneburga należą dzielnice Beelitz (od 1 lipca 2009) i Dalchau. W Dalchau znajdują się pozostałości elektrowni atomowej oraz parku przemysłowego i handlowego "Altmark".
Klimat.
Średnie roczne opady wynoszą 516 mm i należą do najniższych w Niemczech.

</doc>
<doc id="1769160" url="https://pl.wikipedia.org/wiki?curid=1769160" title="Dave">
Dave



</doc>
<doc id="1769161" url="https://pl.wikipedia.org/wiki?curid=1769161" title="Królewska gra z Ur">
Królewska gra z Ur

Królewska gra z Ur (również „gra na dwudziestu kwadratach”) – gra planszowa popularna prawdopodobnie prawie 5000 lat temu w Mezopotamii. Najstarszy komplet znaleziono w grobowcach królewskich z Ur, z około 2600 roku p.n.e. Gra była prekursorem tryktraka i jest uważana za jedną z najstarszych gier planszowych na świecie. 
Każdy gracz miał po siedem pionków, które musieli przesunąć na drugi koniec planszy. Do wejścia na samą planszę, trzeba było wykonać specjalny rzut kostką. Pięć pól z rozetkami oznaczało szczęśliwe pola.

</doc>
<doc id="1769164" url="https://pl.wikipedia.org/wiki?curid=1769164" title="Apolinary Antoni Czekalski">
Apolinary Antoni Czekalski



</doc>
<doc id="1769165" url="https://pl.wikipedia.org/wiki?curid=1769165" title="Ignacio Guerra">
Ignacio Guerra

Ignacio del Sagrado Corazón Guerra Martorell (ur. 15 września 1987 w Santiago) – chilijski lekkoatleta specjalizujący się w rzucie oszczepem.
W 2006 odpadł w eliminacjach mistrzostw świata juniorów oraz zajął dziesiąte miejsce na mistrzostwach Ameryki Południowej. Startował w igrzyskach panamerykańskich (2007), plasując się na dziesiątym miejscu. W 2008 brał udział w igrzyskach olimpijskich w Pekinie, gdzie nie awansował do finału oraz został młodzieżowym mistrzem Ameryki Południowej. Piąty zawodnik mistrzostw Ameryki Południowej w roku 2009 – w tym samym sezonie bez powodzenia startował w mistrzostwach świata, podczas których nie oddał żadnego ważnego rzutu w eliminacjach. Stawał na podium mistrzostw Chile.
Rekord życiowy: 78,69 (1 kwietnia 2011, Gainesville) – wynik ten jest aktualnym rekordem Chile.

</doc>
<doc id="1769168" url="https://pl.wikipedia.org/wiki?curid=1769168" title="Jingle (p2p)">
Jingle (p2p)



</doc>
<doc id="1769175" url="https://pl.wikipedia.org/wiki?curid=1769175" title="Zbrodnia w Lesie Szpęgawskim">
Zbrodnia w Lesie Szpęgawskim

Zbrodnia w Lesie Szpęgawskim – seria zbiorowych egzekucji przeprowadzonych przez okupantów niemieckich w Lesie Szpęgawskim w pobliżu Starogardu Gdańskiego. Oblicza się, iż między wrześniem 1939 r. a styczniem 1940 r. zamordowano tam od 5000 do 7000 osób – przede wszystkim przedstawicieli polskiej inteligencji z Kociewia, Kaszub i innych regionów Pomorza oraz pacjentów szpitala psychiatrycznego w Kocborowie. Obok nich w Lesie Szpęgawskim ginęli również Niemcy – przeciwnicy nazizmu.
Przejęcie władzy przez Selbstschutz.
Starogard Gdański został zajęty przez oddziały Wehrmachtu już 2 września 1939 r. W mieście i jego okolicach natychmiast uaktywnili się członkowie miejscowego Selbstschutzu – paramilitarnej formacji złożonej z przedstawicieli niemieckiej mniejszości narodowej, zamieszkującej przedwojenne terytorium Rzeczypospolitej. Niemal natychmiast rozpoczęły się masowe aresztowania, których ofiarą padali przede wszystkim przedstawiciele polskiej elity politycznej i intelektualnej z ziemi kociewskiej, lecz również osoby do których członkowie Selbstschutzu żywili po prostu osobiste urazy bądź pretensje. Według zeznań świadków liczba aresztowanych wynosiła nierzadko 30-50 dziennie. Starogardzkie więzienie zostało zapełnione do tego stopnia, iż Niemcy musieli już na początku września zorganizować prowizoryczny obóz dla internowanych w pobliskim Skórczu. Ponadto 12 września zamieniono na więzienie starogardzką Basztę Gdańską, a 19 września – tamtejszą synagogę.
W powstałej na skutek wybuchu wojny próżni prawnej powstał w Starogardzie jeszcze przed połową września tzw. Volksgericht (sąd ludowy), który funkcjonował do końca listopada. Ów „sąd” – złożony z około piętnastu volksdeutschów pod przewodnictwem landrata Erwina Johsta – bez jakichkolwiek podstaw prawnych decydował o losie uwięzionych. Zdarzało się również, że naczelnik więzienia uzależniał dalszy los aresztanta od jednoosobowej decyzji przywódcy starogardzkiego Selbstschutzu – Paula Drewsa. Doszło do pierwszych morderstw. Już 13 września Selbstschutz rozstrzelał w Lesie Szpęgawskim dziesięciu młodych Polaków, których aresztowano w Starogardzie podczas obławy przeprowadzonej na ulicy Gdańskiej. Szybko wymordowani zostali starogardzcy Żydzi. Dwudziestu pięciu z nich zginęło 19 września, po tym jak wezwano ich do magistratu pod pozorem konieczności omówienia spraw związanych z obroną przeciwlotniczą miasta. Po zapadnięciu zmroku przybyłych Żydów przeprowadzono do pobliskiej synagogi i tam bestialsko pobito, a następnie zastrzelono. Ciała pomordowanych zakopano w Lesie Szpęgawskim. Siedmiu innych starogardzkich Żydów zamordowano z kolei w październiku. Pod Starogardem Gdańskim dokonano też we wrześniu egzekucji siedmiu mężczyzn przywiezionych z więzień w Skarszewach i Skórczu. Jednym z nich był dyrektor oddziału PKO w Starogardzie. Wreszcie, 23 września niemiecka żandarmeria rozstrzelała dwóch Polaków – rzekomo wrogo nastawionych do Niemców. Obaj zginęli na skutek donosu volksdeutscha, który twierdził, iż mężczyźni byli autorami fałszywego raportu skierowanego przeciw niemu. Łącznie, we wrześniu 1939 r. zamordowano w Starogardzie Gdańskim i jego okolicach około 150 obywateli polskich.
Owe zbrodnie stanowiły jedynie preludium zakrojonej na szeroką skalę akcji eksterminacyjnej, którą Niemcy rozpoczęli jesienią 1939 r. na terenach całego okupowanego Pomorza. Jej ofiarą padli w pierwszej kolejności przedstawiciele polskiej inteligencji, którą naziści obarczali winą za politykę polonizacyjną prowadzoną na ziemiach zachodnich w okresie międzywojennym oraz traktowali jako najpoważniejszą przeszkodę na drodze do szybkiego i całkowitego zniemczenia tych terenów. Kierując się przygotowanymi jeszcze przed wojną listami proskrypcyjnymi Niemcy aresztowali tysiące polskich księży katolickich, nauczycieli, lekarzy, dentystów, weterynarzy, oficerów w stanie spoczynku, urzędników, kupców, posiadaczy ziemskich, prawników, pisarzy, dziennikarzy, pracowników służb mundurowych, jak również członków organizacji i stowarzyszeń krzewiących polskość – przede wszystkim Polskiego Związku Zachodniego, Ligi Morskiej i Kolonialnej, Kurkowego Bractwa Strzeleckiego, Towarzystwa Powstańców i Wojaków, Związku Strzeleckiego „Strzelec” oraz Polskiego Towarzystwa Gimnastycznego „Sokół”.
Wielu spośród uwięzionych skierowano do obozów koncentracyjnych bądź wysiedlono do Generalnego Gubernatorstwa. Dziesiątki tysięcy zamordowano jednak na miejscu. Między październikiem 1939 r. a kwietniem 1940 r. w ramach tzw. "Intelligenzaktion" Niemcy zamordowali na Pomorzu ok. 30-40 tys. Polaków. Jednym z głównych miejsc kaźni stał się Las Szpęgawski.
Egzekucje w Lesie Szpęgawskim.
Położony siedem kilometrów na północny wschód od Starogardu Las Szpęgawski stanowi olbrzymi kompleks boru sosnowego o długości przeszło dziesięciu i szerokości siedmiu kilometrów. Las (który w 1939 r. stanowił własność niemieckiego ziemianina von Paleske), a w szczególności enklawa powyrębowa z 1938 r. (posiadająca stosunkowo piaszczysty i łatwy do kopania grunt) został wybrany przez okupanta jako miejsce masowych egzekucji. Za takim wyborem przemawiało odludne położenie (las był pozbawiony osad ludzkich) i dogodny dojazd ze Starogardu oraz pobliskiego Tczewa. Wprawdzie las od strony południowo-wschodniej przecinała dwutorowa linia kolejowa Starogard – Tczew, ale w jego pobliżu nie funkcjonował żaden przystanek, a jakąkolwiek obserwację z okien pociągu uniemożliwiały gęsto rosnące drzewa.
Już 16 września 1939 r. okupanci przystąpili do kopania masowych grobów i odkrzewiania terenu. Pracę tę wykonywało pod nadzorem Niemców trzydziestu dwóch spędzonych ze Starogardu Polaków. Pracowali oni bez przerwy do 18 listopada, początkowo po osiem godzin, pod koniec października po dziewięć. W połowie listopada, kiedy dzień był najkrótszy, robotnicy musieli pracować aż do nocy. Miejsce egzekucji zostało otoczone posterunkami policji i Selbstschutzu, a miejscowej ludności zabroniono pod karą śmierci wchodzenia na teren lasu.
Do pierwszego masowego mordu w Lesie Szpęgawskim doszło 22 września 1939 r. Tego dnia zamordowano tam 88 pacjentów szpitala psychiatrycznego w Kocborowie. Niektórych ciężko chorych pielęgniarze usypiali w samochodach zastrzykami z morfiny, a następnie wrzucali do wcześniej przygotowanych grobów. Z kolei ofiary przywiezione do lasu zazwyczaj same musiały kopać sobie groby – jedynie pacjentów w ciężkim stanie wyłączono z tej pracy. Zazwyczaj chorych zabijano strzałami w tył głowy. Podczas procesu Kurta Eimanna, który toczył się w Hamburgu w 1968 r. zastępca dowódcy gdańskiej SS Georg Ebrecht zeznał jednak, że SS-mani, aby zaoszczędzić amunicję, część chorych zatłukli na śmierć kolbami karabinów.
Likwidacja chorych, dokonywana przez nazistów w ramach słynnej Akcji T4, prowadzona była w Lesie Szpęgawskim do końca stycznia 1940 r. W około piętnastu zbiorowych egzekucjach zamordowano tam 1692 chorych (854 mężczyzn i 838 kobiet). W gronie ofiar znajdowali się nie tylko pacjenci szpitala w Kocborowie, lecz również ponad 300 pacjentów szpitala psychiatrycznego w Świeciu oraz kilkanaścioro upośledzonych psychicznie dzieci z filii kocborowskiego szpitala, która mieściła się w Gniewie. Wśród ofiar znajdowali się również cudzoziemcy, gdyż zakład psychiatryczny w Kocborowie był jednym z największych w Polsce i przy tym znanym w Europie ze stosunkowo nowoczesnych metod leczenia. Mordowano personel szpitalny – zginęli m.in. zastępca dyrektora szpitala w Kocborowie dr Józef Kopicz oraz inspektor szpitala Franciszek Dunajski.
Las Szpęgawski stał się również miejscem straceń przedstawicieli polskiej inteligencji oraz działaczy społecznych i politycznych z Pomorza – przede wszystkim z terenów powiatów: starogardzkiego, tczewskiego i gniewskiego. W Lesie Szpęgawskim zamordowano wielu polskich księży katolickich – między innymi wszystkich (z wyjątkiem jednego) księży z powiatu starogardzkiego, 30 księży z chełmińskiej kurii biskupiej oraz 5 duchownych z Pelplina (członków kapituły diecezji chełmińskiej oraz profesorów pelplińskiego seminarium duchownego i słynnego Collegium Marianum).
W lesie znalazły również śmierć dziesiątki nauczycieli, rolników, kupców, rzemieślników, urzędników, członków Polskiego Związku Zachodniego. Znane są szczegóły na temat przebiegu kilku egzekucji:
To tylko niektóre z licznych egzekucji, które przeprowadzano w Lesie Szpęgawskim w okresie między wrześniem 1939 r., a styczniem 1940 r. Dla przykładu, w listopadzie miały miejsce liczne egzekucje mieszkańców Tczewa (zginął m.in. burmistrz Karol Hempel). W grudniu rozstrzelano 44 mieszkańców Gniewu oraz ponad 40 nauczycieli z różnych miejscowości. W styczniu 1940 r. zamordowano kolejnych 33 mieszkańców Tczewa, w tym trzech policjantów, kilku kupców i kilku urzędników. Rozstrzelano także wielu mieszkańców powiatu tczewskiego. Wśród ofiar egzekucji byli również Niemcy. W Lesie Szpęgawskim zamordowano m.in. księdza Kasimira Schliepa, wikariusza z Lubichowa, i proboszcza z Bobowa – księdza Josefa Kuchenbeckera.
Skazanych na śmierć wywożono na miejsce egzekucji w największej tajemnicy. Transporty ze Starogardu Gdańskiego wyruszały do lasu zazwyczaj o zmierzchu, rzadziej w dzień, a czasami nawet w nocy. Aresztantów przewożono samochodami ciężarowymi lub autobusami z zamalowanymi na czarno szybami. Ostatnią drogę odbywali zazwyczaj bocznymi ulicami, a w Lesie Szpęgawskim – bocznymi drogami. Z sądowo-lekarskich oględzin ciał ofiar zbrodni, które przeprowadzono po wojnie w Zakładzie Medycyny Sądowej Akademii Medycznej w Gdańsku, wynika, że kaci strzelali do klęczących lub leżących ludzi od tyłu, tak aby zabici upadali twarzą do grobu. Rannych dobijano uderzeniami kolb karabinowych lub grzebano w grobie bez dobijania. Ciała często grzebano niestarannie – jeszcze wczesną wiosną 1940 roku z kilku mogił wystawały nogi ludzkie. Kaci często znajdowali się pod wpływem alkoholu. Paul Drews mówił później, że mordowani często zachowywali tak godną postawę, że trzeba było to podziwiać. Niektórzy żegnali się z życiem słowami "Jeszcze Polska nie zginęła..."
Łącznie w Lesie Szpęgawskim rozstrzelano prawdopodobnie od 5000 do 7000 osób. Szpęgawsk jest obok Piaśnicy i Mniszka pod Świeciem największym cmentarzem ofiar hitlerowskiego ludobójstwa na Pomorzu.
Kaci.
Głównymi sprawcami zbrodni w Lesie Szpęgawskim byli bez wątpienia członkowie starogardzkiego Selbstschutzu, na którego czele stał 31-letni Paul Drews – SS-Unterscharführer, a z zawodu ślusarz-elektromonter. W przeprowadzaniu masowych egzekucji wspierał ich ponadto oddział dwunastu członków SS-Heimwehr Danzig, który w dniach od 3 września do około 27 listopada 1939 przebywał w więzieniu sądowym w Starogardzie i jest odpowiedzialny za likwidację jego aresztantów. SS-manami, obywatelami Wolnego Miasta Gdańska, dowodził SS-Obersturmführer Wilhelm Fast.
Eksterminacji psychicznie chorych w głównej mierze dokonała natomiast specjalna jednostka Wachsturmbann „Eimann” (od nazwiska dowódcy, Kurta Eimanna) sformowana na bazie gdańskiego 36. pułku SS. Ta sama formacja odegrała również kluczową rolę podczas akcji eksterminacyjnej w Piaśnicy. Pododdziałem Wachsturmbann „Eimann”, który mordował pacjentów Kocborowa dowodził SS-Obersturmführer Karl Braunschweig.
Dokonywane przez Selbstschutz „nielegalne rozstrzeliwania” wywołały protesty wśród wielu Niemców. Prokurator Reinecke i sędzia Schelle interweniowali nawet u gauleitera Forstera w Gdańsku, a nawet w Berlinie, jednak bezskutecznie.
Próby zatarcia śladów zbrodni.
Wiosną 1940 roku grupa młodzieży polskiej z okolicznych wsi, pod nadzorem leśnika – Niemca, zasadziła drzewa na miejscu zbrodni.
W drugiej połowie 1944 r., w związku ze zbliżaniem się Armii Czerwonej, Niemcy przystąpili do zacierania śladów zbrodni. Zadanie to powierzono specjalnemu oddziałowi, złożonemu z SS-manów pochodzących z okupowanych terenów ZSRR. Do pomocy mieli oni grupę więźniów, którzy odszukiwali i rozkopywali groby. Zwłoki pomordowanych palono na stosach. Chcąc przyspieszyć prace Niemcy wykorzystywali jeszcze do palenia zwłok dwa piece. Spalone szczątki ludzkie ponownie wsypywano do grobów, obsypywano wapnem i zakrywano ziemią. Na niwelowanym terenie ponownie zasadzono drzewa. Przypuszcza się, że część ciał pomordowanych wywożono również samochodami poza teren zbrodni. Cała akcja trwała, według zeznań świadków, od 26 października do 20 grudnia 1944 r.
Robotnicy kwaterowali w baraku, postawionym w pobliżu miejsca kaźni. W celu uniemożliwienia im ucieczki zakuto ich w kajdany, a po zakończeniu akcji – zamordowano.
Po wojnie.
Po zakończeniu działań wojennych zorganizowano w Starogardzie Komisję Ekshumacyjną, która w latach 1945-1947 dokonała szeregu ekshumacji w miejscu zbrodni. Odkryto 32 masowe mogiły różnej wielkości, które mogły pomieścić od 250 do 450 zwłok. Jedynie w grobie nr 1 (który Niemcy pominęli podczas akcji zacierania śladów zbrodni) udało się odnaleźć zachowane ciała. Nie jest wykluczone, iż w Lesie Szpęgawskim mogą znajdować się jeszcze inne, wciąż nie odnalezione groby.
Odnalezione ciała lub urny z prochami pomordowanych chowano na cmentarzu w Starogardzie, położonym przy szosie chojnickiej. Już w 1945 r. postawiono tam pomnik ku czci 84 zamordowanych obywateli Starogardu, których nazwiska zdołano natenczas ustalić. W marcu 1950 r. przy Zarządzie Oddziału Powiatowego ZBoWiD w Starogardzie zawiązał się natomiast społeczny Komitet Opieki nad Grobami w Lesie Szpęgawskim, który przystąpił do ostatecznego ustalenia, utrwalenia i oznakowania grobów oraz ustalenia nazwisk osób pomordowanych. 24 kwietnia 1954 r. w lesie odsłonięto pomnik ku czci pomordowanych tam ofiar nazizmu. Uroczystość zgromadziła liczne rzesze mieszkańców Kociewia. Przy szosie ustawiono natomiast pamiątkowy głaz. Przy niektórych grobach ustawiono krzyże i tablice.
Odpowiedzialność karną za zbrodnie popełnione m.in. w Lesie Szpęgawskim poniósł Albert Forster, gauleiter NSDAP i namiestnik Trzeciej Rzeszy w Okręgu Gdańsk – Prusy Zachodnie, którego Najwyższy Trybunał Narodowy w Gdańsku skazał w 1948 r. za zbrodnie popełnione w latach 1939-1945 na karę śmierci. Wyrok wykonano 28 lutego 1952 r. w więzieniu mokotowskim. Richard Hildebrandt, w latach 1939-1943 dowódca SS i Policji w okręgu Gdańsk-Prusy Zachodnie, został przez sąd polski w Bydgoszczy skazany na karę śmierci. Wyrok wykonano 10 marca 1951 r.
Członkowie Selbstschutzu, Jan Szweda z Miłobądza i Weizner z Widlic, mocą wyroku sądowego zostali straceni w Tczewie przez powieszenie. 6 września 1947 r. został ekstradowany ze strefy sowieckiej Artur Marter, burmistrz Starogardu. Wyrokiem sądu okręgowego został skazany na trzy lata więzienia. Zmarł w więzieniu w Sztumie 19 września 1949 r.
W 1964 r. prokuratura w Karlsruhe umorzyła („z braku dowodów winy”) postępowanie karne prowadzone przeciwko Wilhelmowi Fastowi. Również landrat powiatu starogardzkiego Erwin Johst nigdy nie stanął przed sądem.
W 1968 r. w Hanowerze toczył się proces Kurta Eimanna (dowódcy Wachsturmbann „Eimann”), oskarżonego o udział w eksterminacji psychicznie chorych na Pomorzu. Eimann przyznał się do zamordowania w Piaśnicy 1200 pacjentów niemieckich szpitali psychiatrycznych. Został uznany winnym i skazany na cztery lata więzienia, z których odsiedział zaledwie dwa. SS-Oberführer Georg Ebrecht został w tym samym procesie skazany na 3 lata więzienia, lecz zaliczono mu w poczet kary internowanie po 1945 r. i uznano karę za odbytą.

</doc>
<doc id="1769176" url="https://pl.wikipedia.org/wiki?curid=1769176" title="Ilm (dopływ Abens)">
Ilm (dopływ Abens)

Ilm - rzeka w niemieckim landzie Bawaria o długości 75 km. Lewy dopływ Abens

</doc>
<doc id="1769177" url="https://pl.wikipedia.org/wiki?curid=1769177" title="Lekkoatletyka na Letnich Igrzyskach Olimpijskich 1900 – bieg na 200 metrów przez płotki mężczyzn">
Lekkoatletyka na Letnich Igrzyskach Olimpijskich 1900 – bieg na 200 metrów przez płotki mężczyzn

Bieg na 200 m przez płotki na igrzyskach olimpijskich w 1900 w Paryżu rozegrano 16 lipca 1900 w Lasku Bulońskim. Startowało 11 lekkoatletów z 5 krajów. Była to konkurencja rozegrana po raz pierwszy na igrzyskach olimpijskich.
Eliminacje.
Rozegrano dwa biegi eliminacyjne. Po dwóch pierwszych zawodników awansowało do finału.
Bieg 1.
Kraenzlein wygrał zdecydowanie, o 4 jardy przed Choiselem, który wyprzedził Moloneya o stopę.
Bieg 2.
Pritchard uzyskał lepszy czas od Kraenzleina. pokonał Tewksbury'ego o 2 jardy, a ten wyprzedził McClaina o jard.
Finał.
Kraenzlein wygrał z Pritchardem o 5 jardów, a ten pokonał Tewksbury'ego o jard. Kraenzlein zdobył w ten sposób czwarty złoty medal olimpijski w konkurencjach indywidualnych na jednych igrzyskach – wyczyn, którego do tej pory nikt nie osiągnął.

</doc>
<doc id="1769178" url="https://pl.wikipedia.org/wiki?curid=1769178" title="Symon Sozontiw">
Symon Sozontiw

Symon Sozontiw (ur. 1898 - zm. 1980) – ukraiński działacz społeczny, premier rządu Ukraińskiej Republiki Ludowej na emigracji.
Był oficerem Armii Ukraińskiej Republiki Ludowej, od 1920 na emigracji, najpierw w Czechosłowacji, później we Francji.
Działał w ukraińskich organizacjach emigracyjnych we Francji, w latach 1954-1957 był premierem rządu URL na emigracji.

</doc>
<doc id="1769181" url="https://pl.wikipedia.org/wiki?curid=1769181" title="London County Hall">
London County Hall

London County Hall (LCH) - County Hall, budynek w Lambeth, dawna siedziba lokalnych władz Londynu: London County Council (LCC - rada hrabstwa Londyn), a później Greater London Council (rada Wielkiego Londynu). Budowla znajduje się na brzegu Tamizy, na północ od Westminster Bridge, w kierunku zachodnim ku City of Westminster, niedaleko Pałacu Westminster, w pobliżu stacji metra Waterloo i Westminster. Obecnie w budynku mieszczą się siedziby różnych przedsiębiorstw i instytucji: Dalí Universe, Sea Life London Aquarium, centrum London Eye, hoteli Premier Inn, Marriott i in.
Sześciokondygnacyjny budynek został zaprojektowany przez Ralpha Knotta w stylu edwardiańskiego baroku ("Edwardian Baroque architecture"). Budowlę z wapienia portlandzkiego ("portland stone") wykonała firma Holland, Hannen &amp; Cubitts, znana z wykonania wielu innych londyńskich budowli. Budowę rozpoczęto w 1911 r., a otwarcia dokonał Jerzy V w 1922 r.

</doc>
<doc id="1769182" url="https://pl.wikipedia.org/wiki?curid=1769182" title="Teofil Łeontij">
Teofil Łeontij

Teofil Łeontij - ukraiński działacz społeczny, polityk emigracyjny, w latach 1974-1980 premier rządu Ukraińskiej Republiki Ludowej na emigracji.

</doc>
<doc id="1769184" url="https://pl.wikipedia.org/wiki?curid=1769184" title="Zamek w Tarnowie">
Zamek w Tarnowie

Zamek w Tarnowie – ruiny średniowiecznego zamku na Górze Świętego Marcina w Tarnowie w województwie małopolskim.
Średniowiecze.
Zamek tarnowski, rezydencja właścicieli Tarnowa i centrum administracyjne dóbr tarnowskich. Ruiny jego położone są na zboczu (303 m n.p.m.) Góry św. Marcina. Zbudowany w latach 1328–1331 przez Spicymira herbu Leliwa, kasztelana krakowskiego na wzgórzu podzielonym rowem na dwie części w odległości około 2 kilometrów od lokowanego w 1330 roku miasta Tarnowa. Odnalezione pod ruinami szkielety ludzkie wskazują, że pierwotnie mógł w tym miejscu stać pierwszy kościół tarnowski. Na niższej części wzgórza powstał przygródek – zaplecze gospodarczo-administracyjne (siedziba burgrabiego lub starosty), a na wyższej zamek wysoki, czyli warowna rezydencja. Obie części otoczono osobnym murem. Łącznie liczyły one ok. 2000 m kw. powierzchni. Był to zatem jeden z największych zamków możnowładczych w Polsce w średniowieczu, który otrzymał atrybuty zastrzeżone dotąd na ziemiach polskich dla zamków monarszych, takie jak kaplica i cylindryczna wieża główna. Zabudowa przygródka była drewniana, a zamku wysokiego składała się z murowanych budynków przylegających od wewnątrz do muru obwodowego i cylindrycznej wieży w pobliżu wejścia. W 1331 roku została konsekrowana kaplica zamkowa pw. Najświętszej Maryi Panny.
W 1342 roku Spycimir Leliwita podpisał na zamku pierwszy znany dokument. Możnowładca ten był protoplastą m.in. rodu Tarnowskich. Zamek był sukcesywnie rozbudowywany przez kolejnych właścicieli z tej rodziny. Każdy nowy pan na Tarnowie zaczynał swoje władanie miastem od przyjęcia hołdu od przedstawicieli władz miasta w zamku. Większość z nich do XVII wieku także się w nim urodziła. Z monarchów polskich w zamku tarnowskim gościli m.in. Kazimierz Wielki (1361, 1364), Władysław Jagiełło (1392, 1424), Bona Sforza i Zygmunt Stary (1537). Około połowy XV wieku drewnianą zabudowę przygródka zastąpiła murowana; powiększony został także zamek wysoki, a jego obronność wzmocniona m.in. przez dobudowanie dwóch baszt i wału od strony południowej. 
XVI wiek.
W latach 1519–1527 hetman Jan Amor Tarnowski przebudował zamek w duchu renesansu i otoczył go murowano-ziemnymi fortyfikacjami bastejowymi, czyniąc go jednym z najwspanialszych zamków monarchii oraz czołowym ośrodkiem kultury polskiego odrodzenia; zgromadził w nim także cenną bibliotekę. W 1528 przez pół roku zamek i miasto zostały oddane do dyspozycji króla Węgier Jana Zápolyi z dworem. W 1567 roku zamek przeszedł w ręce córki hetmana, Zofii, małżonki księcia Konstantego Wasyla Ostrogskiego. Przeciwnicy Ostrogskiego wykorzystali pretensje, jakie do dóbr tarnowskich zgłaszali inni Tarnowscy, i 18 kwietnia 1570 roku doprowadzili do jego zdobycia i rabunku łącznie ze słynną biblioteką hetmańską. Wyrokiem królewskim zamek wrócił do Ostrogskiego. 
XVII wiek.
Przed 1603 rokiem książę Janusz Ostrogski powiększył zamek wysoki od północnego wschodu o krótkie dwudzielne skrzydło – „gmaszki nowo zbudowane”. W 1603 roku dokonano jego podziału między Januszem a dziećmi jego zmarłego brata, Aleksandra. Inwentarze z lat 1603 i 1618 stanowią główne źródło do dziejów zamku. Według nich dzielił się on na przygródek, zamek wysoki i pozostałą zabudowę. Do przygródka prowadził most zwodzony. Brama mieściła się w baszcie z mieszkaniem burgrabiego nad przejazdem. Baszta bramna zwieńczona była wieżyczką z zegarem. Za nią stał dom dla starosty z łaźnią na parterze. Wzdłuż brukowanego dziedzińca ciągnęła się parterowa zabudowa: "zaikhaus", stajnie, piekarnia, spiżarnia i sklepik piekarski. Na zachodnim krańcu przygródka za studnią stała wieża z kuchnią w przyziemiu i dwoma piętrami. Na pierwszym piętrze znajdowała się izba grodzka, w której urzędował starosta.
Do zamku wysokiego prowadził drewniany most. Brama była sklepiona. Po jej bokach znajdowały się pomieszczenia magazynowe, kuchnia i piwnica. Z dziedzińca pierwsze wejście prowadziło do „izby drabanckiej”. Zajmowali ją drabanci strzegący zamku. W przyziemiu wokół dziedzińca znajdywały się także „sklep wielki”, czyli spiżarnia, oraz inne pomieszczenia magazynowe lub przeznaczone dla służby („sklep, gdzie credencerze chowali się”, „izba stołowa dolna”).
Do pomieszczeń na piętrze wiodły kręcone schody. Pierwszym była „sień przed izbą fladrową”. Strop "izby fladrowej" zdobiony był rzeźbionymi kwiatami w kasetonach. Za izbą była sklepiona komnata. Drugi zespół apartamentowy, znajdujący się przypuszczalnie nad pierwszym, tworzyła „izba złocista” z komnatami i izdebką. Była przy nim również „komnata z kamiennymi obrazami”, czyli dekorowana płaskorzeźbami, być może przedstawiającymi zwycięstwa bitewne panów na Tarnowie.
Rozplanowanie zamku wskazuje, że największe pomieszczenia znajdowały się w skrzydle południowym, a ich powierzchnia mogła przekraczać 200 m². Należała do nich „izba stołowa nowo naprawna”, posiadająca siedem okien. Przy niej „kuchenka z gmachem starym”, sień oraz „izdebka i komnata”. Najwyższą kondygnację zajmowała „sala na wierzchu”, również o siedmiu oknach. Ściany sali ozdobione były boazerią, a strop dekoracją malarską. Sala łączyła się z pomieszczeniem kaplicy (była tam jeszcze w 1603 roku, w 1618 roku czytamy już tylko o „izdebce”) o dwóch oknach, posadzce z glazurowanych płytek, zdobionej boazerią i dekoracją malarską. Łącznie zamek liczył około 100 pomieszczeń, w tym 35 ogrzewanych. Około 1630 zamek opuściła księżna Teofila Ostrogska, która przeniosła się do zamku w Dębnie. Według inwentarza z 1651 roku przegniłe były mosty i dachy. Przed 1675 rokiem ówcześni właściciele odnowili zamek i nakryli go nowym dachem. W 1676 roku książę Aleksander Janusz Zasławski podpisał w nim ostatni znany dokument . 
XVIII i XIX wiek.
Na początku XVIII wieku zamek został ostatecznie opuszczony. „Zwierzchność zamkowa" przeniosła się do drewnianego dworu w Gumniskach. W 1747 roku książę Janusz Aleksander Sanguszko zezwolił tarnowskim bernardynkom na pozyskiwanie z ruin zamku materiału na budowę kościoła Podwyższenia Krzyża Świętego. W 1840 istniejące piwnice używane były jako prochownia. W 1848 roku na ruinach usypano kopiec pamięci ofiar rzezi galicyjskiej 1846 roku. Nie został on ukończony z powodu przerwania prac przez władze austriackie (kopiec miała zwieńczyć kaplica). 
XX wiek.
Wiosną 1938 roku teren, na którym zlokalizowane były ruiny zamku zamierzało nabyć wojsko z przeznaczeniem na plac ćwiczeń (w tej sprawie do ówczesnego właściciela - księcia Romana Władysława Sanguszki zwróciło się Dowództwo Okręgu Korpusu Nr V w Krakowie). W sierpniu 1938 roku ówczesny Prezydent Miasta Tarnowa Mieczysław Brodziński interweniował u księcia Romana starając się zapobiec przekazaniu terenu z ruinami na poligon dla wojska i przypominał mu, że wcześniej książę zamierzał ofiarować stoki Góry św. Marcina dla miasta na cele urządzenia tam parku. Interwencja ta przyniosła skutek i ostatecznie na poligon dla wojska wybrano tereny w gminach Krzyż i Zaczarnie natomiast teren z ruinami zamku książę zdecydował darować miastu. Zamierzonej darowiźnie nadano wyjątkową oprawę bowiem oświadczenie księcia złożone zostało 10 listopada 1938 roku podczas uroczystej sesji Rady Miejskiej w Tarnowie, która odbyła się w przeddzień Święta Niepodległości.
Podejmowane trzykrotnie prace archeologiczne (1939, 1963–1969, 1979–1985) doprowadziły do odsłonięcia znacznych fragmentów ruin zamku, w tym najlepiej zachowanych fortyfikacji z XVI wieku. Żadne z kolejnych badań nie zostały jednak doprowadzone do końca. 
Współcześnie.
W 2007 roku powstało Stowarzyszenie „Zamek Tarnowski” dążące do rewitalizacji aktualnie niszczejących ruin zamku. Od 2009 r. w drugi weekend czerwca stowarzyszenie organizuje rycerski „Turniej o grzywnę władyki z Marcińskiej Góry" . Zamek posiada monografię autorstwa Krzysztofa Moskala, "In Castro nostro Tarnoviensi. Zamek tarnowski jako rezydencja, warownia i centrum administracyjno-gospodarcze dóbr tarnowskich" (Tarnów 2004, ).

</doc>
<doc id="1769186" url="https://pl.wikipedia.org/wiki?curid=1769186" title="Jaime Peters">
Jaime Peters

Jaime Peters (ur. 4 maja 1987 w Pickering) – kanadyjski piłkarz występujący na pozycji pomocnika. Zawodnik klubu Ipswich Town.
Kariera klubowa.
Peters zawodową karierę rozpoczynał w angielskim klubie Ipswich Town. 6 sierpnia 2005 w wygranym 1:0 meczu z Cardiff City zadebiutował w Championship. W Ipswich od czasu debiutu pełni rolę gracza rezerwowego. W debiutanckim sezonie rozegrał tam 13 ligowych spotkań. Pierwszego gola w zawodowej karierze strzelił 29 października 2006 w wygranym 5:0 spotkaniu z Luton Town. Od stycznia 2008 do maja 2008 przebywał na wypożyczeniu w zespole League One – Yeovil Town. W tym czasie zagrał tam w 14 ligowych meczach i zdobył jedną bramkę. Od 23 stycznia 2009 przez miesiąc grał na wypożyczeniu w Gillingham, występującym w League Two. Wystąpił tam w trzech ligowych pojedynkach, a 23 lutego 2009 powrócił do Ipswich, gdzie do końca sezonu 2008/2009 rozegrał jeszcze trzy spotkania.
Kariera reprezentacyjna.
W reprezentacji Kanady Peters zadebiutował 18 sierpnia 2004 w przegranym 0:2 meczu eliminacji Mistrzostw Świata 2006 z Gwatemalą. W 2005 roku został powołany na Złoty Puchar CONCACAF. Zagrał na nim we wszystkich trzech meczach swojej reprezentacji, która odpadła z turnieju po fazie grupowej. 4 czerwca 2008 w zremisowanym 2:2 towarzyskim spotkaniu z Panamą strzelił pierwszego gola w drużynie narodowej. W 2009 roku ponownie był uczestnikiem Złotego Pucharu CONCACAF. Wystąpił na nim dwa razy, a Kanada zakończył turniej na ćwierćfinale.

</doc>
<doc id="1769187" url="https://pl.wikipedia.org/wiki?curid=1769187" title="Leon Baumgarten">
Leon Baumgarten

 
Leon Baumgarten (ur. 9 września 1902 w Królikowie, zm. 2 listopada 1971 w Warszawie) – polski działacz socjalistyczny żydowskiego pochodzenia, historyk ruchu robotniczego. W latach 1946–1950 redaktor moskiewskiego oddziału Polskiej Agencji Prasowej. Autor haseł w "Słowniku biograficznym działaczy polskiego ruchu robotniczego". Został pochowany na Cmentarzu Wojskowym na Powązkach (kwatera 31C-3-14).

</doc>
<doc id="1769188" url="https://pl.wikipedia.org/wiki?curid=1769188" title="Wydział Inżynierii Kształtowania Środowiska i Geodezji Uniwersytetu Przyrodniczego we Wrocławiu">
Wydział Inżynierii Kształtowania Środowiska i Geodezji Uniwersytetu Przyrodniczego we Wrocławiu

Wydział Inżynierii Kształtowania Środowiska i Geodezji Uniwersytetu Przyrodniczego we Wrocławiu (WIKŚiG UP we Wrocławiu) – jeden z 5 wydziałów Uniwersytetu Przyrodniczego we Wrocławiu powstały w 1951 roku jako Wydział Melioracji Rolnych ówczesnej Wyższej Szkoły Rolniczej we Wrocławiu. Kształci studentów na siedmiu podstawowych kierunkach zaliczanych do nauk rolno-technicznych, na studiach stacjonarnych oraz niestacjonarnych.
Wydział Inżynierii Kształtowania Środowiska i Geodezji jest jednostką interdyscyplinarną. W jego ramach znajduje się 5 instytutów i 2 katedry. Aktualnie zatrudnionych jest 164 nauczycieli akademickich, w tym 7 profesorów zwyczajnych, 29 doktorów habilitowanych pracujących na stanowisku profesora nadzwyczajnego, 5 doktorów habilitowanych na stanowisku adiunkta, 80 pracowników naukowo-dydaktycznych ze stopniem naukowym doktora, 10 asystentów, 33 wykładowców i starszych wykładowców. Liczna jest również grupa adiunktów. Wydział współpracuje również z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową.
Według stanu na 2010 rok na wydziale studiuje łącznie 3615 studentów, w tym 2326 na studiach dziennych i 1259 na studiach zaocznych oraz kilkudziesięciu doktorantów, odbywających studia doktoranckie w ramach Wydziałowego Studium Doktoranckiego.
Historia.
Powstanie wydziału ma związek z utworzeniem 15 grudnia 1945 roku Katedry Melioracji i Inżynierii Rolnej na Wydziale Rolnictwa z Oddziałem Ogrodniczym na Politechnice Wrocławskiej. Samodzielny Wydział Melioracji Rolnych powstał w 1951 roku, jeszcze w ramach Uniwersytetu i Politechniki, a od 17 listopada 1951 roku działał w strukturach już samodzielnej Wyższej Szkoły Rolniczej. Pierwszym dziekanem został prof. Stanisław Bac, a prodziekanem zastępca profesora, prof. Roman Hlibowicki – kierownik Katedry Miernictwa. Od 1 grudnia 2000 roku nastąpiła kolejna zmiana jego nazwy na Wydział Inżynierii Kształtowania Środowiska i Geodezji.

</doc>
<doc id="1769199" url="https://pl.wikipedia.org/wiki?curid=1769199" title="Linds">
Linds



</doc>
<doc id="1769200" url="https://pl.wikipedia.org/wiki?curid=1769200" title="Blankenburg (Harz)">
Blankenburg (Harz)

Blankenburg (Harz) — miasto w Niemczech, w kraju związkowym Saksonia-Anhalt, w powiecie Harz.
1 stycznia 2010 miasto powiększyło swój obszar o ponad 100 km² włączając w swoje granice gminy Cattenstedt, Heimburg, Hüttenrode, Wienrode, Timmenrode i miasto Derenburg. Tego dnia rozwiązano również wspólnotę administracyjną Blankenburg, której miasto było siedzibą.
W mieście rozwinął się przemysł metalowy, drzewny oraz odzieżowy.
Współpraca.
Miejscowości partnerskie:

</doc>
<doc id="1769201" url="https://pl.wikipedia.org/wiki?curid=1769201" title="Pałac w Żelaźnie">
Pałac w Żelaźnie

Pałac w Żelaźnie – pałac z XVIII wieku, położony w północnej części Żelazna, w gminie Kłodzko, w województwie dolnośląskim.
Historia.
Pałac w Żelaźnie został wybudowany w stylu barokowym w latach 1797–1798 przez radcę królewskiego Franza Arbogasta Hoffmanna. Powstał w miejscu poprzedniego dworu spalonego podczas wojny trzydziestoletniej. W 1808 roku został przejęty przez płk. Alberta von Bibersteina, który poślubił wdowę po Hoffmannie.
W 1835 roku pałac został kupiony przez Hermanna Dietricha Lindheima, właściciela m.in. przędzalni, fabryk i hut na Śląsku i w Czechach. Z jego inicjatywy przekopano przez park pałacowy kanał, który doprowadzał wodę z Białej Lądeckiej do urządzeń przędzalni w pobliskich Krosnowicach.
W 1860 roku pałac został sprzedany przez synów zmarłego Lindheima ich szwagrowi – Hugonowi von Löbbeckemu, który przejął także fabryki w Krosnowicach i Ołdrzychowicach. W latach 1869–1871 został przebudowany z inicjatywy Hugona von Löbbeckego przez Karla Schmidta. Ponownie powiększano go w 1883 i 1905 roku. Dostawiono wtedy jedno skrzydło, a fasadę ogrodową ozdobiono reprezentacyjnym portykiem z czterema kolumnami podtrzymującymi balkon. Przebudowy dokonano na zlecenie ówczesnego właściciela rezydencji – Siegfrieda von Löbbecke.
Po II wojnie światowej w pałacu mieściła się składnica muzealna, a od 1952 roku dom wczasowy huty "Bobrek". Wtedy to, w latach 1970–1978 gmach był remontowany. Od stycznia 1994 do grudnia 2012 roku obiekt był własnością Centrali Zaopatrzenia Hutnictwa S.A. w Katowicach. Obecnie jego właścicielem jest grupa Tanzanit, która otworzyła w nim hotel 3-gwiazdkowy. Obecnie prowadzone są działania zmierzające do tego, aby na przestrzeni nadchodzących lat odrestaurować budynek i przywrócić mu jego dawną świetność. W tym celu powołano do życia Fundację "Pałac Żelazno". 
Architektura.
Jest to budowla murowana, dwuskrzydłowa z cylindryczną wieżą w narożniku południowo-zachodnim, o układzie dwuipółtraktatowym z wewnętrznym korytarzem, piętrowy z użytkowym poddaszem, nakryty czterospadowymi dachami łamanymi z lukarnami. Elewacje dzielą pary pilastrów stojące na boniowanym parterze. Wejście akcentuje czterokolumnowy portyk z tarasem u góry. W części pomieszczeń na parterze zachowały się sklepienia kolebkowe z lunetami i fragmenty neobarokowych dekoracji sztukatorskich. Przetrwało również założenie parkowo-ogrodowe z czasów budowy pałacu.

</doc>
<doc id="1769202" url="https://pl.wikipedia.org/wiki?curid=1769202" title="Organy Wurlitzera">
Organy Wurlitzera

Organy Wurlitzera – piszczałkowe organy kinowe produkcji Rudolph Wurlitzer Company w latach 1911-1943. Wurlitzer przyczynił się do popularyzacji tego instrumentu. W 1911 Rudolph Wurlitzer zatrudnił Roberta Hope-Jonesa który udoskonalił trakturę elektryczną oraz stworzył organy z barwą głosów przystosowaną do gry muzyki rozrywkowej. Organy Wurlitzera były też nazywane "Robert-Hopes Jones Unit Orchestra" ponieważ imitowały one całą orkiestrę.
W Polsce znajduje się jeden egzemplarz. Aktualnie organy są w stanie ponownego doprowadzania do użyteczności – podczas II wojny światowej organy znajdujące się w kinie Roma zostały zdewastowane i rozproszone w wiele miejsc. Działalność Andrzeja i Marii Szypowskich doprowadziła do odnalezienia wszystkich fragmentów instrumentu, dzięki czemu stoi on teraz w warszawskim muzeum techniki – renowacja instrumentu jest w toku.
Największe organy Wurlitzera znajdują się obecnie w Radio City Music Hall (New York, USA). Instrument powstał w 1932 roku posiada 58 głosów (4178 piszczałek) oraz cztery manuały.

</doc>
<doc id="1769203" url="https://pl.wikipedia.org/wiki?curid=1769203" title="Iwan Samijłenko">
Iwan Samijłenko

Iwan Matwijowycz Samijłenko, ukr. Іван Матвійович Самійленко (ur. 1912, zm. 3 listopada 2006 w Stanach Zjednoczonych) – ukraiński polityk emigracyjny, działacz społeczny, w latach 1989–1992 ostatni premier emigracyjnego rządu Ukraińskiej Republiki Ludowej.
W latach 1960–1980 był profesorem na Uniwersytecie Long Island w Nowym Jorku.
22 sierpnia 1992 roku odbyło się przekazanie insygniów władzy URL prezydentowi Ukrainy Leonidowi Krawczukowi przez władze na uchodźstwie: prezydenta Mykołę Plawjuka, premiera Iwana Samijlenko i przewodniczącego Rady Najwyższej Michajła Woskobijnika.

</doc>
<doc id="1769205" url="https://pl.wikipedia.org/wiki?curid=1769205" title="Dalí Universe">
Dalí Universe

Dalí Universe (Wszechświat Dalego w Londynie) – stała wystawa dzieł sztuki hiszpańskiego twórcy surrealistycznego Salvadora Dalí, która mieści się w galerii w londyńskim County Hall. Otwarta w 2000 roku, zawiera ponad 500 dzieł, w tym rzeźby z lat 1935-1984, rysunki, litografie, przedmioty ze złota i szkła oraz kolekcję mebli. Twórcą wystawy był Beniamino Levi, który pracował z Dalí na rozwojem jego rzeźb.
Zasadniczo "Dali Universe" jest częścią wystawy w "County Hall Gallery", ale jest znacznie lepiej znany pod własną nazwą.
Wystawa została zamknięta w 2010 r.

</doc>
<doc id="1769207" url="https://pl.wikipedia.org/wiki?curid=1769207" title="US Open 2009 (gra mieszana)">
US Open 2009 (gra mieszana)



</doc>
<doc id="1769211" url="https://pl.wikipedia.org/wiki?curid=1769211" title="Jarosław Rudnycki">
Jarosław Rudnycki

Jarosław-Bohdan Antonowycz Rudnycki ukr. Ярослав-Богдан Антонович Рудницький, także Rudnyćkyj (ur. 26 listopada 1910 w Przemyślu, zm. 19 października 1995 w Montrealu) – ukraiński działacz społeczny, uczony, w latach 1980–1989 przedostatni premier emigracyjnego rządu Ukraińskiej Republiki Ludowej.
Autor wielu prac w dziedzinie filologii słowiańskiej, był profesorem Wolnego Uniwersytetu Ukraińskiego i uniwersytetu w Winnipeg.

</doc>
<doc id="1769219" url="https://pl.wikipedia.org/wiki?curid=1769219" title="Instytut Geodezji i Geoinformatyki">
Instytut Geodezji i Geoinformatyki

Instytut Geodezji i Geoinformatyki – instytut naukowy, działający na Uniwersytecie Przyrodniczym we Wrocławiu na Wydziale Inżynierii Kształtowania Środowiska i Geodezji.
Historia.
Historia Instytutu związana jest z historią Wydziału Melioracji Wodnych, który powstał w 1951, jeszcze w ramach Uniwersytetu i Politechniki, a od 17 listopada 1951 działał w strukturach już samodzielnej Wyższej Szkoły Rolniczej. Pierwszym dziekanem został prof. Stanisław Bac, a prodziekanem – zastępca profesora mgr Roman Hlibowicki – kierownik Katedry Miernictwa (która od 1954 nosiła nazwę: Katedra Geodezji). W 1960 Katedra Geodezji podzieliła się na katedrę Geodezji Wyższej oraz Fotogrametrii (kierował nią zastępca profesora dr inż. Roman Hlibowicki) oraz Geodezyjnych Urządzeń Rolnych (doc. dr hab. inż. Marek Urban). W 1970 wprowadzono w uczelniach instytutową strukturę organizacyjną i na wydziale z Katedry Geodezji Wyższej oraz Fotogrametrii i Matematyki utworzono Instytut Geodezji i Zastosowań Matematycznych. W późniejszych latach Instytut Geodezji i Zastosowań Matematycznych podzielono na Katedrę Geodezji i Fotogrametrii oraz na Katedrę Matematyki. W tym czasie kierownikiem katedry była prof. dr hab. inż. Ewa Krzywicka-Blum. W 2007 Katedra Geodezji i Fotogrametrii zmieniła nazwę na Instytut Geodezji i Geoinformatyki.
Zakres badań.
W szczególności realizowane są zadania badawcze obejmujące:

</doc>
<doc id="1769223" url="https://pl.wikipedia.org/wiki?curid=1769223" title="Bad Vilbel">
Bad Vilbel

Bad Vilbel − miasto uzdrowiskowe w Niemczech, w kraju związkowym Hesja, w rejencji Darmstadt, w powiecie Wetterau. Leży na południowym krańcu doliny Wetterau nad rzeką Niddą, graniczy z Frankfurtem nad Menem.
Składa się z dzielnic: Bad Vilbel, Heilsberg, Gronau, Dortelweil oraz Massenheim.
Nad brzegiem Niddy zachowały się ruiny średniowiecznego zamku. W mieście znajduje się źródło wody mineralnej "Elisabethen Quelle".
Współpraca.
Miejscowości partnerskie:

</doc>
<doc id="1769226" url="https://pl.wikipedia.org/wiki?curid=1769226" title="Issey Nakajima-Farran">
Issey Nakajima-Farran

Issey Morgan Nakajima-Farran (ur. 16 maja 1984 w Calgary) – kanadyjski piłkarz pochodzenia japońsko-angielskiego występujący na pozycji pomocnika lub napastnika. Zawodnik klubu Pahang FA. Brat innego piłkarza, Parisa Nakajimy-Farrana.
Kariera klubowa.
Nakajima-Farran jest synem Japonki i Kanadyjczyka. W wieku 3 lat przeprowadził się z rodziną do Japonii. W 1993 roku rozpoczął tam piłkarską karierę w klubie Verdy Kawasaki. W 1995 roku emigrował z rodziną do Anglii i kontynuował tam karierę w Crystal Palace. Potem opuścił Anglię i powrócił do Japonii, gdzie rozpoczął grę dla Tokio Verdy, w którym występował już, gdy ten nosił nazwę Verdy Kawasaki. W 2003 roku trafił do klubu Albirex Niigata, grającego w drugiej lidze japońskiej. W 2004 roku odszedł do singapurskiego Albirexu Niigata. Tam spędził dwa sezony.
W 2005 roku Nakajima-Farran podpisał kontrakt z duńskim Vejle BK, grającym w 1. division. W 2006 roku awansował z nim do Superligaen. W lidze tej zadebiutował 19 lipca 2006 roku w przegranym 1:2 pojedynku z Brøndby IF. 24 września 2006 roku w zremisowanym 3:3 spotkaniu z Esbjergiem strzelił dwa gole, które były jego pierwszymi w Superligaen.
W połowie 2007 roku Nakajima-Farran odszedł do innego pierwszoligowego zespołu, FC Nordsjælland. Pierwszy ligowy mecz zaliczył tam 18 lipca 2007 roku przeciwko FC København (1:0). W 2010 roku został piłkarzem AC Horsens. Następnie grał w: Brisbane Roar, AEK Larnaka, Alki Larnaka, Toronto FC, Montreal Impact, CF Suburense i Terengganu FA. W 2018 trafił do Pahang FA.
Kariera reprezentacyjna.
W reprezentacji Kanady Nakajima-Farran zadebiutował 15 listopada 2006 roku w przegranym 0:1 towarzyskim meczu z Węgrami. W 2007 roku został powołany do kadry na Złoty Puchar CONCACAF. Zagrał na nim trzy razy, a Kanada zakończyła turniej na półfinale. 15 czerwca 2008 w wygranym 3:0 spotkaniu eliminacji Mistrzostw Świata 2010 z Saint Vincent i Grenadynami strzelił pierwszego gola w drużynie narodowej. W 2009 roku ponownie wziął udział w Złotym Pucharze CONCACAF. Tym razem wystąpił na nim jeden raz, a Kanada odpadła z turnieju w ćwierćfinale.

</doc>
<doc id="1769227" url="https://pl.wikipedia.org/wiki?curid=1769227" title="Issey Nakajima">
Issey Nakajima



</doc>
<doc id="1769229" url="https://pl.wikipedia.org/wiki?curid=1769229" title="Ira Sprague Bowen">
Ira Sprague Bowen

Ira Sprague Bowen (ur. 21 grudnia 1898 w Seneca Falls w Hrabstwie Seneca, zm. 6 lutego 1973 w Los Angeles) – amerykański astronom i astrofizyk, którego wyjaśnienia silnych zielonych linii emisyjnych w widmie mgławic przyczyniło się do postępu w badaniu składu gwiazd i przestrzeni międzygwiazdowej.
Życiorys.
Studiował w Houghton Seminary i Oberlin College. Pracował na California Institute of Technology, gdzie był asystentem Roberta Millikana. Wykładał tam fizykę oraz prowadził badania nad promieniowaniem kosmicznym, ale jego rozprawa doktorska dotyczyła strat ciepła podczas parowania wody z jezior.
Prowadzone przez niego badania nad widmami UV zjonizowanych atomów pozwoliły zdementować hipotezę o występowaniu pierwiastka "nebulium". Przypisywane hipotetycznemu pierwiastkowi linie Bowen zidentyfikował jako linie wzbronione podwójnie zjonizowanych atomów tlenu 
W 1938 roku skonstruował przecinacz obrazu - urządzenie dzielące obraz gwiazdy na „plasterki”, poprawiające efektywność spektrografu szczelinowego. 
W czasie II wojny światowej pracował w Jet Propulsion Laboratory nad projektem związanym z bronią rakietową. Po wojnie był dyrektorem Mount Wilson Observatory (w latach 1946-1948), a także Obserwatorium Palomar (1948-1964).
Wyróżnienia i nagrody.
Jego imieniem nazwano:

</doc>
<doc id="1769232" url="https://pl.wikipedia.org/wiki?curid=1769232" title="Ryżawka">
Ryżawka

Wsie na Ukrainie noszące nazwę Ryżawka (ukr. "Рижавка"):

</doc>
<doc id="1769235" url="https://pl.wikipedia.org/wiki?curid=1769235" title="Syndowie">
Syndowie

Syndowie (Sindi, ) – starożytny lud wzmiankowany m.in. przez Herodota, jedno z licznych plemion meockich zamieszkujące Półwysep Tamański i sąsiednie wybrzeża Morza Czarnego (Pontus Euxinus).
W V wieku p.n.e. Syndowie znaleźli się w strefie wpływów Królestwa Bosporańskiego, a ich kultura uległa hellenizacji. W pierwszych wiekach naszej ery zostali wchłonięci przez Sarmatów.

</doc>
<doc id="1769242" url="https://pl.wikipedia.org/wiki?curid=1769242" title="Bad Berleburg">
Bad Berleburg

Bad Berleburg [] – miasto uzdrowiskowe w Niemczech, w kraju związkowym Nadrenia Północna-Westfalia, w rejencji Arnsberg, w powiecie Siegen-Wittgenstein. W 2010 roku liczyło 19 814 mieszkańców.

</doc>
<doc id="1769244" url="https://pl.wikipedia.org/wiki?curid=1769244" title="Hamburger Concerto">
Hamburger Concerto

Hamburger Concerto – czwarty album studyjny holenderskiego zespołu rockowego Focus, wydany w 1974 roku. Przedostatni wielki album starego składu grupy i przedostatni z Janem Akkermanem na gitarze. 
Lista utworów.
Album zawiera utwory:
Bonus (edycja CD): 
Twórcy.
Twórcami albumu są:

</doc>
<doc id="1769249" url="https://pl.wikipedia.org/wiki?curid=1769249" title="Dave (kanał telewizyjny)">
Dave (kanał telewizyjny)

Dave – kanał telewizyjny należący do UKTV, dostępny w Wielkiej Brytanii i Irlandii. W obecnej postaci działa od października 2007, jednak jest kontynuatorem trzech wcześniejszych stacji UKTV, z których pierwsza powstała w 1998 roku. 
Profil programowy.
Dave jest kanałem tematycznym, którego ramówka składa się z dwóch zasadniczych komponentów. Po pierwsze, jest stacją poświęconą współczesnej brytyjskiej komedii, zarówno tej popularnej, jak i spoza głównego nurtu. Stacja nadaje liczne programy wyprodukowane przez BBC (będące współwłaścicielem UKTV), a uzupełniająco także przez innych brytyjskich nadawców. W przeciwieństwie do Gold, drugiego komediowego kanału UKTV, Dave emituje powtórki programów sprzed kilku lat, natomiast nie sięga zbyt głęboko do starszych archiwów. Ponadto UKTV zamawia też dla kanału zupełnie nowe programy lub, jak w przypadku serialu "Czerwony karzeł", nowe odcinki serialu porzuconych już przez innych nadawców. 
Drugi główny element ramówki stanowią programy adresowane do mężczyzn, dotyczące takich dziedzin jak motoryzacja, technika, sporty ekstremalne itp. 
Dostępność.
Dave jest jednym z czterech kanałów UKTV, które można oglądać w Wielkiej Brytanii bezpłatnie w cyfrowym przekazie naziemnym. Ponadto zarówno w Zjednoczonym Królestwie, jak i w Irlandii, jest obecny jako kanał płatny w sieciach kablowych i na platformach cyfrowych. Równolegle z kanałem Dave nadawany jest Dave ja vu (wcześniej Dave +1; nazwa nawiązuje do zwrotu "déjà vu" – już widziane), na którym emitowane są te same programy jednak z przesunięciem czasowym o jedną godzinę.

</doc>
<doc id="1769250" url="https://pl.wikipedia.org/wiki?curid=1769250" title="Mother Focus">
Mother Focus

Mother Focus to piąty album studyjny holenderskiej grupy muzycznej Focus, wydany w 1975 roku. Album ten stylowo odchodzi od progresywnego rocka, na rzecz lżejszych, bardziej popowych brzmień.

</doc>
<doc id="1769251" url="https://pl.wikipedia.org/wiki?curid=1769251" title="Międzynarodowa Federacja Ginekologii i Położnictwa">
Międzynarodowa Federacja Ginekologii i Położnictwa

 Międzynarodowa Federacja Ginekologii i Położnictwa, Międzynarodowa Federacja Ginekologów i Położników (FIGO, fr. "Fédération internationale de gynécologie et d'obstétrique") – organizacja pozarządowa zrzeszająca lekarzy specjalistów położnictwa i ginekologii z całego świata. Jej celem jest „osiągnięcie najwyższych możliwych standardów fizycznego, psychicznego i seksualnego zdrowia oraz dobrobytu kobiet w ciągu całego ich życia”.
Historia i struktura.
FIGO została ustanowiona na bazie organizacji zrzeszającej 42 narodowe towarzystwa ginekologiczne, na spotkaniu założycielskim 26 lipca 1954 roku w Genewie. Skupia 113 towarzystw członkowskich.
Władzę sprawuje zarząd składający się z 6 urzędników i reprezentantów 24 towarzystw członkowskich. Odpowiedzialny jest za politykę federacji i sprawy administracyjne. Jego prawa i obowiązki zawarte są w konstytucji FIGO. Co trzy lata, w czasie Światowego Kongresu Ginekologii i Położnictwa, odbywa się walne zgromadzenie delegatów i wybory zarządu.
Siedziba główna FIGO mieści się pod adresem: 42 Rue du 31 décembre, Genewa (Szwajcaria).
Organizacja finansowana jest ze składek towarzystw członkowskich, grantów, programów edukacyjnych i wpływów ze Światowego Kongresu.
Działalność.
Co trzy lata FIGO organizuje Światowy Kongres Ginekologii i Położnictwa. Finansuje programy stypendialne, granty, wydania książek. Przygotowuje raporty dotyczące zdrowia kobiet. Nadzoruje liczne projekty mające na celu redukcję śmiertelności matek i niemowląt w krajach rozwijających się.
Odpowiednie komitety wchodzące w skład FIGO zajmują się poszczególnymi zagadnieniami ginekologii i położnictwa. Ich prace dotyczą między innymi:
Zespoły ekspertów wydają akceptowane na całym świecie wytyczne na temat oceny, diagnostyki i leczenia schorzeń ginekologiczno-położniczych. Przykładem jest klasyfikacja TNM zaawansowania nowotworów narządów rozrodczych.

</doc>
<doc id="1769254" url="https://pl.wikipedia.org/wiki?curid=1769254" title="Cloud Nine (album George’a Harrisona)">
Cloud Nine (album George’a Harrisona)

Cloud Nine – album George'a Harrisona wydany w 1987 po pięcioletniej przerwie w karierze nagraniowej muzyka. Zamykająca płytę piosenka "Got My Mind Set on You" dotarła na szczyt amerykańskiej listy przebojów Billboard Hot 100 oraz 2. miejsce brytyjskiej UK Singles Chart.
W 2004 ukazała się reedycja albumu z dołączonymi dwiema ścieżkami. Znalazła się ona także w box-secie "The Dark Horse Years 1976-1992".
Lista utworów.
Ścieżki dołączone do reedycji:

</doc>
<doc id="1769255" url="https://pl.wikipedia.org/wiki?curid=1769255" title="Beauty Killer">
Beauty Killer

Beauty Killer – debiutancki album hollywoodzkiego piosenkarza Jeffreego Stara.

</doc>
<doc id="1769256" url="https://pl.wikipedia.org/wiki?curid=1769256" title="MTV Europe Music Awards 2009">
MTV Europe Music Awards 2009

Kategorie, nominowani i zwycięzcy do MTV Europe Music Awards w roku 2009.
Kategoria niepodlegająca głosowaniu.
"Zwycięzca został wybrany przez MTV Networks Europe."
Kategorie regionalne.
"Widzowie MTV głosowali do 12 października na swoich ulubionych artystów krajowych. Pięciu, którzy zdobyli największą liczbę głosów w Europie stanęło 2 listopada do walki o nagrodę dla najlepszego artysty europejskiego. Zwycięzca ogłoszony został 5 listopada. Dwa krajowe oddziały, które nie biorą udziału w głosowaniu, to MTV Austria oraz MTV Irlandia."

</doc>
<doc id="1769257" url="https://pl.wikipedia.org/wiki?curid=1769257" title="Ship of Memories">
Ship of Memories

Ship of Memories – pierwszy album kompilacyjny holenderskiego zespołu Focus, zawierający wcześniej niewydane utwory.
Lista utworów.
Album zawiera utwory:
Twórcy.
Twórcami albumu są:

</doc>
<doc id="1769259" url="https://pl.wikipedia.org/wiki?curid=1769259" title="Tessin">
Tessin

Tessin – miasto w kraju związkowym Meklemburgia-Pomorze Przednie w północno-wschodnich Niemczech, w powiecie Rostock, siedziba urzędu Tessin. Leży nad rzeką Recknitz, 22 kilometry na wschód od miasta Rostock.
Toponimia.
Nazwa pochodzenia słowiańskiego, przed 1400 rokiem pisana w formie "Tessyn". Odosobowy połabski egzonim "Tĕšin" pochodzi od imienia "Tĕš". Na język polski tłumaczone jako "Cieszyn".
Współpraca międzynarodowa.
Tessin posiada następujące umowy partnerskie:

</doc>
<doc id="1769260" url="https://pl.wikipedia.org/wiki?curid=1769260" title="Oddziaływania dyspersyjne">
Oddziaływania dyspersyjne



</doc>
<doc id="1769262" url="https://pl.wikipedia.org/wiki?curid=1769262" title="Zespół pałacowo-parkowy w Radziejowicach">
Zespół pałacowo-parkowy w Radziejowicach

Zespół pałacowo-parkowy w Radziejowicach – pałac w stylu klasycystycznym wraz z otaczającym go parkiem, położone we wsi Radziejowice w powiecie żyrardowskim. Od 1965 roku pełni funkcję domu pracy twórczej dla twórców kultury. Pałac mieści także sale muzealne i galerię wystaw czasowych.
Pałac.
W XV wieku, obok istniejącego obecnie pałacu klasycystycznego z XIX wieku, wznosiła się wieża mieszkalna, będąca siedzibą rodu Radziejowskich. Nieopodal wieży, na początku XVII wieku wojewoda łęczycki Stanisław Radziejowski, polecił zbudować wczesnobarokowy pałac z umieszczoną w elewacji długą arkadową galerią z widokiem na ogród. W czasie największej świetności Radziejowic, gdy zarządzał nimi Stanisław Radziejowski bywał tu król Zygmunt III Waza, a od 22 do 25 listopada 1632 roku przebywał król Władysław IV Waza. Królowi towarzyszyła małżonka, a także biskup Jakub Zadzik, kasztelan Maksymilian Przerębski, podkanclerzy Paweł Sapieha i podskarbi Mikołaj Daniłowicz. Kolejnej rozbudowy dokonał Hieronim Radziejowski, a po nim Michał Radziejowski, za którego czasów dokonano modernizacji założenia architektonicznego. W pałacu przebywał także później Jan III Sobieski. 
Obecną postać pałac otrzymał na przełomie XVIII i XIX wieku po klasycystycznej przebudowie dokonanej staraniem Kazimierza Krasińskiego, oboźnego koronnego, według projektu Jakuba Kubickiego. Wtedy też powstał ganek kolumnowy z tarasem przed wejściem głównym. Rozbudowę zespołu pałacowego kontynuował później Józef Wawrzyniec Krasiński, za którego sprawą wokół pałacu powstał istniejący do dziś park krajobrazowy i odbudowano w stylu neogotyckim zameczek, będący pozostałościami dawnej wieży Radziejowskich. W ciągu następnych dekad Radziejowice odwiedzali ludzie kultury – m.in. Juliusz Kossak, Henryk Sienkiewicz, Lucjan Rydel, Jarosław Iwaszkiewicz, Józef Chełmoński, Stanisław Masłowski. 
W czasie II wojny światowej pałac został zajęty przez Niemców na szpital dla żołnierzy, a następnie zdewastowany przez żołnierzy Armii Czerwonej. Po przeprowadzeniu reformy rolnej w 1945 roku dobra Krasińskich przejęło państwo, a w 1950 roku Ministerstwo Kultury i Sztuki, które powierzyło je Muzeum Narodowemu na składnicę muzealną. W 1956 roku pozostałości radziejowickiego majątku stały się własnością Warszawskiego Stowarzyszenia Historyków Sztuki i postanowiono wówczas utworzyć w pałacu Dom Pracy Twórczej. Z tego powodu w latach 1956–1964 prowadzone były prace remontowe, pod nadzorem architekta Jacka Cydzika. W trakcie restauracji na dachu umieszczono dodatkowe okna, co zaburzyło bryłę pałacu. Dach pokryto blachą, w miejsce położonej na nim wcześniej czerwonej dachówki ceramicznej. Dom Pracy Twórczej funkcjonuje od 1965 roku. Obecnie często bywają tam pisarze, publicyści, aktorzy, filmowcy, muzycy i plastycy. Stałymi bywalcami Radziejowic był m.in. Jerzy Waldorff. W 2002 roku wykonano remont elewacji.
Pałac był wielokrotnie wykorzystywany do organizacji koncertów muzycznych i do wykładów Szkoły Wajdy. W 2016 i 2017 roku był miejscem pobytu uczestniczek programu Projekt Lady.
Zameczek.
W murach tego obiektu znajdują się pozostałości najstarszej siedziby rodu Radziejowskich, która miała formę wieży obronnej. Wieża została rozbudowana w 1512 roku przez Mikołaja Radziejowskiego, gdy został wojewodą płockim. Po umieszczenie głównej siedziby w nowym pałacu, Zameczek popadł w ruinę, do czasu, gdy na początku XIX wieku na polecenie Józefa Wawrzyńca Krasińskiego architekt Jakub Kubicki odbudował w 1802 roku ruinę w stylu neogotyckim. Na elewacji wmurowano też wtedy fragmenty starszej kamieniarki i herbów poprzednich właścicieli Radziejowic, co uchroniło te elementy przed zniszczeniem i rozproszeniem. W XIX wieku zbudowano też galerię łączącą "Zameczek" z pałacem. Obecnie jest to budowla mieszcząca pałacową kuchnię i dwa historyczne apartamenty wyposażone w dawne meble i obrazy.
Dwór.
W parku znajduje się niewielki dworek – dawna siedziba administratora folwarku – o typowej architekturze szlacheckiej. Po 1970 roku podczas przebudowy obiekt został pozbawiony tynków i zmieniono formę ganku wejściowego, upodabniając go do pierwotnej formy. Mieści się tam współcześnie 12 pokoi hotelowych i mały salonik z fortepianem. Na miejscu samego folwarku znajduje się natomiast XIX-wieczna kuźnia, zaadaptowana na salę konferencyjną.
Kuźnia.
Budynek był dawniej zwany Hamerownią i powstał na początku XIX wieku podczas przebudowy majątku przez rodzinę Krasińskich. Wyremontowany w latach 80. XX wieku. Obecnie służy jako miejsce warsztatów artystycznych, konferencji oraz bankietów.
Willa Szwajcarska.
W latach 60. XX wieku na terenie zespołu pałacowo-parkowego powstała także tzw. "Willa Szwajcarska"; mieści ona zaplecze administracyjne i pokoje gościnne. Podczas budowy gmachu odkryto mury wcześniejszej budowli istniejącej w tym miejscu, jednak nie zostały one wyeksponowane.
Czworaki.
Budynki przeznaczone do 1945 roku dla służby pałacowej. Obecnie mieszczą dwupoziomowe apartamenty.
Park.
Obecny park o powierzchni 26 ha zaczęto kształtować w 1817 roku w formie krajobrazowego parku angielskiego, według projektu francuskiego pułkownika Aleksandra d’Alphonce’a de Saint Omer. Na terenie parku znajdują się wpisane na listę pomników przyrody aleja lipowa i aleja jesionowa oraz okaz miłorzębu dwuklapowego. W 2 połowie XX wieku rozpoczęto prezentować w nim rzeźby. W parku znajduje się Wielki Staw i Mały Staw zasilane wodami rzeczki Pisia-Gągolina.

</doc>
<doc id="1769264" url="https://pl.wikipedia.org/wiki?curid=1769264" title="Focus Con Proby">
Focus Con Proby

Focus Con Proby – siódmy album studyjny zespołu Focus, LP wydany w styczniu 1978 roku, przez holenderski oddział EMI. W pięciu utworach jako wokalista wystąpił amerykański piosenkarz P.J. Proby.
Lista utworów.
Strona A
Strona B

</doc>
<doc id="1769265" url="https://pl.wikipedia.org/wiki?curid=1769265" title="Pałac w Radziejowicach">
Pałac w Radziejowicach



</doc>
<doc id="1769266" url="https://pl.wikipedia.org/wiki?curid=1769266" title="Józef Adam Pecka">
Józef Adam Pecka



</doc>
<doc id="1769267" url="https://pl.wikipedia.org/wiki?curid=1769267" title="E250">
E250



</doc>
<doc id="1769268" url="https://pl.wikipedia.org/wiki?curid=1769268" title="Ryżawka (obwód czerkaski)">
Ryżawka (obwód czerkaski)

Ryżawka (ukr. Рижавка) – wieś na Ukrainie, w obwodzie czerkaskim, w rejonie humańskim. W 2001 roku liczyła 1025 mieszkańców.
Historia.
Do 1918 roku wieś leżała w granicach gminy Posuchówka, w powiecie humańskim guberni kijowskiej.
W 1827 roku we wsi zbudowana została pierwsza w powiecie cukrownia, a w latach 1851-1854 murowana cerkiew pokrowska, w miejsce dotychczasowej, drewnianej.
Pod koniec XIX wieku wieś liczyła 305 osad i 1758 mieszkańców oraz 4196 dziesięcin ziemi. We wsi była kaplica katolicka. 43 katolików, mieszkańców wsi, należało do parafii Humań, oddalonej o 25 wiorst. Od zachodu wieś otoczona była Lasem Żupennym, a od wschodu – Lasem Hajdamackim. Przez wieś przepływała rzeka Jatrań, prawy dopływ Siniuchy.
Właścicielami wsi byli kolejno: Franciszek Salezy Potocki, a następnie jego adwokat, Adam Moszczeński, Józef Moszczeński syn Adama, Serafin Kosowski (od 1846 roku) i August Iwański.
12 września 1914 roku w Ryżawce urodził się Janusz Żurakowski – polski dowódca wojskowy, podpułkownik pilot Wojska Polskiego II RP, pilot doświadczalny, którego ojciec był lekarzem w tamtejszej cukrowni.
Wieś bardzo ucierpiała w latach trzydziestych XX wieku w wyniku represji towarzyszących wprowadzaniu państwowej polityki rolnej. Zanotowano tam jeden z przypadków powszechnego wtedy na Ukrainie kanibalizmu.

</doc>
<doc id="1769269" url="https://pl.wikipedia.org/wiki?curid=1769269" title="Live From Brixton Academy">
Live From Brixton Academy

Kasabian – album koncertowy grupy Kasabian, nagrany w londyńskim Brixton Academy 16 grudnia 2004 roku. Materiał jest dostępny wyłącznie do ściągnięcia z Internetu.

</doc>
<doc id="1769272" url="https://pl.wikipedia.org/wiki?curid=1769272" title="Cultura (seria wydawnicza)">
Cultura (seria wydawnicza)

Cultura - książkowa seria wydawnicza Wydawnictwa Uniwersytetu Jagiellońskiego.
W ramach tej interdyscyplinarnej serii, od 2003 roku ukazują się przekłady zarówno klasycznych, jak i najnowszych prac z zakresu antropologii kulturowej, etnologii i studiów kulturowych oraz innych dyscyplin humanistyki i nauk społecznych zainteresowanych kulturą jako atrybutem, sposobem życia i sferą twórczości człowieka. 
W skład Rady Programowej serii wchodzą Czesław Robotycki, Michał Buchowski, Janusz Barański i Marcin Brocki.

</doc>
<doc id="1769274" url="https://pl.wikipedia.org/wiki?curid=1769274" title="Stanisław Gaertig">
Stanisław Gaertig

Stanisław Gaertig (ur. 2 marca 1928 w Odolanowie, zm. 22 sierpnia 2002 w Poznaniu) – polski robotnik i polityk, poseł na Sejm PRL VII i VIII kadencji.
Życiorys.
Syn Bolesława i Stanisławy. Uzyskał wykształcenie zasadnicze zawodowe w trzyletnim Kolejowym Gimnazjum Mechanicznym (1948). Był mistrzem produkcji w Zakładach Naprawczych Taboru Kolejowego w Ostrowie Wielkopolskim. W 1955 wstąpił do Polskiej Zjednoczonej Partii Robotniczej. Zasiadał w plenum Komitetów partii: kolejno Zakładowego, Miejskiego i Wojewódzkiego. W 1976 uzyskał mandat posła na Sejm PRL VII kadencji w okręgu Kalisz. Zasiadał w Komisji Komunikacji i Łączności oraz w Komisji Planu Gospodarczego, Budżetu i Finansów. W 1980 uzyskał reelekcję. Kandydował z ramienia tej samej partii i w tym samym okręgu. Zasiadał w Komisji Komunikacji i Łączności. Otrzymał Krzyż Kawalerski Orderu Odrodzenia Polski i Medal 30-lecia Polski Ludowej.

</doc>
<doc id="1769275" url="https://pl.wikipedia.org/wiki?curid=1769275" title="It's That Girl Again">
It's That Girl Again

It's That Girl Again – czwarty studyjny album Basi, wydany w 2009 roku przez wytwórnię Koch Records (w USA) oraz przez Magic Records (w Polsce).
Tło.
Album był pierwszym od 15 lat solowym studyjnym wydawnictwem Basi. W międzyczasie artystka nagrała płytę "Matt's Mood" z Matt Bianco, wydała album koncertowy oraz kompilację, a także udzielała się gościnnie na płytach innych artystów. Przerwa spowodowana była głównie przez śmierć bliskich jej osób, m.in. matki. Prace nad albumem rozpoczęły się pod koniec 2006 roku, a został on wydany najpierw 11 marca 2009 w Japonii, następnie pod koniec marca w USA i Europie, a dopiero 17 kwietnia w Polsce. Płyta została wydana przez niezależną wytwórnię Koch Records (która później zmieniła nazwę na Entertainment One Music), w Polsce natomiast dystrybucją zajęła się firma Magic Records. 
W Polsce album promował radiowy singel „A Gift”, choć na rynku amerykańskim pierwszym singlem było nagranie „Blame It on the Summer”. Płyta cieszyła się przychylnymi recenzjami, a także sukcesem komercyjnym, docierając do top 10 na liście sprzedaży albumów jazzowych w USA oraz top 5 w Polsce, gdzie ostatecznie pokryła się platyną. Jesienią 2009 „I Must” zostało kolejnym singlem w polskich rozgłośniach, a wiosną 2010 radiowym singlem w USA został utwór „If Not Now Then When”. Na płycie znalazła się piosenka „Amelki śmiech”, pierwsza w repertuarze Basi w całości wykonana po polsku.
Lista piosenek.
Wszystkie utwory zostały napisane przez Basię Trzetrzelewską oraz Danny'ego White'a, o ile nie podano inaczej.

</doc>
<doc id="1769277" url="https://pl.wikipedia.org/wiki?curid=1769277" title="Małgorzata Glinka">
Małgorzata Glinka



</doc>
<doc id="1769279" url="https://pl.wikipedia.org/wiki?curid=1769279" title="Blackfriars Railway Bridge">
Blackfriars Railway Bridge

Blackfriars Railway Bridge jest mostem kolejowym na Tamizie w Londynie położonym pomiędzy Blackfriars Bridge a Millennium Bridge. Most ten po raz pierwszy został otwarty w 1864 r. Blackfriars Railway Bridge i Blackfriars Bridge stanowią jedną strukturę z tym, że pierwszy most jest mostem kolejowym a drugi drogowo-pieszym. Projektantem obydwu mostów był Joseph Cubitt. Blackfriars Railway Bridge jest podpierany przez masywne kolumny, które dodatkowo podtrzymują napór przejeżdżających po nim szybkich pociągów. Drugi most, wybudowany nieco dalej w dół rzeki (na wschodzie), pierwotnie zwany jako "St Paul's Railway Bridge" i otwarty w 1886 roku. Most ten został zaprojektowany przez Johna Wolfe-Barry'ego i Marca Henri Brunela i wykonany jest z kutego żelaza.

</doc>
<doc id="1769282" url="https://pl.wikipedia.org/wiki?curid=1769282" title="Dexter Gordon">
Dexter Gordon

Dexter Keith Gordon (ur. 27 lutego 1923 w Los Angeles, zm. 25 kwietnia 1990 w Filadelfii) – amerykański muzyk jazzowy (saksofonista tenorowy), kompozytor, lider zespołów, pedagog i aktor.
Jeden z pierwszych i jeden z najbardziej liczących się w muzyce jazzowej saksofonistów tenorowych, który w grze na swoim instrumencie zastosował stylistykę bebopu. Wystąpił w kilku filmach, m.in. w "Round Midnight" (1986), w którym grał postać nieco autobiograficzną – jazzowego saksofonistę Dale'a Turnera (pierwowzorami byli jednak dwaj inni muzycy: Lester Young i Bud Powell). Za rolę tę Dexter Gordon otrzymał nominacje do Oscara (w kategorii: Najlepszy aktor pierwszoplanowy) i Złotego Globu (Najlepszy aktor w dramacie). Laureat NEA Jazz Masters Award w 1986.
Bibliografia.
 

</doc>
<doc id="1769283" url="https://pl.wikipedia.org/wiki?curid=1769283" title="Tadeusz Gajda (1933–2023)">
Tadeusz Gajda (1933–2023)

Tadeusz Gajda (ur. 1 stycznia 1933 w Warszawie, zm. 11 lutego 2023) – polski inżynier górnik i polityk, poseł na Sejm PRL VIII kadencji.
Życiorys.
Od 1950 do 1961 pracował w Bogatyńskich Zakładach Przemysłu Bawełnianego „Doltex”. Uzyskał tytuł zawodowy inżyniera górnika w Inżynierskiej Szkole Górniczej w Senftenbergu (Ingenieurschule für Bergbau und Energetik „Ernst Thälmann” Senftenberg). W latach 1962–1972 był dyrektorem ds. pracowniczych w Kopalni Węgla Brunatnego „Turów”. Od 1972 do 1976 pełnił tę funkcję w Centralnym Ośrodku Badawczo-Projektowym Górnictwa Odkrywkowego „Poltegor” we Wrocławiu, a następnie w Zjednoczeniu Przemysłu Węgla Brunatnego i Elektrowni we Wrocławiu. W 1976 ukończył studia na Politechnice Wrocławskiej. Później był kierownikiem oddziału terenowego we Wrocławiu Przedsiębiorstwa Handlu Zagranicznego „Dynamo”.
W 1964 wstąpił do Polskiej Zjednoczonej Partii Robotniczej, pełnił mandat radnego Miejskiej i Wojewódzkiej Rady Narodowej. W 1982 objął zwolniony przez Ludwika Drożdża mandat posła na Sejm PRL VIII kadencji w okręgu Wrocław-Miasto. W czasie kadencji pracował w Komisji Handlu Zagranicznego, Komisji Górnictwa, Energetyki i Chemii, Komisji Współpracy Gospodarczej z Zagranicą i Gospodarki Morskiej oraz w Komisji Górnictwa, Energetyki i Wykorzystania Zasobów Naturalnych.
Zmarł 11 lutego 2023, został pochowany tydzień później na cmentarzu Grabiszyńskim.

</doc>
<doc id="1769284" url="https://pl.wikipedia.org/wiki?curid=1769284" title="N900">
N900



</doc>
<doc id="1769286" url="https://pl.wikipedia.org/wiki?curid=1769286" title="Southwark Bridge">
Southwark Bridge

Southwark Bridge to most na rzece Tamizie w Londynie znajdujący się pomiędzy mostami Millennium Bridge a Cannon Street Railway Bridge, łączy on dzielnice Southwark oraz City of London. Most został zaprojektowany przez Ernesta George'a i Basila Motta a zbudowany przez szkockie przedsiębiorstwo Sir William Arrol &amp; Co. Oficjalne otwarcie mostu miało miejsce w 1921 r. Pierwotnie w tym samym miejscu w 1819 r. został otwarty pierwowzór mostu a jego autorem był John Rennie (starszy). Pod mostem po stronie południowej znajdują się stare schody, które były używane przez rybaków, którzy w pobliżu mostu cumowali swe łodzie rybackie.

</doc>
<doc id="1769288" url="https://pl.wikipedia.org/wiki?curid=1769288" title="Zuni Folding-Fin Aircraft Rocket">
Zuni Folding-Fin Aircraft Rocket

Zuni Folding-Fin Aircraft Rocket (Zuni FFAR) – pocisk lotniczy o składanych stabilizatorach – niekierowany pocisk rakietowy klasy powietrze-ziemia, kalibru 127 mm (5 cali), używany przez siły zbrojne USA; następca pocisku HVAR. Może być wyposażony w różnorodne głowice, w tym zawierające metalizowane paski do zakłócania pracy radarów (ang. "chaff"). Pocisk Zuni najczęściej odpala się z wyrzutni LAU-10. Obecna wersja, MK 71, ma kaliber 130 mm (5,12 cala). Uwaga: nie ma stałego oznaczenia dla pocisku Zuni, numery wersji zazwyczaj oznaczają wersję silnika.
W 1967 przypadkowe (w wyniku zwarcia) odpalenie rakiety MK-32 Zuni spowodowało katastrofalny pożar na lotniskowcu USS „Forrestal”, w wyniku którego zginęło 134 marynarzy. Jednym z ocalałych (uciekł z płonącego samolotu przeskakując nad rozlanym paliwem) był John McCain. Dwa lata później pożar na USS „Enterprise”, też spowodowany przez wadliwy pocisk Zuni, spowodował śmierć 27 ludzi.

</doc>
<doc id="1769289" url="https://pl.wikipedia.org/wiki?curid=1769289" title="Remda-Teichel">
Remda-Teichel

Remda-Teichel – dzielnica miasta Rudolstadt w środkowych Niemczech, w kraju związkowym Turyngia, w północno-zachodniej części powiatu Saalfeld-Rudolstadt. Do 31 grudnia 2018 miasto.
Geografia.
Dzielnica leży przy granicy z powiatami Ilm i Weimarer Land, w Lesie Turyńskim, nad rzekami Rinne i Altremderbach. Najwyższym punktem dzielnicy jest Großer Kalmberg (547 m n.p.m.) na granicy z Ilmtal.
Teichel z 557 mieszkańcami w 1996 – jako odrębne miasto – było obok Neumark i Ummerstadt jednym z najmniejszych miast kraju związkowego.
Sąsiednie gminy.
Gminy sąsiadujące z Remda-Teichel zaczynając od północy: Rittersdorf, Bad Berka, Blankenhain, Uhlstädt-Kirchhasel, Rudolstadt, Rottenbach i Ilmtal.
Historia.
Obszary Remda-Teichel należą do najstarszych siedlisk na terenie Lasu Turyńskiego. W okolicach Remdy odnaleziono germańskie groby z okresu początku naszej ery. Najstarsze wzmianki o Remdzie datowane są na 750 i związane są z aktami darowizn klasztoru Fulda. Remda otrzymała prawa miejskie w 1286, Teichel w 1417.
W 1971 na wzgórzu w okolicy Sundremdy wzniesiono pomnik ku czci "polskich ofiar represji Niemiec nazistowskich".
Jako miasto powstało 1 stycznia 1997 w wyniku połączenia wspólnoty administracyjnej Remda ze wspólnotą administracyjną Teichel z wyłączeniem gminy Lichstedt, którą przyłączono do miasta Rudolstadt. 1 stycznia 2019 zostało przyłączone do miasta Rudolstadt i stało się zarazem jego dzielnicą.
Polityka.
Burmistrzem miasta był Horst Engelmann z CDU. W skład rady ówczesnego miasta wchodziło 16 osób.
Herb.
Herb miasta był połączeniem wcześniejszych herbów miast Remda i Teichel.
Transport.
Przez teren dzielnicy przebiega około 8,5-kilometrowy odcinek drogi krajowej nr 85, najbliższa autostrada leży ok. 22 km na północ od Teichel, jest to autostrada A4 (zjazd "49 Weimar").

</doc>
<doc id="1769290" url="https://pl.wikipedia.org/wiki?curid=1769290" title="Serce matki (ujednoznacznienie)">
Serce matki (ujednoznacznienie)



</doc>
<doc id="1769295" url="https://pl.wikipedia.org/wiki?curid=1769295" title="Reduktaza dihydrobiopterydyny">
Reduktaza dihydrobiopterydyny

Reduktaza dihydropterydyny (EC 1.5.1.34) jest enzymem z klasy oksydoreduktaz. Współpracuje z dinukleotydem nikotynamidoadeninowym. Przeprowadza odwracalną reakcję redukcji dihydropterydyny do tetrahydropterydyny, utleniając tym samym NAD(P)H do NAD(P)+.
Reakcje.
Enzym ten przeprowadza dwie reakcje.
Redukcja dihydropterydyny:
Reakcja redukcji dihydropterydyny, jako część etapu resyntezy tetrahydrobiopteryny, który jest koenzymem niezbędnym dla prawdiłowej aktywności enzymatycznej kilku enzymów.
 + NAD(P)H + H+ formula_1 + NAD(P)+

</doc>
<doc id="1769298" url="https://pl.wikipedia.org/wiki?curid=1769298" title="Oxynotus">
Oxynotus

Oxynotus – rodzaj ryb koleniokształtnych z rodziny brązoszowatych (Oxynotidae).
Klasyfikacja.
Gatunki zaliczane do tego rodzaju:

</doc>
<doc id="1769301" url="https://pl.wikipedia.org/wiki?curid=1769301" title="Cannon Street Railway Bridge">
Cannon Street Railway Bridge

Cannon Street Railway Bridge – most kolejowy w centrum Londynu, między Southwark Bridge i London Bridge. Jest przeznaczony dla transportu kolejowego do Cannon Street Station, znajdującej się po jego północnej stronie. Pierwotnie most nosił nazwę "Alexandra Bridge", na cześć córki króla Danii Christiana IX Duńskiego oraz żony króla Edwarda VII.
Cannon Street Railway Bridge zaprojektowany został przez Johna Hankshawa i Johna Wolfe-Barry'ego na potrzeby kolei brytyjskich – "South Eastern Railway". Prace budowlane trwały trzy lata a w 1866 nastąpiło oficjalne otwarcie mostu, który pierwotnie posiadał pięć łuków i zbudowany był z żelazowych kolumn w stylu doryckim. Wkrótce po otwarciu w latach 1886 – 1893, został przedłużony do "Francis Brady" a w latach 1979 – 1982 został odnowiony i usunięte zostały z niego elementy zdobiące.

</doc>
<doc id="1769302" url="https://pl.wikipedia.org/wiki?curid=1769302" title="Bilal Ibn Rabah">
Bilal Ibn Rabah

Bilal Ibn Rabah (ur. ok. 575, zm. ok. 640) – Etiopczyk z pochodzenia, uważany przez tradycję muzułmańską za jednego z pierwszych wyznawców islamu oraz pierwszego muezina w islamie.
Urodził się w Mekce. Według tradycji Bilal miał być niewolnikiem u Umajji Ibn Chalafa, mekkańczyka, zaciekłego przeciwnika islamu. Kiedy Umajja dowiedział się, że Bilal po kryjomu wyznaje islam, poddał go okrutnym torturom. Podobno kazał mu leżeć na rozgrzanym przez upał i nałożył na niego ciężkie kamienie, żeby nieszczęśnik nie mógł się ruszyć. Został kupiony i wyzwolony przez Abu Bakra. Informacja ta oraz fakt, że Bilal był czarnoskóry, są ważnym elementem propagandowym w świecie islamu. Niektóre źródła muzułmańskie podają, że pierwszym muezzinem był Ibn Amr Maktum, ale stanowią one mniejszość. Bilal miał zostać muezzinem pierwszego meczetu w dziejach islamu, wybudowanego w Kuba na przedmieściach Medyny. Nawoływał wiernych do modlitwy zbiorowej stojąc na dachu meczetu, ponieważ nie było tam jeszcze minaretu. Początkowo Mahomet miał wzywać wiernych na modlitwę za pomocą trąbki (arab. buk), podobnie jak Żydzi. Następnie jął się używania grzechotki (arab. nakus), wreszcie ustalił azan wykonywany przez muezzina. Słowa azanu miały się przyśnić Abd Allahowi Ibn Zajdowi oraz Umarowi.
Brał udział w niemal wszystkich bitwach muzułmanów z wrogami, m.in. pod Badr w 624, pod Uhud w 625 roku i w Bitwie Rowu (al-Chandak). Po bitwie pod Badr zabił swojego byłego właściciela, Umajję Ibn Chalafa, który znalazł się wśród jeńców.
Miał się według tradycji znaleźć w gronie muzułmanów, którzy wraz z Prorokiem weszli do Kaby w Mekce, po zdobyciu miasta w 630. Według pewnej tradycji Bilal przekazał Umarowi Ibn al-Chattabowi szczegóły modlitwy, którą prorok Mahomet miał odprawić wówczas we wnętrzu Kaaby, ile rak wykonał itd.
Bilal podjął w swoim domu wielu gości przybywających do Mahometa do Medyny. Wśród nich znaleźli się np. dwaj biskupi, Ukajdir z Dumat al-Dżandal i Juhanna Ibn Ruba z Ajli, którzy w zamian za zezwolenie na praktykowanie swojego kultu na terenie Arabii zobowiązali się do płacenia daniny oraz strzeżenia szlaków przez podległe im terytoria z Al-Hidżazu do Jemenu.
Bilal, jako człowiek słynący z donośnego głosu, miał powtarzać głośno słowa Mahometa w czasie tzw. pielgrzymki pożegnalnej w 632.
Bilal zmarł najprawdopodobniej w Damaszku, choć niektóre źródła podają również Medynę, między rokiem 638 a 642. Pochowany został na cmentarzu Bab as-Saghir.
Tradycja szyicka podaje, że był oddanym zwolennikiem rodu Alidów.

</doc>
<doc id="1769306" url="https://pl.wikipedia.org/wiki?curid=1769306" title="Arsenal VG 90">
Arsenal VG 90

Arsenal VG 90 – francuski, prototypowy myśliwiec pokładowy wybudowany w zakładach Arsenal de l'Aéronautique po zakończeniu II wojny światowej. Była to druga konstrukcja tego typu samolotu zbudowana we Francji.
Historia.
Dowództwo francuskiego lotnictwa morskiego ("Aviation Navale") ogłosiło konkurs na nowy, bombardujący myśliwiec pokładowy z napędem odrzutowym. Do konkursu stanęła wytwórnia Arsenal de l'Aéronautique, która wykorzystując doświadczenia zdobyte podczas budowy samolotu Arsenal VG 70 zaprojektowała nową maszynę oznaczoną jako Arsenal VG 90. Poza VG 90 w szranki stanęły wytwórnie Nord Aviation ze swoim Nord 2200 oraz Société Nationale de Constructions Aéronautiques du Centre z samolotem SNCAC NC. 1080. Pierwszy prototyp VG 90-01 do swojego dziewiczego lotu wzbił się w powietrze 27 września 1949 roku. Niestety po kilku miesiącach lotów, 25 maja 1950 roku samolot uległ katastrofie grzebiąc w swoich szczątkach pilota Pierre Decroo. Kolejny wybudowany prototyp po raz pierwszy wzbił się w powietrze w czerwcu 1951 roku ale również i on uległ rozbiciu 21 lutego 1952 roku. Budowany był jeszcze trzeci samolot, nigdy nie ukończony, po obydwu katastrofach cały program budowy VG 90 został anulowany.
Konstrukcja.
VG 90 był jednomiejscowym, wolnonośnym górnopłatem o konstrukcji metalowo drewnianej. Skrzydło o obrysie trapezowym, skosie 25° i wzniosie 4°. Wewnętrzna konstrukcja płata wykonana była z metalu ale pokryta brzozową sklejki, przyklejoną do metalowego szkieletu. Skrzydło posiadało klapy, lotki i hamulce aerodynamiczne na obydwu powierzchniach, dolnej i górnej. Przewidywano, że skrzydło będzie miało możliwość składania podczas hangarowania na pokładzie lotniskowca. Kadłub o konstrukcji połskorypowej i kołowym przekroju. Usterzenie klasyczne, wolnonośne z lekkim skosem. Trójzespołowe chowane podwozie, przednie do wnęki w dziobowej części kadłuba, główne do wnęk w skrzydłach. Samolot wyposażony był w hak do skracania dobiegu podczas lądowania na pokładzie lotniskowca. Silnik turboodrzutowy Rolls-Royce Nene budowany we Francji na licencji w zakładach Hispano-Suiza. Silnik znajdował się w tylnej części kadłuba, którą można było odłączyć od reszty samolotu. Odpadnięcie całej tylnej sekcji samolotu podczas drgań w jakie wpadł podczas lotu było przyczyną drugiej katastrofy.

</doc>
<doc id="1769307" url="https://pl.wikipedia.org/wiki?curid=1769307" title="Tom Goyvaerts">
Tom Goyvaerts

Tom Goyvaerts (ur. 20 marca 1984 w Antwerpii) – belgijski lekkoatleta specjalizujący się w rzucie oszczepem.
Uczestnik mistrzostw świata w Berlinie (2009) - z wynikiem 77,37 nie awansował do finału. Trzykrotny mistrz Belgii (2007 &amp; 2008 &amp; 2010). Rekord życiowy: 82,25 (17 czerwca 2009, Ostrawa).

</doc>
<doc id="1769319" url="https://pl.wikipedia.org/wiki?curid=1769319" title="Hieronim Jarosz Sieniawski">
Hieronim Jarosz Sieniawski



</doc>
<doc id="1769320" url="https://pl.wikipedia.org/wiki?curid=1769320" title="Izomeraza glukozo-6-fosforanowa">
Izomeraza glukozo-6-fosforanowa

Izomeraza glukozo-6-fosforanowa (EC 5.3.1.9), w skrócie PGI, jest enzymem z klasy izomeraz. Katalizuje reakcję przemiany glukozo-6-fosforanu do fruktozo-6-fosforanu. Bierze udział w glikolizie.
Reakcja.
Izomeraza glukozofosforanowa katalizuje odwracalną reakcję izomeryzacji glukozo-6-fosforanu do fruktozo-6-fosforanu. Podczas reakcji przeprowadzanej przez ten enzym, pierścień substratu otwiera się wskutek protonacji (substrat przechodzi wtedy do formy liniowej). Po zakończeniu reakcji postać liniowa produktu ulega z powrotem cyklizacji.
Mechanizm.
Miejsce aktywne tworzą trzy reszty aminokwasowe: His388, Glu216 oraz Lys518. To one są zaangażowane bezpośrednio w reakcję izomeryzacji.
Substrat jest stabilizowany poprzez tworzenie wiązań wodorowych z resztami Ser159, Ser209, Thr211 oraz Thr214.
Struktura.
Funkcjonalna jednostka enzymu jest homodimerem, tj. składa się z dwóch identycznych podjednostek. Pewne cechy strukturalne są podobne we wszystkich znanych izomerazach glukozo-6-fosforanowych u ssaków, roślin, owadów, bakterii i drożdży za sprawą silnie zakonserwowanych reszt pewnych aminokwasów.

</doc>
<doc id="1769322" url="https://pl.wikipedia.org/wiki?curid=1769322" title="Sienniczka">
Sienniczka

Sienniczka (do 1945 niem. "Rüsterbeck") – strumień o długości ok. 1,5 km w północno-zachodniej Polsce, w województwie zachodniopomorskim w granicach administracyjnych miasta Szczecina.
Sienniczka wypływa kilkoma ciekami z podmokłych terenów położonych na północny wschód od osiedla Warszewo, na południe od Wysokiego Stawu z obszaru zespołu przyrodniczo-krajobrazowego "Wodozbiór".
Strumień płynie od źródeł w kierunku południowym, a następnie przed przepłynięciem pod ulicą Wkrzańską zmienia bieg na wschodni. W górnym biegu dolina Sienniczki jest podmokła, w dolnym jej brzegi są umocnione, ponieważ przepływa przez zlokalizowane w jej dolinie ogródki działkowe na Siennie. W 2009 roku władze Szczecina podjęły decyzję o oczyszczeniu jej koryta i zabezpieczeniu strumienia przed ponowną dewastacją.
Sienniczka uchodzi do Gręzińca na niezabudowanym terenie w osiedlu Dolinka.

</doc>
<doc id="1769324" url="https://pl.wikipedia.org/wiki?curid=1769324" title="Llazar Fundo">
Llazar Fundo

Llazar Fundo też jako Zai Fundo, ps. „Kreshniku”, „Pagani”, „Lovati” (ur. 20 marca 1899 w Korczy, zm. 30 września 1944 w Kukësie) – albański polityk komunistyczny, dziennikarz i pisarz.
Życiorys.
Urodził się w rodzinie kupieckiej. Dzięki wsparciu rodziny mógł uczyć się w liceum francuskojęzycznym w Salonikach, a następnie podjąć studia prawnicze w Paryżu. W środowisku studentów albańskich w Paryżu spotkał po raz pierwszy Envera Hodżę.
Po powrocie do Albanii w 1923 związał się z radykalną organizacją młodzieżową Bashkimi (Zjednoczenie), po zabójstwie Avni Rustemiego stanął na czele tej organizacji. Był także redaktorem naczelnym pisma "Bashkimi". Brał aktywny udział w przewrocie, który w 1924 wyniósł na szczyty władzy Fana Noliego. Po upadku Noliego w grudniu 1924 Fundo wyemigrował do Wiednia, gdzie w tym czasie powstawała Bałkańska Federacja Komunistyczna. Wkrótce potem wyjechał do ZSRR, gdzie związał się z Kominternem i ukończył kurs z zakresu leninizmu. W tym czasie wstąpił do Rosyjskiej Komunistycznej Partii (bolszewików). W 1929 wziął udział w VIII Zjeździe Bałkańskiej Federacji Komunistycznej, na którym dyskutowano nad perspektywami utworzenia w Albanii partii komunistycznej. Sam Fundo pomagał w tworzeniu grupy komunistycznej, działającej w Korczy. W latach 1930–1931 pisał do czasopisma "Federacja Bałkańska", wydawanego w Wiedniu.
W 1933 był obserwatorem procesu lipskiego i towarzyszył G. Dimitrowowi w drodze powrotnej do Moskwy. Trzy lata później zajął się organizowaniem grupy albańskich ochotników, którzy mieli walczyć w Brygadach Międzynarodowych, w czasie wojny domowej w Hiszpanii. Wtedy też zaczął wyrażać poglądy krytyczne wobec Stalina i prowadzonej przez niego polityki czystek, co prowadziło go na pozycje bliskie trockizmowi. W 1938 został za to usunięty z Kominternu i skazany na karę śmierci. Wyroku nie wykonano, prawdopodobnie wskutek interwencji Dymitrowa. Fundo wyjechał do Paryża.
W 1939, wkrótce po inwazji włoskiej na Albanię, Fundo powrócił do kraju i podjął pracę nauczyciela w liceum w Korczy. Z pracy tej został wyrzucony w 1940, z uwagi na jego działalność w antywłoskim ruchu oporu. W 1941 został internowany na wyspie Ventotene, razem z innymi Albańczykami, oskarżanymi o działalność antywłoską. Powrócił do Albanii pod koniec 1943, już po upadku faszystowskich Włoch. Przyłączył się do ruchu oporu, współpracując z pro-brytyjską grupą braci Kryeziu.
W 1944 został schwytany przez partyzantów jugosłowiańskich we wsi Bytyç w Kosowie i przekazany w ręce albańskie. Na rozkaz Envera Hodży, Fundo został zakatowany przez partyzantów V Brygady, jako agent brytyjski. W 1995 otrzymał pośmiertnie tytuł Męczennika za Demokrację (Martir i Demokracise).

</doc>
<doc id="1769326" url="https://pl.wikipedia.org/wiki?curid=1769326" title="Jan Chmielewski (kierowca rajdowy)">
Jan Chmielewski (kierowca rajdowy)

Janek Chmielewski (ur. 15 lutego 1983 roku w Krakowie) – polski kierowca rajdowy.
Przebieg kariery.
Karierę sportową rozpoczął od startów w cyklotrialu. W barwach Automobilklubu Śląskiego zdobył siedmiokrotne Mistrzostwo i Wicemistrzostwo Polski w tej dyscyplinie. W 1997 roku został także Mistrzem Słowacji oraz zajął 4. miejsce w Cyklotrialowych Mistrzostwach Świata w Japonii. Następnie przesiadł się z roweru na samochód. Zaczął od mistrzowskiego tytułu w Rajdowych Samochodowych Mistrzostwach Polski Dziennikarzy 2005. W 2006 został zdobywcą Pucharu Polskiego Związku Motorowego w klasyfikacji generalnej. W kolejnym roku, zaliczył debiut w rajdowych samochodowych mistrzostwach Polski za kierownicą Renault Clio. Od 2008 roku startuje w pełnym cyklu rajdowych samochodowych mistrzostw Polski w ramach programu sponsorskiego Citroën Racing Trophy. W 2008 odniósł sukces i uzyskał tytuł podwójnego Mistrza Polski w klasie A6 (samochody o pojemności silnika do 1600 cm³) oraz R2B (Citroën C2), a także zdobył swoje pierwsze punkty w klasyfikacji generalnej rajdu. Kolejne dwa lata to dalsze starty za kierownicą Citroëna C2. W 2011 roku jako pierwszy polski kierowca przesiadł się do najnowszego Citroëna DS3-R3 zdobywając tytuł Mistrz Polski w grupie R oraz zwyciężając cykl Citroën Racing Trophy. Za zajęcie 8 miejsca w klasyfikacji generalnej RSMP został wpisany na listę priorytetową Polskiego Związku Motorowego. Rok 2012, czyli drugi rok startów DS3 to kolejny mistrzowski tytuł w grupie R oraz wygrana w programie Citroëna. W sezonach 2013, 2014 i 2015 zdobywał tytuły Mistrza Polski w klasyfikacji 2WD. Od sezonu 2016 rozpoczął starty w BMW R320 MAXI.

</doc>
<doc id="1769329" url="https://pl.wikipedia.org/wiki?curid=1769329" title="Trimma">
Trimma

Trimma - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1769331" url="https://pl.wikipedia.org/wiki?curid=1769331" title="Gobiosoma">
Gobiosoma

Gobiosoma - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1769334" url="https://pl.wikipedia.org/wiki?curid=1769334" title="Ołeksandr Szczerbakow">
Ołeksandr Szczerbakow

Ołeksandr Iwanowycz Szczerbakow, ukr. Олександр Іванович Щербаков, ros. Александр Иванович Щербаков, "Aleksandr Iwanowicz Szczierbakow" (ur. 18 stycznia 1960 w Krzywym Rogu) – ukraiński piłkarz, grający na pozycji napastnika, a wcześniej pomocnika, trener piłkarski.
Kariera zawodnicza.
W 1973 wstąpił do Szkoły Piłkarskiej Krywbasa Krzywy Róg, w którym rozpoczął karierę piłkarską. Pierwszy trener – W.N.Jasznyk. W latach 1979–1980 „odbywał służbę wojskową” w SKA Kijów. Po zakończeniu służby został piłkarzem Dniapro Mohylew, skąd w 1983 przeniósł się do Czornomorca Odessa. Sezon 1986 spędził w Dynamie Kijów, ale po zakończeniu sezonu powrócił do Czornomorca. Po rozpadzie ZSRR wyjechał zagranicę, gdzie bronił barw klubów Vasas SC i Karpaty Krosno. Na początku 1993 kolejny raz powrócił do Czornomorca, ale latem podpisał roczny kontrakt z izraelskim Hapoel Beer Szewa. Po zakończeniu kontraktu powrócił do Ukrainy, gdzie został piłkarzem wtedy amatorskiego jeszcze zespołu Dnister Owidiopol. W międzyczasie potrafił również występować w innych amatorskich drużynach, takich jak Birzuła Kotowsk, Riszelje Odessa, Rybak Odessa, Wiktoria Iwanówka. W 1997 podpisał kontrakt z SK Odessa, w którym pełnił również funkcje trenera.
Kariera trenerska.
Jeszcze będąc piłkarzem SK Odessa rozpoczął karierę trenerską, łącząc funkcje piłkarskie i trenerskie. Od sierpnia 1997 do lata 1999 prowadził zespół odeski, z wyjątkiem okresu od października 1997 do października 1998, kiedy to był asystentem trenera. Po rozformowaniu SK Odessa w 1999 prowadził potem amatorski zespół CSKA-3 Kijów. W sezonie 2001/02 oraz 2002/03 pomagał trenować klub Obołoń Kijów, z którym awansował w 2002 do Wyższej Lihi. Latem 2003 otrzymał propozycję pracy na stanowisku głównego trenera drugoligowego klubu FK Czerkasy, który później zmienił nazwę na Dnipro Czerkasy. W sierpniu 2007 objął stanowisko głównego trenera Stali Dnieprodzierżyńsk. Od lipca do sierpnia 2019 trenował Hirnyk-Sport Komsomolsk.

</doc>
<doc id="1769335" url="https://pl.wikipedia.org/wiki?curid=1769335" title="Hetereleotris">
Hetereleotris

Hetereleotris – rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1769336" url="https://pl.wikipedia.org/wiki?curid=1769336" title="Lentipes">
Lentipes

Lentipes - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1769337" url="https://pl.wikipedia.org/wiki?curid=1769337" title="Myersina">
Myersina

Myersina - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1769339" url="https://pl.wikipedia.org/wiki?curid=1769339" title="Oxyurichthys">
Oxyurichthys

Oxyurichthys - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1769340" url="https://pl.wikipedia.org/wiki?curid=1769340" title="Amoya">
Amoya

Amoya − rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1769342" url="https://pl.wikipedia.org/wiki?curid=1769342" title="Apocryptodon">
Apocryptodon

Apocryptodon - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1769343" url="https://pl.wikipedia.org/wiki?curid=1769343" title="Arenigobius">
Arenigobius

Arenigobius - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1769344" url="https://pl.wikipedia.org/wiki?curid=1769344" title="Astrabe">
Astrabe

Astrabe - rodzaj ryb z rodziny babkowatych.
Klasyfikacja.
Gatunki zaliczane do tego rodzaju :

</doc>
<doc id="1769346" url="https://pl.wikipedia.org/wiki?curid=1769346" title="Ośno-Parcele">
Ośno-Parcele



</doc>
<doc id="1769347" url="https://pl.wikipedia.org/wiki?curid=1769347" title="Awake">
Awake



</doc>
<doc id="1769348" url="https://pl.wikipedia.org/wiki?curid=1769348" title="Burze słoneczne">
Burze słoneczne



</doc>
<doc id="1769350" url="https://pl.wikipedia.org/wiki?curid=1769350" title="Dziury koronalne">
Dziury koronalne



</doc>
<doc id="1769354" url="https://pl.wikipedia.org/wiki?curid=1769354" title="Parafia św. Maksymiliana Marii Kolbego w Kielcach">
Parafia św. Maksymiliana Marii Kolbego w Kielcach

Parafia św. Maksymiliana Marii Kolbego w Kielcach – kielecka rzymskokatolicka parafia należąca do dekanatu Kielce-Śródmieście.
Historia.
Parafia została erygowana w 1983 roku przez biskupa Stanisława Szymeckiego po wydzieleniu jej z parafii św. Wojciecha i parafii katedralnej Wniebowzięcia NMP.
Kamień węgielny pod budowę kościoła poświęcił papież Jan Paweł II w Rzymie 10 października 1982 r.
Plac budowy i ustawiony na nim krzyż, kielecki ordynariusz poświęcił 12 grudnia 1982 r. w obecności blisko 7 tys. wiernych. 
Wiosną następnego roku, 3 kwietnia 1983 r., w Niedzielę Wielkanocną przy zbudowanym ołtarzu polowym sufragan bp Jan Gurda odprawił pierwszą Mszę Świętą. 
Budowę kaplicy parafialnej rozpoczęto 13 maja 1983 r. Ukończono ją i poświęcono po czterech miesiącach prac, 4 września 1983 r.
Po pięciu latach starań i przedstawieniu władzom Kielc ponad dwudziestu projektów, budowę świątyni według zatwierdzonego opracowania inż. arch. Zbigniewa Grządzieli i prof. Stefana Dousy rozpoczęto 28 września 1987 r.
12 grudnia 1999 r., po dwunastu latach prac, poświęcenia kościoła podczas uroczystej mszy dokonał następca biskupa Szymeckiego, bp Kazimierz Ryczan. One też dokonał jego konsekracji 9 listopada 2008 r.
Księgi metrykalne oraz kronika parafialna prowadzone są od 1983 roku.
Odpust.
Odpust parafialny ma miejsce 14 sierpnia.

</doc>
<doc id="1769361" url="https://pl.wikipedia.org/wiki?curid=1769361" title="Konferencja w Jełowej">
Konferencja w Jełowej

Konferencja w Jełowej (, a od 1936 "Ilnau") – spotkanie najwyższych dostojników III Rzeszy 12 września 1939, w miejscowości Jełowa pod Opolem (wówczas III Rzesza). Na spotkaniu zapadły pierwsze decyzje dotyczące podbitych ziem polskich oraz w kwestii ukraińskiej (Legion Ukraiński). 
Narada miała także związek z ociąganiem się strony radzieckiej z wykonaniem zobowiązań sojuszniczych względem III Rzeszy oraz z niepowodzeniami strony niemieckiej związanej ze stratami poniesionymi w wyniku bitwy nad Bzurą. W obradach toczonych w pociągu Adolfa Hitlera („Sonderzug des Führers”) uczestniczyli: Joachim von Ribbentrop, gen. Wilhelm Keitel, adm. Wilhelm Canaris i płk Erwin Lahousen. W trakcie konferencji gen. Keitel przedstawił trzy plany rozwiązania problemu polskiego:
Jednocześnie zakładano, iż w razie realizacji tego rozwiązania Ukraińcy zrezygnują z aspiracji do Ukrainy Radzieckiej oraz że rękami OUN uda się zniszczyć Żydów i Polaków. W Ilnau Hitler miał także zapowiedzieć zniszczenie polskiej szlachty i duchowieństwa jako warstw przywódczych oraz bombardowanie Warszawy.

</doc>
<doc id="1769363" url="https://pl.wikipedia.org/wiki?curid=1769363" title="Arbogast">
Arbogast

Arbogast – imię męskie pochodzenia germańskiego. Pierwszy człon imienia stanowi "arbo-" – „dziedzic, dziedzictwo”; drugim członem jest "-gast" – "gość"; można je rozumieć jako „wędrujący dziedzic”. 
Arbogast imieniny obchodzi 21 lipca, jako wspomnienie św. Arbogasta, biskupa Strasburga. 

</doc>
<doc id="1769365" url="https://pl.wikipedia.org/wiki?curid=1769365" title="Kinaza pirogronianowa">
Kinaza pirogronianowa

Kinaza pirogronianowa (EC 2.7.1.40) – enzym z klasy transferaz katalizujący przeniesienie grupy fosforanowej z fosfoenolopirogronianu na ADP, przez co tworzy się jedna cząsteczka pirogronianu i jedna cząsteczka ATP:
Reakcja ta bierze udział w szlaku glikolitycznym.
Glikoliza.
Reakcja katalizowana przez kinazę pirogronianową jest finalnym etapem w glikolizie, dzięki któremu tworzony jest pirogronian – ostateczny produkt glikolityczny u tlenowców. Jednakże beztlenowce przeprowadzają dodatkową reakcję. Dehydrogenaza mleczanowa wykorzystuje NADH, wyprodukowany przez dehydrogenazę aldehydu 3-fosfoglicerynowego, by zredukować pirogronian do mleczanu.
Izozymy.
Ludzie posiadają dwa izozymy kinazy pirogronianowej.
Izozymy różnią się od siebie strukturą pierwszorzędową oraz sposobami regulacji.
Regulacja.
Reakcja ma ujemny potencjał zamiany energii swobodnej, podobnie jak dwie inne w glikolizie. Te trzy reakcje – fosforylacja glukozy, fosforylacja fruktozo-6-fosforanu oraz odłączenie grupy fosforanowej z fosfoenolopirogronianu – regulują ogólną aktywność szlaku glikolitycznego, i są generalnie nieodwracalne w warunkach fizjologicznych.
Aktywność kinazy pirogronianowej jest regulowana przez:
Wątrobowa kinaza pirogronianowa jest także regulowana pośrednio poprzez adrenalinę oraz glukagon, które wywierają swoje działanie na kinazie białkowej A. Kinaza białkowa fosforyluje wątrobową kinazę pirogronianową, dezaktywując ją. Mięśniowa kinaza pirogronianowa nie jest wrażliwa na kinazę białkową A, aktywowaną adrenaliną. Obecność glukagonu sygnalizuje głód, tzn. niski poziom glukozy. Wzrost stężenia cukru we krwi prowadzi do wydzielenia insuliny, która aktywuje fosfatazę fosfoprotein typu I, co w konsekwencji prowadzi do defosforylacji kinazy pirogronianowej, dzięki czemu jest znowu aktywna. Taka kontrola zapobiega jednoczesnej aktywności kinazy pirogronianowej oraz enzymów katalizujących odwrotną reakcję (karboksylaza pirogronianowa oraz karboksykinaza fosfoenolopirogronianowa).
Niedobór.
Mutacje w planie budowy tego enzymu powodują schorzenie pod postacią deficytu kinazy pirogronianowej. Skutkuje to bardzo spowolnionym tempem przebiegu glikolizy. Jest to szczególnie niszczące dla komórek pozbawionych mitochondriów, ponieważ komórki te wykorzystują proces glikolizy jako ich jedyne źródło energii, gdyż cykl Krebsa jest niemożliwy dla nich do przeprowadzenia.
Przykładem mogą być krwinki czerwone, u których brak/niedobór kinazy pirogronianowej prowadzi do szybkiego wyczerpania zasobów ATP, przez co może wystąpić hemoliza. Dlatego też, deficyt tego enzymu może skutkować w pojawieniu się niedokrwistości hemolitycznej.
Glukoneogeneza.
Kinaza pirogronianowa jest także enzymem regulatorowym w procesie glukoneogenezy, szlaku metabolicznego przebiegającego w wątrobie i polegającego na przekształcaniu pirogronianu i innych substancji w glukozę. Kiedy kinaza pirogronianowa jest dezaktywowana poprzez fosforylację (co ma miejsce podczas głodu, na skutek działania glukagonu), fosfoenolopirogronian nie może być przekształcany do pirogronianu. Jest on natomiast konwertowany do glukozy na drodze glukoneogenezy.
Powstała wówczas glukoza jest wydalana z wątroby i rozprowadzana po organizmie, do tkanek, które potrzebują energii w stanie głodu.

</doc>
<doc id="1769367" url="https://pl.wikipedia.org/wiki?curid=1769367" title="Douglas A2D Skyshark">
Douglas A2D Skyshark

Douglas A2D Skyshark – amerykański samolot szturmowy zaprojektowany w z zakładach Douglas Aircraft Company dla United States Navy (USN) na początku lat 50. XX wieku. Samolot nie wszedł do produkcji seryjnej.
Historia.
25 czerwca 1945, zaledwie trzy miesiące po pierwszym locie Douglasa A-1 Skyraider, USN poprosiło zakłady Douglasa o rozpoczęcie prac nad jego następcą, który miał być napędzany silnikami turbośmigłowymi . W ciągu następnych 18 miesięcy Douglas przedstawił trzy różne zbliżone projekty Douglas D-557A/B/C. Rozpoczęto wówczas prace nad konstrukcją nowego samolotu przebudowując kadłub XBT2D-1, ale przed ukończeniem projektu został on przerwany z powodu problemów z silnikami. W tym czasie rozważano także użycie silników odrzutowych Westinghouse 24C, ale ten projekt nie wyszedł poza początkową fazę planowania. 11 czerwca 1947 Douglas otrzymał propozycję zbudowania makiet i przeprowadzenia testów w tunelu aerodynamicznym nowego samolotu. Po inspekcji makiety na początku września USN podpisała kontrakt z Douglasem 25 września na dostarczenie dwóch samolotów, które otrzymały oznaczenie XA2D-1 napędzanych dwoma silnikami Allison XT-40. Gotowa maszyna z nowym silnikiem do swojego pierwszego lotu wystartowała 26 maja 1950. Lot trwał tylko dwie minuty ponieważ pojawiły się bardzo silne wibracje zespołu napędowego. 1 czerwca tego samego roku samolot wzbił się po raz drugi w powietrze i wykonał prawidłowy 13 minutowy lot. Podczas trwania 23. lotu testowego w grudniu 1950 samolot uległ rozbiciu, a pilot zginął. Loty podjął drugi prototyp, jednak problemy z nową konstrukcją silnika nie ustawały. Pomimo tego podjęto decyzje o produkcji seryjnej. Wybudowano 10 egzemplarzy, ale żaden z nich nie wszedł do służby, a cały program anulowano. Zdobyte doświadczenia zostały wykorzystane w konstrukcji samolotu McDonnell Douglas A-4 Skyhawk.
Konstrukcja.
Skyshark był jednomiejscowym, wolnonośnym dolnopłatem o konstrukcji całkowicie metalowej. Napędzanym zdwojonym silnikiem Allison XT-40-A-2, w którym obydwa wchodzące w jego skład silniki położone były obok siebie w dole kadłuba napędzając wspólny reduktor. Wlot powietrza do silnika składał się z trzech otworów umieszczonych pod kołpakiem śmigła. W przedniej części osłony śmigła zamontowany był radar. Proste skrzydło o obrysie trapezowym, rozszerzające się przy kadłubie. Wyposażone w klapy szczelinowe. Podczas hangarowania skrzydła były składane w połowie swojej rozpiętości. Kadłub o konstrukcji półskorupowej z kabiną pilota umieszczoną nad silnikiem. Podwozie klasyczne, główne chowane do wnęk w skrzydłach z obrotem o 90°. Tylne kółko ogonowe zamontowane było na długim wysięgniku chowanym w kadłub.

</doc>
<doc id="1769368" url="https://pl.wikipedia.org/wiki?curid=1769368" title="Lissotriton boscai">
Lissotriton boscai



</doc>
<doc id="1769371" url="https://pl.wikipedia.org/wiki?curid=1769371" title="Muzeum Historyczne Miasta Lwowa">
Muzeum Historyczne Miasta Lwowa

 
Muzeum Historyczne Miasta Lwowa (MHML) – polskie muzeum historyczne we Lwowie, samorządowa instytucja kultury m. Lwowa, istniejące od roku 1891; dokumentowało historię Lwowa. Od 1926 Muzeum Historyczne Miasta Lwowa mieściło się w Czarnej Kamienicy w Rynku. 20 listopada 1938 r. otwarto w jego ramach Muzeum Historyczne Obrony Lwowa. W 1940 r. zbiory muzeum zostały przejęte przez ukraińskie Muzeum Historyczne we Lwowie.
W latach 1931–1939 kustoszem muzeum była Łucja Charewiczowa. Tutejszym dyrektorem był także Aleksander Czołowski, polski historyk i archiwista.

</doc>
<doc id="1769372" url="https://pl.wikipedia.org/wiki?curid=1769372" title="Traszka portugalska">
Traszka portugalska

Traszka portugalska ("Lissotriton boscai") – gatunek płaza ogoniastego z rodziny salamandrowatych. Endemit Półwyspu Iberyjskiego.
Występowanie.
Występuje w Portugalii oraz w zachodniej części Hiszpanii. Naturalnym środowiskiem występowania tej traszki są lasy klimatu umiarkowanego, zarośla, słodkowodne jeziora, rzeki i mokradła (również te okresowe), pola uprawne, parki itp.
Zagrożona jest utratą siedlisk.

</doc>
<doc id="1769373" url="https://pl.wikipedia.org/wiki?curid=1769373" title="Stör">
Stör

Stör (lat. "Sturia", pol. hist. "Star") – rzeka o długości 87 km w Szlezwiku-Holsztynie w Niemczech, dopływ Łaby. Dolny bieg rzeki podlega działaniom pływów.
Bieg rzeki.
Źródło Stör znajduje się ok. 15 km na południowy wschód od Neumünster, przy Willingrade w powiecie Segeberg. Rzeka przepływa przez Neumünster, południową część powiatu Rendsburg-Eckernförde oraz powiat Steinburg, uchodząc do Łaby około 2,5 km na północny zachód od Glückstadt.
Od Itzehoe aż do ujścia rzeka jest żeglowna, przy czym żegluga profesjonalna stale traci na znaczeniu. 
Wybudowana w 1975 niedaleko ujścia rzeki zapora (niem. "Störsperrwerk") chroni tereny nizinne wzdłuż brzegów przed cofkami sztormowymi. Bliskość Morza Północnego powoduje, że na większości długości rzeki obowiązuje prawo żeglugi morskiej. Pływy wpływają na wysokość lustra wody na przeszło połowie długości rzeki (od Kellinghusen do ujścia). Różnica pomiędzy średnim stanem wód przy zaporze podczas przypływu i odpływu wynosi około 2,75 m. Obszar dorzecza będący pod działaniem pływów wynosi około 1.160 km².
Dopływy.
Prawe dopływy: Schwale, Aalbek, Bünzau, Mühlenbarbeker Au (ujście poprzez śluzę), Rantzau, Bekau, Wilsterau.
Lewe dopływy: Brokstedter Au, Bramau, Hörnerau, Krempau.
Rzeka połączona jest poprzez dwie śluzy z kanałem Breitenburger Kanal.
Klasyfikacja prawna.
Stör, w skrócie "St", jest drogą wodną podlegającą jurysdykcji Wasser- und Schifffahrtsamt (pol. Urząd wód i żeglugi śródlądowej) w Hamburgu od km ;0,000 (punkt pomiarowy Rensing) do km 51,180 (wpływ do Łaby).
Stör na odcinku od źródła do Itzehoe (53 km biegu rzeki) nie jest sklasyfikowana jako śródlądowa droga wodna. Jej odcinek od Itzehoe do ujścia tworzy śródlądową drogę wodną klasy III. Stör, zgodnie z § 1b ust. 1 nr 6 niemieckiego prawa wodnego należy do jednostki obszaru rzecznego "Elbe" (Łaba).

</doc>
<doc id="1769374" url="https://pl.wikipedia.org/wiki?curid=1769374" title="Offline browser">
Offline browser



</doc>
<doc id="1769375" url="https://pl.wikipedia.org/wiki?curid=1769375" title="HTTrack">
HTTrack



</doc>
<doc id="1769386" url="https://pl.wikipedia.org/wiki?curid=1769386" title="Stefan Kasprzycki">
Stefan Kasprzycki



</doc>
<doc id="1769388" url="https://pl.wikipedia.org/wiki?curid=1769388" title="Przeglądarka offline">
Przeglądarka offline

Przeglądarka offline – aplikacja służąca do kopiowania stron internetowych, co umożliwia późniejsze ich przeglądanie bez połączenia z internetem. Pliki HTML są w tym celu pobierane rekurencyjnie – aplikacja wykrywa w stronie HTML hiperłącza i podążając za nimi pobiera dalsze strony. Oprócz samej strony pobiera również wszystkie znajdujące się na niej elementy, np. obrazki, skrypty, arkusze stylów. W ten sposób uzyskuje się lokalną kopię witryny.
W celu uniknięcia zapętleń programy te zwykle pozwalają określić maksymalny stopień zagłębienia, lub ścieżkę, spoza której pliki nie są pobierane.
W wypadku stron generowanych przez skrypty działające po stronie serwera (np. PHP), co wynika ze specyfiki działania protokołu HTTP, program zapisuje plik HTML będący wynikiem działania skryptu, a nie kod samego skryptu.

</doc>
<doc id="1769467" url="https://pl.wikipedia.org/wiki?curid=1769467" title="Avalanche Studios">
Avalanche Studios

Avalanche Studios Group – szwedzki producent gier komputerowych. Firma została założona przez Christofera Sundberga oraz Linusa i Viktora Blombergów w 2003 roku. Avalanche Studios posiada obecnie cztery oddziały mieszczące się w Sztokholmie, Nowym Jorku, Malmö i Liverpoolu. Popularność firma zdobyła dzięki wydaniu w 2006 roku gry "Just Cause". Wszystkie gry firmy oparte zostały na autorskim silniku Avalanche Engine (nazywany silnikiem Apex).

</doc>
<doc id="1769468" url="https://pl.wikipedia.org/wiki?curid=1769468" title="Autosan M09LE Sancity">
Autosan M09LE Sancity



</doc>
<doc id="1769471" url="https://pl.wikipedia.org/wiki?curid=1769471" title="Balnica (stacja kolejowa)">
Balnica (stacja kolejowa)

Balnica – wąskotorowa stacja kolejowa Bieszczadzkiej kolejki leśnej w Balnicy, w województwie podkarpackim, w Polsce.
W sezonie turystycznym na stację Balnica docierają pociągi Bieszczadzkiej kolejki leśnej. Jest to stacja końcowa, na której składy zawracają.

</doc>
<doc id="1769472" url="https://pl.wikipedia.org/wiki?curid=1769472" title="German z Auxerre">
German z Auxerre

German z Auxerre (ur. ok. 378 w Auxerre, zm. 31 lipca 448 w Rawennie) – święty katolicki, biskup.
Zanim został wybrany na biskupa rodzinnego Auxerre ukończył studia sztuk wyzwolonych i przygotowując się do adwokatury kontynuował studia w Rzymie. Niespodziewanie w 418 roku dokonano wyboru żonatego, wysokiego rangą urzędnika cesarskiego na urząd biskupi. Ta zmiana w życiu Germana dała ujście jego talentom. Okazał się rzutkim politykiem. Działalność na arenie międzynarodowej uchroniła kraj przed zniszczeniami wojennymi. Jednocześnie jego zabiegi miały wpływ na ograniczenia ucisku fiskalnego. Był budowniczym kościołów i krzewicielem życia zakonnego. Zwalczał herezję pelagiańską. Z nominacji Celestyna I pełnił funkcję legata papieskiego w Brytanii.
Miał mieć wpływ na pokonanie przez Brytów w 430 roku Piktów i Sasów, a także to on miał udzielić sakry Świętemu Patrykowi.
Zmarł w trakcie kolejnej podróży, której celem była obrona Galii przed zakusami Aecjusza.
Jego wspomnienie obchodzone jest w rocznicę przyjętej przez tradycję daty śmierci 31 lipca ("dies natalis").

</doc>
<doc id="1769473" url="https://pl.wikipedia.org/wiki?curid=1769473" title="Japoński opór po wojnie">
Japoński opór po wojnie

Japoński opór po II wojnie światowej (, ) – kontynuowanie walki zbrojnej przez niektórych żołnierzy Cesarskiej Armii Japońskiej po kapitulacji Japonii 2 września 1945 roku, pomimo oficjalnego zakończenia wojny na Pacyfiku i II wojny światowej.
Żołnierze owi stacjonowali na wielu wysepkach Oceanu Spokojnego i o zakończeniu II wojny światowej dowiadywali się poprzez radio bądź alianckie zrzuty ulotkowe. Wielu żołnierzy japońskich nie dało wiary owym wiadomościom i ze względów ideologicznych (w japońskiej filozofii żołnierz miał nigdy nie kapitulować, gdyż wiązało się to z hańbą wobec Japonii i cesarza, jedyną dopuszczalną formą „złożenia broni” było samobójstwo bądź śmierć w bitwie), militarnych (prawie wszyscy żołnierze mieli za rozkaz bronić Japonii do końca), religijnych (wiara w boskość cesarza i przez to obronę jego osoby) czy osobistych nie zamierzali złożyć broni. Niektórzy nawet nie wiedzieli, że wojna się zakończyła ze względu na brak jakichkolwiek źródeł potwierdzających to (na przykład w postaci przekazów radiowych czy zrzucanych ulotek propagandowych). Ostatni żołnierze złożyli broń w latach siedemdziesiątych XX wieku.

</doc>
<doc id="1769477" url="https://pl.wikipedia.org/wiki?curid=1769477" title="Cyber Sunday (2006)">
Cyber Sunday (2006)



</doc>
<doc id="1769479" url="https://pl.wikipedia.org/wiki?curid=1769479" title="Parafia Matki Bożej Nieustającej Pomocy w Sochaczewie-Boryszewie">
Parafia Matki Bożej Nieustającej Pomocy w Sochaczewie-Boryszewie



</doc>
<doc id="1769487" url="https://pl.wikipedia.org/wiki?curid=1769487" title="Cyber Sunday (2007)">
Cyber Sunday (2007)



</doc>
<doc id="1769488" url="https://pl.wikipedia.org/wiki?curid=1769488" title="Haemodipsus setoni">
Haemodipsus setoni

Haemodipsus setoni – gatunek wszy należący do rodziny Polyplacidae, pasożytujący na gryzoniach z rodziny zającowatych takich jak: zając wielkouchy ("Lepus californicus"), zając amerykański ("Lepus americanus"), zając bielak ("Lepus timidus"), "Lepus townsendi", zając tolaj ("Lepus tolai"), "Sylvilagus audubonii", "Sylvilagus nuttallii". Powoduje chorobę wszawicę. 
Samiec długości 1,5 mm, samica 1,8 mm. Są silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni. Pasożytuje na skórze. Występuje na terenie Ameryki Północnej, Europy i Azji.

</doc>
<doc id="1769492" url="https://pl.wikipedia.org/wiki?curid=1769492" title="Józef Kowalski">
Józef Kowalski



</doc>
<doc id="1769498" url="https://pl.wikipedia.org/wiki?curid=1769498" title="120 mm moździerz wz. 1943">
120 mm moździerz wz. 1943

Moździerz wz. 1943 – radziecki moździerz kalibru 120 mm. 
Moździerz wz.1943 to zmodernizowana wersja moździerza wz.1941, bazująca na pierwszej wersji wz. 1938. Znajdował się na uzbrojeniu pododdziałów moździerzy jednostek piechoty i zmechanizowanych jako środek wsparcia ogniowego na szczeblu pułku.
Moździerz wz.1943 to broń ręcznie ładowana od strony wylotowej granatem o masie od 15 do 17,5 kg (w czasie II wojny światowej o masie do 15,6 kg). Do strzelania stosowano pociski odłamkowo-burzące OF-843, OF-843A oraz dymne D-843A. 
Moździerz składa się z trzech części głównych; lufy, podpory pod lufę (dwójnóg) i płyty oporowej. 
Holowany na podwoziu dwukołowym. 
Broń ta w czasie II wojny światowej uznawana była za najdoskonalszą tego typu konstrukcję na świecie. W okresie powojennym była również na uzbrojeniu Wojska Polskiego. Do chwili obecnej pozostaje na uzbrojeniu wielu państw.
W 2019 roku Wojsko Polskie posiadało nadal 131 moździerzy wz.38/43, a w 2022 roku 65.
Wersją rozwojową moździerza wz. 1943 był moździerz 2B11 opracowany w połowie lat 50. XX w.

</doc>
<doc id="1769502" url="https://pl.wikipedia.org/wiki?curid=1769502" title="Anomalomyrma taylori">
Anomalomyrma taylori

Anomalomyrma taylori – gatunek mrówek z podrodziny Leptanillinae.

</doc>
<doc id="1769508" url="https://pl.wikipedia.org/wiki?curid=1769508" title="Scinax boesemani">
Scinax boesemani

Scinax boesemani – gatunek płaza bezogonowego wchodzący w skład rodziny rzekotkowatych.
Morfologia.
Występuje dymorfizm płciowy, gdyż samice, osiągające 3,2 cm długości, przerastają samce, które zazwyczaj mieszczą się w przedziale 2,8-3,1 mm.
Płaz ten posiada pomarańczowobrązową grzbietową stronę ciała, na której może pojawić się plamkowanie, podczas gdy jego brzuch zachowuje barwę białą z zażółconym regionem gardła. Wspomnieć należy także o ciemnej kresie przebiegającej pomiędzy nozdrzem i bębenkiem ("tympanum"). Dzięki niej można odróżnić go od pokrewnego gatunku umieszczanego w tym samym rodzaju, "Scinax ruber", charakteryzującego się też pomarańczowym plamkowaniem na grzbietowej stronie ciała.
Występowanie.
Zwierzę to zamieszkuje całe terytoria Gujany Francuskiej i Surinamu, w Gujanie nie osiąga północno-zachodniej granicy kraju. Zajmuje środkową i południową Wenezuelę, być może wschodnią Kolumbię (tereny przygraniczne), zasięg występowania zahacza też prawdopodobnie o Peru, czego nie potwierdzono, jednakże największą jego część stanowi północna i środkowa Brazylia. Wśród krajów, gdzie obecności płaza nie udowodniono, wymienia się także Boliwię.
Płaz zasiedla lasy deszczowe i ich skraje, zwłaszcza w otoczeniu zwykle okresowych zbiorników wodnych i strumieni. Radzi obie dobrze w lasach zmodyfikowanych działalnością ludzką.
Behawior i rozmnażanie.
Prowadzi nadrzewny tryb życia. Jego aktywność przypada na noc. Nawoływania samców odbywają się wśród roślinności w bliskości wspomnianego zbiornika wody.
Sezon reprodukcyjny, zaczynając się w listopadzie, trwa do maja, co przypada na porę deszczową. Rozwój jaj, składanych w gronach po 600, przebiega w wodzie, gdzie wylęga się z nich kijanka.
Status.
Zwierzę jest pospolite, a jego populacja stabilna, nie zmniejsza się.
IUCN wymienia tylko lokalne zagrożenia, jak utrata środowiska naturalnego i pożary, zaznaczając tym samym, że globalnie nie jest on zagrożony.

</doc>
<doc id="1769511" url="https://pl.wikipedia.org/wiki?curid=1769511" title="Michał de Bay">
Michał de Bay



</doc>
<doc id="1769513" url="https://pl.wikipedia.org/wiki?curid=1769513" title="Anastazy Kręcki">
Anastazy Kręcki

Anastazy Kręcki (ur. 15 kwietnia 1888 w Czyczkowach, zm. 1939 w lesie k. Piaśnicy) – polski duchowny katolicki, Sługa Boży Kościoła katolickiego.
Życiorys.
Urodził się w rolniczej rodzinie Stefana i Ksawery z domu Janikowskiej. W 1900 roku rozpoczął naukę w Collegium Marianum w Pelplinie, którą kontynuował (od 1907 roku) w chojnickim gimnazjum, a później w Wyższym Seminarium Duchownym w Pelplinie. W tym okresie należał do organizacji filomackiej. Przerwane wybuchem I wojny światowej studia filozoficzno-teologiczne ukończył, otrzymując święcenia kapłańskie 21 marca 1920 roku.
Pracę zawodową rozpoczął jako wikariusz w Starogardzie Gdańskim, a następnie w Tyłowie i od 14 lipca 1927 proboszcz w Strzelnie.
Administrując powierzoną parafią prowadził działalność duszpasterską, gospodarczą, społeczną i kulturalną. Był wizytatorem nauki religii, założycielem Ochotniczej Straży Pożarnej, inicjatorem powstania Spółdzielni Mleczarskiej w Łebczu, zorganizował kursy haftu kaszubskiego, kroju, szycia i gotowania, a także angażował się w udzielanie pomocy miejscowym pogorzelcom. Wybudował organy dla kościoła parafialnego, a także zakupił dzwony. Zbudował Dom Parafialny, w którym skupiło się lokalne życie kulturalne i był opiekunem miejscowego koła teatralnego.
Po wybuchu II wojny światowej został aresztowany przez Niemców ok. 11 września 1939, a po tygodniu zwolniony. Kolejne aresztowanie miało miejsce 24 października 1939 roku. Z więzienia w Wejherowie, przeniesiony został do niemieckiego obozu przejściowego Zivilgefangenenlager Neufahrwasser w Gdańsku. Zamordowany w lasach piaśnickich jako jedna z 12 tysięcy ofiar zbiorowego mordu dokonanego na ludności polskiej.
W Strzelnie wybudowano symboliczny pomnik dla uczczeniu pamięci Sługi Bożego Anastazego Kręckiego. Dom Parafialny, który w 1950 roku przejęło państwo, 27 października 1985 roku nazwano Wiejskim Domem Kultury im. ks. Anastazego Kręckiego.
Jest jednym z 122 Sług Bożych, wobec których 17 września 2003 roku rozpoczął się proces beatyfikacyjny drugiej grupy męczenników z okresu II wojny światowej.

</doc>
<doc id="1769514" url="https://pl.wikipedia.org/wiki?curid=1769514" title="Zestrój">
Zestrój



</doc>
<doc id="1769518" url="https://pl.wikipedia.org/wiki?curid=1769518" title="Cmentarz „Greki” w Opatowie">
Cmentarz „Greki” w Opatowie

Cmentarz „Greki” w Opatowie – nieistniejący cmentarz prawosławny w Opatowie.
Cmentarz funkcjonował w latach 1778-1837, jako teren grzebalny parafii św. Jerzego. Prawdopodobnie pochówki na nim odbywały się do połowy stulecia, jednak w dalszym okresie nekropolią prawosławnych stał się tzw. nowy cmentarz w Opatowie. Jeszcze pod koniec XIX wieku na terenie dawnego cmentarza znajdowały się dobrze zachowane nagrobki z napisami w języku greckim, co było prawdopodobną przyczyną błędnego uznania cmentarza za grecko-ormiański, jak głosił napis na zniszczonej w 2004 bramie. Obecnie na obszarze tym zachował się tylko jeden nagrobek, prawdopodobnie z II poł. XIX wieku.

</doc>
<doc id="1769520" url="https://pl.wikipedia.org/wiki?curid=1769520" title="Henryk Szymański">
Henryk Szymański



</doc>
<doc id="1769523" url="https://pl.wikipedia.org/wiki?curid=1769523" title="Lista wymarłych płazów">
Lista wymarłych płazów

Lista obejmuje rodzaje (w niektórych przypadkach gatunki) płazów, które wyginęły.

</doc>
<doc id="1769524" url="https://pl.wikipedia.org/wiki?curid=1769524" title="Henryk Szymański (harcmistrz)">
Henryk Szymański (harcmistrz)

Henryk Szymański pseud. „Samotny Jastrząb” (ur. w 1921, zm. 11 października 1981) – polski harcmistrz, pierwszy komendant Tajnego Hufca Harcerzy w Gdyni.
Życiorys.
Przed 1939 r. był drużynowym Drużyny Harcerskiej im. Ks. Stanisława Skorupki w Prywatnej Szkole Ireny Górskiej w Gdyni. Po wybuchu wojny i zajęciu Gdyni przez Niemców, mając 18 lat i stopień podharcmistrza, został komendantem utworzonego 15 listopada 1939 Tajnego Hufca Harcerzy (THH). Rozkazem z 1 stycznia 1940 oficjalnie powołał THH do istnienia i wytyczył kierunki działalności konspiracyjnej: bezwzględną walkę z okupantem o wolność Polski aż do zwycięstwa, krzewienie patriotyzmu, utrzymanie ducha polskości i miłości do Ojczyzny, kontynuację ideologii Związku Harcerstwa Polskiego i dobrych tradycji tego ruchu. Jednym z pierwszych sukcesów THH była akcja "Niezłomni" polegająca na ukryciu przez harcerzy gdyńskiego pomnika Sienkiewicza i tablicy poświęconej Żeromskiemu, przeznaczonych przez Niemców do zniszczenia. Na początku 1942 r. Szymański spotkał się z Lucjanem Cylkowskim i został członkiem komendy Szarych Szeregów w Gdyni. 26 listopada 1942 aresztowany przez gestapo i po torturach w śledztwie osadzony w Stutthofie. W styczniu 1945 r. zmuszony do uczestnictwa w marszu śmierci, po kilku tygodniach gehenny udało mu się zbiec z kolumny więźniów w Wejherowie krótko przed wkroczeniem Armii Czerwonej do miasta. W latach 1945–1948 był komendantem Morskiego Rejonu Harcerzy, potem Hufca Harcerzy w Gdyni. 1956–1957 razem z Hubertem Reglińskim reaktywował gdyńskie harcerstwo. Przeniesiony następnie do Komendy Chorągwi Gdańskiej, pracował w Towarzystwie Przyjaciół Dzieci. Zmarł w 1981 r. i został pochowany w Alei Zasłużonych na Cmentarzu Witomińskim (kwatera 26-40-12).
W 2009 r. jego nazwiskiem nazwano jedną z nowo wytyczonych ulic w dzielnicy Chwarzno-Wiczlino w Gdyni.

</doc>
<doc id="1769526" url="https://pl.wikipedia.org/wiki?curid=1769526" title="Tam i z powrotem (serial telewizyjny)">
Tam i z powrotem (serial telewizyjny)

Tam i z powrotem (ang. "Foreign Exchange") – australijski serial przygodowo-fantastyczny z 2004 roku. Ma 26 odcinków. Opowiada on o przygodach dwójki nastolatków: Hannah O'Flaherty (Lynn Styles) i Bretta Millera (Zachary Garred). Hannah żyje w Irlandii, zaś Brett mieszka w Australii ze swoją matką Jackie (Kirsty Hillhouse). Każde z nich chce wyrwać się ze swojego otoczenia.

</doc>
<doc id="1769528" url="https://pl.wikipedia.org/wiki?curid=1769528" title="Omodiagbe Darlington">
Omodiagbe Darlington



</doc>
<doc id="1769534" url="https://pl.wikipedia.org/wiki?curid=1769534" title="Emeryk Tököly">
Emeryk Tököly



</doc>
<doc id="1769539" url="https://pl.wikipedia.org/wiki?curid=1769539" title="Michał Apaffy">
Michał Apaffy



</doc>
<doc id="1769540" url="https://pl.wikipedia.org/wiki?curid=1769540" title="Parafia Narodzenia Najświętszej Maryi Panny w Sochaczewie-Trojanowie">
Parafia Narodzenia Najświętszej Maryi Panny w Sochaczewie-Trojanowie



</doc>
<doc id="1769542" url="https://pl.wikipedia.org/wiki?curid=1769542" title="Tammiku (Jõhvi)">
Tammiku (Jõhvi)

Tammiku - okręg miejski w Estonii, w prowincji Virumaa Wschodnia, w gminie Jõhvi.

</doc>
<doc id="1769545" url="https://pl.wikipedia.org/wiki?curid=1769545" title="Edise">
Edise

Edise − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769548" url="https://pl.wikipedia.org/wiki?curid=1769548" title="Jõhvi (wieś)">
Jõhvi (wieś)

Jõhvi − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769552" url="https://pl.wikipedia.org/wiki?curid=1769552" title="Kahula">
Kahula

Kahula − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769554" url="https://pl.wikipedia.org/wiki?curid=1769554" title="Kose (Jõhvi)">
Kose (Jõhvi)

Kose − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769555" url="https://pl.wikipedia.org/wiki?curid=1769555" title="Piro Kita">
Piro Kita

Piro Kita (ur. 5 czerwca 1953 w Korczy) - albański aktor.
Życiorys.
Ukończył studia na wydziale aktorskim Instytutu Sztuk w Tiranie. Po studiach rozpoczął pracę w Teatrze Skampa w Elbasanie. Na dużym ekranie zadebiutował w 1976 rolą dyrektora szkoły w filmie "Zonja nga qyteti". Zagrał potem w 10 filmach fabularnych.

</doc>
<doc id="1769557" url="https://pl.wikipedia.org/wiki?curid=1769557" title="Arteria basilaris">
Arteria basilaris



</doc>
<doc id="1769560" url="https://pl.wikipedia.org/wiki?curid=1769560" title="Kotinuka">
Kotinuka

Kotinuka − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769562" url="https://pl.wikipedia.org/wiki?curid=1769562" title="Tętnice mostu">
Tętnice mostu



</doc>
<doc id="1769563" url="https://pl.wikipedia.org/wiki?curid=1769563" title="Arteriae pontis">
Arteriae pontis



</doc>
<doc id="1769564" url="https://pl.wikipedia.org/wiki?curid=1769564" title="Rami ad pontem">
Rami ad pontem



</doc>
<doc id="1769566" url="https://pl.wikipedia.org/wiki?curid=1769566" title="Linna (Jõhvi)">
Linna (Jõhvi)

Linna − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769567" url="https://pl.wikipedia.org/wiki?curid=1769567" title="TopDrummer">
TopDrummer

TopDrummer – dwumiesięcznik wydawany przez wydawnictwo International Music Press od czerwca 2006 roku w nakładzie 8 500 egzemplarzy. Redakcja TopDrummera znajduje się w Gdyni, redaktorem naczelnym był do 2009 roku Jacek Pelc. Od początku 2010 roku jego obowiązki przejął Dariusz Domański (redaktor naczelny miesięcznika dla gitarzystów TopGuitar). Obecnie funkcję naczelnego pełni Michał Szczeblewski. TopDrummer jest pismem skierowanym do perkusistów, entuzjastów tego instrumentu i zainteresowanych tematem muzyków.
Zawiera m.in. obszerny dział newsowy, dział testów sprzętu, teksty tematyczne, relacje z imprez perkusyjnych, recenzje wydawnictw, warsztaty, wywiady z wybitnymi współczesnymi perkusistami oraz cover story, czyli obszerny i wyczerpujący artykuł o wybranym perkusiście. 
Z TopDrummerem współpracuje szereg wybitnych postaci polskiej muzyki, m.in. Piotr Biskupski, Michał Dąbrówka, David Garibaldi, Skip Haden, Marcin Jahr, Kazimierz Jonkisz, Jacek Kochan, Zbigniew Lewandowski, Paul Wertico czy wspomniany Jacek Pelc.
Ostatni numer ukazał się w październiku 2014 jako nr 1/2014 marzec/wrzesień
Magazyn "TopDrummer", obejmując swoim patronatem medialnym, wspiera szereg imprez perkusyjnych w Polsce, z których najważniejsze to "Drumfest" - Międzynarodowy Festiwal Perkusyjny w Opolu, "Źródła i Inspiracje" - Międzynarodowy Festiwal Perkusyjny w Krakowie i Drum Battle w Legnicy.

</doc>
<doc id="1769568" url="https://pl.wikipedia.org/wiki?curid=1769568" title="Pajualuse">
Pajualuse

Pajualuse − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769569" url="https://pl.wikipedia.org/wiki?curid=1769569" title="Lekkoatletyka na Letnich Igrzyskach Olimpijskich 1900 – bieg na 400 metrów przez płotki mężczyzn">
Lekkoatletyka na Letnich Igrzyskach Olimpijskich 1900 – bieg na 400 metrów przez płotki mężczyzn

Bieg na 400 metrów przez płotki na igrzyskach olimpijskich w 1900 w Paryżu rozegrano 14 lipca (eliminacje) i 15 lipca 1900 (finał) w Lasku Bulońskim. Początkowo miało wystąpić 10 lekkoatletów, ale w końcu wystartowało 5 zawodników z 4 krajów. W ten sposób w eliminacjach odpadł tylko 1 zawodnik. W dodatku jeden z biegaczy, którzy zakwalifikowali się do finału (William Lewis) w nim nie wystąpił, prawdopodobnie dlatego, że wypadł on w niedzielę.
Była to konkurencja rozegrana po raz pierwszy na igrzyskach olimpijskich. Biegi odbyły się na bieżni o obwodzie 500 m, a płotki były zrobione ze słupów telegraficznych, zaś ostatnią przeszkodą był rów z wodą.
Eliminacje.
Rozegrano dwa biegi eliminacyjne. Po dwóch pierwszych zawodników awansowało do finału.
Bieg 1.
Tewksbury pokonał Lewisa o 9 metrów.
Bieg 2.
Bieg był formalnością, ponieważ obaj zawodnicy wchodzili do finału. Tauzin wygrał o kilka cali.
Finał.
Przed biegiem finałowym faworytem gospodarzy był Tauzin, który był nieoficjalnym rekordzistą Europy (58,8 s), pięciokrotnym mistrzem Francji i podobno był niepokonany na tym dystansie. Jednak Tewksbury zaraz po starcie objął prowadzenie i wyraźnie wygrał o 5 metrów przed Tauzinem i o 9 metrów przed Ortonem. Lewis nie stanął na starcie, prawdopodobnie, ponieważ była to niedziela.

</doc>
<doc id="1769570" url="https://pl.wikipedia.org/wiki?curid=1769570" title="Pargitaguse">
Pargitaguse

Pargutaguse − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769573" url="https://pl.wikipedia.org/wiki?curid=1769573" title="Featherstone">
Featherstone

Featherstone – miasto i civil parish w północnej Anglii (Wielka Brytania), w hrabstwie West Yorkshire, w dystrykcie metropolitalnym Wakefield. Leży 18 km od miasta Leeds i 255.9 km od Londynu. W 2011 roku civil parish liczyła 15 244 mieszkańców. Featherstone jest wspomniana w Domesday Book (1086) jako "Ferestane"/"Fredestan".
W tym mieście ma swą siedzibę klub rugby - Featherstone Rovers.

</doc>
<doc id="1769577" url="https://pl.wikipedia.org/wiki?curid=1769577" title="Mažeikių Nafta">
Mažeikių Nafta



</doc>
<doc id="1769578" url="https://pl.wikipedia.org/wiki?curid=1769578" title="Franciszka Galbierz-Krośniak">
Franciszka Galbierz-Krośniak

Franciszka Galbierz-Krośniak (ur. 13 września 1928 w Gliwicach, zm. w październiku 2018) – polska polityk, posłanka na Sejm PRL VIII kadencji.
Życiorys.
W 1955 uzyskała tytuł zawodowy lekarza medycyny w Śląskiej Akademii Medycznej. Od 1955 pracowała w Wojewódzkim Ośrodku Chorób Płuc Dzieci i Młodzieży w Istebnej, w którym od 1966 była ordynatorem oddziału, a od 1972 dyrektorem. Do Polskiej Zjednoczonej Partii Robotniczej wstąpiła w 1974. Była radną Wojewódzkiej Rady Narodowej. W latach 1981–1985 pełniła mandat posła na Sejm PRL VIII kadencji w okręgu Bielsko-Biała z ramienia PZPR. Zasiadała w Komisji Zdrowia i Kultury Fizycznej oraz w Komisji Polityki Społecznej, Zdrowia i Kultury Fizycznej.
Zamieszkiwała na osiedlu Manhatan w Ustroniu. Zmarła pod koniec października 2018.

</doc>
<doc id="1769580" url="https://pl.wikipedia.org/wiki?curid=1769580" title="Sklo Union Teplice">
Sklo Union Teplice



</doc>
<doc id="1769581" url="https://pl.wikipedia.org/wiki?curid=1769581" title="Międzynarodowa Federacja Położników i Ginekologów">
Międzynarodowa Federacja Położników i Ginekologów



</doc>
<doc id="1769582" url="https://pl.wikipedia.org/wiki?curid=1769582" title="SU Teplice">
SU Teplice



</doc>
<doc id="1769583" url="https://pl.wikipedia.org/wiki?curid=1769583" title="Lekkoatletyka na Letnich Igrzyskach Olimpijskich 1900 – skok wzwyż z miejsca mężczyzn">
Lekkoatletyka na Letnich Igrzyskach Olimpijskich 1900 – skok wzwyż z miejsca mężczyzn

Konkurs skoku wzwyż z miejsca na igrzyskach olimpijskich w 1900 w Paryżu rozegrano 16 lipca 1900 w Lasku Bulońskim. Startowało 3 lekkoatletów z 1 kraju. Była to konkurencja rozegrana po raz pierwszy na igrzyskach olimpijskich.
Finał.
Ewry zwyciężył zdecydowanie bijąc rekord świata skokami na wysokość 1,63 m, a następnie 1,655 m.

</doc>
<doc id="1769585" url="https://pl.wikipedia.org/wiki?curid=1769585" title="Dekarboksylaza ornityny">
Dekarboksylaza ornityny

Dekarboksylaza ornityny (EC 4.1.1.17), ODC (z ang. "ornithine decarboxylase") – enzym z klasy liaz.
Przeprowadza proces dekarboksylacji ornityny, w wyniku czego powstaje diamina, putrescyna:
Jest to pierwszy etap biosyntezy poliamin. 
Struktura.
U ludzi enzym ten organizuje się w homodimer, a każda podjednostka składa się z 461 reszt aminokwasowych. 
Kofaktorem dekarboksylazy ornityny jest fosforan pirydoksalu przyłączony do reszty lizyny 69.

</doc>
<doc id="1769587" url="https://pl.wikipedia.org/wiki?curid=1769587" title="Stanisław Gałecki">
Stanisław Gałecki

Stanisław Gałecki (ur. 10 lutego 1932 w Kaszowie, zm. 18 lutego 1988) – polski polityk, poseł na Sejm PRL VIII kadencji.
Życiorys.
Syn Franciszka i Barbary z d. Hajduga. W 1948 wstąpił do Związku Młodzieży Polskiej, a w 1950 do Polskiej Zjednoczonej Partii Robotniczej. Uzyskał tytuł zawodowy magistra filozofii na Uniwersytecie Warszawskim. 16 marca 1973 został zastępcą członka Komitetu Warszawskiego PZPR. 9 października tego samego roku został jego członkiem (którym był do 11 listopada 1986). W lutym 1978 został I sekretarzem Komitetu Dzielnicowego Warszawa Praga-Północ. W latach 1980–1985 pełnił mandat posła na Sejm PRL VIII kadencji, reprezentując okręg Warszawa Praga-Północ. Zasiadał w Komisji Administracji, Gospodarki Terenowej i Ochrony Środowiska, Komisji Spraw Zagranicznych, Komisji Administracji, Gospodarki Przestrzennej i Ochrony Środowiska oraz jako przewodniczący (od 6 lipca 1982) w Komisji Mandatowo-Regulaminowej. Od 18 grudnia 1980 do 11 października 1986 był sekretarzem Komitetu Warszawskiego PZPR. W latach 80. zasiadał w Radzie Narodowej m.st. Warszawy, był jej wiceprzewodniczącym (1984–1988). Pochowany na cmentarzu Powązki Wojskowe w Warszawie w kwaterze B3-3-5.

</doc>
<doc id="1769590" url="https://pl.wikipedia.org/wiki?curid=1769590" title="Pauliku">
Pauliku

Pauliku − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769592" url="https://pl.wikipedia.org/wiki?curid=1769592" title="Puru">
Puru

Puru − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769593" url="https://pl.wikipedia.org/wiki?curid=1769593" title="Sompa (Jõhvi)">
Sompa (Jõhvi)

Sompa − wieś w Estonii, w prowincji Virumaa Wschodnia, w gminie Jõhvi.

</doc>
<doc id="1769594" url="https://pl.wikipedia.org/wiki?curid=1769594" title="Star 21">
Star 21

Star 21 – polski samochód ciężarowy średniej ładowności produkowany w latach 1957–1960 przez Fabrykę Samochodów Ciężarowych "Star" w Starachowicach.
Historia modelu.
W trakcie wieloletniej eksploatacji samochodów ciężarowych Star 20, ujawnione zostały wady oraz niedoskonałości tej konstrukcji, które przyczyniały się utrudnień w eksploatacji oraz niemożności zaspokojenia przez ten model potrzeb jego użytkowników. W wyniku prac Biura Konstrukcyjnego Przemysłu Motoryzacyjnego w Warszawie w 1956 roku skonstruowano prototyp średniego samochodu ciężarowego Star 25 o ładowności 4000 kg. Jednak brak możliwości technicznych oraz finansowych oraz przedłużające się prace nad jednostką napędową o lepszych parametrach, jak i konieczność szybkiego zastąpienia Stara 20, doprowadziły do rozpoczęcia w lipcu 1957 roku produkcji seryjnej samochodu Star 21, w którym zastosowano jedynie pewną cześć zmodernizowanych elementów z prototypu opracowanego w 1956 roku.
Do napędu nowego, zmodernizowanego modelu zastosowano znany z modelu Star 20, 6-cylindrowy, rzędowy silnik benzynowy typu S42, o pojemności 4188 cm³ i mocy maksymalnej 62,5 kW (85 KM). Jednostka napędowa zblokowana została z nową 5-biegową manualną, niesynchronizowaną skrzynią biegów. W układzie przeniesienia napędu dokonano modernizacji przekładni głównej poprzez zwiększenie jej przełożenia, dzięki czemu poprawiono osiągi pojazdu w stosunku do poprzedniego modelu. Piąty bieg (nadbieg) był wykorzystywany podczas jazdy bez przyczepy w terenie niegórzystym. W układzie jezdnym wzmocniono mocowanie resorów oraz zastosowano hydrauliczne amortyzatory ramieniowe w przednim zawieszeniu. Zmiany wprowadzone w układzie jezdnym przyczyniły się do zwiększenia ładowności Stara 21 do 4000 kg.
Star 21 wyposażany był w kabinę wagonową typu N20 produkowaną przez zakłady SHL z Kielc lub prostszą, tańszą i mniej komfortową kabinę typu N23, produkowaną przez FSC.
Wraz ze standardową odmianą modelu Star 21 rozpoczęto produkcję ciągnika siodłowego Star C21, przystosowanego do pracy w zestawie z jednoosiową naczepą typu D60 produkowaną przez ówczesną Sanocką Fabrykę Wagonów "Sanowag", a później przez Zakłady Budowy Nadwozi Samochodowych w Kożuchowie. Kolejną wersją wprowadzoną do produkcji był tylno zsypowy samochód wyładowczy Star W21. Produkcja tego modelu odbywała się przy udziale ZNTK w Oławie, który był producentem skrzyni wyładowczej oraz hydraulicznego mechanizmu zsypowego.
Zasadniczą wadą modelu Star 21 był mały rozstaw osi, co przy posiadanej ładowności było powodem małej stateczności podczas jazdy na nierównych drogach i co było szczególnie dokuczliwe w samochodach z nadwoziem pożarniczym. Produkcja modelu Star 21 i jego odmian zakończona została w 1960 roku, po rozpoczęciu produkcji samochodu Star 25.

</doc>
<doc id="1769595" url="https://pl.wikipedia.org/wiki?curid=1769595" title="Bolesław Gałek">
Bolesław Gałek

Bolesław Gałek (ur. 23 października 1934 w Małkowie-Kolonii) – polski polityk, poseł na Sejm PRL VIII kadencji.
Życiorys.
Syn Jana i Anieli. Uzyskał wykształcenie podstawowe. W 1966 wstąpił do Polskiej Zjednoczonej Partii Robotniczej. Od 1968 do 1975 był członkiem Komitetu Powiatowego partii w Hrubieszowie, zasiadając w jego egzekutywie. W latach 1975–1978 i 1980–1989 był członkiem Komitetu Wojewódzkiego PZPR w Zamościu, od 1986 także członkiem jego egzekutywy. W latach 1980–1985 pełnił mandat posła na Sejm PRL VIII kadencji w okręgu Zamość. Zasiadał w Komisji Handlu Wewnętrznego, Drobnej Wytwórczości i Usług, Komisji Oświaty i Wychowania oraz w Komisji Rynku Wewnętrznego, Drobnej Wytwórczości i Usług.
Otrzymał Medal 30-lecia Polski Ludowej.

</doc>
<doc id="1769596" url="https://pl.wikipedia.org/wiki?curid=1769596" title="Anastrozol">
Anastrozol

Anastrozol, "anastrozole" – niesteroidowy lek selektywnie hamujący aromatyzację, zmniejszający wytwarzanie estrogenów. W wyniku jego działania dochodzi do spadku biosyntezy estrogenów w tkankach obwodowych, a tym samym obniżenia ich stężenia w osoczu, co hamuje rozwój nowotworów estrogenozależnych.
Farmakokinetyka.
Lek wchłania się szybko z przewodu pokarmowego, osiągając maksymalne stężenie w osoczu krwi po 2 godzinach. Wiązanie z białkami osocza zachodzi w 40%. Biologiczny okres półtrwania wynosi 40–50 godzin. Metabolizm anastrozolu przebiega w wątrobie.
Badania kliniczne.
W badaniu ATAC obejmującym kobiety chore na raka piersi wykazano, że grupa otrzymująca anastrozol miała lepsze wyniki kliniczne po 5 latach niż grupa otrzymująca tamoksyfen. W innym badaniu wykazano zmniejszenie nawrotów o 40% przy zastosowaniu anastrozolu, a także korzyści u kobiet z ujemnym wynikiem badania obecności receptorów estrogenowych, którym podawano anastrozol.
Dawkowanie.
Dawkę oraz częstotliwość podawania leku ustala lekarz, zwykle 1 mg raz na dobę.
Uwagi.
W przypadku wystąpienia działań niepożądanych takich jak uczucie zmęczenia i senności, należy zachować szczególną ostrożność podczas prowadzenia pojazdów i obsługi urządzeń mechanicznych.
Leku nie wolno stosować u kobiet w ciąży oraz karmiących piersią.

</doc>
<doc id="1769598" url="https://pl.wikipedia.org/wiki?curid=1769598" title="Julia Marcell">
Julia Marcell

Julia Marcell, właśc. Julia Górniewicz (ur. 20 kwietnia 1982 w Chełmnie) – polska piosenkarka, pianistka, gitarzystka i kompozytorka mieszkająca i nagrywająca w Niemczech. Jest córką pedagoga prof. Józefa Górniewicza.
Kariera muzyczna.
Julia Marcell wychowywała się w Toruniu, gdzie uczęszczała do Szkoły Podstawowej nr 29. W okresie szkolnym stypendystka Krajowego Funduszu na rzecz Dzieci. Jej rodzina przeniosła się z Olsztyna, z którym Julia się związała i traktuje go jak miasto rodzime..
Śpiewa utwory alternatywne w aranżacjach opartych o fortepian lub gitarę elektryczną, z towarzyszeniem wyrazistej perkusji, basu i instrumentów smyczkowych, a także okazjonalnej elektroniki. Komponować rozpoczęła w wieku czternastu lat, na pianinie zaczęła grać dopiero około 2007. W 2007 wydała swoją debiutancką EP-kę pt. "Storm".
W październiku 2007, z pomocą fanów, uzbierała kwotę 50 000 dolarów amerykańskich na nagranie albumu (za pomocą serwisu www.Sellaband.com). W ten sposób ukazała się jej debiutancka płyta "It Might Like You". Została nagrana w styczniu 2008 w Berlinie, wyprodukował ją niemiecki producent muzyczny Moses Schneider, pracujący z zespołami rockowymi Beatsteaks, Kreator czy Tocotronic.
W 2010 i 2011 artystka odbyła międzynarodową (Niemcy, USA, Czechy, Finlandia, Japonia, Polska) trasę koncertową. 3 października 2011 wydała album "June". Pierwszy singel z albumu, „Matrioszka”, został wydany 7 sierpnia 2011. Teledysk do „Matrioszki” został wydany 27 sierpnia 2011.
Jest laureatką Nagrody Artystycznej Miasta Torunia im. Grzegorza Ciechowskiego w 2011. Nagroda ta została jej wręczona 17 grudnia 2011 podczas Koncertu Specjalnego Pamięci Grzegorza Ciechowskiego w toruńskim klubie studenckim „Od Nowa”.
Została nagrodzona Paszportem „Polityki” 2011 w kategorii „Muzyka popularna”. Nagrodę tę otrzymała wspólnie z Maciejem Szajkowskim. Zdaniem jury, „udowodniła, że karierę w muzyce pop można robić samodzielnie i na własnych zasadach” i została uhonorowana „za w pełni autorskie i nowoczesne podejście do tworzenia muzyki”.
W 2013 podjęła współpracę z reżyserem teatralnym Krzysztofem Garbaczewskim, dla którego napisała i wykonywała na żywo muzykę do spektakli "Kamienne niebo zamiast gwiazd" (Teatr Nowy, Warszawa) oraz "Kronos" (Teatr Polski Wrocław).
W tym samym roku skomponowała całość muzyki do filmu Przemysława Wojcieszka pt. "Jak całkowicie zniknąć" (2015).
6 października 2014 ukazał się trzeci album – "Sentiments". 11 marca 2016 czwarty album – Proxy.
Dyskografia.
Zespół

</doc>
<doc id="1769599" url="https://pl.wikipedia.org/wiki?curid=1769599" title="Maria Gawlik">
Maria Gawlik

Maria Gawlik z domu Korczykowska (ur. 5 stycznia 1957 w Jaśle) – polska polityk, posłanka na Sejm PRL VIII kadencji.
Życiorys.
Uzyskała wykształcenie średnie zawodowe (technik cukiernik) i została laborantką w Zakładach „Liwocz” w Jaśle. Do Polskiej Zjednoczonej Partii Robotniczej wstąpiła w 1975, była m.in. sekretarzem POP w Zakładach „Liwocz”. Przewodniczyła także kołu Związku Socjalistycznej Młodzieży Polskiej. W latach 1980–1985 sprawowała mandat posła na Sejm PRL VIII kadencji w okręgu Krosno z ramienia PZPR. Pełniła funkcję Sekretarza Sejmu. Zasiadała w Komisji Handlu Wewnętrznego, Drobnej Wytwórczości i Usług, Komisji Rolnictwa i Przemysłu Spożywczego oraz w Komisji Rynku Wewnętrznego, Drobnej Wytwórczości i Usług. Odznaczona Brązową Odznaką im. Janka Krasickiego.

</doc>
<doc id="1769601" url="https://pl.wikipedia.org/wiki?curid=1769601" title="Pawonków (stacja kolejowa)">
Pawonków (stacja kolejowa)

Pawonków – przystanek kolejowy w Pawonkowie, na linii nr 61. Na przystanku zatrzymują się tylko pociągi osobowe, istnieje budynek dworca, brak natomiast kas biletowych.
W roku 2017 przystanek obsługiwał 0–9 pasażerów na dobę.
Po podziale Górnego Śląska w 1922 roku stacja w Pawonkowie była pierwszą/ostatnią po polskiej stronie. Granica niemiecko-polska posiadała w tym miejscu wcięcie zaraz za budynkami dworcowymi, w głąb państwa niemieckiego.

</doc>
<doc id="1769602" url="https://pl.wikipedia.org/wiki?curid=1769602" title="Lene Storløkken">
Lene Storløkken

Lene Storløkken (ur. 20 czerwca 1981 w Lørenskog), norweska futbolistka grająca na pozycji pomocnika, zawodniczka norweskiego klubu Team Strømmen FK i reprezentacji Norwegii, uczestniczka Mistrzostw Świata 2007 (IV miejsce), olimpiady 2008 w Pekinie oraz Mistrzostw Europy 2009.

</doc>
<doc id="1769604" url="https://pl.wikipedia.org/wiki?curid=1769604" title="Julianka (stacja kolejowa)">
Julianka (stacja kolejowa)

Julianka – stacja kolejowa w Juliance, na linii nr 61. Na stacji zatrzymują się tylko pociągi osobowe, istnieje budynek dworca, brak natomiast kas biletowych.
W roku 2017 stacja obsługiwała 50–99 pasażerów na dobę.
Stację zbudowano pod nazwą "Złoty Potok" i pod nią funkcjonował on do lat 60., kiedy wprowadzono obecną nazwę.
Na stacji 3 listopada 1976 miała miejsce katastrofa kolejowa, wyniku której śmierć poniosło 26 osób, a 120 osób zostało rannych.

</doc>
<doc id="1769605" url="https://pl.wikipedia.org/wiki?curid=1769605" title="Kochanowice (stacja kolejowa)">
Kochanowice (stacja kolejowa)

Kochanowice – stacja kolejowa w Kochanowicach, na linii nr 61. Na stacji zatrzymują się tylko pociągi osobowe, istnieje budynek dworca, brak natomiast kas biletowych.
W roku 2017 stacja obsługiwała 0–9 pasażerów na dobę.

</doc>
<doc id="1769607" url="https://pl.wikipedia.org/wiki?curid=1769607" title="Wojciech Więckowski">
Wojciech Więckowski

Wojtek "Teck" Więckowski (ur. Poznań) – polski muzyk country i bluesa: gitarzysta, wokalista, kompozytor i autor tekstów. 
Życiorys.
Jest wirtuozem gitary slide. Ukończył Poznańskie Liceum Sztuk Plastycznych. W wieku 17 lat zaczął koncertować wraz z zespołem Wehikuł Blues, będąc gitarzystą solowym akustycznego blues-rockowego tria. Dwa lata później razem z perkusistą Wiesławem Lustykiem utworzył zespół Silvertrain Bluesband, do którego wkrótce dołączył basista Mateusz Wysocki. Razem wydali singla, nagrali klip wideo. Następnie do zespołu dołączył znany w Europie muzyk boogie-woogie - Maciej Markiewicz, Wysockiego zastępuje basista Zenon Strzałkowski. Zespół zmienia nazwę na Blues Express. Razem wydali płytę "Blues and Boogie Band", a także DVD z koncertu na Dziedzińcu Zamkowym w Poznaniu. Koncertowali w Hamburgu w słynnym klubie Downtown, na jubileuszowym koncercie Axela Zwingenbergera. Nastąpiły przemiany w zespole, grupa z Wojtkiem jako liderem nazwała się "Wojtek Więckowski Trio" z sekcją Lustyk - Strzałkowski. Wojtek nawiązał współpracę z uznanym w kraju i za granicą basistą Łukaszem Gorczycą, dzięki czemu miał okazję zagrać gościnnie z takimi wykonawcami jak Chuck Frazier, Wheatbread Johnson, Keith Thompson czy Rob Tognoni.

</doc>
<doc id="1769608" url="https://pl.wikipedia.org/wiki?curid=1769608" title="Aria Stefana">
Aria Stefana



</doc>
<doc id="1769610" url="https://pl.wikipedia.org/wiki?curid=1769610" title="BB-152">
BB-152

BB-152 (znany również pod oznaczeniem Baade 152, Flugzeug 152, Dresden 152 lub prościej 152) – samolot pasażerski średniego zasięgu zbudowany w Niemieckiej Republice Demokratycznej w połowie lat 50. XX wieku. Maszyna nie weszła do produkcji seryjnej.
Historia.
Od połowy lat 50. państwowa wytwórnia lotnicza VEB Flugzeugwerke w Dreźnie pracowała nad nowym samolotem pasażerskim przeznaczonym do lotów na średnich dystansach. Kierownikiem zespołu projektowego był inżynier Brunolf Baade, który powrócił ze Związku Radzieckiego, do którego trafił jako jeniec wojenny po zakończeniu II wojny światowej. Podczas wojny Baade pracował w wytwórni Junkersa. Swoje doświadczenia wykorzystał przy projektowaniu radzieckiego samolotu bombowego oznaczonego jako OKB-1 EF 140, który konstrukcyjnie wywodził się z samolotu Junkers Ju 287. Prowadzone dalsze prace nad EF 140 zaowocowały powstaniem konstrukcji oznaczonej jako Samolot 150 lub Aleksiejew 150. Był to dwusilnikowy bombowiec, który jednak nie był dalej rozwijany. Po powrocie do kraju swoje doświadczenia Baade wykorzystał przy projektowaniu BB-152, którego makieta po raz pierwszy została pokazana na Wiosennych Targach w Lipsku w 1958 roku. Pierwszy prototyp V1/I z oznaczeniem DM-ZYA rozpoczął próby kołowania 30 kwietnia 1958 r. 4 grudnia tego samego roku po raz pierwszy wzbił się w powietrze, jednak podczas swojego drugiego lotu 4 marca 1959 roku samolot uległ katastrofie podczas podchodzenia do lądowania w Ottendorf-Okrilla a cała znajdująca się na jego pokładzie załoga zginęła. Dalsze badania w locie prowadzono na drugim prototypie V4/II ze znakami DM-ZYB. Wybudowano jeszcze jeden prototypowy samolot V5/II (DM-ZYC), który posłużył do testów prowadzonych na ziemi. Na początku 1961 roku zakończono dalsze pracę nad samolotem i cały program jego budowy i rozwoju został anulowany. Pod naciskiem Związku Radzieckiego w ramach podziału prac w Radzie Wzajemnej Pomocy Gospodarczej podjęto decyzję, że rozwojem i produkcją samolotów komunikacyjnych zajmować się będzie tylko i wyłącznie ZSRR, samolotów rolniczych i sportowych Czechosłowacja zaś Polska Rzeczpospolita Ludowa, budową szybowców. NRD zaprzestało dalszych inwestycji w rozwój własnego przemysłu lotniczego a wydział lotniczy Politechniki Drezdeńskiej został zamknięty. Samolot BB-152 miał stanowić uzupełnienie dla radzieckiej maszyny Tu-104, wstępne zainteresowanie zakupem BB-152 wyraziły Polskie Linie Lotnicze LOT.
Konstrukcja.
BB-152 był całkowicie metalowym górnopłatem ze skrzydłami o ujemnym wzniosie. Pierwszy prototyp napędzany był czterema radzieckimi silnikami turboodrzutowymi RD-9 umieszczonymi po dwa w gondolach zawieszonych na wysięgnikach pod skrzydłami. Posiadał oszklony dziób i jednotorowe podwozie główne chowane w kadłubie, przednie dwukołowe i tylne czterokołowe, dwie pary ustawione obok siebie. Na końcach skrzydeł znajdowały się wsporniki z kołami chowanymi do gondoli umieszczonych na końcówkach płata. Drugi prototyp nie miał już oszklonego dziobu, podwozie przednie chowane do wnęki z przodu kadłuba, główne do wnęk w gondolach silnikowych. Metalowy kadłub o konstrukcji półskorupowej o kołowym przekroju. W drugim prototypie zastosowano silniki rodzimej konstrukcji Pirna 014 zbudowane w zakładach VEB Strömungsmaschinen Pirna. Usterzenie klasyczne, w skrzydłach znajdowały się integralne zbiorniki paliwa.
Wersje.
Przewidywano produkcję następujących wersji

</doc>
<doc id="1769611" url="https://pl.wikipedia.org/wiki?curid=1769611" title="Kościół św. Jerzego oo. Karmelitów Trzewiczkowych w Wilnie">
Kościół św. Jerzego oo. Karmelitów Trzewiczkowych w Wilnie

Kościół św. Jerzego oo. Karmelitów Trzewiczkowych w Wilnie – kościół położony przy ulicy K. Sirvydo g. 4 (przed 1945 – plac Orzeszkowej) w północnej części wileńskiego Starego Miasta.
Historia.
Fundatorem kościoła dla zakonu karmelitów trzewiczkowych w 1506 był kanclerz wielki litewski i wojewoda wileński Mikołaj Radziwiłł. Fundacja stanowiła jego wotum dziękczynne za zwycięstwo odniesione nad Tatarami pod Kleckiem. Niewielkich rozmiarów gotycki kościół powstał poza murami obronnymi miasta, przy drodze prowadzącej od Bramy Mokrej, na zachód katedry wileńskiej. Patronem świątyni został św. Jerzy, patron rycerstwa.
W 1755 świątynia została przebudowana przez Franciszka Hoffera w stylu rokokowym i w takim stanie zachowała się do dzisiaj. Jedyna nawa została przesklepiona kolebką, na której namalowano sceny z życia i męczeńskiej śmierci patrona kościoła. Ambona zbudowano w kształcie rycerskiego rydwanu. Wyposażenie kościoła stanowił ołtarz główny i piec ołtarzy bocznych. W prezbiterium umieszczono portrety Zygmunta II Wazy oraz Mikołaja, Jerzego i Barbary Radziwiłłów.
W 1772 roku w klasztorze żyło 23 zakonników. Klasztor był ośrodkiem litewsko-ruskiej prowincji św. Jerzego. 
W 1798 skasowano konwent karmelitów a świątynię z klasztorem przekazano dla seminarium duchownego odnowionej diecezji wileńskiej.
W 1908 przeprowadzono restaurację polichromii na sklepieniu.
3 marca 1942 okopujący Wilno Niemcy aresztowali profesorów i alumnów seminarium i przekazali je Litwinom. Na jesieni tego samego roku arcybiskup Reinys otworzył nowe seminarium, do którego przyjmowano wyłącznie Litwinów.
Od 1944 kościół zamknięto i urządzono w nim magazyn książek, w pomieszczeniach klasztornych ulokowano bibliotekę. Również po odzyskaniu przez Litwę niepodległości w 1990 kościół i klasztor wykorzystywane są jako biblioteka. Obiekty są niedostępne do zwiedzania. 
Architektura.
Dominującym stylem jest rokoko, ślady gotyku są niewidoczne. Do budynku kościoła przylegają dwie zakrystie i kruchta dobudowana na początku XIX wieku, w stylu nawiązującym do klasycyzmu, ujeta w korynckie kolumny. Przy prezbiterium znajduje się kaplica Św. Józefa, jedyna w kościele.
Najważniejszym akcentem architektonicznym kościoła św. Jerzego jest jego fasada o falistej, rozczłonkowanej linii, giętych liniach wolut i z lekkim, bogato zdobionym szczytem i dekorowana reliefami; pilastry i gzymsy stwarzają grę światłocienia. W wyglądzie fasady widać pokrewieństwo z innymi kościołami wileńskimi, jak św. Ducha czy św. Jana a także z warszawskim kościołem wizytek czy krakowskim kościołem pijarów. 
Szczyty ściany wschodniej i prezbiterium również mają fantazyjne, faliste linie. Wnętrze świątyni jest jednonawowe, z prostokątnym prezbiterium i sklepieniu beczkowym. Przetrwały, wspomniane już ołtarze, ambona w kształcie rydwanu oraz portrety króla Zygmunta III i członków rodziny Radziwiłłów. Zachowały się też cenne XVIII wieczne obrazy: Zaręczyny Marii, Matka Boska Różańcowa i św. Jerzy oraz drewniane rzeźby przedstawiające świętych i zakonników. 
Kościół i cztery parterowe budynki klasztorne otaczają duży dziedziniec wewnętrzny. Czworokątna dzwonnica prawdopodobnie została przebudowana z baszty przebiegających w pobliżu murów miejskich. 
Z zewnątrz widoczne są tylko trzy szczyty kościoła z ażurowymi, delikatnymi krzyżami i jego dach. 

</doc>
<doc id="1769612" url="https://pl.wikipedia.org/wiki?curid=1769612" title="Roque Marrapodi">
Roque Marrapodi

Roque Saverio Marrapodi – piłkarz argentyński, bramkarz. Później trener.
Marrapodi rozpoczął karierę piłkarską w 1949 roku w klubie Ferro Carril Oeste. Jako gracz klubu Ferro Carril Oeste był w kadrze reprezentacji podczas turnieju Copa América 1955, gdzie Argentyna zdobyła tytuł mistrza Ameryki Południowej. Ponieważ podstawowym bramkarzem reprezentacji był Julio Musimessi, Marrapodi nie zagrał w żadnym meczu.
W 1956 roku został bramkarzem klubu CA Vélez Sarsfield, gdzie występował do 1959 roku. W 1960 roku przeszedł na krótko do drugoligowego wówczas klubu CA Temperley, skąd jeszcze w tym samym roku wrócił do Ferro Carril Oeste, gdzie grał do 1965 roku. Łącznie w barwach klubu Ferro Carril Oeste rozegrał 307 meczów, co pod tym względem daje mu miejsce w pierwszej dziesiątce klubowej tabeli wszech czasów.
Na koniec kariery w latach 1966-1967 grał w drugoligowym wtedy klubie Arsenal Sarandí Buenos Aires.
W pierwszej lidze Marrapodi rozegrał łącznie 428 meczów.
Po zakończeniu kariery piłkarskiej został trenerem – w 1969 roku kierował drużyną klubu Sporting Punta Alta.

</doc>
<doc id="1769613" url="https://pl.wikipedia.org/wiki?curid=1769613" title="Antoni Arasmus">
Antoni Arasmus

Antoni Arasmus (ur. 21 lutego 1894 w Skórczu, zm. 27 października 1939) – polski duchowny katolicki, Sługa Boży Kościoła katolickiego.
Życiorys.
Był synem Jakuba i Marianny z domu Resmer. Od 1908 roku, przez trzy lata uczył się w Collegium Marianum w Pelplinie, a później do gimnazjum w Wałczu. Święcenia kapłańskie otrzymał 14 czerwca 1924 roku kończąc studia w Wyższym Seminarium Duchownym w Pelplinie.
Pracę zawodową rozpoczął jako wikariusz w Lubichowie, a następnie powierzono mu opiekę nad nowo powstałym kościołem pod wezwaniem św. Józefa Oblubieńca, parafii Kasparus, którego budowę prowadził (1927).
Wybuch II wojny światowej zastał ks. Antoniego w parafii Kiełpino, w której założył Sodalicję Mariańską i rozwinął Żywy Różaniec. Aresztowany we wrześniu 1939 roku został zwolniony na interwencję znajomego miejscowego Niemca. Początkowo ukrywał się, ale w każdą niedzielę odprawiał w swojej parafii Mszę Świętą. Po upływie czterech tygodni powrócił do stałego miejsca zamieszkania i 27 października został powtórnie aresztowany. Po przesłuchaniu w Kartuzach został wywieziony do lasu, zamordowany i tam pogrzebany. Ekshumacja przeprowadzona w 1945 roku ujawniła, że ks. Antoni miał połamane przez oprawców kończyny. Miejsce zbrodni upamiętniono tablicą, a miejscem pochówku stał się cmentarz w Kiełpinie.
Od 2001 roku jest patronem gimnazjum w Kiełpinie.
Jest jednym z 122 Sług Bożych, wobec których 17 września 2003 roku rozpoczął się proces beatyfikacyjny drugiej grupy męczenników z okresu II wojny światowej.

</doc>
<doc id="1769614" url="https://pl.wikipedia.org/wiki?curid=1769614" title="Roque Saverio Marrapodi">
Roque Saverio Marrapodi



</doc>
<doc id="1769615" url="https://pl.wikipedia.org/wiki?curid=1769615" title="CCTV">
CCTV



</doc>
<doc id="1769619" url="https://pl.wikipedia.org/wiki?curid=1769619" title="Cupcakes Taste Like Violence">
Cupcakes Taste Like Violence

Cupcakes Taste Like Violence – drugi minialbum hollywoodzkiego piosenkarza Jeffreego Stara, wydany w Stanach Zjednoczonych 9 grudnia 2008. 18 listopada 2008 roku ukazał się jedyny singel zatytułowany "Lollipop Luxury".

</doc>
<doc id="1769620" url="https://pl.wikipedia.org/wiki?curid=1769620" title="Amorolfina">
Amorolfina

Amorolfina () – organiczny związek chemiczny, lek przeciwgrzybiczy, oddziałuje hamująco na syntezę składników błony komórkowej grzybów pasożytniczych. Wykazuje wysoki zakres działania wobec pleśni, drożdżaków oraz dermatofitów. Amorolfina stosowana miejscowo na płytkę paznokcia przenika do jej łożyska, jednak nawet długotrwałe jej stosowanie nie powoduje kumulowania się leku w organizmie.
Preparaty.
Preparaty dostępne w Polsce: "Amorolak", "Funtrol", "Loceryl", "Myconolak".
Dawkowanie.
Lek stosowany zewnętrznie, częstotliwość oraz czas trwania stosowania ustala lekarz, zwykle lakier stosuje się 1–2 razy w tygodniu. Leczenie paznokci u rąk trwa ok. 6 miesięcy, natomiast paznokci u stóp 9–12 miesięcy.
Uwagi.
W trakcie leczenia amorolfiną używanie kosmetycznych lakierów oraz naklejanie sztucznych paznokci jest niewskazane. Stosowanie leku u kobiet w ciąży jest wskazane w przypadku zdecydowanej konieczności. Nie stosować w okresie karmienia piersią.

</doc>
