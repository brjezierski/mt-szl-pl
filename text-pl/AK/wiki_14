<doc id="1777152" url="https://pl.wikipedia.org/wiki?curid=1777152" title="Arie Jan Machauf">
Arie Jan Machauf

Arie Jan Machauf (ur. 22 października 1909 w Bielsku, zm. 15 października 2005 w Izraelu) – izraelski działacz społeczno-kulturalny polsko-żydowskiego pochodzenia, wieloletni prezes Ziomkostwa Żydów Bielska-Białej w Izraelu.
Życiorys.
Urodził się w Bielsku w rodzinie żydowskiej, jako syn Wilhelma, lekarza i Flory, dentystki. Jego starszy brat Marcel także był dentystą. Przez wiele lat był działaczem sportowym. W Żydowskim Towarzystwie Sportowym "Makkabi", był instruktorem narciarstwa oraz członkiem zarządu Sekcji Narciarstwa. Opiekował się schroniskiem na Hali Boraczej w Beskidach. Po deportacji Żydów z III Rzeszy do Zbąszynia w Polsce w 1938, organizował dla nich pomoc.
Podczas II wojny światowej wraz z matką uciekł do radzieckiej strefy okupacyjnej. Później zostali wywiezieni w głąb kraju, gdzie w 1942 zmarła jego matka. Tam też poślubił Jaffę. W 1946 jako repatriant wrócił do Bielska. Działał w organizacjach syjonistycznych. W 1950 wyemigrował do Izraela, gdzie przez 30 lat był prezesem Ziomkostwa Żydów Bielska-Białej. Tam też zmarł i został pochowany. Miał dwie córki: Ruth i Margalit.
7 września 2009 w sali domu przedpogrzebowego na cmentarzu żydowskim w Bielsku-Białej odsłonięto tablicę upamiętniającą Machaufa.

</doc>
<doc id="1777153" url="https://pl.wikipedia.org/wiki?curid=1777153" title="Most fordoński im. Rudolfa Modrzejewskiego w Bydgoszczy">
Most fordoński im. Rudolfa Modrzejewskiego w Bydgoszczy

Most Fordoński im. Rudolfa Modrzejewskiego – most kolejowo-drogowy, o konstrukcji kratowej, na rzece Wiśle w Bydgoszczy, w dzielnicy Fordon. Długość mostu wynosi 1005 m, a szerokość 16,8 m. Kolejnym przejazdem przez Wisłę na północy jest most w Chełmnie, na południu Most drogowy im. Józefa Piłsudskiego w Toruniu.
Lokalizacja.
Most znajduje się na wschodnich rubieżach Bydgoszczy, w połowie miejskiego odcinka rzeki Wisły. Przebiega przez niego droga krajowa nr 80 Bydgoszcz – Toruń oraz linia kolejowa nr 209 Bydgoszcz – Chełmża – Kowalewo Pomorskie.
Most w połowie swojej długości przebiega nad korytem Wisły, które ma szerokość ok. 500 m, zaś w połowie nad terenem zalewowym. W bezpośrednim sąsiedztwie mostu znajduje się rezerwat przyrody „Wielka Kępa Ostromecka”.
Historia.
Przeprawa przez rzekę.
Lokalizacja mostu przypada w miejscu, gdzie znajdowała się starodawna przeprawa przez Wisłę. Warunki naturalne sprzyjały jej lokalizacji, gdyż koryto rzeki nie było tu szersze niż 500 m i nie dzieliło się na pomniejsze odnogi.
W XV–XIX w. pobierano tu opłaty celne i kontrolowano ruch statków. Od pobieranego podatku wodnego „fordon”, zwanego także czwartym groszem pochodzi nazwa miasta, które powstało w sąsiedztwie przeprawy w XIV wieku. W XV wieku zlokalizowano tu lokalną komorę celną, a od 1594 r. komorę królewską Zygmunta III Wazy. Każdy przepływający statek na Wiśle miał obowiązek przybić do brzegu i dokonać opłat celnych, stosownie do wartości przewożonego towaru. W tym czasie przystań wodna zapewniała połączenie Fordonu z Ostromeckiem. Na wschodnim brzegu Wisły, tuż przy przeprawie, w XVII i XVIII wieku znajdowała się karczma oraz na brzegu rzeki tzw. „Vogelsang”. W 1771 r. obszar ten został nadany w dzierżawę osadnikom olęderskim.
Pierwszy most 1893–1939.
Przyczynkiem do powstania mostu w Fordonie były względy strategiczne. Nowa przeprawa przez Wisłę miała duże znaczenie, gdyż łączyła Rzeszę z Prusami Wschodnimi, obchodząc od północy zagrożoną potencjalnym atakiem ze strony Rosji twierdzę Toruń. Do przeprawy wiodła linia kolejowa Bydgoszcz-Fordon (1885 r.), przedłużona następnie na Ziemię Chełmińską.
Decyzja o budowie zapadła 20 czerwca 1891 r. Projektantem mostu był rządowy radca budowany, zatrudniony w tym okresie w Dyrekcji Kolei Wschodniej w Bydgoszczy, profesor Georg Christoph Mehrtens. Naczelnym budowniczym obiektu został tajny radca Suche. Na miejscu pracami kierował rządowy inspektor budownictwa kolejowego Maties oraz trzej budowniczowie odpowiedzialni za poszczególne odcinki robót: Ortmans (odcinek rzeczny), Anthes (odcinek lądowy) i Lemcke (stalowa konstrukcja przęseł).
Do pierwszych prac przystąpiono już w tym samym roku. Początkowo projektowano wykonać most składający się 13 przęseł każde o długości 100 m. Jednak ograniczenia finansowe i materiałowe skłoniły niemieckie władze kolejowe do zrezygnowania z tej koncepcji.
Ograniczono się do budowy 5 przęseł o długości 100 m ponad korytem Wisły, zaś nad terenem zalewowym od strony Ostromecka postanowiono wybudować 13 mniejszych przęseł o rozpiętości 62 m.
Wykonanie konstrukcji stalowej zlecono hucie w Oberhausen (5 przęseł rzecznych) oraz firmie Harkot z Duisburga (13 przęseł zalewowych).
1 listopada 1893 r. oddano do użytku część kolejową mostu umożliwiając tym samym połączenie kolejowe z Bydgoszczy przez Fordon do Unisławia i Chełmży. Część drogowa mostu została udostępniona dwa tygodnie później – 15 listopada. Uroczystego otwarcia mostu dokonał osobiście cesarz Niemiec Wilhelm II.
Most o długości 1,325 km i szerokości 10,8 m (z tego 4,2 m część kolejowa i 6,6 m drogowa) składał się z 18 przęseł stalowych o konstrukcji kratownicowej z jezdnią dołem. Na kratownicach zainstalowano stalowe wózki kontrolno-konserwacyjne w formie suwnic. Natomiast przy przyczółkach mostowych wykonano ozdobne sterczyny, według projektu prof. Jacobsthala z Charlottenburga.
Ogólny koszt budowy wyniósł 8,5 mln marek w złocie, z czego 2 mln wydano na fundamenty, 1 mln na prace murarskie (filary, przyczółki), 4,25 mln na konstrukcję stalową przęseł i 1,15 mln marek na urządzenia dodatkowe.
Był to najdłuższy most w Niemczech i pierwszy zbudowany na świecie ze stali zlewnej. Jezdnia wraz z poboczami, jak i ciągi piesze miały nawierzchnię drewnianą. Jako sztuczne oświetlenie zastosowano lampy naftowe. Ówczesna prasa podkreślała, że długość mostu jest taka sama, jak berlińskiej alei Unter den Linden.
Na zakończeniu przyczółków mostowych zostały wybudowane wojskowe wartownie w formie wież. W latach 1898–1899 na prawym brzegu Wisły wzniesiono baterię z obetonowanymi stanowiskami dla 4 dział 90 mm, przekształconą później w szaniec piechoty z dwoma stanowiskami dział 50 mm.
Wjazdy na most były strzeżone i zabezpieczone stalowymi bramami, osobnymi dla części drogowej mostu, dla torowiska oraz przejść dla pieszych.
Po przyłączeniu w końcu stycznia 1920 r. Bydgoszczy i Fordonu do Polski, częściowy zarząd nad mostem z rąk kolei niemieckiej przejęła Dyrekcja Okręgowa Kolei Państwowych w Gdańsku.
W 1924 r. ustalono, że 80% kosztów utrzymania mostu pokrywa województwo pomorskie, a 20% – województwo poznańskie. W 1928 r. poprowadzono przez most linię przesyłową wysokiego napięcia.
Most w tej formie został zniszczony 2 września 1939 r. w wyniku odpalenia min, założonych na moście w sierpniu 1939 r. Podczas bombardowania przez lotnictwo niemieckie, doszło do odpalenia ładunku wybuchowego i zawalenia jednego z przęseł, zaś cofające się wojsko polskie dokonało następnych zniszczeń. Ostatecznie zawaleniu uległy 4 przęsła rzeczne, a zniszczeniu 2 filary. Nienaruszona pozostała natomiast część mostu nad terenem zalewowym.
Odbudowa mostu.
Po zajęciu Fordonu przez oddziały niemieckie, został wybudowany poniżej zniszczonego prowizoryczny, wojskowy most pontonowy tzw. „Herbertbrücke”.
Do odbudowy zniszczonej przeprawy władze hitlerowskie przystąpiły jesienią 1940 r. Prowadziła je firma Carl Spaeter GmbH z Hamburga.
Ponieważ konstrukcja stalowa przęseł rzecznych w większości nie nadawała się do ponownego użycia, postanowiono zastąpić ją nową.
Prace związane z odbudową trwały do jesieni 1941 r., ale otwarcie przeprawy nastąpiło już 16 czerwca 1941 r. Generalnie odtworzono zniszczone dwa filary i pięć przęseł rzecznych z zachowaniem ich poprzedniej formy. Jedyną zmianą była nawierzchnia z kostki kamiennej na odcinku rzecznym.
26 stycznia 1945 r. most został ponownie wysadzony przez wycofujące się wojska niemieckie. Zniszczeniu uległy podobnie jak w 1939 r. cztery przęsła rzeczne, dwa filary w nurcie rzeki oraz przyczółek od strony Fordonu. Analogicznie jak na początku II wojny światowej ocalał cały odcinek mostu przebiegający ponad terenem zalewowym, dwa skrajne filary i ostatnie przęsło rzeczne.
Most prowizoryczny.
W lutym 1945 r. wojska radzieckie na zniszczonej i leżącej w wodzie stalowej konstrukcji mostu wykonały drewnianą jezdnię. Podtrzymujące ją słupy drewniane wbito częściowo w grunt, częściowo zaś oparto na zerwanej i zawalonej kratownicy. Taka prowizoryczna forma przeprawy nie mogła trwać długo z powodu osiadania w rzece zniszczonej konstrukcji oraz podmywania jej przez wody Wisły.
Nocą 13 czerwca 1946 roku runęło do rzeki piąte przęsło, uniemożliwiając jakąkolwiek żeglugę. Saperzy i płetwonurkowie po założeniu ładunków wybuchowych wysadzili je przywracając ruch na Wiśle 25 czerwca.
W 1946 r. Państwowe Przedsiębiorstwo Robót Kolejowych rozebrało tymczasową przeprawę, zdemontowało i przekazało na złom stalowe dźwigary zniszczonych przęseł oraz odbudowało zniszczone filary. Przeprawa przez rzekę została przerwana na okres 10 lat.
Nowy most Fordoński.
Do opracowania projektu odbudowy mostu przystąpiono w 1949 r. Projekt powstał w gdańskim oddziale Biura Projektów Dróg i Mostów pod kier. mgr. inż. Jerzego Szaniawskiego.
Początkowo zamierzano wykonać konstrukcję analogiczną do mostu w Grudziądzu, zachowując przy tym nienaruszoną część mostu nad terenem zalewowym.
W wyniku badań stwierdzono jednak zmęczenie materiału kratownic i uszkodzenia filarów.
Ostatecznie zadecydowano o całkowitej rozbiórce i odbudowie mostu łącznie z filarami.
Jednakże celem zmniejszenia kosztów odbudowy, powstała myśl skrócenia ogólnej długości mostu. Przeprowadzono w związku z tym badania rozmycia dna koryta rzeki, które potwierdziły taką możliwość. Zaproponowano zatem skrócenie długości mostu o 5 przęseł od strony Ostromecka, tj. 310 m, co też zostało zatwierdzone.
Projekt przewidywał zachowanie rytmu rozpiętości przęseł znanego z końca XIX w., ale nad terenem zalewowym zamiast 13 starych, miało powstać 8 przęseł o rozpiętości 60,8 m. Do oparcia mostu wykorzystano istniejące filary w nurcie rzeki, natomiast odbudowano od podstaw filary na terenie zalewowym. Na odcinku „ostromeckim”, gdzie planowano nasyp ziemny, zdemontowano przęsła, filary oraz przyczółek mostowy wraz z wieżami.
Zdemontowane stare przęsła zalewowe wykorzystano do budowy kilku mniejszych mostów (głównie we wschodniej części kraju): w Zosinie nad Bugiem (na trasie do Włodzimierza), Dorohusku koło Chełma, Jarosławiu nad Sanem i Ploskach (do budowy wiaduktu drogowego na trasie Białystok-Bielsk Podlaski), a także w Czarnkowie na Noteci oraz Brzegu w nowym Moście Piastowskim na Odrze.
Prace przy budowie mostu rozpoczęto w marcu 1950 r. Kolejne etapy prac przedstawiały się następująco:
Próba obciążeniowa mostu odbyła się 19 lipca 1956 roku, a oddanie do użytku – 22 lipca 1956 roku.
1 stycznia 1973 r. Fordon stał się dzielnicą miasta Bydgoszczy, które tym samym swą wschodnią granicę oparło na Wiśle. W związku z tym most znalazł się na obszarze Bydgoszczy.
Z uwagi na pogarszający się stan techniczny obiektu, planowany jest jego remont generalny. Analizie poddano trzy warianty inwestycji: remont istniejącej przeprawy, remont połączony z budową ciągu pieszo-rowerowego i przebudową dojazdów oraz budowę nowego mostu w sąsiedztwie obecnego wraz z jego modernizacją. Koszt prac – w zależności od wariantu – szacuje się od 100 do ponad 300 milionów złotych.
Charakterystyka.
Most Fordoński jest podobny pod względem konstrukcyjnym do grudziądzkiego.
Podobnie jak poprzednik z końca XIX wieku jest mostem kolejowo-drogowym, szerszym o 1,3 m, lecz krótszym o 300 m.
Konstrukcja stalowa została wykonana ze stali zwykłej (ST 37). Całość stanowi:
Szerokość jezdni wynosi 6 m (nawierzchnia z kostki granitowej wymieniona następnie została na asfaltową w 1977 r.), torowiska 4,4 m, chodników o nawierzchni asfaltowej 1,7 m.
Całość konstrukcji calowej waży 9750 ton, co stanowi 93% ciężaru poprzedniego mostu (poszczególne przęsła ważą jednak więcej: rzeczne o 12% i lądowe o 4%).
Relikty pierwotnego mostu.
Z pierwotnego założenia mostowego zachowało się dzisiaj bardzo niewiele. Przy zjeździe z mostu od strony Ostromecka ocalały resztki betonowych stanowisk szańca piechoty, zaś na nasypie kolejowym są ślady pozwalające określić pierwotną długość mostu.
Na filarach rzecznych (z wyjątkiem filara nr III) i lądowych widoczna jest oryginalna bazaltowa końcówka w formie boniowanych ciosów, która została wtórnie użyta podczas odbudowy.
Patron.
16 maja 2008 r. w obecności władz miejskich i wojewódzkich nadano uroczyście mostowi Fordońskiemu imię Rudolfa Modrzejewskiego – polskiego konstruktora, budowniczego ok. 50 mostów w USA i w Kanadzie
Na północno-zachodnim przyczółku mostu znajduje się tablica okolicznościowa (po polsku i angielsku) upamiętniająca to wydarzenie.

</doc>
<doc id="1777164" url="https://pl.wikipedia.org/wiki?curid=1777164" title="Send Away the Tigers">
Send Away the Tigers

Send Away the Tigers – ósmy studyjny album walijskiej grupy Manic Street Preachers.
Zespół określił ten album jako mieszankę płyt "Generation Terrorists" i "Everything Must Go". Zdjęcia wykorzystane na okładkę płyty zostały zaczerpnięte z książki Valerie Phillips "Monika Monster Future First Woman on Mars". Pierwszym singlem z tego albumu była piosenka "Your Love Alone Is Not Enough", w której gościnnie wystąpiła Nina Persson.

</doc>
<doc id="1777166" url="https://pl.wikipedia.org/wiki?curid=1777166" title="Żabno (stacja kolejowa)">
Żabno (stacja kolejowa)

Żabno – nieczynna stacja kolejowa położona w Żabnie, w województwie małopolskim, w Polsce. Jest to ostatnie miejsce do którego mogą dojechać pociągi na linii kolejowej nr 115 ("Szczucince").
Obecnie na żabieńską stację sporadycznie przyjeżdżają pociągi towarowe, a pod koniec września 2019 po wielu latach nieobecności na stację wjechał pociąg pasażerski. Był to pociąg retro relacji Tarnów – Żabno – Tarnów obsługiwany lokomotywą Ty42-107 z zabytkowymi wagonami wypożyczonymi ze skansenu taboru kolejowego w Chabówce, zorganizowany w ramach Małopolskich Szlaków Turystyki Kolejowej. Na początku października 2020 na stacji Żabno ponownie pojawił się pasażerski pociąg retro z Tarnowa, który również zorganizowano jako jeden z przejazdów retro Małopolskich Szlaków Turystyki Kolejowej.

</doc>
<doc id="1777167" url="https://pl.wikipedia.org/wiki?curid=1777167" title="Oskar Kobyliński">
Oskar Kobyliński

Oskar Kobyliński (ur. 26 sierpnia 1856 w Trykacie, zm. 2 kwietnia 1926 w Rzymie) – polski lekarz, właściciel ziemski, podróżnik. 
Życiorys.
Jego ojciec Antoni Kobyliński (12/31 stycznia 1823–16 stycznia 1880) był szlachcicem, pochodził z Sandomierza; ukończył gimnazjum w Radomiu. Studiował medycynę i matematykę na Uniwersytecie w Dorpacie w latach 1845–50. Praktykował jako lekarz parafialny ("Kirchspielsarzt") w Trikaten (dziś Trikāta). Posiadał majątek Kempen (dziś Ķempēni). Kośmiński wymienił go w "Słowniku lekarzów polskich", podając że praktykował w Lubbenhofie (łot. Lube) i cytując cztery jego publikacje.
Oskar Kobyliński w 1877 ukończył gimnazjum w Parnawie, po czym studiował na Uniwersytecie w Dorpacie od 1877 do 1883. Należał (tak jak ojciec) do Konwentu Polonia, w 1883 został jego filistrem. Dużo podróżował, w latach 1878–1880 po północnej Europie, od 1882 do 1884 po środkowej, w 1887 przebywał w Azji. Był właścicielem majątku Kempen; miejscowa ludność ceniła go jako lekarza. W 1925 praktykował w Rydze. Grób rodziny Kobylińskiego znajduje się na cmentarzu w Ēvele.
Jako student opisał na łamach „Archiv für Anthropologie” przypadek pacjenta z kliniki Alfreda Vogela, z wadą anatomiczną szyi i infekcją płuc. Opis chorego, Leisara Eischikmanna, po blisko stu latach uznany został za pierwszy opis zespołu Noonan.

</doc>
<doc id="1777170" url="https://pl.wikipedia.org/wiki?curid=1777170" title="Droga wojewódzka nr 366">
Droga wojewódzka nr 366

Droga wojewódzka nr 366 (DW366) – droga wojewódzka o długości około 22,5 km, leżąca na obszarze województwa dolnośląskiego, powiatu karkonoskiego. Trasa ta łączy Piechowice (DK3) z miejscowością Kowary (DW367). 
W czerwcu 2014 wykonany został remont nawierzchni na odcinku Kowary – Ścięgny. 9 czerwca 2014 miał się także zacząć remont mostu przy ul. Żymierskiego w Piechowicach (nieopodal kościoła), wiążący się z jego całkowitym zamknięciem dla pojazdów (dla pieszych powstała kładka). Z uwagi na chęć uniknięcia zakłóceń w dojazdach dzieci do szkoły w kończącym się roku szkolnym, na wniosek burmistrza Piechowic termin ten został przesunięty o miesiąc. Ostatecznie most został zamknięty 21 lipca 2014. Remont zakończył się zgodnie z planem (do 30 czerwca 2015) i 1 lipca 2015 most został ponownie otwarty.

</doc>
<doc id="1777173" url="https://pl.wikipedia.org/wiki?curid=1777173" title="The Secret Storm">
The Secret Storm

The Secret Storm – amerykańska opera mydlana, emitowana od 1 lutego 1954 do 8 lutego 1974 r. na kanale CBS.
Krótki opis.
Wyemitowano łącznie 5195 odcinków. Twórcą serialu był Roy Winsor, znany także ze stworzenia innych emitowanych przez wiele lat oper mydlanych - "Search for Tomorrow" i "Love of Life". Osią serialu była rodzina Ames. Serial emitowany był codziennie, od poniedziałku do piątku.

</doc>
<doc id="1777177" url="https://pl.wikipedia.org/wiki?curid=1777177" title="Strauss Cafe Poland">
Strauss Cafe Poland

Strauss Cafe Poland "(dawniej Elite Cafe)" - producent kaw Pedro's, MK Cafe, Sahara, Optima, Fort i Mildano, to największy producent i jeden z największych dystrybutorów kawy w Polsce. Firma jest obecna na polskim rynku od 1991 roku. Palarnia kawy w Swadzimiu koło Poznania to jeden z najnowocześniejszych zakładów w Europie. Firma prowadzi również działalność na rynku gastronomicznym: oddział Coffee Services to największy w Polsce dostawca kawy (marki MK Cafe Professional) oraz urządzeń do parzenia kawy do kawiarni, restauracji i hoteli. Właścicielem firmy jest Strauss Group Ltd., drugi co do wielkości izraelski koncern spożywczy.

</doc>
<doc id="1777179" url="https://pl.wikipedia.org/wiki?curid=1777179" title="Ignacy Rafał Czerwiakowski">
Ignacy Rafał Czerwiakowski

Ignacy Rafał Napoleon Czerwiakowski (ur. 28 lipca 1808 w Krakowie, zm. 5 kwietnia 1882 w Krakowie) – polski botanik i lekarz, profesor i rektor Uniwersytetu Jagiellońskiego w latach 1862-1863, poseł-wirylista Sejmu Krajowego Galicji I kadencji. Dyrektor Ogrodu Botanicznego w Krakowie.
Życiorys.
Urodził się w 1808 Krakowie jako syn Rafała Józefa – nadwornego lekarza króla Stanisława Augusta Poniatowskiego i twórcy pierwszej w Polsce katedry chirurgii.
W latach 1825–1826 Ignacy Rafał Czerwiakowski studiował nauki przyrodnicze i był równocześnie asystentem w Katedrze Fizyki Uniwersytetu Jagiellońskiego. W latach 1826–31 studiował medycynę i jako asystent pracował w Katedrze Historii Naturalnej. Przyłączył się do powstania listopadowego jako lekarz i kierownik głównego szpitala wojskowego, uczestniczył w obronie Warszawy Organizował transport rannych. Zatrzymany przez Rosjan leczył ich rannych i mógł wrócić do Krakowa w 1832. W kolejnym roku doktoryzował się z medycyny. W kolejnych latach zatrudniony był jako adiunkt w Katedrze Historii Naturalnej oraz w Ogrodzie Botanicznym UJ. W latach 1836–38 odbył staż w Berlinie z zakresu medycyny i nauk przyrodniczych. Po powrocie został nauczycielem przyrody i rolnictwa w Instytucie Technicznym. Od 1843 był dyrektorem Ogrodu Botanicznego, który pod jego rządami stał się jednym z czołowych ogrodów środkowej Europy. W latach 1843–50 już jako profesor zwyczajny (profesor historii naturalnej) pracował na Wydziale Lekarskim UJ, a w latach 1850–70 jako profesor zwyczajny botaniki na Wydziale Filozofii UJ.. Był także dziekanem Wydziału Filozoficznego UJ.
Czerwiakowski był rektorem UJ w roku akademickim 1862/63, po kadencji Józefa Dietla. Od 1842 był członkiem korespondentem Towarzystwa Naukowego Krakowskiego, a od 1843 członkiem czynnym. Od 1872 był członkiem czynnym, powstałej z przekształcenia Towarzystwa Naukowego Krakowskiego, Akademii Umiejętności, w latach 1875-1878 – jej wiceprezesem. W latach 1875-1878 Ignacy Rafał Czerwiakowski był dyrektorem Wydziału Matematyczno-Przyrodniczego AU i współorganizatorem Komisji Fizjograficznej Akademii Umiejętności, w latach 1865-1866 i w 1873 – jej przewodniczący; w latach 1866-1869 i 1873-1877 – przewodniczącym Sekcji Botanicznej Komisji Fizjograficznej Akademii Umiejętności Członek korespondent Galicyjskiego Towarzystwa Gospodarskiego (1861-1882).
Zmarł w Krakowie. Spoczywa na Cmentarzu Rakowickim – pas 25, wsch.
Publikacje.
Ważniejsze publikacje:

</doc>
<doc id="1777180" url="https://pl.wikipedia.org/wiki?curid=1777180" title="Szczucin koło Tarnowa">
Szczucin koło Tarnowa

Szczucin koło Tarnowa – nieczynna stacja kolejowa położona w Szczucinie, w województwie małopolskim, w Polsce. Stacja do 1978 roku była styczną do stacji Szczucin koło Tarnowa Wąskotorowy. Jest to ostatnia stacja na linii kolejowej nr 115 tzw. "Szczucince".
Ostatni skład pasażerski na szczucińską stację przybył w czerwcu 2006 r., a ostatni pociąg w ogóle, był na niej w 2007 roku.

</doc>
<doc id="1777182" url="https://pl.wikipedia.org/wiki?curid=1777182" title="Michelle Freeman">
Michelle Freeman

Michelle Freeman (ur. 5 maja 1969 w Saint Catherine) – jamajska lekkoatletka, płotkarka i sprinterka.

</doc>
<doc id="1777183" url="https://pl.wikipedia.org/wiki?curid=1777183" title="The Doctors">
The Doctors

The Doctors – amerykański serial telewizyjny, emitowany na kanale NBC od 1 kwietnia 1963 do 31 grudnia 1982 r.
Krótki opis.
Akcja opery mydlanej toczyła się w szpitalu Hope Memorial Hospital, w fikcyjnej miejscowości Madison. Wyemitowano łącznie 5280 odcinków. Jubileuszowy 5000. odcinek został nadany w listopadzie 1981 r. Twórcą serialu był Orvin Tovrov. Serial zadebiutował dokładnie tego samego roku, miesiąca i dnia, co inna medyczna opera mydlana – "Szpital miejski".
Obsada.
Zestawienie na podstawie informacji portalu filmowego IMDb.com obejmuje aktorów, którzy wystąpili łącznie w co najmniej 240 odcinkach:

</doc>
<doc id="1777184" url="https://pl.wikipedia.org/wiki?curid=1777184" title="Myszanka">
Myszanka

Myszanka (biał. i ros. "Мышанка", biał. t. "Мiша") – rzeka w środkowej Białorusi (obwód brzeski), prawy dopływ Szczary w zlewisku Morza Bałtyckiego. Długość – 109 km, powierzchnia zlewni – 930 km², średni przepływ u ujścia – 4,9 m³/s, nachylenie – 0,7‰.
Wypływa na południowych stokach Wysoczyzny Nowogródzkiej. Płynie na południe przez Równinę Baranowicką, mija Baranowicze i uchodzi do Szczary. Skanalizowana na odcinku 16 km w górnym biegu. Oś rozległej sieci melioracyjnej. 
Źródła: 

</doc>
<doc id="1777191" url="https://pl.wikipedia.org/wiki?curid=1777191" title="Port lotniczy Le Havre-Octeville">
Port lotniczy Le Havre-Octeville

Port lotniczy Le Havre-Octeville (fr. "Aéroport du Havre-Octeville") – lotnisko cywilne położone we francuskim mieście Hawr. 
W 2007 roku obsłużyło ponad 65 tys. pasażerów.

</doc>
<doc id="1777194" url="https://pl.wikipedia.org/wiki?curid=1777194" title="Nowy Targ Fabryczny">
Nowy Targ Fabryczny

Nowy Targ Fabryczny – zlikwidowany przystanek kolejowy w Nowym Targu w województwie małopolskim.
Historia.
Przystanek kolejowy został zbudowany dla pracowników kombinatu obuwniczego. Wybudowano piętrowy dworzec kolejowy w stylu zakopiańskim&lt;ref name="SK-02/2012"&gt;&lt;/ref&gt;. W 1988 roku pociągi pasażerskie zostały zawieszone. Linia kolejowa została zlikwidowana w 1991 roku. Na szlaku kolejowym poprowadzono drogę rowerową. Po likwidacji szlaku dworzec jest pozbawiony opieki i zdewastowany.

</doc>
<doc id="1777196" url="https://pl.wikipedia.org/wiki?curid=1777196" title="Detektor kolorów">
Detektor kolorów

Detektor kolorów – urządzenie elektroniczne lub (rzadziej) program na telefon komórkowy, przeznaczone dla osób niewidomych, informujące o barwie badanego obiektu. Poszczególne modele detektorów różnią się liczbą rozpoznawanych barw, która może wynosić od kilkunastu kolorów do około półtora tysiąca odcieni. Urządzenia te są też często wyposażone w dodatkowe funkcje, jak np. czujnik światła (niemal każdy model) lub porównywanie barw dwóch obiektów. Detektory kolorów są urządzeniami codziennego użytku. Ich najczęstsze zastosowanie to rozpoznawanie barwy wkładanych ubrań.

</doc>
<doc id="1777197" url="https://pl.wikipedia.org/wiki?curid=1777197" title="Sławków Południowy">
Sławków Południowy

Sławków Południowy – towarowa stacja kolejowa w Sławkowie, w województwie śląskim, w powiecie będzińskim.

</doc>
<doc id="1777199" url="https://pl.wikipedia.org/wiki?curid=1777199" title="Droga wojewódzka nr 336">
Droga wojewódzka nr 336

Droga wojewódzka nr 336 (DW336) – dawna droga wojewódzka o długości około 14 km, leżąca na obszarze województwa dolnośląskiego. Trasa ta łączyła Brzezinkę Średzką w powiecie średzkim z dzielnicą Wrocławia Maślice (DW320).
Na całej długości została pozbawiona kategorii drogi wojewódzkiej, obecnie stanowi drogę gminną.
Miejscowości dawniej leżące przy trasie DW336.
 Województwo dolnośląskie
 Powiat średzki
 wrocławski powiat grodzki

</doc>
<doc id="1777200" url="https://pl.wikipedia.org/wiki?curid=1777200" title="Jastrzębie Zdrój Górne">
Jastrzębie Zdrój Górne

Jastrzębie Zdrój Górne – zlikwidowany przystanek kolejowy w Jastrzębiu-Zdroju w województwie śląskim. Znajdował się na wysokości 254 m n.p.m.
Historia.
Początkowo funkcjonowała stacja kolejowa otwarta 1 czerwca 1911 roku. W ówczesnej wsi Jastrzębie Górne zbudowano budynek dworcowy z kasą biletową i małą nastawnią z pomieszczeniem dróżnika. Na parterze znajdowały się kasy biletowe, pomieszczenie bagażowe oraz poczekalnia. Na piętrze urządzono pomieszczenia mieszkalne. Dawniej dodatkowo istniała bocznica kolejowa i skład drewna zlikwidowane w 1984 roku podczas elektryfikacji linii kolejowej oraz przebudowy na przystanek kolejowy. 18 lutego 2001 zawieszono regularne przewozy pasażerskie z Pawłowic do Jastrzębia Zdroju oraz zlikwidowano przystanek i wydzierżawiono dworzec kolejowy na działalność gospodarczą.

</doc>
<doc id="1777205" url="https://pl.wikipedia.org/wiki?curid=1777205" title="Emanuele Testa">
Emanuele Testa

Emanuele Nazareno Testa, OFM (ur. 20 lutego 1923 w Maceratoli we Włoszech, zm. 13 stycznia 2011 w Asyżu) – włoski biblista, profesor teologii w dziedzinie nauk biblinych, franciszkanin, emerytowany wykładowca Franciszkańskiego Studium Biblijnego w Jerozolimie, filolog, poliglota.
Testa należał do umbryjskiej prowincji franciszkanów. W 1959 doktoryzował się z teologii w rzymskim Urbanianum. Posiadał też doktorat z nauk biblijnych rzymskiego Biblicum, który obronił w 1962. Do roku 1998 wykładał egzegezę biblijną i teologię Starego Testamentu we Franciszkańskim Studium Biblijnym w Jerozolimie przy Via Dolorosa. W latach 1975-1984 Testa był równocześnie wicerektorem Papieskiego Uniwersytetu Urbanianum w Rzymie. Autor publikacji dotyczących judeochrześcijan.

</doc>
<doc id="1777206" url="https://pl.wikipedia.org/wiki?curid=1777206" title="Łęczyca Wąskotorowa">
Łęczyca Wąskotorowa

Łęczyca Wąskotorowa – nieczynna wąskotorowa stacja kolejowa w Łęczycy, w województwie łódzkim, w Polsce.

</doc>
<doc id="1777210" url="https://pl.wikipedia.org/wiki?curid=1777210" title="Brekcjowa Turnia">
Brekcjowa Turnia

Brekcjowa Turnia (ang. "Breccia Crag") – szczyt na Wyspie Króla Jerzego, na zachód od Polskiej Stacji Antarktycznej im. H. Arctowskiego. Wznosi się na wysokość ok. 200 m n.p.m. u zachodnich brzegów zatoki Hervé Cove, będącej częścią fiordu Ezcurra. Zbudowana jest w większości z brekcjowych skał, skąd też pochodzi jej nazwa. Po południowej stronie szczytu leży Lodospad Dery.

</doc>
<doc id="1777211" url="https://pl.wikipedia.org/wiki?curid=1777211" title="Breccia Crag">
Breccia Crag



</doc>
<doc id="1777212" url="https://pl.wikipedia.org/wiki?curid=1777212" title="Kasprowy Hill">
Kasprowy Hill



</doc>
<doc id="1777213" url="https://pl.wikipedia.org/wiki?curid=1777213" title="Ozorków Centralny">
Ozorków Centralny

Ozorków Centralny – nieczynna wąskotorowa stacja kolejowa w Ozorkowie, w województwie łódzkim, w Polsce.

</doc>
<doc id="1777214" url="https://pl.wikipedia.org/wiki?curid=1777214" title="Jersak Hills">
Jersak Hills



</doc>
<doc id="1777216" url="https://pl.wikipedia.org/wiki?curid=1777216" title="Dutkiewicz Cliff">
Dutkiewicz Cliff



</doc>
<doc id="1777217" url="https://pl.wikipedia.org/wiki?curid=1777217" title="Skua Cliff">
Skua Cliff



</doc>
<doc id="1777218" url="https://pl.wikipedia.org/wiki?curid=1777218" title="Dera Icefall">
Dera Icefall



</doc>
<doc id="1777220" url="https://pl.wikipedia.org/wiki?curid=1777220" title="Ecology Glacier">
Ecology Glacier



</doc>
<doc id="1777223" url="https://pl.wikipedia.org/wiki?curid=1777223" title="Arendsee (Altmark)">
Arendsee (Altmark)

Arendsee (Altmark) – miasto w Niemczech, w kraju związkowym Saksonia-Anhalt, w powiecie Altmarkkreis Salzwedel. Liczy 7 479 mieszkańców (2009). Miasto leży na południowym brzegu jeziora Arend.
W mieście w roku 1184 została stoczona bitwa pod przewodnictwem Ottona I.
Honorowym obywatelem miasta jest Otto von Bismarck.
1 stycznia 2010 w granicach administracyjnych miasta znalazły się gminy Binde, Höwisch, Kaulitz, Kerkau, Kläden, Kleinau, Leppin, Neulingen, Sanne-Kerkuhn, Schrampe, Thielbeer i Ziemendorf.
1 stycznia 2011 do miasta przyłączono gminy Mechau, Vissum, Rademin i Fleetmark.
Współpraca.
Miejscowości partnerskie:

</doc>
<doc id="1777224" url="https://pl.wikipedia.org/wiki?curid=1777224" title="Prince George Circuit">
Prince George Circuit

Prince George Circuit – tor wyścigowy położony w East London w Południowej Afryce. Długość jednego okrążenia wynosi 3,920 kilometra. Pętla toru posiada 8 zakrętów. Pełny dystans wyścigu to 85 okrążeń, czyli 333,200 kilometra. GP RPA na tym torze było organizowane do 1965 roku. Pierwsze Grand Prix na tym torze odbyło się w 1962 roku, a zwycięzcą został Graham Hill za kierownicą BRM. Ostatnią edycję tego Grand Prix wygrał Jim Clark za kierownicą Lotusa.

</doc>
<doc id="1777226" url="https://pl.wikipedia.org/wiki?curid=1777226" title="Circuit Mont-Tremblant">
Circuit Mont-Tremblant

Circuit Mont-Tremblant – tor wyścigowy położony w Mont-Tremblant w Kanadzie.
Długość jednego okrążenia wynosi 4,265 km. Pętla toru posiada 15 zakrętów. Pełny dystans wyścigu to 90 okrążeń czyli 383,850 km.
Pierwsze Grand Prix na tym torze odbyło się w 1968 roku, a zwycięzcą został Denny Hulme za kierownicą McLaren.
GP Kanady organizowane było do 1970 roku. Ostatnią edycję wygrał Jacky Ickx za kierownicą Ferrari.

</doc>
<doc id="1777228" url="https://pl.wikipedia.org/wiki?curid=1777228" title="Piotrków Trybunalski Wąskotorowy">
Piotrków Trybunalski Wąskotorowy

Piotrków Trybunalski Wąskotorowy (alternatywna nazwa Piotrków Sulejowski) – zlikwidowana wąskotorowa stacja kolejowa w Piotrkowie Trybunalskim, w województwie łódzkim, w Polsce. Była stacją początkową Piotrkowskiej Kolei Wąskotorowej.
Historia.
Stacja została uruchomiona w 1902 roku wraz z całą 19-kilometrową linią kolei wąskotorowej do Sulejowa; z racji lokalizacji przy Drodze Żelaznej Warszawsko-Wiedeńskiej pełniła rolę głównej stacji PKW. Początkowo, w zakresie infrastruktury stacja posiadała m.in. budynek dworcowy, 3 tory główne (przy siedmiu łącznie), dwustanowiskową lokomotywownię, obrotnicę - na którą wjazd był możliwy jedynie przez wspomnianą lokomotywownię - i rampę umożliwiającą przeładunek towarów z toru normalnego na wąski wraz z 1,7 km torów o rozstawie 1435 mm.
Stacja była kilkukrotnie rozbudowywana: pierwsze takie prace w 1908 objęły dobudowę toru umożlwiającego wjazd na obrotnicę z pominięciem lokomotywowni. W latach 20. do parowozowni od strony południowej dobudowano drewnianą szopę do napraw wagonów, zastępując ją pełnoprawnym przedłużeniem wspomnianej parowozowni o dwa dodatkowe stanowiska maksymalnie do końca lat 40. Po zakończeniu II wojny światowej dobudowano czwarty tor główny, a w latach 60. w sąsiedztwie lokomotywowni pojawiła się rampa transporterowa.
30 września 1986 roku ze stacji odjechał ostatni regularny pociąg pasażerski w historii Piotrkowskiej Kolei Wąskotorowej; w 1990 wraz z zerwaniem umowy z PKP przez Zakłady Przemysłu Wapiennego w Sulejowie, na kolei zamknięto przewozy towarowe. W 1994 roku stacja została wpisana do rejestru zabytków, a Towarzystwo Przyjaciół Kolei Wąskotorowej Piotrków-Sulejów, mające na celu uratowanie kolei przed likwidacją, zaczęło gromadzić na niej tabor; do 2004 roku była to stacja dla pociągów turystycznych uruchamianych do przystanku Bugaj Piotrkowski lub Bugaj Blue Box. Po rozbiórce torowiska na terenie miasta, Towarzystwo zorganizowało na stacji pożegnanie kolei, a następnie uległo rozwiązaniu; tabor znajdujący się na terenie Piotrkowa Wąskotorowego był wywożony do 2010 roku.
Układ stacji.
W części południowej stacji znajdują się rampa umożliwiająca wciąganie taboru wąskotorowego na wagony normalnotorowe oraz rampa transporterowa. Na wysokości rampy, kilka metrów na wschód a na tyłach lokomotywowni, znajdowała się obrotnica (używana tylko do lat 20.) wraz z trzema torami pozwalającymi na odstawienie taboru. Na północ od opisanych obiektów znajduje się dwutorowa, czterostanowiskowa lokomotywownia wraz z przybudówką służbową zlokalizowaną od strony wschodniej; obok lokomotywowni wybudowano murowany magazyn. Przed lokomotywownią znajdują się tzw. "budynek produkcyjny" oraz drewniany szalet.
W centrum stacji stoi piętrowy budynek dworcowy, w którym ulokowano również mieszkania pracownicze (przekształcone w latach 80. na biura); nieco na północ od niego jest peron, zlokalizowany przy torze głównym dodatkowym. W samej części północnej znajdowały się zasiek węglowy oraz rampa przeładunkowa wraz z budynkiem gospodarczym.

</doc>
<doc id="1777231" url="https://pl.wikipedia.org/wiki?curid=1777231" title="François-Adrien Boieldieu">
François-Adrien Boieldieu

François-Adrien Boieldieu (ur. 16 grudnia 1775 w Rouen, zm. 8 października 1834 w Varennes-Jarcy) – francuski kompozytor.
Życiorys.
W młodości kształcił się w rodzinnym Rouen, gdzie śpiewał w katedralnym chórze chłopięcym oraz pobierał lekcje gry na fortepianie i organach. Jego nauczycielem był Charles Broche. W 1791 roku został organistą w katedrze NMP w Rouen. W Rouen wystawił także w 1793 roku swoją pierwszą operę napisaną do libretta autorstwa jego ojca, "La fille coupable".
W 1796 roku osiadł w Paryżu, gdzie szybko zdobył sobie sławę jako twórca operowy. W 1798 roku objął klasę fortepianu w paryskim konserwatorium. Nieszczęśliwy w zawartym w 1802 roku małżeństwie opuścił Paryż i wyjechał do Petersburga, gdzie w latach 1804–1810 pełnił funkcję nadwornego kompozytora cara Aleksandra I. W 1810 roku powrócił do Paryża, gdzie po śmierci Étienne’a Méhula w 1817 roku objął posadę profesora kompozycji w Konserwatorium Paryskim. Po śmierci swojej pierwszej żony w 1827 roku, z którą od lat pozostawał w separacji, poślubił swoją wieloletnią przyjaciółkę, śpiewaczkę Jenny Philis-Bertin. W 1820 roku odznaczony został Legią Honorową. Po rewolucji lipcowej 1830 roku znalazł się w ciężkiej sytuacji finansowej, minister Adolphe Thiers przyznał mu wówczas pensję państwową w wysokości 6000 franków. Pod koniec życia chorował na gruźlicę krtani.
Napisał ponad 30 oper, odznaczających się melodyjnością i cieszących się sławą także poza granicami Francji. Dzieła te należą do szczytowego okresu rozwoju gatunku "opera buffa". Ponadto skomponował m.in. koncert fortepianowy (1792), koncert na harfę (1801), utwory kameralne (w tym trio fortepianowe i sześć sonat skrzypcowych), 124 romanse.
Jego nieślubny syn, Louis Boieldieu (1815–1883), był śpiewakiem operowym.

</doc>
<doc id="1777232" url="https://pl.wikipedia.org/wiki?curid=1777232" title="Arceus and the Jewel of Life">
Arceus and the Jewel of Life



</doc>
<doc id="1777233" url="https://pl.wikipedia.org/wiki?curid=1777233" title="Sulejów Pilica">
Sulejów Pilica

Sulejów Pilica – dawna wąskotorowa stacja kolejowa w Sulejowie, w województwie łódzkim, w Polsce.

</doc>
<doc id="1777234" url="https://pl.wikipedia.org/wiki?curid=1777234" title="DW793">
DW793



</doc>
<doc id="1777235" url="https://pl.wikipedia.org/wiki?curid=1777235" title="DW789">
DW789



</doc>
<doc id="1777236" url="https://pl.wikipedia.org/wiki?curid=1777236" title="Malikszah I">
Malikszah I

Malikszah I (ur. 1055, zm. 1092) – sułtan Wielkich Seldżuków od roku 1072 aż do śmierci.
Był synem Alp Arslana (1063 - 1072). W trakcie swego panowania dbał o rozwój nauki i sztuki, finansował również wiele budowli służących celom publicznym. Wprowadził również tzw. kalendarz dżelalediński, dokładniejszy od używanego w tym czasie w Europie kalendarza juliańskiego. Składał się on z dwunastu 30-dniowych miesięcy i okresowo dodawanych 5-6 dni przestępnych.
Jego śmierć spowodowała rozpad sułtanatu na kilka niezależnych, wrogo do siebie nastawionych państw.

</doc>
<doc id="1777237" url="https://pl.wikipedia.org/wiki?curid=1777237" title="Malikszah">
Malikszah



</doc>
<doc id="1777239" url="https://pl.wikipedia.org/wiki?curid=1777239" title="Wiosna ludów">
Wiosna ludów



</doc>
<doc id="1777245" url="https://pl.wikipedia.org/wiki?curid=1777245" title="Donell Jones">
Donell Jones

Donell Jones (ur. 22 maja 1973 roku w Chicago, Illinois) – amerykański piosenkarz RnB, tekściarz i producent.
Donell zadebiutował w roku 1996 albumem „My Heart”, wydanym w wytwórni LaFace. Jego ojcem jest legenda muzyki gospel Bobby Jones.

</doc>
<doc id="1777249" url="https://pl.wikipedia.org/wiki?curid=1777249" title="Planowanie pogrzebu">
Planowanie pogrzebu



</doc>
<doc id="1777250" url="https://pl.wikipedia.org/wiki?curid=1777250" title="Pogrzeb">
Pogrzeb

Pogrzeb – ogół obrzędów towarzyszących pochówkowi lub kremacji zwłok zmarłego; traktowany jako jeden z podstawowych obowiązków moralnych, a często również religijnych wobec zmarłego; może być religijny lub świecki.
Zwyczaje pogrzebowe.
Do tradycyjnych form pożegnania zmarłego przyjętych w kulturze europejskiej jest towarzyszenie trumnie ze zmarłym (lub urnie z jego prochami) w pochodzie pogrzebowym (kondukcie żałobnym) w drodze na cmentarz, miejsca złożenia doczesnych szczątków. Osoby towarzyszące niosą ze sobą zwykle wieńce i wiązanki kwiatów, które na koniec składane są na grobie zmarłego. Obrzędy towarzyszące grzebaniu lub paleniu zwłok zależą od lokalnych tradycji i zwyczajów.
Przyjęty jest powszechny zwyczaj we wszystkich kulturach zawiadamiania znajomych i przyjaciół o fakcie pogrzebu bliskiej osoby. Odbywa się to w postaci nekrologów publikowanych w prasie oraz rozwieszanych w miejscach publicznych. Ogłoszenia takie zawierają często elementy graficzne, wskazujące na przynależność religijną zmarłej osoby lub jej bezwyznaniowość. Na pogrzeb nie zaprasza się, a przychodzą zwykle ci, którzy czują taką potrzebę. Rodzinie zmarłych zwyczajowo składa się kondolencje, czyli wyrażone w uroczystych słowach współczucie i żal z powodu śmierci ich bliskiej osoby. Kondolencje składane są osobiście, tuż po pogrzebie lub korespondencyjnie, gdy nie było możliwości uczestniczenia w pogrzebie lub nie ma możliwości spotkania się z rodziną zmarłego w krótkim czasie po tej uroczystości.
Od tradycyjnych form pogrzebu odstępuje się w sytuacjach wyjątkowych, takich jak wojny czy masowe klęski żywiołowe, gdy wielka liczba zmarłych nie pozwala na ich identyfikację, względnie nie ma środków finansowych i czasu na organizowanie pojedynczych pogrzebów. W takich sytuacjach stosuje się grzebanie zmarłych w mogiłach zbiorowych. Innym przykładem są osoby niewierzące, które mogą oczekiwać, aby ich pogrzeb był świecki, czyli aby obrzędy religijne zastąpić świeckimi.
Chrześcijaństwo.
W kulturach związanych z katolicyzmem, prawosławiem czy protestantyzmem, pogrzeb należy do tzw. sakramentaliów (nie: sakramentów). Grzebanie zmarłych związane jest z przekonaniem, że w końcu czasów przyjdzie Jezus i nastąpi zmartwychwstanie ciał. Zmarłego zwyczajowo chowa się złożonego do trumny w ubraniu, w pozycji leżącej, z rękami splecionymi na brzuchu lub klatce piersiowej. Przyjęło się w tym kręgu kulturowym, aby zmarli w trumnie wyglądali ładnie, dlatego zmarłych poddaje się zabiegom kosmetycznym. W ich przebiegu na ogół maskuje się pośmiertne zmiany twarzy czy jej urazy powstałe w chwili śmierci. Uzupełnia się braki ciała atrapami, masami plastycznymi lub woskiem, o ile była taka potrzeba ze względów estetycznych (dotyczy to braku kończyn).
Trumna ze zmarłym umieszczana jest najczęściej w grobach ziemnych, wykopanych na głębokość ok. 2 m, następnie zasypywanych i przykrywanych nagrobkiem kamiennym lub betonowym. Rodziny bogatych zmarłych składają trumny w murowanych grobowcach, w których można umieścić kilka kolejnych trumien. Wyjątkowo zamożni zmarli bywają składani w monumentalnych grobowcach, rozmiarem i stylem przypominających małe domki, kaplice czy nawet pałace. Każdy grób powinien posiadać opis, informujący o nazwisku osoby pogrzebanej, dacie urodzenia (lub według innego zwyczaju – wieku w chwili śmierci) i dacie śmierci oraz czasami kilka słów religijnego lub osobistego odwołania się do osoby zmarłej.
W tej grupie kulturowej dopuszcza się również pochówek osoby zmarłej po spopieleniu ciała w specjalnym piecu kremacyjnym (kremacja) i zsypaniu prochów do urny. Stosuje się to zwłaszcza w krajach protestanckich i zlaicyzowanych. Ta forma pogrzebu jest także wybierana, gdy wygląd zwłok sprawia, że nie powinny być pokazywane przed pochówkiem. Konieczne jest jednak pochowanie prochów w całości w jednym miejscu, wykluczone są więc pochówki polegające np. na rozsypaniu prochów w miejscach ważnych dla danej osoby, lub jej rodziny, czy też wrzucenie do rzeki. Motywacja takiej formy pochówku musi być zgodna z zasadami wiary.
W większości krajów, dopuszczających tę formę pochówku praktykuje się zakopywanie urn w płytkich grobach ziemnych lub ustawianie urn w kolumbariach za cienką płytą w ścianach krypt cmentarnych (nekropoliach) lub galeriach cmentarnych. W prawie wszystkich krajach związkowych Niemiec jest to w zasadzie jedyna dozwolona forma pochówku prochów. Niektóre kraje związkowe Niemiec wydają jednorazowe pozwolenia na zatopienie prochów w rozkładalnej biologicznie urnie na pełnym morzu, ponadto niektóre z powyższych dopuszczają na zatopienie prochów w obszarze wód przybrzeżnych lub zakopanie w rozkładalnej biologicznie urnie w lesie. W niektórych krajach świata praktykowane jest też rozsypanie spopielonych prochów. W niemieckiej Mecklemburgii-Pomorzu Przednim prawo zezwala wyłącznie na rozsypanie prochów na terenie cmentarza. W niektórych krajach, np. w Szwajcarii czy USA dopuszczalne jest przechowywanie urny z prochami w domu rodziny zmarłego lub zakopanie jej w dowolnie wybranym miejscu. We Francji w 71% przypadków urna z prochami zabierana jest do domu, w 21% złożona na cmentarzu, a w 8% prochy zostają rozsypane.
Czas pogrzebu od chwili śmierci, za kilkoma wyjątkami, nie jest ściśle przepisany. Niemieckie kraje związkowe zakazują pogrzebu wcześniej niż 48 godzin od zgonu; najpóźniejszy możliwy czas pogrzebu jest regionalnie zróżnicowany, przykładowo Bawaria nakazuje na swym terytorium chować zmarłych w ciągu 96 godzin od zgonu, a Szlezwik-Holsztyn w ciągu 216 godzin. W większości państw dopuszcza się niekiedy ponadtygodniowe lub dłuższe opóźnianie pogrzebu, aby móc zorganizować manifestacyjny jego przebieg oraz umożliwić udział w nim przyjezdnym z odległych zakątków Ziemi.
Hinduizm.
Zmarli w Indiach są spalani nad brzegami rzek lub w ich pobliżu, aby resztki zmarłego wyrzucić do jej nurtów. Zmarli, w odświętnym ubraniu, owinięci w cienkie tkaniny, składani są na stosach z drewna i obkładani kwiatami. Tak przygotowany stos podpala się i czeka do momentu, aż uczestnicy ceremonii uznają, że doszło do spalenia. Nie zawsze ma to miejsce, ponieważ stopień kremacji zwłok zależy od zamożności rodziny, ilości i jakości zgromadzonego drewna. Dlatego zdarza się, że nadpalone ciało zawijane jest w nową tkaninę i w takiej postaci wyrzucane do najbliższej rzeki. Zamożnym rodzinom udaje się spalić zwłoki z pomocą łatwopalnych dodatków (nafta, benzyna czy spirytus), więc proces spalenia zwłok w tym przypadku jest daleko posunięty. Wtedy tylko niewielka ilość popiołów zostaje wyrzucona do rzeki.
Wyznawcy hinduizmu uznają za najgodniejsze miejsce pochówku rzekę Ganges, jako miejsce święte. Z tego powodu w tej rzece spoczęło najwięcej szczątków ludzkich ze wszystkich znanych rzek na Ziemi.
Islam.
Muzułmanie dążą do tego, aby ich zmarli byli pochowani nie później niż 24 godziny po śmierci. Dłuższy pobyt zwłok według wierzeń grozi uwięzieniem duszy zmarłego w jego ciele i poważne kłopoty z dotarciem do raju. Rzadko wyznawcy islamu wnikają w przyczyny zgonu, gdyż wierzą, że skoro Bóg (Allah) chciał czyjejś śmierci, ludzie nie powinni wnikać w to, jaki sposób śmierci wybrał dla danego zmarłego. Dlatego praktycznie nie są znane w tym kręgu kulturowym sekcje zwłok, które bywają główną przyczyną opóźnień pochówków np. w Europie.
Ze względów na szybką organizację uroczystości pogrzebowych, o miejscu pochówku decyduje miejsce, w których doszło do śmierci – pogrzeb odbywa się w pobliżu miejsca zgonu. Tylko bogaci muzułmanie praktykują przewożenie zwłok do miast rodzinnych zmarłego i do mogił rodzinnych. Transport zwłok do innych krajów zdarza się wśród wyznawców islamu wyjątkowo rzadko. Ma to miejsce np. w przypadku członków grup rządzących lub rodzin królewskich. Ciało zmarłego, umyte i ubrane, owija się w tkaninę, bez używania trumien, składa się do grobu ziemnego. Zasypany grób rzadko pokrywa się dodatkowymi ozdobami, poza cienką, kamienną płytą z wyrytym imieniem i nazwiskiem zmarłego. Często pomija się daty urodzenia i śmierci. Niekiedy opisuje się okoliczności śmierci.
Pogrzeb świecki.
Pogrzeb osób niewierzących jest nazywany pogrzebem świeckim lub pogrzebem humanistycznym. Podczas planowania tego rodzaju uroczystości dysponuje się większą elastycznością. Zamiast księdza jest ona prowadzona przez mistrza ceremonii. Przykładami znanych osób, które zdecydowały się na pogrzeb świecki są Zbigniew Religa, Wisława Szymborska, Kora, Albert Einstein. Na pogrzeb świecki mogą też zdecydować się osoby wierzące, którym nie odpowiada tradycyjna uroczystość religijna.
Pogrzeb w Tybecie.
Część ludności Tybetu rozstaje się ze swoimi zmarłymi czyniąc ich ciała pokarmem dla żyjących tam sępów. Nagie ciało zmarłego układane jest na specjalnym miejscu, położonym poza osiedlami. Rodzina i uczestnicy tej formy pogrzebu w pewnej odległości czekają tak długo, aż ptaki pożrą miękkie tkanki zwłok. Gdy pozostają kości, grabarz miażdży kości do postaci, którą sępy mogą również zjeść. Pogrzeb zakończony jest wtedy, gdy nie zostaną stałe resztki zwłok.
Nowoczesność w branży pogrzebowej.
Doświadczenia polskiej branży pogrzebowej jednoznacznie pokazują siłę tradycyjnego podejścia do pochówku zmarłych. W Europie Zachodniej oraz USA widoczne są innowacyjne zabiegi w tym zakresie. Przykładem jest stworzenie diamentu sztucznego z prochów ludzkich, który osoba bliska zmarłego może nosić na szyi. Widoczna jest również digitalizacja w branży pogrzebowej. Dzięki QR kodom każdy może wejść na specjalnie przygotowaną prezentację ze zdjęciami i filmami o osobie zmarłej. Na nagrobkach wykorzystuje się również ekrany LCD z przedstawioną relacją o osobie zmarłej.
W latach 10 XXI wieku w USA podjęto prace nad zmianami prawnymi mającymi umożliwić kompostowanie zwłok ludzkich. 21 maja 2019 r. gubernator stanu Waszyngton podpisał senacką ustawę, legalizującą nowy sposób usuwania szczątków ludzkich — „naturalną redukcję organiczną”, znaną również jako „dekompozycja na powierzchni”, „rekompozycja” lub „kompostowanie przez ludzi”. W ślad za stanem Waszyngton legalizację tej formy pochówku uregulowały stany Colorado i Oregon, a w czerwcu 2022 r. dołączył do nich Vermont.

</doc>
<doc id="1777251" url="https://pl.wikipedia.org/wiki?curid=1777251" title="Bitwa pod Syrtą">
Bitwa pod Syrtą



</doc>
<doc id="1777253" url="https://pl.wikipedia.org/wiki?curid=1777253" title="Pielęgnacja pereł">
Pielęgnacja pereł



</doc>
<doc id="1777254" url="https://pl.wikipedia.org/wiki?curid=1777254" title="Perła">
Perła

Perły – wytwory małży (głównie perłopławów z rodzajów "Pteria" i "Pinctada"), rzadko ślimaków. Zbudowane są z tej samej substancji co wewnętrzna strona muszli (masa perłowa), której głównymi składnikami są węglan wapnia (w postaci aragonitu) i rogowata substancja białkowa (konchiolina), która spaja mikrokryształy skupione koncentrycznie wokół jądra. Perły powstają najczęściej w wyniku reakcji organizmu na ciało obce, które przedostało się do muszli. W jubilerstwie perły definiuje się jako „produkty naturalnego pochodzenia organicznego, powstałe w płaszczu muszli perłopławów perłorodnych lub innych mięczaków”.
Pochodzenie nazwy "perła" nie jest pewne, być może zostało zapożyczone od gatunku małża () lub kulistego kształtu ().
Rodzaje pereł.
1. Ze względu na barwę wyróżnia się:
2. Ze względu na pochodzenie rozróżnia się:
3. Ze względu na kształt wyróżnia się:
W związku z dużą różnorodnością pereł występujących na rynku, istotnymi zagadnieniami są:
Występowanie.
Perły tworzą się w małżach słonowodnych, niektórych małżach słodkowodnych, sporadycznie również w ślimakach. Najczęściej stanowią reakcję na ciało obce, które wniknęło między muszlę małża a jego płaszcz lub do wnętrza płaszcza.
W XIII wieku w Chinach odkryto, że perły można hodować, umieszczając w muszli ciało obce np. ziarenko piasku. Małż broni się, odkładając wokół niego kolejne cieniutkie warstwy masy perłowej, którą wyścielona jest od wewnątrz muszla. Po kilku latach powstaje drogocenna lśniąca perła. Produkcją pereł hodowanych na dużą skalę zajęli się Japończycy na przełomie XIX i XX w.
Już w 1761 r. szwedzki przyrodnik Karol Linneusz hodował małże słodkowodne dla ich okrągłych pereł.
W XVI i XVII wieku znaczący ośrodek połowu pereł słodkowodnych istniał na Dolnym Śląsku - pozyskiwany materiał pochodził z sudeckich populacji małża perłoródki rzecznej, gatunku obecnie wymarłego na terenie Polski.
Miejsca występowania:
Zastosowanie.
Ocenia się, że perły wykorzystywane są do ozdoby od 6000 lat. Egzemplarze kuliste o pięknym połysku są bardzo cenione w jubilerstwie. Perły zawsze cieszyły się dużą popularnością; np. strój koronacyjny Barbary Radziwiłłówny był nimi wręcz obsypany.
Pielęgnacja pereł.
Ponieważ konchiolina jest substancją organiczną, nie jest materiałem trwałym. Łatwo podlega zmianom i rozkładowi. Pod wpływem wilgoci pęcznieje, podczas większej suszy ulega wysychaniu, kruszeje i rozpada się. Perły zatem „starzeją się” i mają ograniczoną długość życia. "Starzenie się" pereł można podzielić na następujące etapy:
Na często i długo noszonych perłach mogą powstać deformacje i odchylenia od ich pierwotnej formy. Szkodzą im zarówno susza jak i znaczna wilgotność. Perły są również wrażliwe na kwasy, pot wydzielany przez skórę (kwaśny odczyn), kosmetyki, lakier do włosów.
Nawet przy ostrożnym obchodzeniu się z nimi na skutek rozkładu konchioliny tracą blask. Usunięcie zewnętrznej warstewki nie zawsze daje pożądane rezultaty zwłaszcza, gdy rozkład dotknął warstw głębiej leżących.
Gwarancja na określoną długość życia perły nie jest możliwa; szacunki podają średnio 100 – 150 lat. Jednak istnieją kilkusetletnie perły, które prezentują się doskonale. Perły mające wiele lat ciemnieją, przybierając barwę stalowoszarą. Próby przywrócenia barwy za pomocą naświetlania nie dały żadnych rezultatów.
Perły znajdowane w starych grobowcach rozpadały się przy dotknięciu, nieraz pozostawał po nich ślad w postaci brunatnego proszku.
Regularna kontrola i pielęgnacja w specjalistycznym zakładzie może przedłużyć życie pereł.
Ponieważ perły mają niewielką twardość powinno się je nosić i przechowywać w takich warunkach, żeby ich powierzchnia nigdy nie stykała się z metalem.

</doc>
<doc id="1777256" url="https://pl.wikipedia.org/wiki?curid=1777256" title="Uswiejka">
Uswiejka

Uswiejka, także Olszanka (biał. Усвейка; ros. Усвейка) – rzeka w północnej Białorusi (obwód witebski), prawy dopływ Ułły w zlewisku Morza Bałtyckiego. Długość – 116 km, powierzchnia zlewni – 708 km², średni przepływ u ujścia – 4,5 m³/s, spadek - 94,4 m, nachylenie – 0,8‰.
Wypływa na wysokości 221 m n.p.m. na Wysoczyźnie Orszańskiej i płynie zakolami na północny zachód przez Równinę Czaśnicką. Koło miasteczka Czaśniki uchodzi do Ułły. Skanalizowana na odcinku 28 km w górnym biegu. Znaczny przybór na wiosnę - zwykle 2,9 m ponad zwykły poziom, maksymalnie 4 m. Teren zlewni pagórkowaty, pocięty kanałami odwadniającymi, mocno zabagniony i zalesiony. Brzegi przeważnie strome, porośnięte mieszanym lasem. W dolnym biegu na prawym brzegu występują jeziora - największe Jezioro Żeryńskie.

</doc>
<doc id="1777259" url="https://pl.wikipedia.org/wiki?curid=1777259" title="Uczciwy przekręt">
Uczciwy przekręt

Uczciwy przekręt (ang. "Leverage") – amerykański serial sensacyjno-kryminalny.
Premiera pierwszego odcinka miała miejsce 7 grudnia 2008. Serial produkowany jest przez Electric Television i emitowany na antenie stacji TNT. Powstało pięć sezonów serialu. Pierwszy składa się z 13 odcinków i emitowany był między grudniem 2008 a lutym 2009. Emisja drugiego sezonu rozpoczęła się w lipcu 2009 i została podzielona na dwa sezony: letni (9 odcinków) i zimowy (6 odcinków). Trzeci sezon (premiera 20 czerwca 2010 roku) składa się z 16 odcinków. Czwarty sezon zawierać będzie 18 odcinków, a emisja rozpoczęła się w czerwcu 2011 roku. 5 sezon serialu miał premierę 15 lipca 2012 roku i będzie zawierać 15 odcinków.
W Polsce od 18 maja 2009 oglądać go można w telewizji n (usługa VOD: nSeriale), a od 5 września na antenie Canal+. Od 5 września 2011 roku emitowany jest na antenie TVN 7.
Fabuła.
Serial opowiada o grupie złodziei, z których każdy ma własny sposób działania i specyficzne umiejętności. Wspólnie zakładają oni fikcyjną firmę Leverage Consulting &amp; Associates, będącą przykrywką dla kryminalnej działalności. Okradają oni korporacje i pomagają pokrzywdzonym przez nie ludziom.

</doc>
<doc id="1777261" url="https://pl.wikipedia.org/wiki?curid=1777261" title="Tygodnik Demokratyczny">
Tygodnik Demokratyczny

Tygodnik Demokratyczny – polski tygodnik wydawany w latach 1953–1990 w Warszawie, organ prasowy Stronnictwa Demokratycznego.
Historia.
Pierwszy numer czasopisma ukazał się 6 czerwca 1953. Gazeta o profilu społeczno-politycznym powstała jako oficjalny organ Stronnictwa Demokratycznego. Publikowała informacje dotyczące życia politycznego Polski, ze szczególnym uwzględnieniem SD. Zawieszona w pierwszych miesiącach stanu wojennego kontynuowała działalność od marca 1982. Co miesiąc publikowała dodatki poświęcone poszczególnym miastom i regionom Polski. Oprócz tematów polityki wewnątrzkrajowej poruszała problematykę międzynarodową (dotyczącą krajów Bloku Wschodniego, Europy Zachodniej i USA), społeczną (w tym tzw. nowe zagadnienia jak kontrkultura, oświata seksualna i HIV/AIDS, ochrona środowiska) i kulturalną (dotyczącą m.in. ochrony dziedzictwa narodowego). Do publicystów gazety należeli w latach 80. Elżbieta Centnowska, Piotr Kościński, Elżbieta Otffinowska, Barbara Sierszuła, Tadeusz M. Kozłowski, Maciej Rosolak, Cezary Leszczyński, Piotr Winczorek i Robert Nowak. Wśród stałych rubryk można było znaleźć „Mówi świat” i „Czarny leksykon”, a także horoskop i krzyżówkę.
Gazeta przestała się ukazywać w 1990.

</doc>
<doc id="1777262" url="https://pl.wikipedia.org/wiki?curid=1777262" title="Oświata seksualna">
Oświata seksualna



</doc>
<doc id="1777264" url="https://pl.wikipedia.org/wiki?curid=1777264" title="Kardynałowie z nominacji Honoriusza IV">
Kardynałowie z nominacji Honoriusza IV

Papież Honoriusz IV (1285–1287) mianował jednego kardynała na jednym konsystorzu 22 grudnia 1285:

</doc>
<doc id="1777265" url="https://pl.wikipedia.org/wiki?curid=1777265" title="Ivan Kolenič">
Ivan Kolenič

Ivan Kolenič (ur. 22 stycznia 1965 w Zwoleniu) – poeta i prozaik słowacki.
Życie.
Ukończył średnią szkołę rzemiosła artystycznego w Bratysławie. Imał się różnych zajęć: pracował jako robotnik zatrudniony przy wykopaliskach archeologicznych, magazynier w bibliotece, technik, wychowawca, redaktor. Uprawia również malarstwo i muzykę, a inspiracje plastyczne i muzyczne widoczne są w jego poezji. 
Twórczość.
Debiutował zbiorem wierszy "Prinesené búrkou" (1986, Przyniesione przez burzę). Kolejne jego tomy poetyckie to "Rock and roll" (1990), "Pôvabné hry aristokracie" (1991, Czarowne zabawy arystokracji), "Slasti anarchie" (1993, Rozkosze anarchii), "Korienky neviditeľnosti" (1994, Korzonki niewidzialności), "Nespíš a nežne zapieraš" (1997, Nie śpisz i czule zaprzeczasz) oraz "Na výslní" (2003, Na słonecznym miejscu). Jest również autorem prozatorskich tomów "Mlčať" (1992, Milczeć), "Porušenie raja" (1993, Pogwałcenie raju), "Ako z cigariet dym" (1996, Jak dym z papierosów), "Jeden úsmev stačí" (1999, Jeden uśmiech wystarczy) i "Daj zbohom básneniu" (2004, Pożegnaj się z poezjowaniem).
Wzorów wczesnej twórczości Koleniča należy szukać przede wszystkim w poezji "beat generation", Charlesa Bukowskiego, ale także w dziełach, biografiach i legendach francuskich “poetów przeklętych”.
Z inną stylizacją mamy do czynienia w "Czarownych zabawach arystokracji" (nad tą książką unosi się duch poezji Ezry Pounda, echa jego wierszy słychać w wielu z zawartych w niej utworów). Tutaj podmiot to zblazowany arystokrata ducha, erudyta, hedonista, intelektualista, przerafinowany i z lekka wszystkim znudzony ironista. Kolejny tom, "Rozkosze anarchii", Kolenič stylizuje na maksymalnie szczerą, epatującą fizjologią, brzydotą, dekadenckimi nastrojami, myślami samobójczymi, dezynwolturą, ekshibicjonizmem i pewną naiwnością wypowiedź o sobie. 
Recepcja polska.
Jego wiersze przekładał na polski Leszek Engelking. Duży blok poezji znalazł się w antologii "Oko za ząb. Trzej współcześni poeci słowaccy". Proza Koleniča dotąd nie znalazła polskiego tłumacza. 

</doc>
<doc id="1777267" url="https://pl.wikipedia.org/wiki?curid=1777267" title="Dinkel">
Dinkel

Dinkel – rzeka o długości 89 km; dopływ Vechte. Wypływa z Niemiec do Holandii, a następnie znów wpływa do Niemiec.
Przebieg rzeki.
Dinkel zaczyna bieg w Nadrenii Północnej-Westfalii, w zachodnim Münsterlandzie w powiecie Coesfeld między Ahaus i Coesfeld w gminie Rosendahl. Źródła znajdują się koło wsi Osterwick - w pobliżu osiedla Höven.
Z wysokości ok. 80 m rzeka spływa początkowo lekko na zachód, w kierunku Gescher (gdzie przez ok. 3 km stanowi granicę gmin Rosendahl), następnie natrafia na A 31, równolegle do której biegnie w kierunku północnym aż do Legden i Heek. Po przepłynięciu pod autostradą, przepływa do położonego na północny zachód Gronau i pokonuje granicę niemiecko-holenderską. W Holandii, płynie nieuregulowanym korytem przez Losser i Dinkelland, a następnie ponownie wpływa na tereny niemieckie. Niedaleko holenderskiego Denekamp rzeka krzyżuje się z biegnącym równoleżnikowo kanałem Nordhorn-Almelo-Kanal. Kanał ten nie jest już używany przez żeglugę. W Niemczech przepływa przez Dolną Saksonie w kierunku Neuenhaus w Hrabstwie Bentheim. Przy północnym skraju miasta Dinkel wpływa do Vechte.
Długość.
Dinkel ma w sumie 89 km, z czego:

</doc>
<doc id="1777268" url="https://pl.wikipedia.org/wiki?curid=1777268" title="Ivan Kolenic">
Ivan Kolenic



</doc>
<doc id="1777269" url="https://pl.wikipedia.org/wiki?curid=1777269" title="Philip George Chadwick">
Philip George Chadwick

Philip George Chadwick – angielski pisarz. W wieku 21 lat walczył w okopach I wojny światowej. Był członkiem Towarzystwa Fabiańskiego („Fabian Society”) – odrzucającej przemoc i rewolucję organizacji socjalistycznej.
Jego jedyną opublikowaną książką jest "The Death Guard (Gwardia Śmierci)", w której opowiada o zniszczeniu Anglii przez wyprodukowaną przez totalitarny rząd armię sztucznie stworzonych żołnierzy. Jak pisze A. Pechmann w "Bibliotece utraconych książek": „Napisał obszerną powieść, przeobrażając w niej swoje doświadczenia wojenne w zatrważającą wizję przyszłości.”
Książka wydana została na początku II wojny światowej, lecz cały nakład spłonął, gdy magazyn wydawnictwa został trafiony podczas niemieckich nalotów. Po tym incydencie książka uchodziła za zaginioną aż do 1991 roku, kiedy odnalazł się jeden ocalały egzemplarz.

</doc>
<doc id="1777270" url="https://pl.wikipedia.org/wiki?curid=1777270" title="Lista programów Tele 5">
Lista programów Tele 5



</doc>
<doc id="1777272" url="https://pl.wikipedia.org/wiki?curid=1777272" title="Tele 5">
Tele 5

Tele5 (inaczej: "Piątka") – polska ogólnotematyczna stacja telewizyjna. Dociera do ok. 24 milionów potencjalnych widzów. Stacja nadaje FTA, dostępna jest w ofercie wszystkich platform cyfrowych oraz w większości sieci kablowych.
Historia.
Stacja Tele5 zadebiutowała na rynku 19 kwietnia 2002, o godzinie 20:00 zastępując kanał Super 1. Stacja nadaje program o charakterze rozrywkowym, jakiego znaczną część stanowią filmy i seriale. Ponadto stacja emituje filmy dokumentalne, często poświęcone kontrowersyjnym tematom, a także programy dla miłośników sportów ekstremalnych. Obok produkcji kina europejskiego i amerykańskiego, stacja prezentuje autorskie programy publicystyczne, kulturalne, rozrywkowe i kulinarne. Od września do listopada 2012 na antenie Tele5 były transmitowane wyścigi samochodowe niemieckiej serii DTM oraz włoskiej serii Superstars. Od 5 listopada 2012 roku stacja nadaje także w jakości HD.
30 czerwca 2016 roku stacja została umieszczona w multipleksie lokalnej telewizji TVT, a 17 lipca pojawiła się także w multipleksie stacji TVL - te niekodowane przekazy stacji zaczęły jednak znikać od 2017 roku. Od 1 czerwca 2020 roku stacja Tele5 jest dostępna w TV Mobilnej Cyfrowego Polsatu (MUX-4) z kilkudziesięciu nadajników zastępując kanał TVN Style - przekaz jest jednak kodowany z racji nie posiadania przez Tele 5 od 2020 roku polskiej koncesji. 27 maja 2022 została stamtąd usunięta.

</doc>
<doc id="1777284" url="https://pl.wikipedia.org/wiki?curid=1777284" title="Linia kolejowa nr 329">
Linia kolejowa nr 329

Linia kolejowa nr 329 – jednotorowa i niezelektryfikowana linia kolejowa, położona w całości na terenie województwa opolskiego.
Linia ta pierwotnie łączyła Szydłów, stację na linii kolejowej nr 287 Opole – Nysa, poprzez Niemodlin i Gracze z Lipową Śląską, stacją kolejową na linii kolejowej nr 288 Nysa – Brzeg.
Obecnie czynny jest tylko odcinek od Szydłowa do Graczy, odcinek Gracze – Lipowa Śląska został zlikwidowany i rozebrany.
Historia.
Budowę linii Szydłów – Lipowa Śląska, rozpoczęto równolegle z budową linii Opole – Nysa i obie te linie ukończono w 1887 roku. Oficjalne otwarcie linii nastąpiło 1 października 1887 roku. Linia ta nieprzerwanie funkcjonowała na całym odcinku, aż do stycznia 1945 roku, przyczyniając się do rozwoju położonych wzdłuż niej miejscowości.
Upadek linii rozpoczął się dopiero w okresie powojennym. W czasie działań wojennych wycofujące się wojska niemieckie wysadziły znajdujący się pomiędzy miejscowościami Radoszowice i Osiek Grodkowski most na Nysie Kłodzkiej. Od tego czasu linię podzielono na dwie części: Lipowa Śląska – Osiek Grodkowski oraz Szydłów – Gracze, a ruch przez rzekę obsługiwał prom. Od strony Szydłowa do Radoszowic, a później tylko do Graczy, kursowały dziennie 4 pary pociągów.
Ruch pasażerski na odcinku od Graczy do Lipowej Śląskiej zawieszono z dniem 25 lutego 1966 roku. Sześć lat później, z początkiem 1972 roku, rozebrano odcinek torów od Graczy do zlikwidowanej przeprawy promowej w Radoszowicach.
Odcinek od strony Lipowej Śląskiej był czynny do 1996 roku, kiedy zaprzestano przewozów towarowych z Kopalni Piasku w Osieku Grodkowskim. Odcinek linii od Osieka Grodkowskiego do Lipowej Śląskiej rozebrano w 1999 roku.
Na odcinku z Szydłowa do Graczy przewozy pasażerskie utrzymywane były do 31 stycznia 1996 roku. Do ostatniej chwili kursowało tam 6 par pociągów. Później, do 2013 roku na linii realizowany był sporadyczny transport towarowy z kamieniołomów bazaltu w Graczach. Obecnie linia jest nieczynna, rozbiórka nie jest jednak planowana.
Wg Sieciowego Rozkładu Jazdy Pociągów PKP 1993 na linii tej kursowały dwie pary pociągów osobowych w dni robocze i jedna codziennie.

</doc>
<doc id="1777287" url="https://pl.wikipedia.org/wiki?curid=1777287" title="Veronica Mortensen">
Veronica Mortensen

Veronica Mortensen (ur. w Aarhus) – duńska wokalistka i kompozytorka jazzowa i soulowa.
Życiorys.
Veronica urodziła się w Danii, natomiast dorastała przy boku matki w Atenach. W wieku 20 lat powróciła do Danii, by – jako dziecko dwójki muzyków obdarzone fascynacją muzyki, rozpocząć karierę w tej dziedzinie. Ukończyła Królewską Akademię Muzyki w Aarhus (1996). W 1998 r. złożyła pracę dyplomową w Konserwatorium Rytmiki w Kopenhadze.
Kariera muzyczna.
Od 20 roku życia w Danii zaczęła śpiewać klasyki muzyki soul w małym big bandzie. Były to piosenki Arethy Franklin i utwory z Motown. Wkrótce przyłączyła się do Virtual Fantasy – grupy grającej acid jazz. Przez 12 lat występowała z Kluvers Big Band, z którym wykonywała "Sacred Concerts" Duke'a Ellingtona; grali na Aarhus International Jazzfestival, mieli tournée w Estlandzie.
Śpiewała w Kopenhadze i w Paryżu w musicalach rockowych takich jak: "A Tribute to the Blues Brothers", "Hair" czy "Another Brick in the Wall". W roku 2003 zadebiutowała solowo albumem "Pieces in a Puzzle" (płyta została wybrana na album tygodnia w duńskim narodowym radio DR P4). Z tym materiałem występowała m.in. na Bankok Heineken Jazzfestival w Tajlandii oraz na Ladies' Jazzfestival w Gdyni w Polsce. W kwietniu 2007 nagrała swoją drugą płytę pt. "Happiness is not included".

</doc>
<doc id="1777289" url="https://pl.wikipedia.org/wiki?curid=1777289" title="Pająki wyższe">
Pająki wyższe

Pająki wyższe (Araneomorphae) – infrarząd pająków z grupy Opisthothelae. Obejmuje większość współczesnych gatunków pająków. W przeciwieństwie do przedstawicieli Mesothelae i Mygalomorphae, szczękoczułki Araneomorphae są ustawione prostopadle do osi ciała i wbijają się w ofiarę z boków – jest to cecha bardziej zaawansowana ewolucyjnie niż szczękoczułki ustawione równolegle do osi ciała, jak u Mesothelae i Mygalomorphae. Badania wykazały, że sitko przędne ("cribellum") i "calamistrum", uważane niegdyś za autapomorfie Araneomorphae, u innych linii ewolucyjnych pająków były kilkukrotnie tracone, dlatego też podział na Cribellatae i Ecribellatae został zarzucony. Większość analiz kladystycznych jest zgodna, że najbardziej bazalną grupą wewnątrz Araneomorphae jest Hypochilidae, będąca taksonem siostrzanym kladu Neocribellatae, obejmującego Austrochiloidea i Araneoclada. Do grupy Araneoclada należą Haplogynae oraz Entelegynae, obejmujące najbardziej zaawansowane i zróżnicowane pająki. Skamieniałości najstarszych znanych przedstawicieli Araneomorphae odkryto w triasowych osadach w Republice Południowej Afryki oraz stanie Wirginia w Stanach Zjednoczonych. Szczątki "Triassaraneus andersonorum" i "Argyrarachne solitus" ocenia się na około 225 milionów lat, o 40 mln lat więcej niż najstarszego przed ich odkryciem "Juraraneus". Analizy molekularne sugerują, że Mygalomorphae wyewoluowały około 300 mln lat temu – Araneomorphae, jako grupa siostrzana wobec Mygalomorphae, musiały powstać w tym samym czasie.
Systematyka.
Do Araneomorphae należy 95 rodzin (za Platnick N.I., 2013): Hypochilidae, Austrochilidae, Gradungulidae, Filistatidae, Sicariidae, Scytodidae (rozsnuwaczowate), Periegopidae, Drymusidae, Leptonetidae, Telemidae, Ochyroceratidae, Pholcidae (nasosznikowate), Plectreuridae, Diguetidae, Caponiidae, Tetrablemmidae, Trogloraptoridae, Segestriidae, Dysderidae (komórczakowate), Oonopidae, Orsolobidae, Archaeidae, Mecysmaucheniidae, Pararchaeidae, Holarchaeidae, Huttoniidae, Stenochilidae, Palpimanidae, Malkaridae, Mimetidae (naśladownikowate), Eresidae (poskoczowate), Oecobiidae, Hersiliidae, Deinopidae, Uloboridae (koliściakowate), Cyatholipidae, Synotaxidae, Nesticidae (tkańcowate), Theridiidae (omatnikowate), Theridiosomatidae, Symphytognathidae, Anapidae, Micropholcommatidae, Mysmenidae, Pimoidae, Sinopimoidae, Linyphiidae (osnuwikowate), Tetragnathidae (kwadratnikowate), Nephilidae (prządkowate), Araneidae (krzyżakowate), Lycosidae (pogońcowate), Trechaleidae, Pisauridae (darownikowate), Oxyopidae (śpiesznikowate), Senoculidae, Stiphidiidae, Zorocratidae, Psechridae, Zoropsidae, Zoridae (trawnikowcowate), Ctenidae, Agelenidae (lejkowcowate), Cybaeidae (topikowate), Desidae, Amphinectidae, Cycloctenidae, Hahniidae, Dictynidae (ciemieńcowate), Amaurobiidae (sidliszowate), Phyxelididae, Titanoecidae (podkamieniakowate), Nicodamidae, Tengellidae, Miturgidae (zbrojnikowate), Anyphaenidae (motaczowate), Liocranidae (obniżowate), Clubionidae (aksamitnikowate), Corinnidae, Zodariidae (lenikowate), Penestomidae, Chummidae, Homalonychidae, Ammoxenidae, Cithaeronidae, Gallieniellidae, Trochanteriidae, Lamponidae, Prodidomidae, Gnaphosidae (worczakowate), Selenopidae, Sparassidae (spachaczowate), Philodromidae (ślizgunowate), Thomisidae (ukośnikowate), Salticidae (skakunowate).

</doc>
<doc id="1777290" url="https://pl.wikipedia.org/wiki?curid=1777290" title="Ornithologists Creek">
Ornithologists Creek



</doc>
<doc id="1777291" url="https://pl.wikipedia.org/wiki?curid=1777291" title="Penguin Ridge">
Penguin Ridge



</doc>
<doc id="1777294" url="https://pl.wikipedia.org/wiki?curid=1777294" title="Idiot Wind">
Idiot Wind

Idiot Wind – piosenka skomponowana przez Boba Dylana, nagrana przez niego w grudniu 1974 r., wydana na albumie "Blood on the Tracks" w styczniu 1975 r.
Historia i charakter utworu.
Piosenka ta została nagrana na szóstej sesji do albumu "Blood on the Tracks" 27 grudnia 1974 r. w Sound 80 Studios w Minneapolis w stanie Minnesota. Została ona także wydana na koncertowym albumie "Hard Rain" i składance "The Bootleg Series Volumes 1-3 (Rare &amp; Unreleased) 1961-1991".
Po raz pierwszy Dylan nagrał tę piosenkę na pierwszej sesji do albumu 16 września w Columbia A &amp; R Studios w Nowym Jorku. Ta wersja ukazała się na próbnym tłoczeniu gotowego albumu prawdopodobnie 25 września i została poddana overdubbingowi 8 października.
19 września, na sesji czwartej, Dylan ponownie przystąpił do nagrywania tej kompozycji. Ostatecznie została ona wydana na albumie "The Bootleg Series Volumes 1-3 (Rare &amp; Unreleased) 1961-1991".
Niezadowolony ze wszystkich poprzednich wersji, Dylan nie dopuścił do wydania gotowego już albumu i korzystając z pobytu w Minneapolis w stanie Minnesota (z powodu bożonarodzeniowych świąt), powtórnie nagrał sześć piosenek, w tym "Idiot Wind". Zespołem towarzyszącym byli lokalni muzycy, a producentem obu sesji został brat artysty – David Zimmerman. "Idiot Wind" został nagrany na pierwszej z tych sesji 27 grudnia w Sound 80 Studios.
Oliver Trager napisał o tej piosence – "Dylan najlepszy i najgniewniejszy". Utwór ten dotyczy zarówno rozsypującego się intymnego związku jak i podupadającego narodu. Jest to zarazem jeden z najlepszych utworów Dylana pod względem poetyckim: Trager porównuje poetykę kompozycji do rzeźbienia w marmurze, gdy spod brutalnych ciosów dłuta artysty, wyłania się dzieło sztuki.
Zakres użytej zamglonej i dramatycznej symboliki da się porównać z najlepszymi tekstami Dylana z połowy lat 60. XX w. Ona w połączeniu z intensywnym wokalem Dylana, kreuje niepojącą atmosferę utworu o niekorzystnych zmianach społecznych i osobistym zgorzknieniu. Choć kompozycja ta jest wielotematyczna, to jednak rozpadający się związek Dylana i Sary nie pozostaje w ukryciu. Dylan atakuje w nim swoją małżonkę ("Jesteś idiotką, kochanie/To cud, że wciąż wiesz jak oddychać"), co jest oczywiste mimo pewnego zawoalowania.
Piosenka ta jest tak pełna emocji, że ulegała ciągłym zmianom, którym Dylan poddawał tekst, a to z kolei wpływało na sposób jej wykonywania i nastrój. Najbardziej agresywne i jadowite wykonania tego utworu pojawiły się w drugiej części Rolling Thunder Revue na początku 1976 r., który to rok okazał się rokiem rozwodu. I równocześnie był to okres skandalu Watergate.
Piosenka ta należy do tego samego zbioru co "Ballad of a Thin Man", "Positively 4th Street" i "Like a Rolling Stone".
John Bauldie w swoim tekście w broszurce do albumu "The Bootleg Series Volumes 1-3 (Rare &amp; Unreleased) 1961-1991" napisał, iż jednym ze źródeł literackich "Idiot Wind" jest "Macbeth" Shakespeare'a (zwłaszcza scena 5 z 5 aktu – życie jest opowieścią idioty). Innym źródłem może być Norman Raeben, a którego Dylan studiował malarstwo w 1974 r. i się z nim zaprzyjaźnił. Według jego poglądów istnieje "wiatr idiotów", który wiejąc oślepia całe ludzkie istnienie.

</doc>
<doc id="1777295" url="https://pl.wikipedia.org/wiki?curid=1777295" title="Ezcurra Inlet">
Ezcurra Inlet

Ezcurra Inlet – fiord na Wyspie Króla Jerzego, stanowiący północno-zachodnie ramię Zatoki Admiralicji.
Został skartografowany przez francuską ekspedycję naukową z lat 1908-1910. Nazwanano go na cześć Pedro de Ezcurry, argentyńskiego polityka i ministra rolnictwa, który w 1908 roku udzielił wsparcia francuskiej ekspedycji. Na obszarze fiordu leży Wyspa Dufayela.

</doc>
<doc id="1777296" url="https://pl.wikipedia.org/wiki?curid=1777296" title="Franciszek Paprocki (1911–1978)">
Franciszek Paprocki (1911–1978)

Franciszek Paprocki (ur. 22 marca 1911 w Goślubiu, zm. 25 września 1978 w Poznaniu) – polski historyk, archiwista, docent doktor habilitowany.
Życiorys.
Po uzyskaniu w 1931 r. matury w gimnazjum w Zgierzu rozpoczął studia historyczne na Uniwersytecie Poznańskim, specjalizując się w historii nowożytnej pod kierunkiem Adama Skałkowskiego, które ukończył 23 czerwca 1936 r., uzyskując stopień magistra filozofii na podstawie rozprawy "Pierwszy a drugi pamiętnik Kilińskiego". W tym samym roku opublikował monografię wsi Piątek. W trakcie studiów w 1935 r. podjął pracę w Archiwum Państwowym w Poznaniu, początkowo jako stypendysta Ministerstwa Wyznań Religijnych i Oświecenia Publicznego, a od 1 marca 1938 r. jako pracownik kontraktowy. We wrześniu 1939 r. nadzorował ewakuację i zabezpieczenia najcenniejszych archiwaliów poznańskiego archiwum, przeżywając m.in. nalot bombowy na transport. W grudniu 1939 r. wraz z rodziną został wysiedlony z Poznania na wschód. Podczas wysiedlenia zaginęły jego materiały zgromadzone do rozprawy doktorskiej na temat Ignacego Wyssogoty Zakrzewskiego. 1 grudnia znalazł zatrudnienie na stanowisku kierownika naukowego w Archiwum Państwowym w Kielcach. W roku akademickim 1943/1944 podjął działalność dydaktyczną na tajnym Uniwersytecie Ziem Zachodnich, prowadząc w kieleckim archiwum konspiracyjne zajęcia z nauk pomocniczych historii. Schwytany 28 września 1944 r. w trakcie łapanki ulicznej, został wywieziony na prace przymusowe w głąb Niemiec do Westfalii, gdzie pracował jako robotnik kolejowy. W listopadzie 1945 r. powrócił do Polski.
1 grudnia 1945 r. ponownie podjął pracę w Archiwum Państwowym w Poznaniu. Podjął się wówczas rewindykacji jego przedwojennych zbiorów. 1 września 1955 r. dodatkowo został zatrudniony na stanowisku zastępcy profesora na Uniwersytecie Mikołaja Kopernika, gdzie pracował w Katedrze Archiwistyki i Nauk Pomocniczych Historii, a później kierował Katedrą Archiwistyki. W 1958 r. przeprowadził się do Torunia i zrezygnował w pracy w poznańskim archiwum, po czym z dniem 1 września objął stanowisko kierownika Archiwum Państwowego w Toruniu. W czerwcu 1960 r. uzyskał stopień doktora na podstawie rozprawy "Dążenia narodowowyzwoleńcze w Wielkopolsce w latach 1840–1847, ze szczególnym uwzględnieniem nurtu plebejskiego" (promotor: Janusz Pajewski). Już w lipcu 1961 r. powrócił jednak do Poznania, obejmując etat starszego wykładowcy nauk pomocniczych historii nowożytnej i nowoczesnej na UAM. Zrezygnował wówczas z pracy w służbie archiwalnej, a w 1964 r. z równoległej pracy na UMK. 1 czerwca 1970 r. uzyskał stopień doktora habilitowanego na podstawie pracy "Wielkie Księstwo Poznańskie w okresie rządów Flottwella 1830–1840". W 1973 r. został organizatorem i pierwszym kierownikiem Zakładu Archiwistyki Instytutu Historii Uniwersytetu im. Adama Mickiewicza w Poznaniu, którym był do śmierci w 1978 r. Równocześnie w latach 1965–1969 oraz 1973–1978 był kierownikiem Archiwum Uniwersytetu Adama Mickiewicza. Pod koniec życia był też członkiem Podkomisji Archiwów Państwowych przy Komisji Bibliotek, Archiwów i Informatyki Rady Głównej Ministerstwa Nauki, Szkolnictwa Wyższego i Techniki. Należał też do komitetu redakcyjnego czasopisma Archeion. Był realizatorem wielu kwerend archiwalnych, m.in. kwerendy do dziejów ruchu robotniczego na zlecenie Komitetu Centralnego PZPR. Wydał ok. 50 publikacji z zakresu historii oraz archiwistyki.
Został pochowany na Cmentarzu Junikowo w Poznaniu.

</doc>
<doc id="1777298" url="https://pl.wikipedia.org/wiki?curid=1777298" title="Jan Stoiński">
Jan Stoiński



</doc>
<doc id="1777299" url="https://pl.wikipedia.org/wiki?curid=1777299" title="Point Thomas">
Point Thomas

Point Thomas - przylądek na Wyspie Króla Jerzego na południowym brzegu fiordu Ezcurra, uchodzącego w tym miejscu do Zatoki Admiralicji. Ponad przylądkiem wznosi się klif Krzesanica, będący północno-wschodnim krańcem Grani Panorama. Kilkaset metrów na południowy wschód od Point Thomas leży Polska Stacja Antarktyczna im. Henryka Arctowskiego. Przylądek został skratografowany przez francuską ekspedycję naukową 1908-1910 i nazwany na cześć jednego z jej uczestników.

</doc>
<doc id="1777301" url="https://pl.wikipedia.org/wiki?curid=1777301" title="Jan Stoiński (historyk)">
Jan Stoiński (historyk)

Jan Stoiński (ur. 10 czerwca 1904 w Pniewach, zm. 1 kwietnia 1984 w Poznaniu) – docent doktor, polski historyk, organizator szkolnictwa.
Po ukończeniu szkoły powszechnej w Pniewach podjął naukę w poznańskim Gimnazjum im. Karola Marcinkowskiego. Uzyskawszy w 1924 r. świadectwo dojrzałości, rozpoczął studia na kierunku historia na Wydziale Filozoficznym Uniwersytetu Poznańskiego, które ukończył w 1928 r. Następnie rozpoczął pracę zawodową w Poznaniu.
Początkowo pracował w Seminarium Nauczycielskim im. Juliusza Słowackiego, a następnie nauczał w Gimnazjum im. Adama Mickiewicza. W czasie okupacji niemieckiej przeprowadził się do Częstochowy, gdzie od 1940 do 1945 r. pracował jako księgowy i równocześnie uczestniczył w tajnym nauczaniu. Po wyzwoleniu Częstochowy z rąk niemieckich przez krótki okres angażował się tam w ponowne organizowanie szkolnictwa, po czym w kwietniu 1945 r. powrócił do Poznania. Tam zorganizował kursy maturalne dla dorosłych i stanął na ich czele (w 1946 r. kursy przekształciły się w Gimnazjum i Liceum dla Dorosłych, a w 1951 r. w Liceum Ogólnokształcące dla Pracujących). Kierownikiem tej jednostki był do 1956 r. Wówczas został kierownikiem Wydziału Oświaty przy Prezydium Wojewódzkiej Rady Narodowej w Poznaniu. W 1958 r. awansował na stanowisko kuratora Okręgu Szkolnego Poznańskiego, które pełnił do 1969 r. 
Równolegle od 1947 r. wykładał najpierw w Szkole Inżynierskiej w Poznaniu, a następnie jako zastępca profesora na Politechnice Poznańskiej, gdzie stworzył Katedrę Marksizmu-Leninizmu. W 1956 r. rozpoczął pracę na Uniwersytecie im. Adama Mickiewicza, najpierw jako zastępca profesora, a następnie jako starszy wykładowca. Zajmował się tam organizowaniem katedry dydaktyki historii. W 1962 r. uzyskał stopień doktora na podstawie rozprawy dotyczącej pruskiej polityki edukacyjnej na ziemiach Wielkopolski i reakcji na nią polskiej ludności. W 1969 r. uzyskał stanowisko docenta i został kierownikiem Zakładu Metodyki Nauczania Historii. 
Był przewodniczącym komitetu redakcyjnego czasopisma "Sprawy Oświaty i Kultury Województwa Poznańskiego" oraz serii wydawniczej "Z doświadczeń nauczycieli wielkopolskich".

</doc>
<doc id="1777302" url="https://pl.wikipedia.org/wiki?curid=1777302" title="Ofiologia">
Ofiologia

Ofiologia (od gr. "ophis" = "wąż" i "logos" = "nauka") - w zoologii, dział herpetologii i reptiliologii zajmujący się wężami, ich badaniami naukowymi, w tym historią naturalną i etologią tych zwierząt.
Osoba, która bada węże to ofiolog. Wielu profesjonalnych ofiologów znalazło pracę w ogrodach zoologicznych, a ofiolodzy amatorzy trzymają węże jako zwierzęta domowe.

</doc>
<doc id="1777303" url="https://pl.wikipedia.org/wiki?curid=1777303" title="Jardine Peak">
Jardine Peak

Jardine Peak - szczyt na Wyspie Króla Jerzego, na południowy zachód od Polskiej Stacji Antarktycznej im. H. Arctowskiego. Wznosi się na ok. 225 m n.p.m. na południowo-zachodnim skraju Grani Panorama, naprzeciw Kasprowego Wierchu i Wzgórz Jersaka. Został nazwany w 1960 roku na cześć geologa Daniela Jardine'a, uczestnika ekspedycji naukowych na Wyspę Króla Jerzego. Wzgórze wyznacza północno-zachodni wierzchołek Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128).

</doc>
<doc id="1777304" url="https://pl.wikipedia.org/wiki?curid=1777304" title="Vanishing Creek">
Vanishing Creek

Vanishing Creek – potok na Wyspie Króla Jerzego na południe od Polskiej Stacji Antarktycznej im. H. Arctowskiego, odnoga Potoku Ornitologów. Rozpoczyna bieg na wysokości 185 m n.p.m. w dolinie między Lodowcem Ekologii a Wzgórzami Jersaka, po czym biegnie w kierunku południowo-zachodnim i zanika u podnóża Kasprowego Wierchu na wysokości 80 m n.p.m. Nazwę nadała polska ekspedycja naukowa. Potok znajduje się częściowo na terenie Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128).

</doc>
<doc id="1777306" url="https://pl.wikipedia.org/wiki?curid=1777306" title="Przylądek Rakusy">
Przylądek Rakusy

Przylądek Rakusy (ang. "Rakusa Point") - przylądek na Wyspie Króla Jerzego, między Zatoką Półksiężyca a Zatoką Suszczewskiego, na zachodnim brzegu Zatoki Admiralicji. Po zachodniej stronie przylądka rozciąga się łąka Ogrody Jasnorzewskiego. Nazwę nadała w 1980 roku polska ekspedycja naukowa na cześć prof. Stanisława Rakusa-Suszczewskiego, organizatora pobliskiej Stacji Antarktycznej im. H. Arctowskiego. Przylądek wyznacza Północno-wschodni wierzchołek Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128).

</doc>
<doc id="1777308" url="https://pl.wikipedia.org/wiki?curid=1777308" title="Rakusa Point">
Rakusa Point



</doc>
<doc id="1777311" url="https://pl.wikipedia.org/wiki?curid=1777311" title="France Info">
France Info

France Info (zapis stylizowany: franceinfo:) – francuski nadawca publiczny podlegający Radio France. Rozgłośnia France Info nadaje na falach średnich i ultrakrótkich na terenie całej Francji. Od 2016 roku istnieje również całodobowy telewizyjny kanał informacyjny o tej samej nazwie.
Radio.
Rozgłośnia została założona w roku 1987 przez dziennikarzy: Rolanda Faure'a i Jérôme'a Bellaya; pierwsza emisja nastąpiła 1 czerwca 1987. Była pierwszą europejską stacją radiową, która założyła witrynę internetową, w sierpniu 1995. Słuchalność radia France Info oscyluje w granicach 9 procent
Telewizja informacyjna.
Telewizja France Info rozpocząła nadawanie 31 sierpnia 2016 roku o 18:00. w sieci. Nadawanie programów telewizyjnych rozpoczęto dzień później – 1 września 2016 roku o godzinie 20:00. Kanał dostępny jest u większości operatorów we Francji (tj. Bouygues Telecom, Orange, SFR, Numericable) oraz w TNT (Digital Terrestrial Television), a od 6 września 2016 roku również w TNT Sat (francuski) i Canal+. Telewizja France Info nadaje swój również na You Tube, z możliwością cofnięcia programu o 12 godzin.

</doc>
<doc id="1777312" url="https://pl.wikipedia.org/wiki?curid=1777312" title="Ehu Dayi">
Ehu Dayi

Ehu Dayi (chiń. 鵝湖大義, pinyin "Éhú Dàyí"; kor. 아호대의 "Aho Taewi"; jap. "Gako Taigi"; wiet. " Nga Hồ Đại Nghĩa"; ur. 746, zm. 25 lutego 818) – chiński mistrz chan szkoły hongzhou, uczeń mistrza Mazu Daoyi.
Życiorys.
Pochodził z Xujiang w Quzhou (dzisiejszy Jiangshan w prow. Zhejiang). Rodzina nosiła nazwisko Xu i była pochodzenia koreańskiego.
Jako młody chłopiec wstąpił do klasztoru i w wieku 20 lat przyjął mnisie wskazania. W tym okresie interesował się zarówno winają, jak i chanem. Około 770 r., a więc tuż po swojej ordynacji mnisiej, dołączył do wspólnoty chan prowadzonej przez mistrza Mazu w klasztorze Kaiyuan.
Po otrzymaniu przekazu Dharmy od mistrza, Dayi przeniósł się na górę Ehu, położoną w zachodniej części Jiangxi. Stało się to w erze Dali (766-779). Do tego czasu góra ta nie miała żadnych związków z chanem ani z inną tradycją buddyjską. Dayi był więc pierwszym mnichem, który założył tam klasztor (chiń. kaishan – dosłownie „otwarcie góry”). Gdy osiedlił się na górze zgromadził sporą mnisią społeczność.
W czasie pobytu na Ehu, Dayi spotykał się z wieloma intelektualistami i urzędnikami, którzy odbywali tam swoją służbę państwową. Jednym z nich był urzędnik Liu Taizhen, z którym mistrz spotkał się nieco po 785 r. Pełnił on funkcję prefekta w pobliskim mieście i namówił Dayi, aby ten zszedł z góry i nauczał także w mieście. Innym ze znanych intelektualistów był konfucjanista Li Ao. Prawdopodobnie oni i inni urzędnicy przekazywali o nim do stolicy (Chang’an) tak pochlebne opinie, że został do niej zaproszony.
Dayi przybył do Chang’anu w okresie długiego panowania cesarza Dezonga, który zmarł w 805 r. Mistrz przebywał w klasztorze Ci’en. Był to duży, sponsorowany przez rząd klasztor miejski. Jednym z wczesnych patronów mistrza był eunuch Hua Xianming (zm. 798). Mistrz wywarł na nim takie wrażenie, że Xianming postarał się o nadanie mistrzowi tytułu „najwartościowszego kapłana pałacowego sanktuarium” (chiń. "neidaochang gongfeng dade"). Wkrótce po przybyciu do Chang’anu Dayi zaczął wykładać buddyzm cesarzowi. Prowadził także oficjalne ceremonie na dworze, m.in. wielkę debatę będącą częścią celebracji urodzin cesarza.
Po śmierci cesarza Dezonga, mistrz prowadził wykłady dla nowego cesarza Shunzonga, który jednak panował przez niecały rok (805). Dayi poznał go, gdy Shunzong był jeszcze księciem.
Na steli mistrza widnieje informacja, że w czasie pobytu w Chang’anie przeprowadził on dyskusję z „nauczycielem Dharmy” (chiń. fashi) Zhanranem na publicznym zgromadzeniu w klasztorze w Shenlong. Błędnie za adwersarza wzięto słynnego egzegetę szkoły tiantai, który żył w latach 717–782, a więc ich spotkanie w Chang’anie było niemożliwe. Najpewniej chodzi tu o mnicha o tym samym imieniu, przedstawiciela szkoły północnej z klasztoru Shangu, który już wcześniej uczestniczył w radzie zebranej w stolicy w 796 r. Mnich ten był bardzo krytycznie nastawiony wobec „południowców” i ich „błędnego nauczania”. Po wygranej przez Dayi debaty, cesarz nakazał Zhanranowi i jego zwolennikom opuścić miasto.
Dayi przebywał w Chang’anie stosunkowo krótko. Prawdopodobnie zaraz po śmierci cesarza, a więc w 805 r. mistrz powrócił na górę Ehu. O jego działalności z tego okresu nie zachowały się żadne informacje.
18 lutego 818 r. mistrz oznajmił uczniom, że za siedem dni wykona swoje „ostatnie ofiarowanie”. Siódmego dnia spokojnie zmarł.
Znaczenie mistrza Dayi.
Ehu Dayi był pierwszym mistrzem chan ze szkoły hongzhou, który przebywał w stolicy. Chociaż był to pobyt krótki, był bardzo znaczący, bowiem było to pierwsze przedstawienie szkoły hongzhou w politycznym i kulturalnym centrum imperium Tangów. Dayi miał okazję kontaktowania się z członkami rządu, intelektualistami i dwoma cesarzami. To, oraz jego wygrana debata rozpropagowały nauki szkoły hongzhou. Otworzył tym samym drogę innym uczniom Mazu, którzy wkrótce poszli w jego ślady. Byli wśród nich Zhangjing Huaihui oraz Xingshan Weikuan, którzy wywarli największy wpływ na sukces szkoły zarówno w Chang’anie, jak i poza nim.
Chen Jinhua zasugerował, że debata z mnichem Zhanranem była słynnym zgromadzeniem chan z 796 r., opisanym przez Guifenga Zongmiego. Zongmi stwierdza, że wtedy właśnie uczyniono z Yuquana Shenxiu siódmego patriarchę chan. Jinhua twierdzi, że informacja podana przez Zongmiego jest błędna i to właśnie tradycja Dayi – czyli szkoła hongzhou – a szerzej tradycja południowa została rozpoznana jako nosicielka ortodoksji chan. Jeśli jest to prawdą, to znaczy, że w zaledwie 8 lat po śmierci Mazu jego szkoła została oficjalnie uznana za główną tradycję chanu.
Spuścizna literacka.
Przypisywany jest mu tekst
Praca ta wyraźnie wykazuje, że przypisywane tej szkole odrzucenie praktyki medytacji jest całkowicie niesłuszne.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1777314" url="https://pl.wikipedia.org/wiki?curid=1777314" title="Raki (napój alkoholowy)">
Raki (napój alkoholowy)



</doc>
<doc id="1777316" url="https://pl.wikipedia.org/wiki?curid=1777316" title="Radziecko-niemiecka umowa handlowa (1939)">
Radziecko-niemiecka umowa handlowa (1939)

Radziecko-niemiecka umowa handlowa z 1939 r. – porozumienie dotyczące wymiany handlowej pomiędzy Związkiem Socjalistycznych Republik Radzieckich i III Rzeszą. Podpisane 19 sierpnia 1939 roku w Berlinie jako umowa kompensacyjno-kredytowa, kilka dni przed zawarciem Paktu Ribbentrop-Mołotow. Obejmowała dostarczenie Niemcom przez stronę radziecką surowców w zamian za broń, technologię wojskową oraz urządzenia techniczne. Była negocjowana przez ministrów spraw zagranicznych obu państw – Joachima von Ribbentropa i Wiaczesława Mołotowa.
Wzajemne zobowiązania gospodarcze wynikające z umowy.
Umowa obligowała ZSRR do przekazania III Rzeszy surowców i materiałów na sumę 180 milionów reichsmarek, a Niemców do przekazania Rosji wyrobów przemysłowych na sumę 120 milionów reichsmarek. Niemcy gwarantowały także Związkowi Radzieckiemu kredyt wynoszący 200 milionów reichsmarek na ponad 7 lat, przy oprocentowaniu 5% w stosunku rocznym, finansowany w całości przez niemieckie banki. Miał on zostać wykorzystany przez Rosję do finansowania zakupów niemieckich technologii. Dodatkowo był w 100% gwarantowany przez niemiecki rząd z 5% prowizją. Tajny załącznik do umowy zaznaczał, że niemiecki rząd zrefunduje 0,5% prowizji. Termin udzielenia tej pożyczki również był udzielany na zasadach preferencyjnych o 1,5 do 2 p.p. niższy w porównaniu z innymi liniami kredytowymi udzielanymi w latach 20. oraz początku lat 30.
Zacieśnienie współpracy po inwazji na Polskę.
Tydzień po zawarciu Paktu Ribbentrop-Mołotow rozpoczął się rozbiór Polski w wyniku niemieckiej inwazji na Polskę. Brytyjskie Ministerstwo Gospodarki niezwłocznie rozpoczęło blokadę ekonomiczną Niemiec. Blokada ta nie była jednak tak efektywna jak ta realizowana podczas I wojny światowej, ponieważ Niemcy zyskały sojuszników w postaci Włoch i ZSRR. Trzy kraje bałtyckie – Estonia, Łotwa i Litwa – nie miały wyboru i musiały podpisać osobne pakty z ZSRR, które zezwalały wojskom sowieckim na stacjonowanie na ich terenach.
Niemcy oraz ZSRR kontynuowały ekonomiczną, militarną oraz polityczną współpracę rozpoczętą w połowie 1939 roku, którą dodatkowo zacieśniono poprzez zawarcie w 1940 kolejnej radziecko-niemieckiej umowy handlowej. Dzięki tej współpracy ZSRR stał się głównym dostawcą podstawowych surowców przemysłowych dla III Rzeszy w tym: ropy, manganu, miedzi, niklu, chromu, platyny, drewna oraz ziarna.
W zakresie współpracy wojskowej, w październiku 1939 radziecka delegacja rządowa została wysłana w podróż po niemieckich zakładach, w celu zaznajomienia się z nowymi konstrukcjami i organizacją produkcji (w jej skład wchodzili m.in. konstruktorzy lotniczy Aleksandr Jakowlew, Nikołaj Polikarpow i Arkadij Szwiecow). Analogiczna delegacja niemiecka zwiedzała radzieckie fabryki lotnicze w kwietniu 1941.
Wymiana towarowa.
W ramach różnych umów w latach 1940–1941 III Rzesza otrzymała od ZSRR:
III Rzesza realizowała swoje zobowiązania w minimalnym stopniu – saldo wymiany na czerwiec 1941 wynosiło ok. 1 mld reichsmarek na niekorzyść ZSRR. Według części historyków Stalin tolerował ten stan rzeczy licząc na realizację planu inwazji Niemiec na Anglię (Operacja Lew Morski).
Dzięki tej umowie Niemcy mogli ominąć brytyjską blokadę gospodarczą. ZSRR stał się w tym okresie głównym partnerem gospodarczym III Rzeszy oraz najważniejszym eksporterem surowców dla niemieckiego przemysłu wojennego. Od czerwca 1940 import z ZSRR przekraczał 50% całkowitej sumy importu do Niemiec, a do momentu zerwania tej współpracy przez Hitlera wzrósł aż do 70%.

</doc>
<doc id="1777317" url="https://pl.wikipedia.org/wiki?curid=1777317" title="Efekt ouzo">
Efekt ouzo



</doc>
<doc id="1777321" url="https://pl.wikipedia.org/wiki?curid=1777321" title="Bogazköy">
Bogazköy



</doc>
<doc id="1777324" url="https://pl.wikipedia.org/wiki?curid=1777324" title="Łowiec czarniawy">
Łowiec czarniawy

Łowiec czarniawy ("Machimus atricapillus"), dawniej łowik czarniawy ("Asilus atricapillus") – jeden z kilku gatunków owadów z rodzaju "Machimus", obecnie nazywanych łowcami, dawniej włączanych do rodzaju "Asilus".

</doc>
<doc id="1777325" url="https://pl.wikipedia.org/wiki?curid=1777325" title="Machimus atricapillus">
Machimus atricapillus



</doc>
<doc id="1777326" url="https://pl.wikipedia.org/wiki?curid=1777326" title="Łowik czarniawy">
Łowik czarniawy



</doc>
<doc id="1777330" url="https://pl.wikipedia.org/wiki?curid=1777330" title="Mirimiran">
Mirimiran

Mirimiran (pers. skrót z arab.-pers. "emir-i emiran") – „emir emirów” w Turcji osmańskiej odpowiednik rodzimego tytułu bejlerbej.

</doc>
<doc id="1777333" url="https://pl.wikipedia.org/wiki?curid=1777333" title="Przepuszczalność hydrauliczna">
Przepuszczalność hydrauliczna



</doc>
<doc id="1777334" url="https://pl.wikipedia.org/wiki?curid=1777334" title="Zamek Zgórsko-Podborze">
Zamek Zgórsko-Podborze

Zamek Zgórsko-Podborze – niezachowany zamek, który znajdował się w Zgórsku przy drodze do Podborza w powiecie mieleckim w województwie podkarpackim.
Zamek Zgórsko-Podborze nie jest wzmiankowany w dokumentach źródłowych; cała wiedza o tym obiekcie opiera się na powierzchniowych badaniach archeologicznych prowadzonych w drugiej połowie XX wieku, które nie dostarczyły materiału umożliwiającego jego datowanie.
W rejonie Zgórska, między potokiem Zgórskim a drogą do Podborza, około 300 metrów na wschód od drogi wojewódzkiej nr 984 Tarnów-Mielec, znajduje się nasyp ziemny na planie wydłużonego owalu o długości 120 metrów i szerokości 70 metrów; jego kształt sugeruje, że w tym miejscu stał niegdyś zamek obronny, być może chroniony dodatkowymi fortyfikacjami typu basteja. W trakcie badań zauważono, że obiekt ten był broniony przez rozwinięty system przeszkód wodnych – częściowo naturalnych (potok Zgórski), częściowo sztucznych (fosa, słabo czytelna w terenie wskutek upraw rolnych i zniszczeń powstałych w trakcie budowy drogi). Stwierdzono obecność sztucznej grobli biegnącej od nasypu do drogi Tarnów-Mielec oraz przyczółków mostowych na brzegach potoku.
Źródła pisane zawierają niewiele informacji o Zgórsku i Podborzu. Z „Księgi uposażeń diecezji krakowskiej” ("Liber beneficiorum dioecesis Cracoviensis", 1470-1480) Jana Długosza wiadomo, że w połowie XV wieku Zgórsko było własnością Pacanowskiego herbu Jelita i płacono stąd dziesięciny kościołowi w Pacanowie. W spisie poborowym z 1578 roku Zgórsko jest wymienione jako własność wojewody podolskiego Mikołaja Mieleckiego herbu Gryf, od 1578 lub 1579 roku do 1580 roku hetmana wielkiego koronnego. Parafię w Zgórsku erygowano w 1583 roku. Rejestr poborowy z 1578 roku podawał Podborze w parafii Zgórsko.
"Słownik geograficzny Królestwa Polskiego i innych krajów słowiańskich" nie wspomina o obiektach obronnych w Zgórsku lub Podborzu; literatura naukowa nie podaje danych o historii zachowanego obiektu.

</doc>
<doc id="1777335" url="https://pl.wikipedia.org/wiki?curid=1777335" title="Salamandra algira">
Salamandra algira

Salamandra algira – gatunek narażonego na wyginięcie płaza z rodziny salamandrowatych.
Taksonomia.
Obecnie uważa się, że chodzi tu o co najmniej trzy odrębne gatunki różniące się morfologicznie i genetycznie. Sytuacja wymaga kolejnych badań.
Występowanie.
Zwierzę to występuje w północnej Afryce. Oddzielne populacje zamieszkują:
Siedlisko i zachowanie.
Zasiedla ono wilgotne górskie lasy.
Robi sobie kryjówki pod kamieniami i korzeniami drzew, wśród których IUCN wymienia cedry i dęby, rzadziej w jaskiniach.
Rozmnażanie.
Opisywana salamandra nie praktykuje jednego sposobu rozmnażania się, lecz zmienia go w zależności od miejsca, w którym żyje. Mianowicie w marokańskim rejonie Tangitana wydaje na świat młode: 15-16 kijanek, umieszczając je od razu w zbiorniku wodnym, podczas gdy w przypadku większości swego zasięgu występowania jest jajożyworodna. Jedna samica może złożyć od 8 do 50 jaj.
Status.
Gatunek jest bardzo rzadki (zwłaszcza w Algierii), a w niektórych rejonach Maroka prawdopodobnie już wyginął. Jednakże lokalnie, w innych rejonach tego kraju (środkowe i zachodnie góry Rif) jest jeszcze liczny.
Zauważa się w populacji tendencję spadkową.
Zagrażają je wylesianie, nadmierny wypas zwierząt gospodarskich, niewłaściwa regulacja wód, rynek i wypadki drogowe.
Wspomina ją III aneks konwencji berneńskiej. Chroni ją prawo Hiszpanii.

</doc>
<doc id="1777338" url="https://pl.wikipedia.org/wiki?curid=1777338" title="Serasker">
Serasker

Serasker (pers. "ser" – "głowa, naczelnik", arab. "asker" – "wojsko") – w Turcji osmańskiej tytuł dowódcy wojsk znaczeniem zbliżony do tytułu serdara. W XIX wieku wyraz ten stał się oficjalnym tytułem naczelnego wodza armii tureckiej i z tego czasu jest znany w polszczyźnie w postaci "seraskier".
W Chanacie Krymskim – sędzia wojskowy, jeden z trzech urzędników bezpośrednio sprawujących władzę nad ordami koczującymi poza Krymem. Zwykle członek dynastii Girejów.

</doc>
<doc id="1777340" url="https://pl.wikipedia.org/wiki?curid=1777340" title="Serdar (tytuł)">
Serdar (tytuł)

Serdar (pers. "ser" – "głowa, naczelnik, dowódca, wódz", z sufiksem "-dar" z pers. "dasztem" - "mieć" używanym do tworzenia tytułów osób "mających" coś pod swoją opieką i "piastujących" odnośny urząd) – w Turcji osmańskiej zazwyczaj tytuł wodza naczelnego, którym bywał wielki wezyr. Każdy Serdar na znak swojej władzy otrzymywał od sułtana świętą chorągiew proroka Mahometa i klucz do Kaaby, świętego miejsca islamu.

</doc>
<doc id="1777345" url="https://pl.wikipedia.org/wiki?curid=1777345" title="Przełęcz Łączecko">
Przełęcz Łączecko

Przełęcz Łączecko – przełęcz górska w Beskidzie Śląskim położona na wysokości 774 m n.p.m. w Paśmie Czantorii, pomiędzy szczytami Kiczory (989 m n.p.m.) i Beskidu
(824 m n.p.m.). Na południowy wschód od przełęczy położone jest należące do Wisły osiedle Mraźnica.

</doc>
<doc id="1777348" url="https://pl.wikipedia.org/wiki?curid=1777348" title="Crying Freeman">
Crying Freeman

Crying Freeman (クライング　フリーマン) – manga autorstwa Kazuo Koike i Ryoichiego Ikegami, której głównym bohaterem jest zawodowy zabójca, który nad każdym zabitym człowiekiem roni łzy. Tytułowym "Crying Freemanem" jest Japończyk, Hinomura, garncarz, którzy został poprzez hipnozę uwarunkowany i wytrenowany przez chińską mafię 108 Dragons. Dzięki swoim zdolnościom i wytrwałości stanął na czele organizacji.

</doc>
<doc id="1777350" url="https://pl.wikipedia.org/wiki?curid=1777350" title="Zgęstek">
Zgęstek



</doc>
<doc id="1777351" url="https://pl.wikipedia.org/wiki?curid=1777351" title="Mistrzostwa Świata w Kolarstwie Górskim 2001">
Mistrzostwa Świata w Kolarstwie Górskim 2001

12. Mistrzostwa Świata w Kolarstwie Górskim – zawody sportowe, które odbyły się w dniach 8 września - 16 września 2001 roku w Vail w USA. Rozegrano dwanaście konkurencji: cross-country, cross-country juniorów, downhill, downhill juniorów i dual, zarówno dla kobiet, jak i mężczyzn oraz cross-country mężczyzn U-23 i sztafetę cross-country.

</doc>
<doc id="1777354" url="https://pl.wikipedia.org/wiki?curid=1777354" title="Ustianowa (przystanek kolejowy)">
Ustianowa (przystanek kolejowy)

Ustianowa – przystanek kolejowy i ładownia w Ustjanowej Dolnej, w województwie podkarpackim, w Polsce, na linii Stróże – Krościenko. Znajduje się tu jeden peron. Przystanek jest nieczynny z powodu wyłączenia z eksploatacji linii kolejowej 108 na odcinku Uherce – Krościenko.

</doc>
<doc id="1777357" url="https://pl.wikipedia.org/wiki?curid=1777357" title="Sandżakbej">
Sandżakbej

Sandżakbej (tur. "sandżakbeji") – „pan (tj. zarządca) sandżaku”, dowódca wojska z podległego mu terytorium. Osmański sandżak można porównać do polskiego powiatu. Każdy sandżakbej podlegał odpowiedniemu paszy, władcy ejaletu (który można porównać do polskiego województwa). Wielu władców sandżaków miało dość silną i niezależną pozycję, szczególnie sandżakbejowie z posiadłości granicznych prowadzili dość niezależną politykę, często nie licząc się zbytnio z władzą zwierzchnią.

</doc>
<doc id="1777359" url="https://pl.wikipedia.org/wiki?curid=1777359" title="Nikołaj Afanasjewski">
Nikołaj Afanasjewski

Nikołaj Nikołajewicz Afanasjewski (ros. Николай Николаевич Афанасьевский, ur. 1 października 1940 w Moskwie, zm. 23 czerwca 2005 w Warszawie) – radziecki i rosyjski dyplomata, ambasador w Polsce w latach 2002–2005.
Życiorys.
W 1964 ukończył studia w Moskiewskim Państwowym Instytucie Stosunków Międzynarodowych.
Po ukończeniu studiów pracował w dyplomacji. Przez dwa lata był pracownikiem radzieckiej ambasady w Kamerunie, a następnie Departamentu Obsługi Językowej i Wydziału Europejskiego I MSZ. W latach 1973–1975 był doradcą delegacji radzieckiej na Konferencję Bezpieczeństwa i Współpracy w Europie. Od 1976 pracował w Ambasadzie ZSRR we Francji, gdzie pełnił kolejno funkcje: I sekretarza, radcy i radcy-ministra. W latach 1983–1986 był zastępcą kierownika, a od 1986 kierownikiem Wydziału Europejskiego I MSZ.
W latach 1990–1994 kierował misją dyplomatyczną ZSRR, a następnie Rosji w Belgii, pełniąc jednocześnie funkcję przedstawiciela przy NATO i Unii Zachodnioeuropejskiej. W 1994 został zastępcą ministra spraw zagranicznych, a w 1999 objął funkcję Ambasadora Rosji w Paryżu.
Od 2002 do śmierci w 2005 wykonywał obowiązki ambasadora Federacji Rosyjskiej w Polsce.

</doc>
<doc id="1777362" url="https://pl.wikipedia.org/wiki?curid=1777362" title="Mistrzostwa Polski seniorów w lekkiej atletyce 1979">
Mistrzostwa Polski seniorów w lekkiej atletyce 1979



</doc>
<doc id="1777364" url="https://pl.wikipedia.org/wiki?curid=1777364" title="Rozdroże przy Jamskim Stawie">
Rozdroże przy Jamskim Stawie

Rozdroże przy Jamskim Stawie (słow. "Rázcestie pri Jamskom plese") – rozdroże szlaków turystycznych przy Jamskim Stawie. Znajduje się w lesie, na wielkim morenowym obszarze zwanym Jamami. Przebiega tutaj Magistrala Tatrzańska, od której odgałęzia się szlak na Krywań. Do Jamskiego Stawu przez mostek na dopływie Wielkiego Złomiskowego Potoku jest stąd 10 min.

</doc>
<doc id="1777365" url="https://pl.wikipedia.org/wiki?curid=1777365" title="Mistrzostwa Polski seniorów w lekkiej atletyce 1978">
Mistrzostwa Polski seniorów w lekkiej atletyce 1978



</doc>
<doc id="1777367" url="https://pl.wikipedia.org/wiki?curid=1777367" title="Mistrzostwa Polski seniorów w lekkiej atletyce 1977">
Mistrzostwa Polski seniorów w lekkiej atletyce 1977



</doc>
<doc id="1777369" url="https://pl.wikipedia.org/wiki?curid=1777369" title="Mistrzostwa Polski seniorów w lekkiej atletyce 1976">
Mistrzostwa Polski seniorów w lekkiej atletyce 1976



</doc>
<doc id="1777371" url="https://pl.wikipedia.org/wiki?curid=1777371" title="Mistrzostwa Polski seniorów w lekkiej atletyce 1975">
Mistrzostwa Polski seniorów w lekkiej atletyce 1975



</doc>
<doc id="1777373" url="https://pl.wikipedia.org/wiki?curid=1777373" title="Port lotniczy Río Gallegos">
Port lotniczy Río Gallegos

Port lotniczy Río Gallegos (hiszp: "Aeropuerto de Rio Gallegos "Piloto Civil Norberto Fernández"", IATA: RGL, ICAO: SAWG) – port lotniczy położony 4,5 km na południowy zachód od Río Gallegos, w prowincji Santa Cruz, w Argentynie. Lotnisko zajmuje powierzchnię 1150 hektarów (2841 akrów) i jest zarządzany przez Aeropuertos Argentina 2000 SA.
Został zbudowany w 1964 r. Jest obsługiwany przez Aerolíneas Argentinas, LAN Argentina i LADE. Posiada 149 750 m² pasów startowych, 74 690 m² dróg kołowania, 2285 m² terminalu i 2187 m² hangarów.

</doc>
<doc id="1777375" url="https://pl.wikipedia.org/wiki?curid=1777375" title="Mistrzostwa Świata w Kolarstwie Górskim 2002">
Mistrzostwa Świata w Kolarstwie Górskim 2002

13. Mistrzostwa Świata w Kolarstwie Górskim – zawody sportowe, które odbyły się w dniach 28 sierpnia - 1 września 2002 roku w Kaprun w Austrii. Po raz pierwszy w programie znalazły się trial i fourcross, zrezygnowano natomiast z dualu. Łącznie rozegrano 17 konkurencji w trzech kategoriach wiekowych.

</doc>
<doc id="1777376" url="https://pl.wikipedia.org/wiki?curid=1777376" title="Coral Sun Airways">
Coral Sun Airways

Coral Sun Airways – jedna z dwóch linii lotniczych Kiribati (druga to Air Kiribati), utworzone w styczniu 2009. Linie, podobnie jak Air Kiribati prowadzą jedynie połączenia krajowe, obsługując wszystkie 17 portów lotniczych na Wyspach Gilberta, przy użyciu dwóch samolotów Britten-Norman Islander. Rozważa się zakup jednego z nowych, większych samolotów, zdolnych do odbywania lotów na Wyspy Feniks i Line Islands. Obecnie nie ma krajowych ani międzynarodowych lotów do tych odległych archipelagów na wschód od Wysp Gilberta.

</doc>
<doc id="1777378" url="https://pl.wikipedia.org/wiki?curid=1777378" title="Parafia św. Aleksandra Newskiego w Užusaliai">
Parafia św. Aleksandra Newskiego w Užusaliai



</doc>
<doc id="1777379" url="https://pl.wikipedia.org/wiki?curid=1777379" title="Cerkiew św. Aleksandra Newskiego w Užusaliai">
Cerkiew św. Aleksandra Newskiego w Užusaliai



</doc>
<doc id="1777381" url="https://pl.wikipedia.org/wiki?curid=1777381" title="Pomnik św. Faustyny w Łodzi">
Pomnik św. Faustyny w Łodzi

Pomnik św. Faustyny – pomnik-fontanna poświęcona św. Faustynie Kowalskiej dla Parafii św. Faustyny Kowalskiej w Łodzi.
Opis.
Pomnik, wykonany z marmuru kararyjskiego o wadze półtorej tony i wysokości ok. 2 m, odsłonięty został 5 października 2008 roku. Autorem pomnika jest Mariusz Drapikowski, autor między innymi bursztynowo-brylantowej Sukienki Zawierzenia do Cudownego Obrazu Matki Boskiej Częstochowskiej. Budowę pomnika sfinansował Zakład Wodociągów i Kanalizacji w Łodzi i „Społeczny Komitet Budowy Pomnika Świętej Faustyny, Patronki Miasta Łodzi”.
Kontrowersje.
W 2010 roku rada nadzorcza ZWiK dopatrzyła się niejasności w związku z przekazaniem przez poprzedni zarząd spółki miliona złotych na budowę Pomnika św. Faustyny. Pieniądze przekazane na budowę pomnika mogły być wydane niezgodnie z prawem.

</doc>
<doc id="1777382" url="https://pl.wikipedia.org/wiki?curid=1777382" title="Miesiąc miodowy (film)">
Miesiąc miodowy (film)

Miesiąc miodowy (oryg. "Медени месец / Muajt e mjaltit", inny tytuł Honeymoons) — serbsko-albański film fabularny z 2009 roku w reżyserii Gorana Paskaljevicia.
Opis fabuły.
Film jest pierwszą w historii koprodukcją serbsko-albańską. Akcja filmu rozgrywa się w 1999. Bohaterami filmu są bałkańscy imigranci, którzy wyjeżdżają ze swojego kraju, aby rozpocząć nowe życie. W pierwszym okresie pobytu na emigracji skazane na sąsiedztwo są dwa małżeństwa. Dwoje Serbów: Vera i Marko uczestniczą w ślubie kuzyna Very, w Belgradzie. Rodzina Very nie akceptuje małżeństwa z muzykiem i okazuje mu swoje lekceważenie. Czują się sfrustrowani swoją obecną sytuacją i zdecydują się przekroczyć nielegalnie granicę serbsko-węgierską. Marko zamierza dotrzeć do Wiednia i otrzymać etat wiolonczelisty w Filharmonii Wiedeńskiej. W drodze zostają jednak zatrzymani przez policję.
W tym czasie w małej wiosce albańskiej, leżącej w pobliżu granicy z Kosowem wyjeżdża do Tirany, aby tam wziąć udział w ślubie krewnych. Towarzyszy im syn Nik i Maylinda, narzeczona ich drugiego syna, Ilira, który zaginął, próbując nielegalnie przedostać się do Włoch. Nika i Maylindę łączy uczucie, ale boją się go okazywać, bo matka Nika nadal wierzy w powrót Ilira. Nik kupuje wizy od znajomych spotkanych na wesele, aby wraz z Majlindą przedostać się do Włoch, ale zostaje zatrzymany przez policję graniczną. Granicę przekracza Majlinda, która nie zna języka włoskiego i zostaje obrabowana przez jej rodaków.
Losy dwóch par splotą się z zamachem na żołnierzy KFOR w Kosowie. Marko i Nik są traktowani przez policję jako osoby, które mogą mieć związek z zamachem.
Zdjęcia do filmu były kręcone w Belgradzie, Tiranie, w Wojwodinie i w albańskim okręgu Koman. Premiera filmu odbyła się na Festiwalu Filmowym w Wenecji.

</doc>
<doc id="1777383" url="https://pl.wikipedia.org/wiki?curid=1777383" title="Alt-Godesberg">
Alt-Godesberg

Alt-Godesberg – dzielnica dystryktu Bad Godesberg w Bonn w Niemczech, w kraju związkowym Nadrenia Północna-Westfalia, w rejencji Kolonia. Od 1 sierpnia 1969 w granicach miasta.
Znajduje się tu ewangelicka kaplica "Rigal’sche Kapelle" i pijalnia wód leczniczych. Liczbę mieszkańców szacuje się na ok. 6000 osób.

</doc>
<doc id="1777384" url="https://pl.wikipedia.org/wiki?curid=1777384" title="Gare de Gap">
Gare de Gap

Gare de Gap – stacja kolejowa w Gap, w regionie Prowansja-Alpy-Lazurowe Wybrzeże (departament Alpy Wysokie), we Francji.

</doc>
<doc id="1777385" url="https://pl.wikipedia.org/wiki?curid=1777385" title="Roman Wysocki">
Roman Wysocki



</doc>
<doc id="1777386" url="https://pl.wikipedia.org/wiki?curid=1777386" title="Półwysep Przytorski">
Półwysep Przytorski

Półwysep Przytorski (niem. "Halbinsel Pritter") – półwysep w zachodniej części wyspy Wolin.
Geologicznie stanowi strefę holoceńskiej akumulacji morskiej, deltowej i organogenicznej cechującą się pasmowym układem rzeźby – od pasa akumulacji wydmowej na północy, poprzez przejściowy pas kumulacji mineralno-organicznej do południowej strefy wysp, kanałów, łąk torfowych i mokradeł (delta wsteczna Świny).
Otoczony jest wodami Zatoki Pomorskiej, cieśniny Świna i jeziora Wicko Wielkie a od reszty wyspy odcięty moreną Pasma Wolińskiego. Rozciąga się od Międzyzdrojów do Świnoujścia. Nazwa pochodzi od dzielnicy Świnoujścia – Przytoru. Poza nią na półwyspie leżą inne dzielnice miasta: Łunowo, Ognica i Warszów oraz – u wschodniej jego nasady – zachodnia część Międzyzdrojów i wieś Zalesie.
Przez Półwysep Przytorski biegną dwie drogi krajowe: nr 3 i jej odnoga nr 93, droga wojewódzka nr 102 oraz linii kolejowa Szczecin Dąbie-Świnoujście.

</doc>
<doc id="1777389" url="https://pl.wikipedia.org/wiki?curid=1777389" title="Timof comics">
Timof comics



</doc>
<doc id="1777390" url="https://pl.wikipedia.org/wiki?curid=1777390" title="Riko Jaryj">
Riko Jaryj



</doc>
<doc id="1777393" url="https://pl.wikipedia.org/wiki?curid=1777393" title="Charles François Daubigny">
Charles François Daubigny



</doc>
<doc id="1777394" url="https://pl.wikipedia.org/wiki?curid=1777394" title="Biały Wag (Tatry)">
Biały Wag (Tatry)

Biały Wag (słow. "Podbanské Biely Váh") – położony na wysokości 1220 m (słowackie tabliczki informacyjne podają 1215 m) przystanek autobusowy i parking przy Tatrzańskiej Drodze Młodości w słowackich Tatrach Wysokich. Znajduje się tutaj także rozdroże szlaków turystycznych – rozdroże Jambrichowo ("Rázcestie Jambrichovo") i skład drzewa. Biały Wag położony jest na wielkim kompleksie moren zwanym Jamami. Przy rozdrożu szlaków turystycznych jest wiata dla turystów. Jest to obszar zalesiony, ale potężne wichury w 2004 wyłamały las na znacznej przestrzeni. Przy Białym Wagu Wielki Złomiskowy Potok łączy się z Furkotnym Potokiem, tworząc potok Biały Wag.
Biały Wag jest jednym z kilku miejsc, z których prowadzą szlaki turystyczne na Krywań. Ruch turystyczny z Białego Wagu jest niewielki.

</doc>
<doc id="1777395" url="https://pl.wikipedia.org/wiki?curid=1777395" title="Rozdroże Jambrichowo">
Rozdroże Jambrichowo



</doc>
<doc id="1777396" url="https://pl.wikipedia.org/wiki?curid=1777396" title="Radosław Dudycz">
Radosław Dudycz

Radosław Dudycz (ur. 8 września 1974) – polski lekkoatleta, długodystansowiec, reprezentant KS Team Run Gdańsk (wcześniej m.in. AZS-AWF Gdańsk, Ekspres Katowice oraz KS GKS Kołczygłowy), wielokrotny medalista mistrzostw kraju.

</doc>
<doc id="1777405" url="https://pl.wikipedia.org/wiki?curid=1777405" title="John Hervey (baron)">
John Hervey (baron)

John Hervey, 2. baron Hervey (ur. 13 października 1696 w Londynie, zm. 5 sierpnia 1743 tamże) – brytyjski arystokrata polityk, pisarz i pamiętnikarz.
Życiorys.
Był najstarszym synem Johna Herveya, 1. hrabiego Bristol, i jego drugiej żony Elizabeth Felton, córki sir Thomasa Feltona, 4. baroneta. Wykształcenie odebrał w Westminster School oraz w Clare College na Uniwersytecie Cambridge. Studia ukończył z tytułem magistra w 1705 r. W 1716 r. wyjechał do Paryża, a następnie udał się do Hanoweru, na dwór króla Jerzego I. Wkrótce stał się częstym gościem w rezydencji następcy tronu, księcia Walii Jerzego w Richmond.
Po śmierci starszego przyrodniego brata Carra w 1723 r., John został dziedzicem ojcowskich tytułów i otrzymał tytuł grzecznościowy „lorda Hervey”. W 1725 r. został wybrany do Izby Gmin z okręgu Bury St Edmunds. Początkowo wahał się pomiędzy premierem Robertem Walpole’em, a liderem opozycji Williamem Pulteneyem, ale ostatecznie stanął po stronie Walpole’a.
Pulteney oskarżył w 1731 r. Herveya o autorstwo pamfletu "Sedition and Defamation display’d, with a Dedication to the patrons of The Craftsman" i odpowiedział pisząc "A Proper Reply to a late Scurrilous Libel". Między dwoma politykami wybuchła kłótnia, którą rozstrzygnął dopiero pojedynek, z którego Hervey ledwo uszedł z życiem. W 1730 r. został wiceszambelanem Dworu Królewskiego. W 1733 r. Hervey otrzymał w procedurze "writ of acceleration" jeden tytułów ojca (2. baron Hervey) i zasiadł w Izbie Lordów. W 1739 r. był jednym ze współzałożycieli Foundling Hospital. W 1740 r. został Lordem Tajnej Pieczęci.
Hervey utracił wszystkie stanowiska po upadku Walpole’a w 1742 r. W tym samym roku wydał polityczny pamflet "Miscellaneous Thoughts on the present Posture of Foreign and Domestic Affairs". Jego zdrowie jego pogarszało się w tym czasie (był epileptykiem). Zmarł w 1743 r., osiem lat przed swoim ojcem. Był autorem wielu pamfletów (m.in. "Verses to the Imitator of Horace" z 1732 r., "Letter from a nobleman at Hampton Court to a Doctor of Divinity" z 1733 r.) oraz pamiętnika w latach 1727–1737, wydanego w 1848 r. pod tytułem "Memoirs of the Court of George II".
Życie prywatne.
21 kwietnia 1720 r. poślubił Mary Leppell (26 września 1706 – 2 września 1768), córkę brygadiera-generała Nicholasa Leppella i Mary Brooke, córki Johna Brooke’a. John i Mary mieli razem trzech synów i córkę:
Orientacja seksualna.
Lord Hervey był biseksualistą. Poza małżeństwem miał romans z Anne Vane oraz, prawdopodobnie, z lady Mary Wortley Montagu. Utrzymywał również intymne związki z mężczyznami – z torysowskim politykiem Stephenem Foksem i włoskim filozofem Francesco Algarottim.
Hervey w kulturze.
Postać lorda Herveya pojawia się brytyjskim serialu "Aristocrats" z 1999 r. W postać lorda wcielił się Anthony Finigan.

</doc>
<doc id="1777409" url="https://pl.wikipedia.org/wiki?curid=1777409" title="Krzysztof Plaskota">
Krzysztof Plaskota

Krzysztof Plaskota (ur. 6 listopada 1985) – polski lekkoatleta, wieloboista. Trener młodzieżowej grupy MOS-u.
Medalista mistrzostw kraju w różnych kategoriach wiekowych. Reprezentant Polski na pucharze Europy w wielobojach.

</doc>
<doc id="1777414" url="https://pl.wikipedia.org/wiki?curid=1777414" title="Biały Wag">
Biały Wag



</doc>
<doc id="1777419" url="https://pl.wikipedia.org/wiki?curid=1777419" title="Celekoksyb">
Celekoksyb

Celekoksyb, (łac. "Celecoxibum") – lek niesteroidowy o działaniu przeciwzapalnym i przeciwbólowym. Hamuje działanie enzymu cyklooksygenazy biorącego udział w powstawaniu czynnika odpowiedzialnego za ból i stan zapalny. Powinowactwo do COX-2 jest ok. 375 razy większe niż COX-1, co tłumaczy korzystną właściwość w zakresie mniejszych objawów ubocznych dotyczących przewodu pokarmowego niż nieselektywne NLPZ.
Historia.
Cząsteczka chemiczna celekoksybu została wynaleziona w roku 1993 przez firmę farmaceutyczną Pfizer, która wprowadziła go na rynek jako lek "Celebrex" w roku 1998. Ocenia się, że rocznie tym lekiem jest leczonych ok. 23 mln pacjentów.
Farmakokinetyka.
Celekoksyb jest dobrze wchłaniany, maksymalne stężenie w surowicy krwi zachodzi po ok. 3 godzinach. Biologiczny okres półtrwania wynosi ok. 8-12 godzin. Metabolizm zachodzi w wątrobie.
Dawkowanie.
Doustnie. Dawkę i częstotliwość przyjmowania leku ustala lekarz. Zwykle 0,2 g raz dziennie lub w dwóch dawkach podzielonych. Maksymalna dobowa dawka leku wynosi 0,4 g.
Uwagi.
Nie stosować leku w III trymestrze ciąży oraz w okresie karmienia piersią. Celekoksyb może wpływać na sprawność psychofizyczną, dlatego nie zaleca się prowadzenia pojazdów oraz obsługi urządzeń mechanicznych w trakcie jego przyjmowania.

</doc>
<doc id="1777420" url="https://pl.wikipedia.org/wiki?curid=1777420" title="Jan Chrucki">
Jan Chrucki

Jan Chrucki herbu Leliwa (, "Iwan Famicz Chrucki", , "Iwan Fomicz Chrucki"; ur. 8 lutego 1810 w Ulle, zm. 26 stycznia 1885 w Zacharniczach) – malarz, przedstawiciel realizmu, członek wileńskiej szkoły malarskiej, portrecista i malarz martwej natury. Jego dorobek traktowany jest jako część kultury polskiej, białoruskiej i rosyjskiej.
Życiorys.
Jan Chrucki urodził się w białoruskiej grekokatolickiej rodzinie szlacheckiej we wsi Ułła w guberni witebskiej Imperium Rosyjskiego (w zaborze rosyjskim, na ziemiach zabranych). Ukończył liceum pijarów w Połocku, gdzie uczył się rysunku i malarstwa. Należał do pierwszego pokolenia polskich malarzy, którzy po zamknięciu przez władze rosyjskie Uniwersytetu Wileńskiego studiowali w Petersburgu. W latach 1827–1829 uczył się u George'a Dawe'a, w latach 1830–1839 studiował w Cesarskiej Akademii Sztuk Pięknych pod kierunkiem Aleksandra Warnecka. Już na studiach otrzymał srebrny medal w 1836 za "Kwiaty i owoce" oraz dwa złote medale w 1838 za obrazy "Staruszka robiąca na drutach" i "Martwa natura". Naukę uzupełniał studiami dzieł dawnych mistrzów w Ermitażu, zwłaszcza studiami nad martwą naturą niderlandzką XVII wieku.
Pierwsza znana praca datowana jest na rok 1832. Jego obrazy stopniowo zdobywały uznanie społeczeństwa i krytyków. Jednocześnie pracował jako projektant wnętrz, stając się bardzo popularnym wśród bogatych ludzi. W 1836 nagrodzony Wielkim Srebrnym Medalem Akademii Sztuk Pięknych za jego martwe natury. "Starsza kobieta wiążąca skarpetkę" dała mu Mały Złoty Medal Akademii. W roku 1839 przyznano mu tytuł akademika.
Po śmierci ojca w 1840 roku na zawsze opuścił Petersburg i osiedlił się w swojej wsi Zacharnicze pod Połockiem. Okres ten oznaczał się zwykle sztuką religijną, głównie z byłego Wielkiego Księstwa Litewskiego. Oprócz obrazów religijnych tworzył także portrety, np. I. Głazunowa, Józefa Siemawoka, Mikołaja Malinowskiego i innych. Zmarł w 1885 roku.
Styk kultur.
Obecnie zarówno Polacy, jak też Białorusini i Rosjanie traktują dorobek artystyczny Jana Chruckiego za część swojej kultury. Narodowość artysty określana jest w zależności od źródła jako białoruska, polska lub rosyjska. W jednym ze źródeł został on opisany następująco: "Polak z narodowości, Białorusin z miejsca urodzenia, ostatecznie ukształtował się w nurcie rosyjskiej szkoły akademickiej". Narodowe Muzeum Sztuki Republiki Białorusi w swoich publikacjach określa go mianem "słynnego białoruskiego malarza martwej natury" i "słynnego rodaka", przy czym podkreśla, że "jego spuścizna artystyczna jest nabytkiem kulturowym nie tylko Białorusi". Także "Biełaruskaja encykłapiedyja" mówi, że Chrucki to artysta "białoruski", a jego "twórczość jest związana z życiem artystycznym Białorusi i Rosji". Z kolei "Sowietskij encykłopiediczeskij słowar" określa Chruckiego jako malarza rosyjskiego.
Upamiętnienie.
Instytucje państwowe Republiki Białorusi często upamiętniają artystę i posługują się jego dorobkiem. Grafika nawiązująca do fragmentu obrazu „Portret nieznanej kobiety z owocami” z 1838 roku znalazła się na rewersie banknotu 1000 rubli białoruskich będącego w obiegu w latach 2011–2017. W 2010 wydane zostały na Białorusi m.in. znaczek pocztowy i moneta kolekcjonerska z okazji dwusetnej rocznicy urodzenia artysty.

</doc>
<doc id="1777421" url="https://pl.wikipedia.org/wiki?curid=1777421" title="Mykoła Liwićkyj">
Mykoła Liwićkyj



</doc>
<doc id="1777424" url="https://pl.wikipedia.org/wiki?curid=1777424" title="Armia Zielonej Flagi">
Armia Zielonej Flagi

Armia Zielonej Flagi () – złożona z Chińczyków Han armia zorganizowana na wzór chorągwialny, istniejąca w czasach dynastii Qing. Pełniła rolę sił policyjnych. W jej skład wchodzili potomkowie żołnierzy, którzy w 1644 roku zdradzili Mingów i przeszli na stronę Mandżurów.
Korpus oficerski składał się zarówno z Mandżurów jak i Chińczyków, szeregowi żołnierze byli wyłącznie pochodzenia chińskiego, zawód żołnierza zazwyczaj dziedzicząc po ojcu. Oddziały Armii Zielonej Flagi rozlokowane były w prowincjach, według pochodzenia żołnierzy, i podporządkowane władzom lokalnym.

</doc>
<doc id="1777427" url="https://pl.wikipedia.org/wiki?curid=1777427" title="Phumzile Mlambo-Ngcuka">
Phumzile Mlambo-Ngcuka

Phumzile Mlambo-Ngcuka (ur. 3 listopada 1955) – południowoafrykański polityk, wiceprezydent RPA w latach 2005–2008, pierwsza kobieta na tym stanowisku. Od 2013 roku dyrektor wykonawcza ONZ Kobiety.
Wykształcenie.
Uzyskała licencjat z nauk społecznych i edukacji na National University of Lesotho w 1980 roku, a także stopień magistra w filozofii na Uniwersytecie Kapsztadzkim w 2003 r., który dotyczył planowania edukacji i polityki.
Działalność na rzecz młodzieży.
Od 1981 do 1983 roku wykładała w KwaZulu-Natal, po czym przeniosła się do Genewy do pracy w organizacji Young Women's Christian Association (1984–1989). Jako jej dyrektor opowiadała się za tworzeniem miejsc pracy dla młodych ludzi w ONZ i wspierała edukację rozwojową w Afryce, Azji i Bliskiego Wschodu. Od 1990 do 1992 była dyrektorem World University Services, biorąc udział w zarządzaniu funduszami wpłat na rzecz organizacji rozwoju. W 1993 i 1994 r. założyła i zarządzała własną firmę doradztwa biznesowego.
Działalność polityczna.
Od 1994 roku Mlambo-Ngcuka była deputowaną do Zgromadzenia Narodowego. W latach 1996–1999 była wiceministrem w Ministerstwie Handlu i Przemysłu (DTI). Od 1997 r. była członkiem krajowego komitetu wykonawczego Afrykańskiego Kongresu Narodowego (ANC). Od czerwca 1999 do czerwca 2005 pełniła funkcję ministra w Ministerstwie Minerałów i Energii. Od lutego do kwietnia 2004 r. pełniła obowiązki ministra Sztuki, Kultury, Nauki i Technologii.
Wiceprezydent.
W dniu 22 czerwca 2005, prezydent Thabo Mbeki powołał ją na stanowisko wiceprezydenta Republiki Południowej Afryki po tym, jak zwolniony został ze stanowiska Jacob Zuma; pełniła ten urząd do września 2008.

</doc>
<doc id="1777433" url="https://pl.wikipedia.org/wiki?curid=1777433" title="Supersam w Warszawie">
Supersam w Warszawie

SuperSam – pawilon handlowy, który znajdował się przy ul. Puławskiej 2 w Warszawie. Jedno z najwybitniejszych osiągnięć modernizmu w Polsce. Wybudowany w 1962 był pierwszym supersamem w Polsce – od tego obiektu pochodzi nazwa podobnych placówek handlowych charakterystycznych szczególnie dla drugiej połowy okresu PRL. Został zburzony w 2006, a w jego miejscu w latach 2010–2013 wzniesiono kompleks biurowo-handlowy Plac Unii.
Historia.
Warszawski Supersam został otwarty 6 czerwca 1962. Był to nowatorsko skonstruowany budynek, z dachem na zasadzie tensegrity zawieszonym i utrzymywanym w miejscu za pomocą dźwigarów i stalowych lin, projektu trzech architektów: Jerzego Hryniewieckiego, Macieja Krasińskiego, Ewy Krasińskiej oraz trzech konstruktorów: Wacława Zalewskiego, Stanisława Kusia i Andrzeja Żórawskiego.
W jednoprzestrzennym pawilonie o powierzchni użytkowej 6 tys. m² umieszczono największy w Warszawie samoobsługowy sklep spożywczy. Posiadał on własną piekarnię, wytwórnię garmażeryjną, rozbieralnię mięsa, palarnię kawy oraz paczkarnię. Znajdował się tam także bar kawowy i samoobsługowy bar „Frykas” na ok. 170 osób.
7 sierpnia 1971, podczas rekordowych upałów, Supersam odwiedził premier Piotr Jaroszewicz, interesując się stanem zaopatrzenia placówki w artykuły spożywcze i napoje chłodzące. Premier zalecił zwiększenie częstotliwości zaopatrywania sklepu w artykuły mięsne i zainstalowanie urządzeń wentylacyjnych.
9 kwietnia 2006 Supersam został zamknięty w związku z ekspertyzą Powiatowego Inspektoratu Nadzoru Budowlanego z której wynikało, że konstrukcja dachu budynku jest skorodowana. Mimo przeprowadzonej kampanii na rzecz uratowania Supersamu przed zburzeniem jako cennego obiektu architektury modernistycznej budynek został rozebrany w grudniu 2006. W 2009 roku opublikowano projekt wzniesienia na działce biurowca z częścią handlową pod nazwą Plac Unii.
W 2008 Supersam otwarto ponownie w innej lokalizacji, w parterowej hali przy ul. Puławskiej 131 (róg ul. Domaniewskiej). Hala funkcjonowała jako zastępcza do października 2013, kiedy to Supersam wrócił na ul. Puławską 2, lokując się na piętrze podziemnym kompleksu biurowo-handlowego Plac Unii. W lutym 2019 Spółdzielnia Spożywców Supersam poinformowała o zakończeniu działalności w zastępczej lokalizacji z dniem 1 marca 2019 z powodu nierentowności sklepu.

</doc>
<doc id="1777434" url="https://pl.wikipedia.org/wiki?curid=1777434" title="Great Western Railway">
Great Western Railway

Great Western Railway, GWR (z ang. "Wielka Zachodnia Kolej Żelazna") – brytyjska spółka kolejowa utworzona w 1833. Początkowo budowała i eksploatowała linie szerokotorowe o rozstawie 2 140 mm, później także normalnotorowe. Pracował dla niej inżynier Isambard Kingdom Brunel. Spółka została znacjonalizowana w 1947.

</doc>
<doc id="1777435" url="https://pl.wikipedia.org/wiki?curid=1777435" title="Farma Wiatrowa Bukowsko-Nowotaniec">
Farma Wiatrowa Bukowsko-Nowotaniec

Farma wiatrowa Bukowsko-Nowotaniec – zespół 9 turbin wiatrowych znajdujących się w okolicach miejscowości Bukowsko na Pogórzu Bukowskim w województwie podkarpackim. Elektrownia była budowana od wiosny 2009, zaczęła funkcjonować na wiosnę 2011 r. Znajduje się terenie wsi Bukowsko, 5 km od centrum wsi, na Górze Wyszylas (590 m n.p.m.) oraz wsi Nowotaniec, na znajdującym się po drugiej stronie doliny Sanoczka wzgórzu Przylasek (Pogórze Bukowskie)/Patryja Bukowicka (541 m n.p.m.). Powstała według projektu firmy Protel. Inwestorem jest m.in. spółka Bukowsko-Wind Energy, której właścicielem jest Martifer Renewables S.A. Portugalska firma Martifer Renewables S.A., należąca do grupy Martifer, razem z niemiecką firmą REpower AG jest wykonawcą inwestycji.
Powstało 9 turbin wiatrowych o mocy 2,05 MW każda (trzy w rejonie Patryji, sześć w okolicy Wższylasu i Dziadów).
Maszty wiatraków mają wysokość 80 metrów, zaś skrzydła mierzą 46 metrów. Do efektywnego napędzania turbin potrzebny jest wiatr o prędkości co najmniej 3 m/s. A do tego, aby inwestycja zwróciła się w przeciągu 10 lat – 6,5-7 m/s. Wiatraki nie zasilają bezpośrednio gminy Bukowsko – prąd sprzedawany jest do zakładu energetycznego w Sanoku. Koszt jednej turbiny to około dwa miliony euro. 
W październiku 2011 roku IKEA Retail Sp. z o.o. nabyła farmę wiatrowe od grupy Martifer. Firma Martifer obecnie w imieniu firmy IKEA Retail Sp. z o.o. tę farmę nadzoruje i obsługuje. 

</doc>
<doc id="1777438" url="https://pl.wikipedia.org/wiki?curid=1777438" title="Homotoksykologia">
Homotoksykologia

Homotoksykologia – pseudonauka, która traktuje wszystkie choroby jako ściśle ukierunkowane procesy obronne przeciwko szkodliwym substancjom ("homotoksynom").
Jej twórcą jest niemiecki lekarz Hans-Heinrich Reckeweg. Według jego założeń wszystkie objawy choroby są następstwem działań obronnych ustroju skierowanych na eliminację "homotoksyn" – substancji toksycznych. Wszystkie procesy i objawy, które nazywamy chorobami mają rzekomo być wyrazem biologicznych celowych procesów organizmu – jego walki z toksynami, w celu „odtrucia” – unieszkodliwienia i wydalenia. Procesy chorobowe według niego mają mieć na celu oczyszczenie, odtrucie organizmu z nagromadzonych homotoksyn. Środki stosowane w homotoksykologii są preparatami homeopatycznymi, zwanymi inaczej "antyhomotoksycznymi".
Mimo że wykonano znaczną liczbę badań skuteczności ‪homotoksykologi‬i, metaanalizy (analizy metodologiczne obejmujące reprezentatywną liczbę konkretnych doświadczeń) tych badań wskazały z jednej strony liczne błędy metodologiczne, a z drugiej – brak przekonujących dowodów na skuteczność badanej metody.

</doc>
<doc id="1777439" url="https://pl.wikipedia.org/wiki?curid=1777439" title="Nanticoke">
Nanticoke

Nanticoke – miasto w hrabstwie Luzerne, w stanie Pensylwania, znajdujące się na terenie Stanów Zjednoczonych Ameryki Północnej. Miasto zostało założone w 1911 roku na miejscu przemysłowej osady górniczej. Główną aleją miasta jest ulica Tadeusza Kościuszki przy której znajdują się wszystkie jednostki edukacyjne miasta – szkoła elementarna, podstawowa, średnia i college.
Według United States Census Bureau, miasto ma powierzchnię 9,3 kilometrów kwadratowych, z czego 9,1 km² to grunty i 0,26 km² to woda. Mieszkańcy miasta to istna mieszanka etniczna, spośród wszystkich mniejszości narodowych ok. 50% to Polacy, dalej Niemcy ok. 15% i Irlandczycy ok. 11%.
W 1875 roku w Nanticoke założono najstarszą w Pensylwanii polską parafię rzymskokatolicką pw. św. Stanisława, której pierwszym proboszczem był ks. Bonawentura Gramlewicz. 29 maja 1895 roku założono kolejną polską parafię rzymskokatolicką pw. Świętej Trójcy, której proboszczem w latach 1895–1897 był legendarny organizator Polskiego Narodowego Kościoła Katolickiego w USA i Kanadzie – ks. Franciszek Hodur. W 1900 roku założono jeszcze polską parafię św. Jadwigi. Obecnie w Nanticoke znajduje się parafia Polskiego Narodowego Kościoła Katolickiego pw. Świętego Imienia Pana Jezusa, którą administruje emerytowany ks. bp Antoni Rysz. W 2009 na terenie miasta znajdowały się trzy parafie rzymskokatolickie, po dwa kościoły ewangelikalne i metodystyczne oraz jedna parafia baptystyczna, episkopalna, luterańska, mennonicka, PNKK oraz cerkiew prawosławna, greckokatolicka i zbór Świadków Jehowy.

</doc>
<doc id="1777440" url="https://pl.wikipedia.org/wiki?curid=1777440" title="Argument nazwany">
Argument nazwany

Argument nazwany – argument kojarzony w kodzie źródłowym z odpowiednim parametrem zdefiniowanym w podprogramie, za pomocą nazwy (identyfikatora) tego parametru. W różnych językach komputerowych, w tym w szczególności w językach programowania, specyfikacja argumentu w wywołaniu podprogramu zdefiniowana jest w składni konkretnego języka. Najczęściej, po identyfikatorze podprogramu, wprowadza się listę argumentów, które są kojarzone z parametrami według kolejności na liście: pierwszy argument z pierwszym parametrem, drugi z drugim, itd. Istnieje jednak grupa języków komputerowych, w których można zastosować dowolną kolejność specyfikowania argumentów w wywołaniu podprogramu. Aby skojarzenie tak wprowadzonych argumentów było prawidłowe, tzn. dokonane zostało z odpowiednimi parametrami, przypisuje się je do odpowiednich parametrów, podając jawnie nazwy (identyfikatory) tychże parametrów.
Zastosowanie argumentów nazwanych.
Przykład w języku VBA:
Sub Przyklad(A As Integer, B As Integer)
End Sub
' wywołanie procedury z pozycyjnym skojarzeniem argumentów z parametrami
Call Przyklad(1, 2)
' wywołanie procedury z argumentami nazwanymi
Call Przyklad(B:=1, A:=2)
Zapis argumentu jako argumentu nazwanego może uprościć wywołanie podprogramu w przypadku większej liczby argumentów opcjonalnych, może także zwiększyć czytelność takiego kodu źródłowego.
Sub Pr2(Optional A As Integer, Optional B As Integer, Optional C As String)
End Sub
' wywołanie procedury z pozycyjnym skojarzeniem argumentów z parametrami, wymagane wstawienie pustych argumentów
Call Pr2(,"Hello")
' wywołanie procedury z argumentem nazwanym
Call Pr2(C:="Hello")
Języki programowania.
Języki skryptowe, znaczników.
Argumenty nazwane szeroko są stosowane w językach skryptowych (zobacz niżej: "Python"), czy w językach znaczników (jak np. HTML). Także składnia "wiki" stosuje argumenty nazwane.
Przykład kodu zastosowanego na tej stronie z argumentami nazwanymi:
&lt;ref group="uwaga" name="nawias"&gt;
Python.
W języku Python implementacja mechanizmu argumentów nazwanych jest szczególnie prosta, co wynika z faktu, że w języku tym lista argumentów jest wbudowanego typu danych – słownika. Oznacza to, że nazwy parametrów są kluczami, a argumenty wartościami w słowniku. Można także tworzyć pozycyjną specyfikację listy argumentów.
Składnia:
podprogram(id_par=arg[, id_par2=arg_2 ...])
Visual Basic.
W języku Visual Basic i pochodnych jak VBA, można stosować argumenty nazwane. Po identyfikatorze parametru umieszcza się symbol ":=" i za nim argument nazwany.
Składnia:
Call Podprogram(Idf_Param:=Arg_1 [, Idf_Param_2:=Arg_2 [, ...]])
C#.
W języku C# argumenty nazwane stosuje się analogicznie jak w Visual Basicu:
funkcja(Idf_Param: Arg_1 [, Idf_Param_2: Arg_2 [, ...]])

</doc>
<doc id="1777444" url="https://pl.wikipedia.org/wiki?curid=1777444" title="Walerian Sokołow">
Walerian Sokołow

Walerian Siergiejewicz Sokołow (ros. "Валериан Сергеевич Соколов", ur. 30 sierpnia 1946 we wsi Szichabyłowo w Czuwaskiej ASRR) – radziecki bokser, złoty medalista letnich igrzysk olimpijskich w 1968.
Zwyciężył w kategorii koguciej (do 54 kg) na igrzyskach olimpijskich w 1968 w Meksyku. Wygrał pięć pojedynków, w tym z Eiji Morioką z Japonii w półfinale i z Eridadim Mukwangą z Ugandy w finale.
Później walczył w kategorii piórkowej (do 57 kg), ale nie odnosił już takich sukcesów. Na mistrzostwach Europy w 1969 w Bukareszcie pokonał Jana Prochonia, ale w następnej walce przegrał przed czasem z reprezentantem gospodarzy Gheorghe Pușcașem. Na następnych mistrzostwach Europy w 1971 w Madrycie został pokonany w ćwierćfinale przez późniejszego mistrza Ryszarda Tomczyka.
Sokołow był mistrzem ZSRR w wadze koguciej w 1968 oraz w wadze piórkowej w 1969, 1971 i 1973, wicemistrzem w wadze piórkowej w 1972, 1974 i 1975 oraz brązowym medalistą w tej wadze w 1970.
W 1968 otrzymał tytuł Zasłużonego Mistrza Sportu, a w 1969 Order Znak Honoru. W czasie swojej kariery wygrał 196 z 216 walk.
Później pracował jako trener.

</doc>
<doc id="1777445" url="https://pl.wikipedia.org/wiki?curid=1777445" title="Bobrowanie (kynologia)">
Bobrowanie (kynologia)

Bobrowanie – przeszukiwanie szuwarów przez psa myśliwskiego, najczęściej w celu odnalezienia zestrzelonej kaczki lub wypłoszenia żywego ptaka na otwartą wodę.

</doc>
<doc id="1777449" url="https://pl.wikipedia.org/wiki?curid=1777449" title="Cytadelowcy">
Cytadelowcy

Cytadelowcy – cywilni uczestnicy walk o Fort Winiary (Cytadelę) w Poznaniu w dniach 20/21–23 lutego 1945, walczący razem z jednostkami Armii Czerwonej przeciwko niemieckiej załodze twierdzy w czasie bitwy o Poznań podczas II wojny światowej. 
Udział w walkach.
Termin bywa używany nieprecyzyjnie, jednak w istocie określa tych, którzy walczyli i ginęli w tych dniach w rejonie poznańskiej Cytadeli. z udziałem żołnierzy Armii Czerwonej. Cytadelowców należy traktować jako jednostkę polską współuczestniczącą w zdobywaniu Cytadeli, nie zaś jako pomocniczą Armii Czerwonej. Oddziały polskie, o łącznej liczebności około 2000 osób, podzielono na grupy szturmowe lub pomocnicze (tak zwane saperskie), pod polskim lub radzieckim dowództwem. W walkach zginęło 94 poznaniaków, 300 zostało rannych. Lista polskich uczestników walk znajduje się w książce Feliksa Róg-Mazurka "Poznaniacy w walce o Cytadelę".
Bezpośrednią przyczyną sformowania polskich oddziałów był rozkaz Józefa Stalina, w którym nakazał on zdobycie poznańskiej Cytadeli w dniu 23 lutego, to jest w 27. rocznicę powstania Armii Czerwonej. Cel był niewykonalny przy użyciu samych tylko Sowietów, gdyż brakowało podówczas żołnierzy, przetrzebionych wcześniejszymi walkami ulicznymi w mieście, w szczególności zaś nie było do dyspozycji służb inżynieryjno-saperskich.
Upamiętnienie.
"Cytadelowcy Poznańscy" są od 23 kwietnia 1961 patronami Szkoły Podstawowej nr 13 w Poznaniu, zlokalizowanej przy alei Niepodległości 32. Ich imieniem, w 2021 roku, nazwany został także stu kilkudziesięcioletni dąb szypułkowy rosnący w Parku Cytadela. Decyzję tę podjęła Rada Miasta Poznania w ramach uchwały ustanawiającej to drzewo pomnikiem przyrody. Walczący upamiętnieni zostali również pomnikiem na Cytadeli, przy cmentarzu Cytadelowców z napisem o treści: 

</doc>
<doc id="1777450" url="https://pl.wikipedia.org/wiki?curid=1777450" title="Kościół Najświętszej Marii Panny w Dreźnie">
Kościół Najświętszej Marii Panny w Dreźnie



</doc>
<doc id="1777452" url="https://pl.wikipedia.org/wiki?curid=1777452" title="Fontanna na placu Wolności w Łodzi">
Fontanna na placu Wolności w Łodzi

Fontanna na placu Wolności – zabytkowa fontanna na Placu Wolności w Łodzi.
Zabytkowa miejska studnia powstała w latach 30. XX wieku. Wykonali ją uczniowie Szkoły Rzemiosł Towarzystwa Salezjańskiego w Łodzi. Nieczynna i zapomniana na wiele lat, odzyskała swoją dawną świetność dzięki projektowi „Fontanny dla Łodzi”. Rekonstrukcji obiektu – z zachowaniem oryginalnych elementów i za zgodą miejskiego konserwatora zabytków – podjął się Łódzki Zakład Wodociągów i Kanalizacji. 15 lipca 2004 roku prezydent Łodzi Jerzy Kropiwnicki ponownie dokonał uroczystego odsłonięcia odrestaurowanej fontanny.

</doc>
<doc id="1777453" url="https://pl.wikipedia.org/wiki?curid=1777453" title="Finał Grand Prix IAAF 1999">
Finał Grand Prix IAAF 1999

15. Finał Grand Prix IAAF – zawody lekkoatletyczne, które odbyły się 11 września 1999 roku na stadionie olimpijskim w Monachium.

</doc>
<doc id="1777456" url="https://pl.wikipedia.org/wiki?curid=1777456" title="Henry Lowther (wicehrabia)">
Henry Lowther (wicehrabia)

Henry Lowther, 3. wicehrabia Lonsdale (ur. 1694, zm. 7 marca 1751 w Byram) – brytyjski arystokrata i polityk.
Był młodszym synem Johna Lowthera, 1. wicehrabiego Lonsdale, i lady Katherine Thynne, córki sir Henry’ego Fredericka Thynne’a, 1. baroneta. Tytuł wicehrabiego odziedziczył po śmierci swojego brata Richarda w 1713 r. Podczas powstania jakobickiego w 1715 r. razem z lordem Carlisle’em próbował zebrać milicję hrabstw Cumberland i Westmorland przeciwko nadciągającym oddziałom lorda Derwentwatera. Milicja jednak zdezerterowała w obliczu sił jakobickich i Lonsdale wycofał się do zamku Appleby na czele zaledwie 20 ludzi.
19 lipca 1717 r. Lonsdale został "lordem of the Bedchamber" króla Jerzego I. Sprawował ten urząd przez 10 lat, mimo iż większość czasu spędzał w swoich wiejskich posiadłościach. Lonsdale zakupił wiele akcji Kompanii Mórz Południowych i po jej krachu w 1720 r. utracił ok. 30 000 funtów, co pogorszyło jego i tak złą sytuację finansową, gdyż wicehrabia był nałogowym hazardzistą. Dodatkowo w 1718 r. jego rezydencja Lowther Hall poważnie ucierpiała na skutek pożaru. W 1726 r. został członkiem Tajnej Rady i konstablem Tower of London. Z tego ostatniego stanowiska zrezygnował w 1731 r. W latach 1733–1735 był Lordem Tajnej Pieczęci.
Mianowany w 1738 r. Lordem Namiestnikiem hrabstw Cumberland i Westmorland odpowiadał za ich obronę podczas jakobickiego powstania 1745 r. Lord Lonsdale spędził jednak powstanie w Byram w hrabstwie Yorkshire, u swojej siostry Elizabeth, sprawy militarne pozostawiając biskupowi Carlisle George’owi Flemingowi.
Lord Lonsdale zmarł w 1751 r. i został pochowany w Lowther Hall 18 marca. Nigdy się nie ożenił i nie pozostawił potomstwa. Tytuł wicehrabiego wygasł wraz z jego śmiercią. Jego posiadłości oraz tytuł baroneta przypadł jego kuzynowi, Jamesowi.

</doc>
<doc id="1777457" url="https://pl.wikipedia.org/wiki?curid=1777457" title="ISPR">
ISPR



</doc>
<doc id="1777459" url="https://pl.wikipedia.org/wiki?curid=1777459" title="Azab">
Azab

Azab, również azap (arab. - "wolnego stanu, nieżonaty") – w Turcji osmańskiej rodzaj piechoty na żołdzie sandżakbejów i bejlerbejów. Dowódca tej formacji w obrębie jednego ejaletu nosił tytuł agi azabów (azapów).
Krótki opis tej jednostki wojskowej.
Krótka charakterystyka:
""Sezonowa piechota, azapowie, składała się z rzemieślników i wieśniaków. Jej utrzymanie opłacali mieszkańcy kraju z podatku proporcjonalnego do dochodów. Pieszych traktowano jak mięso armatnie: kiedy dochodzi do potyczki - skomentował cynicznie pewien Włoch - wysyła się ich naprzód jak świnie, bez żadnej litości, toteż ginie ich bez liku"."
oraz:
""Sułtan ustawił w centrum, wokół siebie, janczarów-łuczników w białych czapkach, tureckich i europejskich kuszników, muszkieterów i kanonierów. Azapowie w czerwonych czapkach zostali rozmieszczeni po prawej i po lewej stronie, a z tyłu dołączyła do nich jazda"."

</doc>
<doc id="1777463" url="https://pl.wikipedia.org/wiki?curid=1777463" title="Tortilla (zespół muzyczny)">
Tortilla (zespół muzyczny)

Tortilla (Tortilla Flat) – polski zespół bluesowy założony w 1986 roku w Toruniu przez Maurycego Męczekalskiego.
Od początku swej działalności zespół występował pod nazwą Tortilla Flat. W 1991 roku grupa została laureatem festiwalu Rawa Blues'91. 
Wraz ze zmianą wokalisty w 2004 roku nazwa została skrócona i od tej pory zespół występuje jako Tortilla.
Grupa ma na koncie ponad 1000 koncertów w kraju i za granicą, w tym z takimi muzykami bluesowymi jak: Carley Bell, Big Joe Turner, Mick Taylor, Carlos Johnson, Charlie Musselwhite, Tony McPhee, Guitar Crusher czy Stan Webb's Chicken Shack. 
Zespół Tortilla znalazł się wśród innych polskich wykonawców bluesowych na płycie CD dołączonej do encyklopedii "Blues w Polsce" oraz na wydanej w 2008 roku "Antologii Polskiego bluesa".
Zobacz też.
Oficjalna strona zespołu

</doc>
<doc id="1777464" url="https://pl.wikipedia.org/wiki?curid=1777464" title="Cerebrolizyna">
Cerebrolizyna

Cerebrolizyna, "cerebrolisyne" – lek stymulujący różnicowanie komórek, pobudzający procesy naprawcze, wspomagający czynność neuronów. Zawiera mieszaninę peptydów – cerebrolizynę, uzyskiwaną z białek strukturalnych mózgu świni.
Dawkowanie.
Przyjmować według zaleceń lekarza. Zazwyczaj stosuje się 10-50 ml preparatu przez 10-20 dni.

</doc>
<doc id="1777470" url="https://pl.wikipedia.org/wiki?curid=1777470" title="Mistrzostwa Europy w piłce siatkowej 2009">
Mistrzostwa Europy w piłce siatkowej 2009



</doc>
<doc id="1777476" url="https://pl.wikipedia.org/wiki?curid=1777476" title="Cefuroksymu aksetyl">
Cefuroksymu aksetyl



</doc>
<doc id="1777483" url="https://pl.wikipedia.org/wiki?curid=1777483" title="Pomiary Automatyka Robotyka PAR">
Pomiary Automatyka Robotyka PAR

Pomiary Automatyka Robotyka PAR – ogólnokrajowy miesięcznik naukowo-techniczny wydawany przez Przemysłowy Instytut Automatyki i Pomiarów PIAP.
Miesięcznik Pomiary Automatyka Robotyka PAR po raz pierwszy został wydany w marcu 1997 r. i zaprezentowany podczas Międzynarodowych Targów Automatyki i Pomiarów "Automaticon". Pismo prezentuje najnowsze rozwiązania techniczne, dokonania naukowe i badawcze, a także relacje z imprez branży technicznej. Udostępnia inżynierom najświeższe informacje i wiedzę, przyczyniając się do wzrostu innowacyjności i konkurencyjności polskiej gospodarki.
PAR to ilustrowany miesięcznik skierowany do użytkowników i projektantów z przemysłu, jednostek badawczo-rozwojowych, uczelni i szkół technicznych, poświęcony:
Zawiera streszczenia artykułów z czasopism zagranicznych, recenzje książek oraz kalendarium imprez technicznych itp. 
Redakcja zachęca producentów, dystrybutorów i usługodawców do korzystania z łamów PAR w celu rozszerzania kręgu odbiorców swoich produktów.

</doc>
<doc id="1777489" url="https://pl.wikipedia.org/wiki?curid=1777489" title="Bill Evans (saksofonista)">
Bill Evans (saksofonista)

Bill Evans (ur. 9 lutego 1958 w Clarendon Hills, Illinois) – amerykański muzyk jazzowy, saksofonista.
W szkole średniej uczył się gry na fortepianie. Później jednak wybrał saksofon jako główny instrument. Przez rok studiował na University of North Texas, a w 1978 przeniósł się na William Paterson University, gdzie studiował m.in. pod kierunkiem Dave'a Liebmana, współpracownika Milesa Davisa. W 1979 przeprowadził się do Nowego Jorku. W 1980 dołączył do zespołu Milesa Davisa, gdzie grał na saksofonie tenorowym i sopranowym. Uczestniczył w nagraniu płyt "The Man with the Horn", "We Want Miles", "Star People" i "Decoy".
W 1984 opuścił Davisa i związał się z The Mahavishnu Orchestra, z którą nagrał dwie płyty. Koncertował i nagrywał także z takimi muzykami, jak m.in. Herbie Hancock, John McLaughlin, Michael Franks, Willie Nelson, Mick Jagger, Les McCann, Mark Egan, Danny Gottlieb, Ian Anderson oraz Randy Brecker. W 1992 uczestniczył w nagraniu koncertowego albumu "Petite Blonde", gdzie obok niego wystąpili Victor Bailey, Dennis Chambers, Mitch Forman i Chuck Loeb.
Albumy Evansa "Soul Insider" i "Soulgrass" były kandydatami do nagrody Grammy.

</doc>
<doc id="1777490" url="https://pl.wikipedia.org/wiki?curid=1777490" title="Bad Pyrmont">
Bad Pyrmont

Bad Pyrmont – miasto uzdrowiskowe w Niemczech, w kraju związkowym Dolna Saksonia, w powiecie Hameln-Pyrmont.

</doc>
<doc id="1777497" url="https://pl.wikipedia.org/wiki?curid=1777497" title="Reitwein">
Reitwein

Reitwein (pol. hist. "Rytwiny") – gmina w kraju związkowym Brandenburgia, w powiecie Märkisch-Oderland, wchodzi w skład Związku Gmin Lebus. Leży przy granicy polsko-niemieckiej, na historycznej ziemi lubuskiej.
Demografia.
Wykres zmian populacji Reitwein w granicach z 2013 r. od 1875 r.:

</doc>
<doc id="1777500" url="https://pl.wikipedia.org/wiki?curid=1777500" title="Finał Grand Prix IAAF 2000">
Finał Grand Prix IAAF 2000

16. Światowy Finał IAAF – zawody lekkoatletyczne, kończące sezon olimpijski roku 2000, które zostały zorganizowane 5 października w Dosze, na Khalifa International Stadium.

</doc>
<doc id="1777502" url="https://pl.wikipedia.org/wiki?curid=1777502" title="Amt Lebus">
Amt Lebus

Amt Lebus – związek gmin w kraju związkowym Brandenburgia, w powiecie Märkisch-Oderland. Siedziba związku znajduje się w mieście Lubusz (niem. "Lebus").
W skład związku wchodzi pięć gmin.

</doc>
<doc id="1777505" url="https://pl.wikipedia.org/wiki?curid=1777505" title="Przełęcz Jabconiówka">
Przełęcz Jabconiówka

Przełęcz Jabconiówka – położona na wysokości 635 m przełęcz w Beskidzie Makowskim pomiędzy szczytami Gronia (810 m) i Magurki (787 m). Na przełęczy położone jest osiedle Rola Jabconiowa, należące administracyjnie do gminy Tokarnia, sołectwo Skomielna Czarna. Przez przełęcz przebiega droga ze Skomielnej Czarnej do Wieprzca.

</doc>
<doc id="1777508" url="https://pl.wikipedia.org/wiki?curid=1777508" title="Chinagolid">
Chinagolid

Chinagolid, łac. "Quinagolidum" – organiczny związek chemiczny, selektywny agonista receptorów D2 dopaminy. Hamuje uwalnianie prolaktyny z przysadki mózgowej. Szybko wchłania się z przewodu pokarmowego. Biologiczny okres półtrwania wynosi 11,5–17 godzin.
Stereochemia.
Produkt leczniczy jest mieszaniną racemiczną dwóch stereoizomerów: (+) o konfiguracji 3"R",4a"R",10a"S" i (−) o konfiguracji 3"S",4a"S",10a"R". Aktywność biologiczną wykazuje przede wszystkim izomer (−).
Dawkowanie.
Doustnie, dawkę i częstotliwość przyjmowania leku ustala lekarz. Zwykle raz dziennie przed snem, podczas jedzenia.
Uwagi.
Lek może wpływać na sprawność psychofizyczną, w trakcie jego stosowania nie zaleca się prowadzenia pojazdów oraz obsługi urządzeń mechanicznych.
Podczas pierwszych kilku dni leczenia oraz po zwiększeniu dawki zaleca się kontrolę ciśnienia tętniczego krwi.
Nie należy stosować w ciąży oraz w okresie karmienia piersią.

</doc>
<doc id="1777511" url="https://pl.wikipedia.org/wiki?curid=1777511" title="Charles Talbot (1. baron Talbot)">
Charles Talbot (1. baron Talbot)

Charles Talbot, 1. baron Talbot (ur. 21 grudnia 1685, zm. 14 lutego 1737) – brytyjski prawnik i polityk.
Był najstarszym synem biskupa Durham Williama Talbota i Catherine King. Wykształcenie odebrał w Eton College oraz w Oriel College na Uniwersytecie Oksfordzkim. W 1704 r. został członkiem All Souls College. W 1704 r. rozpoczął praktykę adwokacką, a w 1717 r. został radcą generalnym księcia Walii Jerzego.
W 1720 r. został wybrany do Izby Gmin jako reprezentant okręgu Tregony. W 1722 r. zmienił okręg na Durham. W 1726 r. otrzymał stanowisko radcy generalnego Anglii i Walii. W 1733 r. został Lordem Kanclerzem. Został również kreowany baronem Talbot i zasiadł w Izbie Lordów. Zmarł podczas sprawowania urzędu w 1737 r.
Lord Talbot był żonaty z Cecil Matthews. Miał z nią trzech synów. Najstarszy, William, odziedziczył tytuł barona Talbot. Bratanek Williama, John, zostanie później kreowany hrabią Talbot.

</doc>
<doc id="1777513" url="https://pl.wikipedia.org/wiki?curid=1777513" title="Świadkowie Jehowy na Wyspach Marshalla">
Świadkowie Jehowy na Wyspach Marshalla

Świadkowie Jehowy na Wyspach Marshalla – społeczność wyznaniowa na Wyspach Marshalla, należąca do ogólnoświatowej wspólnoty Świadków Jehowy, licząca w 2022 roku 147 głosicieli, należących do 4 zborów. Na dorocznej uroczystości Wieczerzy Pańskiej w 2022 roku zgromadziło się 708 osób. Działalność miejscowych głosicieli koordynuje Biuro Oddziału na wyspie Guam.
Historia.
W roku 1962 Nyoma i Powell Mikkelsenowie – Świadkowie Jehowy ze Stanów Zjednoczonych – rozpoczęli regularną działalność kaznodziejską na Wyspach. Łodzią "Integrity" docierali do atoli Kwajalein, a potem Majuro. W roku 1965 przybyło dwóch misjonarzy; powstał "dom misjonarski". Dwa lata później powstał zbór na Majuro i rozpoczęto głoszenie na Ebeye.
Od 1970 roku w "Radiu WSZO" ("Złoty Głos Wysp Marshalla") rozpoczęto nadawanie cotygodniowego 15-minutowego przemówienia radiowego "Jesteśmy Świadkami Jehowy!"
W roku 1973 osiągnięto liczbę 100 wyznawców, a pięć lat później zanotowano ich 150, utworzono również drugi zbór.
W 1982 roku przybyło dwóch kolejnych misjonarzy Szkoły Gilead.
W 1996 roku zanotowano liczbę 224 głosicieli; utworzono trzeci zbór. W 2000 powstała grupa Świadków na atolu Jaluit, a w 2003 roku na atolu Mejatto. Wielu Świadków Jehowy wyemigrowało do Ameryki Północnej (w 2019 roku w zborach i grupach języka marszalskiego w Stanach Zjednoczonych działało 325 głosicieli) i okolicznych wysp Oceanii – obecnie liczba głosicieli oscyluje wokół 200. W roku 2011 zanotowano liczbę 203 głosicieli, a na uroczystości Wieczerzy Pańskiej zebrało się 960 osób. W roku 2013 liczba głosicieli wzrosła do 207, a w roku 2018 do 226. 19 maja 2019 roku na atolu Majuro ogłoszono wydanie Chrześcijańskich Pism Greckich w Przekładzie Nowego Świata w języku marszalskim. Z tej okazji ze specjalnego programu skorzystało 339 osób. Zebrania zborowe odbywają się w języku marszalskim i angielskim.

</doc>
<doc id="1777522" url="https://pl.wikipedia.org/wiki?curid=1777522" title="Kukufas">
Kukufas

Kukufas, również Kukufat – żyjący na przełomie III i IV wieku święty katolicki, męczennik chrześcijański.
Biografia.
O jego życiu niewiele wiadomo. Św. Kukufas miał pochodzić z Scillis pod Kartaginą i w obawie przed prześladowaniami rzymskiego cesarza Dioklecjana (284-305) miał zbiec do Hiszpanii. Uwięziony przez prefekta Barcelony był torturowany, a na koniec z rozkazu Dacjana został ścięty. Żyjący w V wieku poeta Prudencjusz opisuje wczesny kult tego męczennika.
W VIII wieku powstało opactwo pod wezwaniem św. Kukufasa. W tym benedyktyńskim opactwie w San Cugat del Vallés, mieszczącym się pod Barceloną znajdowały się relikwie świętego. Posiadało je także opactwo w Saint-Denis. O popularności św. Kukufasa może świadczyć alzackie opactwo, którego był patronem. 
Od imienia tego świętego pochodzi nazwa San Cugat del Vallés.
W Martyrologium Hieronimiańskim wspominany był 14 lub 15 lutego, Martyrologium Mozarabskie i Rzymskie jego wspomnienie wymienia 25 lipca.

</doc>
<doc id="1777524" url="https://pl.wikipedia.org/wiki?curid=1777524" title="Pattensen">
Pattensen

Pattensen − miasto w Niemczech, w kraju związkowym Dolna Saksonia, w związku komunalnym Region Hanower.

</doc>
<doc id="1777529" url="https://pl.wikipedia.org/wiki?curid=1777529" title="Parafia św. Ludwika w Portlandzie">
Parafia św. Ludwika w Portlandzie

Parafia św. Ludwika w Portlandzie (ang. "St. Louis Parish") – parafia rzymskokatolicka położona w Portlandzie, Maine, Stany Zjednoczone.
Parafia położona w hrabstwie Cumberland, podlega terytorialnie pod diecezję Portland.
Jest ona jedną z wielu etnicznych, polonijnych parafii rzymskokatolickich w Nowej Anglii. Parafia została dedykowana św. Ludwikowi.
Ustanowiona w 1915 roku.
Historia.
12 maja 1915, o. Jan Ściskalski, CM z Zgromadzenie Księży Misjonarzy Świętego Wincentego à Paulo, został upoważniony przez Biskupa Diecezji Portland do zorganizowania nowej parafii spośród polskich imigrantów zamieszkujących zachodnią cześć Portlandu.
W 1924 roku zakończono budowę kościoła parafialnego na rogu Danforth st. i Emery st. Kościół przyjął za swego patrona św. Ludwika a ojciec Piotr Pojnar, CM, został oficjalnie mianowany pierwszym proboszczem nowej parafii.
22 kwietnia 1952 o. Piotr Pojnar, CM, powołał przykościelną organizację kobiecą o nazwie St. Louis Women's Society.

</doc>
<doc id="1777532" url="https://pl.wikipedia.org/wiki?curid=1777532" title="IFA L60">
IFA L60



</doc>
<doc id="1777533" url="https://pl.wikipedia.org/wiki?curid=1777533" title="Bu Kajs">
Bu Kajs

Bu Kajs (arab. بوكايس, fr. "Boukaïs") – miasto w zachodniej Algierii, w prowincji Baszszar.

</doc>
<doc id="1777534" url="https://pl.wikipedia.org/wiki?curid=1777534" title="BBP">
BBP



</doc>
<doc id="1777538" url="https://pl.wikipedia.org/wiki?curid=1777538" title="DBP">
DBP



</doc>
<doc id="1777541" url="https://pl.wikipedia.org/wiki?curid=1777541" title="Pierre-Lambert Goossens">
Pierre-Lambert Goossens

Pierre-Lambert Goossens (ur. 18 lipca 1827 w Perk, zm. 25 stycznia 1906 w Mechelen) – belgijski duchowny katolicki, arcybiskup Mechelen i prymas Belgii, kardynał.
Święcenia kapłańskie otrzymał 21 grudnia 1850. W latach 1851-1858 pracował w jako profesor pedagogiki w seminarium w Mechelen, a następnie pełnił funkcje wiceproboszcza katedry i sekretarza arcybiskupa i archidiecezji. W 1860 został kanonikiem honorowym, a w 1880 prałatem.
Życiorys.
1 czerwca 1883 został mianowany biskupem koadiutorem Namur z prawem następstwa, a także biskupem tytularnym Abdera. Konsekrowany w Malines przez biskupa Brugii Jean-Josepha Faicta. 16 lipca tego samego roku przejął sukcesję w Namur, a 24 marca 1884 został przeniesiony na siedzibę prymasowską w Mechelen. Na konsystorzu z 24 maja 1889 kreowany kardynałem prezbiterem Santa Croce in Gerusalemme. Był uczestnikiem konklawe 1903. Pochowany został w rodzinnym miasteczku.

</doc>
<doc id="1777542" url="https://pl.wikipedia.org/wiki?curid=1777542" title="Rodzina rakiet H-II">
Rodzina rakiet H-II

H-II – rodzina japońskich transportowych rakiet kosmicznych jednokrotnego użytku.
H-II to dwustopniowa rakieta nośna z silnikiem rakietowym na paliwo stałe.
Rakiety H-II.
Rakieta H-II to projekt z wczesnych lat 90. XX wieku powstały na bazie rakiety H-I. Z powodu błędów konstrukcyjnych i wysokich kosztów, szybko porzucony.
Rakiety H-IIA.
Rakieta H-IIA zastąpiła poprzednią wersję – H-II.
Rakiety H-IIB.
Rakieta H-IIB, której długość wynosi 56 metrów, a średnica 5,2 metra, została skonstruowana na bazie swej słabszej poprzedniczki H-IIA, wspólnie z japońską agencją kosmiczną, JAXA. Koszt budowy nowej japońskiej rakiety wynosił 41 miliardów jenów (450 mln USD).
Specyfikacja i osiągi H-IIB (za en wikiepedią):

</doc>
<doc id="1777548" url="https://pl.wikipedia.org/wiki?curid=1777548" title="Jauchzet Gott in allen Landen">
Jauchzet Gott in allen Landen

Jauchzet Gott in allen Landen ("Chwała Bogu na całej ziemi", BWV 51) − kantata Johanna Sebastiana Bacha, przeznaczona na 15. niedzielę po Święcie Trójcy Świętej.
Utwór powstał w Lipsku, przypuszczalnie w 1730 r., a pierwsze wykonanie miało miejsce prawdopodobnie 17 września 1730 r.
Jest jedną z czterech kantat religijnych Bacha napisanych na solowy głos sopranu (pozostałe to "Falsche Welt, dir trau ich nicht", BWV 52, "Ich habe genug", BWV 82, "Ich bin vergnügt mit meinem Glücke", BWV 84 oraz "Mein Herze schwimmt im Blut", BWV 199).
Autor tekstu jest nieznany, poza częścią 4 ("Sei Lob und Preis mit Ehren"), która zawiera tekst Johanna Gramanna z 1549 r.
Partia solowa, szczególnie w części pierwszej, odznacza się wyjątkową skalą trudności. Wirtuozowski charakter utworu sprawia, że próby wykonań przez solistów chórów chłopięcych, liczne w przypadku innych kantat Bacha, należą do rzadkości.

</doc>
<doc id="1777551" url="https://pl.wikipedia.org/wiki?curid=1777551" title="Arthur Brough">
Arthur Brough

Arthur Brough, właśc. Frederick Arthur Baker (ur. 26 lutego 1905 w Petersfield, zm. 28 maja 1978 w Folkestone) – brytyjski aktor i producent teatralny, najbardziej pamiętany jednak ze swojej pracy dla telewizji, zwłaszcza roli Pana Grangera w serialu "Are You Being Served?", gdzie występował przez ostatnie sześć lat swojego życia.
Młody Arthur początkowo chciał zostać nauczycielem, ale nie znalazł zatrudnienia w tym fachu i zamiast tego podjął pracę w kancelarii prawnej. Szybko uznał ją za bardzo nudną i zainteresował się teatrem. Ukończył Royal Academy of Dramatic Art, najbardziej prestiżową brytyjską szkołę teatralną, a następnie występował na scenie w repertuarze szekspirowskim. W 1929 poślubił Elizabeth Addyman. Młodzi małżonkowie postanowili wydać swój posag na dzierżawę podupadającego teatru w Folkestone. Posłużył on za bazę dla kompanii teatralnej "Arthur Brough Players", która szybko powiększyła się o oddziały w wielu innych miastach. Sam Brough był przede wszystkim producentem, ale sam również regularnie pojawiał się na scenie. Po wybuchu II wojny światowej zawiesił swoją działalność artystyczną i na ochotnika wstąpił do Royal Navy.
Po wojnie wznowił produkcję spektakli, jednak na początku lat 60. zdał sobie sprawę, że w obliczu rozwoju telewizji, uprawiany przez niego rodzaj teatru – bardzo rozrywkowy, pozbawiony wielkich ambicji i przeznaczony dla masowego odbiorcy – nie ma wielkiej przyszłości. Dlatego zaczął zabiegać o role telewizyjne, których stopniowo dostawał coraz więcej. W 1969 ostatecznie zamknął swoją grupę teatralną, co miało też związek z pogarszającym się stanem zdrowia jego żony.
W 1972 otrzymał rolę, za którą pamiętany jest do dziś – lekko niedołężnego już, schorowanego, ale nie tracącego siły ducha Pana Grangera, kierownika działu odzieży męskiej w serialu "Are You Being Served?". Zagrał w pięciu pierwszych seriach tej produkcji, czym zyskał sporą popularność. W czasie przygotowań do realizacji serii szóstej, po wielu latach choroby zmarła jego ukochana żona Elisabeth, z którą przeżył 50 lat. Brough wpadł z tego powodu w skrajną depresję i ogłosił zakończenie kariery aktorskiej. Twórcy serialu – Jeremy Lloyd i David Croft – próbowali namówić go do pozostanie w jego obsadzie, ale już nie zdążyli. 28 maja 1978, zaledwie sześć tygodni po śmierci żony, zmarł w domu swej córki w Folkestone.

</doc>
<doc id="1777552" url="https://pl.wikipedia.org/wiki?curid=1777552" title="Styl urzędowo-kancelaryjny">
Styl urzędowo-kancelaryjny

Styl urzędowo-kancelaryjny (niekiedy również: administracyjno-prawny) – styl funkcjonalny mowy ukształtowany na gruncie języka standardowego, stosowany w wypowiedziach formowanych w związku z relacjami społecznymi o charakterze zinstytucjonalizowanym. Styl ten jest charakterystyczny dla zarządzeń, przepisów, instrukcji, podań, pism urzędowych itp. Celem wypowiedzi tego rodzaju jest oddziaływanie na wolę, nie na intelekt czy emocje ich odbiorcy: stąd sformułowane są one bezosobowo, jednoznacznie, zwięźle i ściśle. Charakter stylu urzędowo-kancelaryjnego determinuje fakt, że w związku z charakterem relacji urzędowych i instytucjonalnych indywidualne cechy nadawców i odbiorców wypowiedzi nie są istotne. Nie występują w nich elementy emocjonalne i obrazowe; charakterystyczne jest dla niego gęste występowanie form nieosobowych, sformułowań o charakterze nakazowo-zakazowym oraz swoista, typowa jedynie dla tego stylu terminologia.
Charakterystyka stylu.
Styl urzędowo-kancelaryjny charakteryzuje się znaczną konwencjonalizacją języka. Występuje w nim wiele typowych tylko dla niego, odbieranych jako urzędowe i oficjalne terminów (w tym z jednej strony tzw. rekwizytów leksykalnych, z drugiej terminologii specjalistycznej, zwłaszcza prawniczej, administracyjnej, handlowej i ekonomicznej) oraz tego samego rodzaju utartych związków frazeologicznych (np. "zwracam się z uprzejmą prośbą", "odnośny", "dalszy", "niniejszy", "posiadać", "być w posiadaniu", "powiadamiać", "z uwagi na", "uprasza się"). Spośród kategorii gramatycznych typowe dla stylu urzędowo-kancelaryjnego jest (w języku polskim) częstsze niż w innych stylach funkcjonalnych użycie strony biernej, stosowanie form bezokolicznikowych i innych nieosobowych; w składni występuje dążność do zwartości i jasności, mało zróżnicowana i szablonowa struktura zdania, zdania pojedyncze są rozbudowane, zdania złożone są zaś krótkie. Występuje wiele odczasownikowych i odprzymiotnikowych rzeczowników abstrakcyjnych; nadużywanie przymiotników odrzeczownikowych zakończonych na -"owy"; nadużywanie konstrukcji analitycznych (np. "dokonać otwarcia" zamiast "otworzyć"); posługiwanie się stałymi, gotowymi formami.
Typowy dla wypowiedzi w stylu urzędowo-kancelaryjnym jest ponadto zwyczajowo ustalony porządek kompozycyjny (w tym częste ujmowanie wypowiedzi w punkty i paragrafy) – np. w protokole obrad podaje się najpierw wykaz uczestników, następnie ujęty w punktach porządek obrad, następnie streszczenie lub pełne teksty przemówień obradujących, wreszcie podane w punktach postanowienia końcowe. W niektórych typach tekstów urzędowych, zwłaszcza prawnych, posługiwanie się pewnymi gotowymi formułami ma charakter obligatoryjny.
Odmianą stylu urzędowego jest styl kancelaryjny, obejmujący język korespondencji biurowej. Inną odmianą jest styl komunikatów prasowych, pośredni między stylem urzędowo-kancelaryjnym a stylem dziennikarskim.
W polskim słownictwie urzędowym zauważa się wiele germanizmów i rusycyzmów, przez środowiska normatywistyczne często ocenianych jako zbyteczne.
Rozwój stylu urzędowo-kancelaryjnego w obrębie języka polskiego.
Początki współczesnego polskiego stylu urzędowo-kancelaryjnego wiążą się z czasami stanisławowskimi. Szczególnie istotnym okresem dla jego rozwoju był wiek XIX: rozwijał się on początkowo przede wszystkim w zaborze pruskim i rosyjskim – aż do całkowitego zastąpienia w urzędach tych zaborów języka polskiego niemieckim i rosyjskim, następnie (po przyznaniu Galicji częściowej autonomii) w zaborze austriackim. Fakt zastąpienia w Galicji języka niemieckiego jako języka urzędowego językiem polskim stworzył potrzebę wypracowania niemal całkowicie nowej polskiej terminologii prawniczej i administracyjnej. Ten sam fakt zdeterminował obecność w nim znacznej ilości niemieckich zapożyczeń leksykalnych i składniowych, a także wiele charakterystycznych dla niego kalk i niedoskonałości językowych. Polską terminologię prawniczą i administracyjną wypracowali urzędnicy galicyjscy, którzy (niejednokrotnie bezpośrednio i nieudolnie) tłumaczyli słowa i zwroty niemieckie w sposób dosłowny – do tego rodzaju odbitek językowych należą np. słowa "praktykant konceptowy", "nadinspektor", "profesor zwyczajny/nadzwyczajny" (te ostatnie terminy są bezpośrednimi tłumaczeniami z łaciny).
Po odzyskaniu przez Polskę niepodległości styl urzędowo-kancelaryjny wykształcony w Galicji nadal dominował – wprowadzono w nim jednak celowo wiele istotnych zmian, zaszła też potrzeba uzgodnienia go ze zwyczajami i potrzebami ziem pozostałych zaborów. Starano się wprowadzić dla całej Polski jednolitą terminologię. Szczególnie jaskrawo jest to widoczne na przykładzie terminologii kolejowej, w której od 1918 za pomocą wydawanych przez Ministerstwo Kolei (przy współpracy z językoznawcami) "okólników językowych" wprowadzano terminologię polską. Wprowadzono wtedy takie terminy jak "pociąg dalekobieżny" czy "wagon odczepny".

</doc>
<doc id="1777555" url="https://pl.wikipedia.org/wiki?curid=1777555" title="Reprezentacja Stanów Zjednoczonych w piłce nożnej kobiet">
Reprezentacja Stanów Zjednoczonych w piłce nożnej kobiet

Reprezentacja Stanów Zjednoczonych w piłce nożnej kobiet – najważniejszy żeński zespół piłkarski w Stanach Zjednoczonych, powoływany przez selekcjonera, w którym prawo do występów mają zawodniczki posiadające amerykańskie obywatelstwo. Za funkcjonowanie tej drużyny odpowiedzialna jest Federacja Piłki Nożnej Stanów Zjednoczonych ().
Piłkarki czterokrotnie zdobyły tytuł mistrzyń świata: w 1991, 1999, 2015 i 2019 roku.
Reprezentacja Stanów Zjednoczonych należy do najlepszych zespołów piłkarskich na świecie obok m.in. reprezentacji Brazylii oraz Niemiec.

</doc>
<doc id="1777556" url="https://pl.wikipedia.org/wiki?curid=1777556" title="Receptory GABA">
Receptory GABA



</doc>
<doc id="1777557" url="https://pl.wikipedia.org/wiki?curid=1777557" title="Receptor kannabinoidowy">
Receptor kannabinoidowy



</doc>
<doc id="1777559" url="https://pl.wikipedia.org/wiki?curid=1777559" title="Taicang">
Taicang

Taicang (chiń. 太仓; pinyin: "Tàicāng") – miasto na prawach powiatu we wschodnich Chinach, w prowincji Jiangsu, w prefekturze miejskiej Suzhou. W 1999 roku liczba mieszkańców miasta wynosiła 449 253.
W 2008 roku całkowity PKB wyniósł 52,8 miliardów RMB (7,6 miliardów USD). PKB per capita osiągnął 79 449 RMB (11 439 USD).

</doc>
<doc id="1777561" url="https://pl.wikipedia.org/wiki?curid=1777561" title="Steve Lombardi">
Steve Lombardi

Steven Lombardi, znany jako "The Brooklyn Brawler" (ur. 18 kwietnia 1961, Nowy Jork) – profesjonalny wrestler i road-agent. Obecnie pracuje dla federacji World Wrestling Entertainment (WWE).
Jako wrestler występuje od 1983. W styczniu 2003, podczas niezależnie odbywających się zawodów Border City Wrestling (BCW) w Windsor przyznano mu tytuły BCW Can-Am Television Championship i BCW Can-Am Heavyweight Championship. Na National Wrestling Alliance zdobył tytuł NWA Michigan Heavyweight Championship.
Lombardi jest jednym z nielicznych gejów otwarcie udzielających się w swojej branży. Związek emocjonalny łączył go z innym wrestlerem, Patem Pattersonem.
Osiągnięcia.
Border City Wrestling
NWA Michigan

</doc>
<doc id="1777562" url="https://pl.wikipedia.org/wiki?curid=1777562" title="Kielichowiec chiński">
Kielichowiec chiński

Kielichowiec chiński ("Calycanthus chinensis" (W.C.Cheng &amp; S.Y.Chang) P.T.Li) – gatunek rośliny z rodziny kielichowcowatych ("Calycanthaceae" Lindl.). Występuje naturalnie we wschodnich Chinach – w prowincji Zhejiang, w okolicach miast Jinhua i Tiantai. W Polsce spotykany jest w kolekcjach – w arboretach w Rogowie, Glinnej, Wrocławiu oraz Sycowie. 
Biologia i ekologia.
Rośnie w górskich lasach. Występuje na wysokości od 600 do 1000 m n.p.m. Kwitnie w maju (według niektórych źródeł od połowy czerwca do lipca), natomiast owoce dojrzewają w październiku. Kwiaty są bardzo wrażliwe na obfite deszcze – wówczas szybko przekwitają, a listki okwiatu więdną. Roślina jest mrozoodporna — wytrzymuje mrozy do –30 °C. Preferuje stanowiska w półcieniu, w miejscach osłoniętych od wiatru.

</doc>
<doc id="1777563" url="https://pl.wikipedia.org/wiki?curid=1777563" title="H-IIA">
H-IIA

H-IIA (H2A) – japońska rakieta nośna z rodziny H-II, operowana przez Mitsubishi Heavy Industries i Japońska Agencja Eksploracji Aerokosmicznej, wykorzystywana głównie do startów satelitów na orbitę geostacjonarną, jak również użyto jej do wysłania sondy księżycowej i orbitera Wenus. 97-procentowy wskaźnik udanych startów klasyfikuje "H-IIA" jako jedną z najbardziej niezawodnych rakiet na świecie, tuż obok rakiet Atlas V i Ariane 5.
Warianty.
Zdolność wynoszenia "H-IIA" można było zwiększać przez dodanie dopalaczy na paliwo stałe SRB-A i Castor 4AXL do bazowej konfiguracji rakiety. Istniały również plany opracowania dla rakiety dopalaczy na paliwo ciekłe, jednak je porzucono na rzecz nowej rakiety H-IIB, która zadebiutowała w 2009 roku.
Starty.
Wszystkie starty "H-IIA" odbywają się na kompleksie Yoshinobu w Centrum Lotów Kosmicznych Tanegashima.

</doc>
<doc id="1777564" url="https://pl.wikipedia.org/wiki?curid=1777564" title="Narzędziarnia">
Narzędziarnia



</doc>
<doc id="1777566" url="https://pl.wikipedia.org/wiki?curid=1777566" title="Przepuszczalność światła">
Przepuszczalność światła



</doc>
<doc id="1777567" url="https://pl.wikipedia.org/wiki?curid=1777567" title="Mistrzostwa Europy w Tenisie Stołowym 2009">
Mistrzostwa Europy w Tenisie Stołowym 2009

28. Mistrzostwa Europy w tenisie stołowym odbyły się w dniach 13 - 20 września 2009 w Stuttgarcie (Niemcy).

</doc>
<doc id="1777568" url="https://pl.wikipedia.org/wiki?curid=1777568" title="Korpusy strzeleckie Armii Czerwonej">
Korpusy strzeleckie Armii Czerwonej

Korpusy strzeleckie Armii Czerwonej (ros. "стрелковые корпусa РККА") – korpusy piechoty (strzelców) Armii Czerwonej w latach 1922–1945 w literaturze zwane również jako Korpus Piechoty lub Korpus Armijny.
Powstanie.
W trakcie reorganizacji Armii Czerwonej trzonem wojsk pozostała piechota. Organizowano ją tradycyjnie w dywizje strzeleckie. W 1929 roku było ich 69, przy czym aż 46 kompletowanych było na zasadzie terytorialnej. W maju 1922 roku sformowano pierwszych siedemnaście korpusów strzeleckich (nr 1–17) w skład których wchodziły dwie lub trzy dywizje strzeleckie. W kwietniu 1924 roku utworzone zostały kolejne dwa korpusy (nr 18 i 19).
Wtedy też Armia Czerwona zsynchronizowała swoje plany rozwoju z możliwościami nowego przemysłu:
Na początku 1935 roku Sowieci dysponowali 84 dywizjami w tym 43 można uznać za kadrowe. Pod koniec 1937 roku osiągnięto stan 96 dywizji, przy czym na zasadzie terytorialnej służyło ich już tylko 36. Sowieci dysponowali więc 60 skoszarowanymi dywizjami, które można było podnieść w krótkim czasie do etatu wojennego (9 z nich wzmocniono w celu obsady Rejonów Umocnionych w pasie fortyfikacyjnym tzw. „Linii Stalina”).
W maju 1936 roku sformowane zostały dwa korpusy (nr 20 i 23), w czerwcu 1938 roku jeden (nr 59), w lipcu 1938 roku kolejne trzy (nr 21, 26 i 39), w maju 1939 roku jeden (nr 31), w sierpniu 1939 roku kolejnych osiem (nr 25, 27, 30, 35, 52, 53, 58 i 62).
25 sierpnia 1939 roku (rozkaz Ludowego Komisarza Obrony z 15 sierpnia 1939) 36 dawnych dywizji terytorialnych rozwinięto do poziomu dywizji, każdą ze swoimi 3 pułkami strzeleckimi (tzw. „trojczatki”). W ten sposób do 62 dywizji kadrowych dołączyło 108 dywizji drugiego rzutu. Ponieważ w międzyczasie wystawiono 3 dodatkowe dywizje, piechota osiągnęła stan 173 jednostek tego typu (październik 1939). Proces uzupełniania tych dywizji żołnierzami rozpoczęto 7 września 1939 roku powołaniami rezerwistów w 7 okręgach wojskowych. Większość dywizji została połączona w 43 Korpusy Strzeleckie (wystawiono 18 nowych).
Zadania Korpusu.
Korpusy podlegały organizacyjnie armiom ogólnowojskowym i zasadniczo wykonywały w jej składzie zadania bojowe. W niektórych wypadkach zdarzało się, że korpus piechoty wchodził bezpośrednio w skład Frontu.
Etat w 1945 roku:
Łącznie: około 40 000 ludzi, 300–500 karabinów maszynowych, 300–400 dział oraz 450–500 moździerzy.
W natarciu na przełomie lat 1944/1945 na kierunku głównego uderzenia korpus nacierał w pasie o szerokości od 3 do 5 kilometrów i przerywał obronę wroga na całej jej głębokości taktycznej. Dodatkowo by zwiększyć siłę uderzeniową korpus piechoty był wzmacniany czołgami i artylerią.
Całość artylerii od 1942 roku była w zasadzie powyżej szczebla korpusu, sam korpus posiadał z reguły batalion saperów i oddział łączności. Oczywiście przydzielane oddziały wsparcia (pancerne, artyleria, saperzy) pozostawały jakiś czas w składzie korpusu, co czasem sprawiało wrażenie, że korpusy miały je na stałe. System „wzmocnień” był dość elastyczny, np. w marcu 1945 roku polska 2. Dywizja Artylerii została przydzielona do radzieckiej 60. Dywizji Strzeleckiej.
W obronie korpus piechoty zajmował pas obronny w szerokości od 20 do 25 kilometrów. Ostatecznie korpusy piechoty rozformowano po 1945 roku.
Stan na 1941 rok.
Stan na 22.06.41.
1 Korpus Strzelecki.
Wystawiony przez Specjalny Zachodni OW w składzie:
W czasie Wojny zimowej znajdował się na północ od jeziora Ładoga w składzie 8 Armii
rezerwa:
tranzyt:
22 czerwca 1941 roku, w dniu rozpoczęcia się operacji Barbarossa, 10 Armia była częścią radzieckiego Front Zachodni. W tym czasie posiadała w swoim składzie między innymi 1 Korpus Strzelecki. Została otoczona przez wojska niemieckie w bitwie białostocko-mińskiej w czerwcu 1941 roku i prawie całkowicie zniszczona. Dowództwo armii zostało oficjalnie rozwiązane 5 lipca 1941 roku
2 Korpus Strzelecki.
Wystawiony przez Specjalny Zachodni OW w składzie:
3 Korpus Strzelecki.
Wystawiony przez. Zakaukaski OW w składzie:
W czasie Agresja ZSRR na Polskę w składzie 10 Armii (w rezerwie)
Stan na czerwiec 1941
4 Korpus Strzelecki.
Wystawiony przez Specjalny Zachodni OW był częścią 3 Armii w składzie:
5 Korpus Strzelecki.
22 czerwca 1941 roku, w dniu rozpoczęcia się operacji Barbarossa, 10 Armia była częścią radzieckiego Front Zachodni. W tym czasie posiadała w swoim składzie między innymi 5 Korpus Strzelecki. Została otoczona przez wojska niemieckie w bitwie białostocko-mińskiej w czerwcu 1941 roku i prawie całkowicie zniszczona. Dowództwo armii zostało oficjalnie rozwiązane 5 lipca 1941 roku
Wystawiony przez Specjalny Zachodni OW w składzie:
6 Korpus Strzelecki.
Wystawiony przez Specjalny Kijowski OW w składzie 23 Armii
7 Korpus Strzelecki.
Wystawiony przez Odeski Okręg Wojskowy w składzie:
8 Korpus Strzelecki.
Wystawiony przez Specjalny Kijowski OW w składzie:
Rejonu Przemyśla miał bronić 8 Korpus Strzelecki generał-majora Śniegowa, wchodzący w skład 26 Armii Kijowskiego Specjalnego Okręgu Wojskowego, samego miasta zaś 99 Dywizja Strzelców pułkownika Dementjewa. W jej skład wchodziły: 197 i 206 pułk strzelecki, 34 batalion łączności i 6 samodzielny batalion saperów. W czerwcu większość sił 99 dywizji przebywała jednak na ćwiczeniach. W Przemyślu pozostał 197 pułk strzelców, 52 i 150 samodzielne bataliony karabinów maszynowych oraz 92 oddział pograniczny. Oprócz tego w okolicach Przemyśla (Medyka, Siedliska, Niżankowice) przebywały jeszcze: 206 pułk strzelców 99 dywizji, trzy bataliony 1 pułku, 22 pułk artylerii, 71 pułk haubic i 113 samodzielny dywizjon artylerii przeciwlotniczej.
9 Korpus Strzelecki.
Wystawiony przez Północno Kaukaski OW (przerzucony do czerwca na Krym) w składzie:
10 Korpus Strzelecki.
Wystawiony przez Specjalny Nadbałtycki OW w składzie:
11 Korpus Strzelecki.
Wystawiony przez Specjalny Nadbałtycki OW,
W czasie Agresja ZSRR na Polskę w składzie 10 Armia (ZSRR)
W czerwcu 1941 roku 8 Armii Okręgu Bałtyckiego składzie:
14 września 1944 z rejonu Manasterca i Gór Słonnych została wprowadzona do walki 237 Dywizja Strzelecka 11 Korpusu Strzeleckiego 4 Frontu Ukraińskiego. Nacierając na Uherce Mineralne złamała ona opór Niemców na rubieży Bezmiechowa Dolna – Bezmiechowa Górna, posunęła się o 6 km i do końca dnia zdobyła Jankowce i Olszanicę. Osiągnięcie przez 276 i 237 dywizje strzeleckie wyznaczonych rubieży rozszerzyło wyłom w obronie nieprzyjaciela do 12 km i umożliwiło wprowadzenie do walki sił głównych 11 korpusu piechoty z rubieży Lesko – Jankowce – Rudenka. 15 września wyzwolone zostały Uherce Mineralne.
12 Korpus Strzelecki.
Wystawiony przez Zabajkalski OW w składzie:
13 Korpus Strzelecki.
Wystawiony przez Specjalny Kijowski OW w składzie:
14 Korpus Strzelecki.
Wystawiony przez Odeski OW w składzie:
15 Korpus Strzelecki.
Wystawiony przez Specjalny Kijowski OW.
22 czerwca 1941 roku jako część 5 Armii pod dowództwem płk Iwan Fiediuninskiego w swoim składzie
II formowanie.
Sformowany w listopadzie 1942 w obwodzie woroneskim jako 15 Korpus Strzelecki (2. formowania).
W składzie 6 Armii uczestniczył w Operacja średniodońska, wyzwoleniu Donbasu, odparciu kontrofensywy wojsk niemieckich na południe od Charkowa (marzec 1943) Bitwa o Charków (1943). W kwietniu 1943 przemianowany na 28 Korpus Strzelecki Gwardii, otrzymał nowe trzy strzeleckie dywizje Gwardii. Korpus był włączony do 8 Armii Gwardii i uczestniczył we wszystkich operacjach 8 Armii do końca wojny.
16 Korpus Strzelecki.
Wystawiony przez Specjalny Nadbałtycki OW w składzie:
W czasie agresji na Polskę we wrześniu 1939 roku w składzie 10 Armii
Stan na czerwiec 1941:
25 grudnia 1944 w składzie 33 Armii:
17 Korpus Strzelecki.
Wystawiony przez Specjalny Kijowski OW w składzie:
18 Korpus Strzelecki.
Wystawiony przez Front Dalekowschodni w składzie:
19 Korpus Strzelecki.
Wystawiony w składzie:
W czasie Wojny zimowej stacjonował na Przesmyku Karelskim w składzie 7 Armii
W tranzycie:
później w składzie 23 Armii
20 Korpus Strzelecki.
Wystawiony przez Moskiewski OW w składzie:
21 Korpus Strzelecki.
Wystawiony przez Specjalny Zachodni OW jako część 3 Armii w składzie:
22 Korpus Strzelecki.
Wystawiony przez Specjalny Nadbałtycki OW (estoński) – w składzie:
1 grudnia 1945 w składzie 6 Armii
23 Korpus Strzelecki.
Wystawiony przez Zakaukaski OW w składzie:
24 Korpus Strzelecki.
Wystawiony przez Specjalny Nadbałtycki OW (łotewski) –
w składzie:
25 Korpus Strzelecki.
Wystawiony przez Charkowski OW w składzie:
18 lipca 1944 w składzie 69 Armii
26 Korpus Strzelecki.
Wystawiony przez Front Dalekowschodni jako część 1 Armii w dniu 22 czerwca 1941 roku, w składzie:
27 Korpus Strzelecki.
Wystawiony przez Specjalny Kijowski OW.22 czerwca 1941 roku jako część 5 Armii w składzie:
28 Korpus Strzelecki.
Wystawiony przez Specjalny Zachodni OW w składzie:
Przed rozpoczęciem wojny w twierdzy brzeskiej stacjonowało 7 batalionów piechoty, 1 batalion rozpoznawczy, artyleria, części wojsk pogranicza, części 42 Dywizji Piechoty wchodzącej w skład 28 Korpusu Strzeleckiego 4 Armii, ponadto części 33 pułku inżynieryjnego, części 132 batalionu konwojów NKWD oraz sztaby. Łącznie siły sowieckie liczyły 7–8 tysięcy ludzi, nie licząc znajdującej się na terenie twierdzy grupy około 300 członków rodzin żołnierzy.
29 Korpus Strzelecki.
Wystawiony przez Specjalny Nadbałtycki OW (litewski) dowodzony przez gen. por. Jakowa Fakanowa,–
w składzie:
W południe 31 stycznia 1945, żołnierze z 35 Korpusu Armijnego dowodzonego przez gen. mjr. Mikołaja Nikitina, przy wsparciu 29 Korpusu Armijnego dowodzonego przez gen. por. Jakowa Fakanowa, zajęły opustoszały dworzec kolejowy i nie napotkawszy żadnego oporu, z całym okrucieństwem wkroczyły do opuszczonego miasta Barczewo (Wartenburg).
30 Korpus Strzelecki.
Wystawiony przez Orłowski OW jako część 21 Armii w składzie:
31 Korpus Strzelecki.
Wystawiony przez Specjalny Kijowski OW w składzie:
32 Korpus Strzelecki.
Wystawiony przez Zabajkalski OW jako część 16 Armii przybył na Ukrainę w czerwcu 1941 w składzie:
28 stycznia 1945 Oława została zdobyta przez jednostki 32 Korpusu Piechoty 5 Armii Gwardii generała pułkownika Aleksego Żadowa.
33 Korpus Strzelecki.
Wystawiony przez Orłowski OW jako część 21 Armii w składzie:
34 Korpus Strzelecki.
Wystawiony przez Północno Kaukaski OW w składzie:
35 Korpus Strzelecki.
Wystawiony przez Odeski OW dowodzony przez gen. mjr. Mikołaja Nikitina w składzie:
W południe 31 stycznia 1945, żołnierze z 35 Korpusu Strzeleckiego dowodzonego przez gen. mjr. Mikołaja Nikitina, przy wsparciu 29 Korpusu Strzeleckiego dowodzonego przez gen. por. Jakowa Fakanowa, zajęły opustoszały dworzec kolejowy i nie napotkawszy żadnego oporu, z całym okrucieństwem wkroczyły do opuszczonego miasta Barczewo (Wartenburg).
36 Korpus Strzelecki.
Wystawiony przez Specjalny Kijowski OW w składzie:
37 Korpus Strzelecki.
Wystawiony przez Specjalny Kijowski OW w składzie:
38 Korpus Strzelecki.
25 grudnia 1944 w składzie 33 Armia
39 Korpus Strzelecki.
Wystawiony przez Front Dalekowschodni w składzie:
40 Korpus Strzelecki.
Wystawiony przez Zakaukaski OW w składzie:
41 Korpus Strzelecki.
Wystawiony przez Moskiewski OW w składzie:
w czerwcu 1941 przybył z Ukrainy jako część 16 Armii w składzie
42 Korpus Strzelecki.
Wystawiony przez Leningradzki OW w składzie:
43 Korpus Strzelecki.
26 stycznia 1945 radziecka 59 Armia oraz wojska 43 Korpusu Piechoty, docierają na przedpola Sosnowca i rozpoczynają walki o miasto.
44 Korpus Strzelecki.
Wystawiony przez Specjalny Zachodni OW w składzie:
45 Korpus Strzelecki.
Wystawiony przez Charkowski OW w składzie:
47 Korpus Strzelecki.
Wystawiony przez Specjalny Zachodni OW w składzie:
W czasie Wojny zimowej walczył w centralnej Finlandii jako część 9 Armii
1 lutego 1945 do Torunia jako pierwsze zaczęły wkraczać oddziały 269. pułku piechoty ppłk. Kosenki ze 136. dywizji piechoty wchodzącej w skład 47 korpusu piechoty gen. Dratwina należącego do 70 Armii gen. Popowa.
48 Korpus Strzelecki.
Wystawiony przez Odeski OW (w trakcie tworzenia) –
w składzie:
49 Korpus Strzelecki.
Wystawiony przez Specjalny Kijowski OW w składzie:
50 Korpus Strzelecki.
Wystawiony przez Leningradzki OW w składzie:
W czasie wojny zimowej na Przesmyku Karelskim w składzie 7 Armia (ZSRR)
W tranzycie:
później w składzie 23 Armii
51 Korpus Strzelecki.
Wystawiony przez Uralski OW w składzie:
52 Korpus Strzelecki.
Wystawiony przez Syberyjski OW w składzie:
53 Korpus Strzelecki.
Wystawiony przez Syberyjski OW w składzie:
55 Korpus Strzelecki.
Wystawiony przez Specjalny Kijowski OW w składzie:
56 Korpus Strzelecki.
W czasie Wojny zimowej stacjonował na północ od jeziora Ładoga w składzie 8 Armii
Skład:
rezerwa:
tranzyt:
59 Korpus Strzelecki.
Wystawiony przez Front Dalekowschodni jako część 1 Armii w dniu 22 czerwca 1941 w składzie:
61 Korpus Strzelecki.
Wystawiony przez Moskiewski OW w składzie:
18 lipca 1944 jako część składowa 69 Armii w składzie
62 Korpus Strzelecki.
Wystawiony przez Uralski OW w składzie:
25 grudnia 1944 w składzie 33 Armia
63 Korpus Strzelecki.
Wystawiony przez Nadwołżański OW w składzie:
64 Korpus Strzelecki.
Wystawiony przez Północno-Kaukaski OW w składzie:
65 Korpus Strzelecki.
Wystawiony przez Specjalny Nadbałtycki OW w składzie:
66 Korpus Strzelecki.
Wystawiony przez Nadwołżański OW w składzie:
67 Korpus Strzelecki.
Wystawiony przez Charkowski OW w składzie:
69 Korpus Strzelecki.
Wystawiony przez Moskiewski OW w składzie:
73 Korpus Strzelecki.
Rano 19 stycznia 1945 wznowił natarcie całością sił 73 Korpus Strzelecki z 52 Armia (ZSRR), której wojska osiągnęły poprzedniego dnia linię Łękińsko – Jedlno. Jego celem był również Wieluń. Korpus posuwał się od strony Radomska, pokonując stosunkowo słaby opór nieprzyjaciela (nieliczne oddziały osłonowe). Około godz. 10.00 jednostki radzieckie sforsowały Wartę (50 Dywizja Strzelecka (ZSRR)) i dotarły na bezpośrednie przedpole miasta. 254 Dywizja Strzelecka (ZSRR) – płka Piotra Żiwaliewa obeszła Wieluń od północy, wyzwalając przedtem Lipnik, Drobnice, Sieniec, Małyszyn i Czarnożyły. Z kolei 294 Dywizja Strzelecka (ZSRR) dotarła pod miasto od strony południowo-zachodniej, zajmując Wierzchlas, Rudę i Turów, Od wschodu atakowała 50 Dywizja Strzelecka (ZSRR). Po krótkiej, silnej nawale ogniowej rozpoczęły się zacięte walki. Wzięły w nich udział także: 53 brygada pancerna gwardii z 6 Korpusu Pancernego gwardii i 55 brygada pancerna gwardii płka Dawida Dragunskiego (7 Korpus Pancerny gwardii). W południe Wieluń był wolny, a wróg stracił około l tys. żołnierzy i wiele sprzętu bojowego.
74 Korpus Strzelecki.
1 grudnia 1945 w składzie 6 Armia
78 Korpus Strzelecki.
Podczas walk o Wieluń część sił 78 Korpusu Strzeleckiego, a mianowicie oddziały wydzielone 111 Dywizja Strzelecka (ZSRR) – (dowódca gen. mjr Jurij Sokołów) i 373 Dywizja Strzelecka (ZSRR) – gen. mjra Kuźmy Sazonowa zajęły Praszkę, wyzwalając wcześniej szereg innych miejscowości (m.in. Załęcze Wielkie i Małe, Jaworzno, Rudniki, Strojec, Żytniów i Kowale). W Praszce znajduje się ważna przeprawa przez Prosnę, za którą drogi rozgałęziają się w kierunku na Olesno i Kluczbork.
91 Korpus Strzelecki.
18 lipca 1944 jako część składowa 69 Armia (ZSRR) w składzie:
97 Korpus Strzelecki.
w składzie 23 Armii
98 Korpus Strzelecki.
w składzie 23 Armii
w składzie 2 Armia Uderzeniowa
102 Korpus Strzelecki.
Dowódca – gen. mjr Iwan Puzikow
Wyzwalanie Jasienia 121 Dywizja Strzelecka (ZSRR) – 14 lutego w składzie 13 Armii łącznie z 4 Armia Pancerna – 6 Korpus Zmechanizowany Gwardii
108 Korpus Strzelecki.
w składzie 23 Armii
w składzie 2 Armia Uderzeniowa
115 Korpus Strzelecki.
w składzie 65 Armii
116 Korpus Strzelecki.
w składzie 2 Armii Uderzeniowej.
120 Korpus Strzelecki.
Wyzwolenia Gubina 22 lutego w składzie 3 Armia Gwardii – łącznie z 21 22 Korpusem Strzeleckim.
124 Korpus Strzelecki.
w składzie 23 Armii, w 1945 podlega bezpośrednio 2 Frontowi Białoruskiemu w składzie:
124 Korpus Strzelecki
Specjalny Korpus Strzelecki.
Wystawiony przez Front Dalekowschodni.
Skład:
W czasie Wojny zimowej walczył w centralnej Finlandii jako część 9 Armii

</doc>
<doc id="1777569" url="https://pl.wikipedia.org/wiki?curid=1777569" title="Naucalpan">
Naucalpan

Naucalpan – miasto i gmina w Meksyku, w stanie Meksyk. Graniczy w północno-zachodniej części z miastem Meksyk i jest częścią obszaru metropolitarnego miasta Meksyk, który jest drugą co do wielkości aglomeracją na świecie. Miasto i gmina są trzecimi co do wielkości w stanie Meksyk, po Ecatepec de Morelos i Nezahualcóyotl.

</doc>
<doc id="1777570" url="https://pl.wikipedia.org/wiki?curid=1777570" title="Jan Sobczak (infułat)">
Jan Sobczak (infułat)

Jan Sobczak (ur. 10 maja 1927 w Solcy Wielkiej) – polski duchowny katolicki archidiecezji łódzkiej, infułat, prałat, kanonik, pierwszy dziekan dekanatu Łódź-Retkinia.
Pochodzi z parafii św. Wawrzyńca w Solcy Wielkiej (dekanat ozorkowski). Ukończył łódzkie, diecezjalne Wyższe Seminarium Duchowne. Święcenia kapłańskie przyjął 14 czerwca 1953 w Łodzi. W 1960 na Akademii Teologii Katolickiej w Warszawie obronił pracę magisterską z teologii.
W 1974 został mianowany proboszczem parafii Najświętszego Serca Jezusowego w Łodzi – Retkini, dawnej podłódzkiej wsi, na terenie której w latach 70. i 80. XX wieku powstało kilkudziesięciotysięczne osiedle mieszkaniowe. Z racji ponad dziesięciokrotnego wzrostu liczby wiernych, w latach 1978–1982 pod przewodnictwem ks. Sobczaka dokonano całkowitej przebudowy parafialnego kościoła. W tym czasie ówczesne władze miasta były bardzo nieprzychylne budowom nowych świątyń i w ogóle nie wydawały pozwoleń na takie inwestycje. Jednak o retkińskim sukcesie zdecydowało to, iż ks. Sobczak starał się jedynie o pozwolenia na rozbudowę istniejącego już od 1910 kościoła, na co trudniej było znaleźć formalną argumentację, by takich działań zabronić. W praktyce z niewielkiego wiejskiego kościoła ostała się tylko dzwonnica, a cała kubatura świątyni kilkukrotnie się zwiększyła (powstał kościół dwupoziomowy, w którym poza miejscem na czynności sakralne, znalazły się sale duszpasterskie i dydaktyczne).
Gdy sytuacja polityczna pod koniec lat 80. zaczęła się zmieniać (szczególnie po wizycie w Łodzi Jana Pawła II) zaistniała możliwość tworzenia parafii i budowy nowych kościołów. Na skutek starań parafian i ks. Sobczaka na Retkini powstały 4 nowe świątynie parafialne, które odciążyły dotychczas jedyną, liczącą aż 80 tys. wiernych, parafię Najświętszego Serce Jezusowego.
Ks. Sobczak był proboszczem i dziekanem na Retkini do sierpnia 2007, gdy przeszedł na kościelną emeryturę. Od tego czasu jest rezydentem w parafii NSJ, pomagając jej obecnemu proboszczowi i nowemu dziekanowi, ks. Romanowi Łodwigowi.
Według materiałów IPN, ks. Sobczak był w latach 1971–1990 zarejestrowany jako tajny współpracownik SB o pseudonimie „Ula” pod numerem ewidencyjnym 18035.

</doc>
<doc id="1777572" url="https://pl.wikipedia.org/wiki?curid=1777572" title="H-IIB">
H-IIB

H-IIB (H2B) – japońska rakieta nośna produkowana przez Mitsubishi Heavy Industries i Japońska Agencja Eksploracji Aerokosmicznej, najmocniejsza rakieta z rodziny H-II. Wykorzystywana głównie do wynoszenia pojazdów HTV "Kounotori" w celu dostarczenia zaopatrzenia i zestawów eksperymentów na Międzynarodową Stację Kosmiczną.
Opis rakiety.
"H-IIB" jest całkowicie wzorowana na "H-IIA", co ułatwiło konstruktorom opracowanie procesu produkcji z mniejszymi kosztami i ryzykiem w krótszym czasie. Podobnie jak u poprzedniczki, centralne człony "H-IIB" są zasilane mieszanką kriogeniczną (LH2+LOX). W przeciwieństwie do "H-IIA", "H-IIB" posiada zmodyfikowany 1. stopień, o średnicy 5,2 m ("H-IIA" ma tylko 4 m) i o wysokości o 1 m większej niż "H-IIA", przez co magazynuje on 1,7 razy więcej paliwa niż "H-IIA". Inną różnicą jest liczba silników, w "H-IIA" występuje tylko jeden silnik LE-7A, "H-IIB" posiada dwa takie silniki, przez co może wynieść znacznie cięższy ładunek. "H-IIB" posiada również cztery dopalacze SRB-A (w wersji A3) zasilane polibutadienem, zaś "H-IIA" tylko 2. "H-IIA" może wynieść ładunek o masie max. 15 ton na niską orbitę, zaś "H-IIB" aż 19 ton, co pozwala na wyniesienie "HTV" (masa 16,5 t) w kosmos.
Koszt opracowania rakiety wyniósł ok. 27 miliardów jenów.
Starty.
Podobnie jak inne rakiety serii "H-II", "H-IIB" startuje z kompleksu Yoshinobu w Centrum Lotów Kosmicznych Tanegashima.

</doc>
<doc id="1777573" url="https://pl.wikipedia.org/wiki?curid=1777573" title="Styl urzędowy">
Styl urzędowy



</doc>
<doc id="1777574" url="https://pl.wikipedia.org/wiki?curid=1777574" title="Styl kancelaryjny">
Styl kancelaryjny



</doc>
<doc id="1777575" url="https://pl.wikipedia.org/wiki?curid=1777575" title="Dialekty środkowoniemieckie">
Dialekty środkowoniemieckie

Dialekty środkowoniemieckie – zespół dialektów języka wysokoniemieckiego, których obszar występowania stanowi pas rozciągający się od Nadrenii do Turyngii. Graniczą one od północy z dialektami dolnoniemieckimi i od południa z dialektami górnoniemieckimi.
Dialekty środkowoniemieckie dzielą się na dialekty zachodniośrodkowoniemieckie i wschodniośrodkowoniemieckie. Dialekty te charakteryzują się tym, że przeszły tylko cztery pierwsze fazy wysokoniemieckiej przesuwki spółgłoskowej.
Z dialektów środkowoniemieckich wywodzą się standardowy język niemiecki i język luksemburski.
Podział.
W skład dialektów środkowoniemieckich wchodzą następujące etnolekty: 

</doc>
<doc id="1777576" url="https://pl.wikipedia.org/wiki?curid=1777576" title="Kwak Ye-ji">
Kwak Ye-ji

Kwak Ye-ji (ur. 8 września 1992) – koreańska łuczniczka, mistrzyni i wicemistrzyni świata, złota medalistka igrzysk olimpijskich młodzieży. Startuje w konkurencji łuków klasycznych.
Największym jej osiągnięciem jest złoty medal mistrzostw świata w Ulsan (2009) w rywalizacji drużynowej i srebrny indywidualnie (przegrała w finale z rodaczką Joo Hyun-jung, w półfinale pokonując Polkę Karinę Lipiarską).

</doc>
<doc id="1777578" url="https://pl.wikipedia.org/wiki?curid=1777578" title="Lodi (Kalifornia)">
Lodi (Kalifornia)

Lodi – miasto w Stanach Zjednoczonych, w stanie Kalifornia, w hrabstwie San Joaquin. Według spisiu z 2000 miasto miało 56 999 mieszkańców. Począwszy od 2005 miasto liczyło 62 133. Kaliforniski Departament Finansów ocenia populację od 1 stycznia 2009 na 69 411.

</doc>
<doc id="1777580" url="https://pl.wikipedia.org/wiki?curid=1777580" title="Żyła pachowa">
Żyła pachowa

Żyła pachowa (łac. "vena axillaris") – pień żylny przebiegający w jamie pachowej wraz z jednoimienną tętnicą; zasadnicza droga odpływu krwi z kończyny górnej. 
Żyła rozpoczyna się na poziomie brzegu dolnego ścięgna m. piersiowego większego (alternatywnie: brzegu dolnego m. obłego większego) z połączenia żyły odłokciowej z żyłą lub żyłami ramiennymi. Wstępuje aż do brzegu pierwszego żebra, gdzie przechodzi bez wyraźnej granicy w ż. podobojczykową. Przy swym ujściu łączy się z ż. odpromieniową; reszta dopływów odpowiada gałęziom tętnicy.
Żyła leży przyśrodkowo w stosunku do tętnicy pachowej, na którą częściowo zachodzi. Między nimi przebiegają: n. piersiowy przyśrodkowy oraz pęczek przyśrodkowy splotu ramiennego z n. łokciowym i n. skórnym przyśrodkowym przedramienia (które z niego powstają). Nerw skórny przyśrodkowy ramienia jest położony przyśrodkowo od żyły, grupa boczna węzłów chłonnych pachowych bardziej z tyłu. Żyła posiada zastawki przeważnie usytuowane przy ujściach jej ważniejszych dopływów.

</doc>
<doc id="1777581" url="https://pl.wikipedia.org/wiki?curid=1777581" title="Świadkowie Jehowy w Chile">
Świadkowie Jehowy w Chile

Świadkowie Jehowy w Chile – społeczność wyznaniowa w Chile, należąca do ogólnoświatowej wspólnoty Świadków Jehowy, licząca w 2022 roku 86 746 głosicieli, należących do 955 zborów. Na dorocznej uroczystości Wieczerzy Pańskiej w 2022 roku zgromadziło się 218 637 osób. Działalność miejscowych głosicieli koordynuje Biuro Oddziału w Puente Alto.
Historia.
Początki.
W roku 1919 na tereny Chile dotarły pierwsze publikacje Towarzystwa Strażnica. W roku 1924 George Young powadził działalność kaznodziejską m.in. w Punta Arenas nad Cieśniną Magellana. 
W roku 1930 regularną działalność kaznodziejską w tym kraju rozpoczął Richard Traub, głosiciel pochodzący z Argentyny. 13 lutego 1931 roku Juan Muñiz, sługa Biura Oddziału w Argentynie, przeprowadził pierwszy chrzest w Chile; ochrzczonych zostało 8 osób, a następne 5 osób przyjęło chrzest w kolejnych miesiącach. W roku 1932 na terenie Chile rozpowszechnili oni 40 000 egzemplarzy broszury "Królestwo Boże – nadzieja świata". W lutym 1936 z Kolumbii przybyła jedna z pierwszych pionierek, pochodząca z Niemiec – Käthe Palm, która prowadziła działalność kaznodziejską na terenie całego kraju, docierając do osiedli górniczych i rancz. W Chile działało wówczas około 50 głosicieli.
W sierpniu 1944 roku w Santiago, na posesji przekazanej na ten cel przez jedną z miejscowych ochrzczonych głosicielek, powstała pierwsza Sala Królestwa w Chile. Po jej ukończeniu zorganizowano w niej pierwszy w Chile kongres.
W roku 1945 przybyło pierwszych 10 misjonarzy, absolwentów Biblijnej Szkoły Strażnicy – Gilead, rozpoczynając działalność od najbardziej wysuniętego na północ miasta Arica, przez najbardziej wysunięte na południe miasto Punta Arenas aż po Ziemię Ognistą. Zanotowano wówczas liczbę 65 głosicieli, a na Pamiątce obecne były 103 osoby. W tym też roku przybyli do Chile z wizytą przedstawiciele Towarzystwa Strażnica Nathan H. Knorr i Frederick W. Franz – z ich przemówienia skorzystało 340 słuchaczy, a liczba głosicieli wynosiła wtedy 83 osoby.
W 1945 roku otwarto w Chile pierwsze Biuro Oddziału, w którym usługiwali pierwsi absolwenci Szkoły Gilead przybyli do Chile, Joseph Ferrari i Albert Mann. Wcześniej nadzór nad działalnością w Chile sprawowało argentyńskie Biuro Oddziału. Joseph Ferrari został sługą oddziału, a Albert Mann w lipcu 1946 roku został pierwszym nadzorcą obwodu w Chile, na który składało się 9 zborów, skupiających 93 głosicieli. W 1946 roku zanotowano liczbę 93 głosicieli, a rok później – 137. W roku 1949 do Chile ponownie przybył Nathan H. Knorr. Ze względu na stan zdrowia w 1949 roku Joseph Ferrari został skierowany do pomocy w działalności głoszenia w Concepción, a sługą oddziału przez kolejne 10 lat został Albert Mann. Niedługo potem Biuro Oddziału oraz "dom misjonarski" przeniesiono na Moneda Street, bliżej centrum Santiago, kilka przecznic od dzielnicy biznesowej.
Legalizacja i rozwój działalności.
W 1955 roku liczba głosicieli przekroczyła 1000 osób. W roku 1960 podjęto kroki, by zarejestrować działalność Świadków Jehowy w Chile. 29 września 1960 roku Świadkowie Jehowy w Chile zostali prawnie zarejestrowani jako „"Comunidad Religiosa Testigos de Jehová"” (Religijna Wspólnota Świadków Jehowy). Osiągnięto wówczas liczbę 2000 głosicieli, a liczba obecnych na uroczystości Wieczerzy Pańskiej w 1960 roku osiągnęła 5995 osób. W 1965 roku działało 3370 głosicieli. Na początku 1967 roku w stolicy kraju odbył się kongres międzynarodowy pod hasłem „Synowie Boży – synami wolności” z udziałem 7693 obecnych, na którym 441 osób zostało ochrzczonych. W kraju działało 3888 głosicieli. 
W grudniu 1968 roku po raz kolejny Chile odwiedził Nathan Knorr, by wybrać miejsce nadające się na budowę nowych obiektów Biura Oddziału. Wybrano lokalizację w spokojnej dzielnicy mieszkalnej. Budowa rozpoczęła się w sierpniu 1969 roku, a 21 listopada 1970 roku uroczyście oddano do użytku większą siedzibę Biura Oddziału. Liczba głosicieli w kraju osiągnęła 7000.
W roku 1973 rozpoczął się w Chile czas niepokojów politycznych. W październiku tego samego roku w kraju działało 10 119 głosicieli. Wprowadzono zakaz organizowania większych zgromadzeń. Uzyskano jednak zgodę na zorganizowanie na stadionie Santa Laura w Santiago kongresu międzynarodowego pod hasłem „Boskie zwycięstwo”. Obecnych na nim było 21 321 osób, a 1502 osoby przyjęły chrzest. W roku 1974 działało w Chile 10 962 głosicieli.
W roku 1978 w kongresie pod hasłem „Zwycięska wiara” w Chile uczestniczyło 23 839 osób. W 1979 roku Chile odwiedził Milton George Henschel.
Pod koniec lat 70. XX wieku działalność kaznodziejską rozpoczęto na wyspie Robinson Crusoe. Działalność ewangelizacyjna prowadzona jest również na Wyspie Wielkanocnej. Rok później w Chile przekroczono liczbę 15 000 głosicieli.
Ze względu na wzrost liczby głosicieli potrzebne były nowe obiekty Biura Oddziału. W tym celu wybrano lokalizację w Puente Alto, w południowej części aglomeracji Santiago. Budowę rozpoczęto w 1984 roku, a uroczyste oddanie obiektów do użytku nastąpiło w roku 1986, z udziałem członka Ciała Kierowniczego Świadków Jehowy, Alberta D. Schroedera. W 1987 roku przekroczono liczbę 30 000 głosicieli.
W 1991 roku zorganizowano pomoc humanitarną dla ofiar osuwisk błotnych. W 1997 roku zorganizowano pomoc humanitarną dla ofiar trzęsienia ziemi i powodzi. W 1993 roku na kongresie międzynarodowym pod hasłem „Pouczani przez Boga” było ponad 80 000 obecnych, w tym delegacje z 24 krajów. Dwa lata później przekroczono liczbę 50 000 głosicieli. Począwszy od 1993 roku zorganizowano 60 klas szkolenia biblijnego, najpierw w ramach Kursu Biblijnego dla Braci, a później Kursu Biblijnego dla Małżeństw i Kursu dla Ewangelizatorów Królestwa.
W 1998 roku oddano do użytku Salę Zgromadzeń w El Trébol. W roku 2003 Sala w El Trébol została przebudowana, dzięki czemu może pomieścić 10 000 osób, otwarto także Salę Zgromadzeń w Santiago. W tym samym, 2003 roku odbył się kongres międzynarodowy pod hasłem „Oddajcie chwałę Bogu” z udziałem ponad 104 000 osób.
W 2008 roku zanotowano liczbę 71 715 głosicieli. Od 12 do 15 listopada 2009 roku odbył się kongres międzynarodowy pod hasłem „Czuwajcie!”; dwa kongresy odbyły się w Santiago (ponad 75 tysięcy obecnych), jeden w Viña del Mar oraz w Concepción. Uczestniczyło w nich ogółem 114 792 osób, w tym delegacje z 23 krajów. Pod koniec roku 2009 do kraju dotarli kolejni misjonarze, ze 127 klasy "Szkoły Gilead". W lutym 2010 roku zorganizowano pomoc humanitarną głównie dla współwyznawców dotkniętych trzęsieniem ziemi. Na uroczystości Pamiątki zebrało się wówczas 178 844 osób.
W 2007 roku rozpoczęto rozbudowę Biura Oddziału, a 16 października 2010 roku odbyła się uroczystość otwarcia tego obiektu, w której uczestniczył członek Ciała Kierowniczego David Splane. W kwietniu 2014 roku zorganizowano pomoc humanitarną dla współwyznawców dotkniętych przez pożar w Valparaíso. W marcu 2015 roku udzielono pomocy osobom poszkodowanym przez powodzie i lawiny błotne, które zniszczyły siedem domów i jedną Salę Królestwa, a dziesiątki domów i dwie Sale należące do Świadków Jehowy uszkodziły.
W marcu 2015 roku ze specjalnego programu przeprowadzonego z okazji wizyty przedstawiciela Biura Głównego Świadków Jehowy skorzystało 97 809 osób.
W dniach od 9 do 11 grudnia 2016 roku w Santiago odbył się kongres specjalny pod hasłem „Lojalnie trwajmy przy Jehowie!” z udziałem zagranicznych delegatów z Argentyny, Paragwaju, Urugwaju i Stanów Zjednoczonych. 
W styczniu 2017 roku zorganizowano pomoc humanitarną dla współwyznawców dotkniętych przez pożary lasów w środkowej i południowej części kraju.
W dniach od 27 do 29 października 2017 roku delegaci z Chile wzięli udział w kongresie specjalnym pod hasłem „Nie poddawaj się!” w boliwijskim mieście Cochabamba, w listopadzie 2018 roku w kongresie specjalnym pod hasłem „Bądź odważny!” w peruwiańskiej Limie, a w 2019 roku w kongresie międzynarodowym pod hasłem „Miłość nigdy nie zawodzi!” w Argentynie, Ekwadorze, Południowej Afryce i Stanach Zjednoczonych. 
13 grudnia 2019 roku Sąd Najwyższy Chile, unieważnił wyrok sądu niższej instancji i orzekł na korzyść Polonii Ríos, pacjentki będącej Świadkiem Jehowy, która z powodu przekonań religijnych odmawiała przyjęcia transfuzji krwi podczas planowanego zabiegu. Szpital przez trzy lata odmawiał wykonania operacji, co w swej decyzji Sąd Najwyższy uznał za bezzasadne, w sytuacji gdy jest możliwość wykonania zabiegu bez transfuzji krwi. Świadkowie Jehowy z Chile prowadzą też działalność w Villa Las Estrellas na Antarktydzie.
W związku z pandemią COVID-19 Komitetów Pomocy Doraźnej rozpoczął dystrybucję żywności dla potrzebujących.
W 2021 roku zanotowano liczbę 87 144 głosicieli, a na uroczystości Wieczerzy Pańskiej zgromadziło się 268 126 osób.
5 czerwca 2022 roku Jason Reed z chilijskiego Komitetu Oddziału ogłosił wydanie Chrześcijańskich Pism Greckich w Przekładzie Nowego Świata (Nowego Testamentu) w języku mapucze (mapudungun). Z programu skorzystało około 800 osób. Językiem tym posługuje się około 580 głosicieli w Chile oraz 12 w Argentynie. Istnieje 17 zborów języka mapucze i 4, w których używa się pokrewnego języka — chedungun. Z tego przekładu będą mogli korzystać głosiciele ze wszystkich tych zborów. Pierwsze zorganizowane próby dotarcia do osób posługujących się językiem mapucze podjęto w 2007 roku. W roku 2009 została wydana w tym języku pierwsza publikacja biblijna. W Chile pierwszy zbór języka mapucze powstał w 2010 roku. W lutym 2023 roku zorganizowano pomoc humanitarną dla poszkodowanych przez pożary w środkowym Chile.
Kongresy są organizowane w językach: hiszpańskim, angielskim, chilijskim migowym, chińskim, koreańskim, kreolskim (Haiti), mapucze i portugalskim. Biuro Oddziału nadzoruje tłumaczenia na chilijski język migowy, mapudungun i pewenche (języki używane na południu Chile), jak również na język rapanui (używany na Wyspie Wielkanocnej, tam też znajduje się — otwarte w 2016 roku — Biuro Tłumaczeń tego języka).
Zbory Świadków Jehowy zgromadzają się w 600 Salach Królestwa i przeprowadzają zebrania zborowe w 24 językach (m.in. w hiszpańskim, ajmara, angielskim, chilijskim migowym, chińskim (mandaryński, kantoński), keczua (Cuzco), keczua (lmbabura), koreańskim, kreolskim (Haiti), mapucze, niemieckim, portugalskim, rapanui, romani (Chile) i włoskim).

</doc>
<doc id="1777582" url="https://pl.wikipedia.org/wiki?curid=1777582" title="Simon Sermon">
Simon Sermon

Simon Sermon (ur. 4 stycznia 1974) – profesjonalny amerykański wrestler pochodzenia brytyjskiego.
Debiutował na początku 2000 roku. Występował w: National Wrestling Alliance (NWA), AWN oraz NAWA. Jest m.in. zdobywcą tytułów AWN World Heavyweight Championship i AWN Tag Team Championship. Jest jednym z bohaterów film dokumentalnego "Changing Perceptions: Profile of an Openly Gay Pro Wrestler".
Pochodzi z Manchesteru w Anglii. Jest otwarcie zdeklarowanym gejem.

</doc>
<doc id="1777584" url="https://pl.wikipedia.org/wiki?curid=1777584" title="Manifest Destiny">
Manifest Destiny



</doc>
<doc id="1777585" url="https://pl.wikipedia.org/wiki?curid=1777585" title="Albina Łoginowa">
Albina Łoginowa

Albina Łoginowa (ur. 7 sierpnia 1983 w Sarowie) – rosyjska łuczniczka, czterokrotna mistrzyni świata, drużynowa mistrzyni Europy. Startuje w konkurencji łuków bloczkowych.
Największym jej osiągnięciem jest złoty medal mistrzostw świata w Ulsan (2009) w konkurencji indywidualnej i drużynowej. W 2011 roku w Turynie wygrała rywalizację indywidualną. Dwa lata wcześniej w Lipsku zdobyła srebrny medal indywidualnie.

</doc>
<doc id="1777586" url="https://pl.wikipedia.org/wiki?curid=1777586" title="Kapusta sitowa">
Kapusta sitowa



</doc>
<doc id="1777591" url="https://pl.wikipedia.org/wiki?curid=1777591" title="Ludwik IX Bogaty">
Ludwik IX Bogaty

Ludwik IX Bogaty (ur. 23 lutego 1417 w Burghausen, zm. 18 stycznia 1479 w Landshut) – książę Bawarii-Landshut, panujący w latach 1450–1479, syn Henryka XVI Bogatego i Małgorzaty Habsburżanki (siostry króla Albrechta II).
Dzieciństwo i młodość spędził na zamku Burghausen. Po śmierci ojca w 1450 objął rządy, mając 33 lata. W niecałe pół roku po rozpoczęciu rządów nakazał wygnać wszystkich Żydów z terenu księstwa. W grudniu 1450 zawarł umowę z Albrechtem III, księciem Bawarii-Monachium, potwierdzającą jego pozycję.
Bogactwo Ludwika opierało się na kopalniach w Rattenbergu i Kitzbühel. Posiadanie znacznych środków pozwalało mu nie tylko na utrzymanie sprawnej armii, ale i na prowadzenie wystawnego trybu życia, z czego był znany w Rzeszy.
Ingerował w sprawy miast Rzeszy. W październiku 1458 zajął Donauwörth, czym naraził się cesarzowi Fryderykowi III. Cesarz w następnym roku wyjął go spod prawa, jako burzyciela pokoju i wysłał na niego margrabiego Albrechta Achillesa. Ludwik poprosił wówczas biskupa Eichstätt Johanna III von Eycha o pośrednictwo w sporze. Jednak, gdy biskup wydał orzeczenie niekorzystne dla Ludwika, ten w marcu 1460 wypowiedział wojnę zarówno biskupowi, jak i margrabiemu. Złupił Eichstätt, księstwo biskupie oraz miasto Roth. Tam doszło w czerwcu 1460 do ugody.
Jednak 13 lipca 1461 cesarz wypowiedział wojnę Ludwikowi, powołując Albrechta Achillesa ponownie na wodza. Konflikt między Ludwikiem a Albrechtem przeszedł do historii pod nazwą wojny bawarskiej (1459–1463). 19 lipca 1462 Ludwik pokonał swojego przeciwnika w bitwie pod Giengen (Giengen an der Brenz). 23 sierpnia 1462 zawarto w Norymberdze rozejm, a wojnę zakończył pokój praski w 1463. Potwierdzono wówczas status Donauwörth, jako miasta cesarskiego.
Ludwik w 1472 założył uniwersytet w Ingolstadt, późniejszy Uniwersytet Ludwika i Maksymiliana w Monachium. W 1474 wydał pokój ziemski. Doprowadził w 1475 do zawarcia małżeństwa swojego syna Jerzego z Jadwigą Jagiellonką. Na przypomnienie tego wydarzenia organizowany jest festyn Wesele w Landshut.
Ożenił się w 1452 z 18 lat młodszą księżniczką Amalią Saksońską (1435–1502), córką elektora saskiego Fryderyka II i Małgorzaty Habsburżanki. Mieli czwórkę dzieci:
Zmarł w 1479, mając 62 lata. Pochowano go w klasztorze Seligenthal Landshut.

</doc>
<doc id="1777592" url="https://pl.wikipedia.org/wiki?curid=1777592" title="Charles Cornwallis (4. baron Cornwallis)">
Charles Cornwallis (4. baron Cornwallis)

Charles Cornwallis, 4. baron Cornwallis (ur. 1675, zm. 20 stycznia 1722) – brytyjski arystokrata i polityk.
Był najstarszym synem Charlesa Cornwallisa, 3. barona Cornwallis, i Elizabeth Fox, córki sir Stephena Foksa. W 1695–1698 był deputowanym do Izby Gmin z okręgu Eye z ramienia partii wigów. Po śmierci ojca w 1698 r. odziedziczył tytuł 4. barona Cornwallis i zasiadł w Izbie Lordów. W latach 1698–1703 był Lordem Namiestnikiem Suffolk. W latach 1715–1721 był poczmistrzem generalnym. W 1721 r. został płacmistrzem armii i sprawował ten urząd aż do swojej śmierci.
6 czerwca 1699 r. poślubił lady Charlotte Butler, córkę Richarda Butlera, 1. hrabiego Arran. Charles i Charlotte mieli razem siedmiu synów i trzy córki. Najstarszy syn, Charles, odziedziczył tytuł barona Cornwallis. Najmłodsi synowie, bliźniacy Edward i Frederick, zostali odpowiednio gubernatorem Gibraltaru i arcybiskupem Canterbury.

</doc>
<doc id="1777594" url="https://pl.wikipedia.org/wiki?curid=1777594" title="Authie (rzeka)">
Authie (rzeka)

Authie - przymorska rzeka na północy Francji o długości 103 km. Przepływa przez departament Somme oraz Pas-de-Calais. Źródła rzeki znajdują się w pobliżu wioski Coigneux. Płynie między innymi poprzez miasta: Doullens, Auxi-le-Château, Nempont-Saint-Firmin i Nampont, uchodząc do kanału La Manche w pobliżu Berck.
Regularny bieg rzeki, spowodowany obecnością obfitych warstw wodonośnych, od zawsze przyciągał ludzi, którzy rozwinęli tutaj kulturę rolniczą, dominującą na tych terenach do dziś. Dolina Authie stanowiła także atrakcyjne miejsce osiedlania się, dziś znajduje się tu wiele wsi i miasteczek z bogatym dziedzictwem architektonicznym, wzdłuż brzegów Authie wzniesiono także wiele zamków i opactw. W pobliżu ujścia rzeki rozciąga się nizina między Fort-Mahon-Plage a Berck-sur-Mer, samo ujście zaś ma kształt estuarium. Tereny te stanowią dom dla bogatej fauny i flory, która przyciąga w to miejsce turystów i gości.

</doc>
<doc id="1777595" url="https://pl.wikipedia.org/wiki?curid=1777595" title="Puchar Ligi Polskiej (2001/2002)">
Puchar Ligi Polskiej (2001/2002)

Puchar Ligi Polskiej 2001/2002 – 4. edycja rozgrywek pucharu ligi piłki nożnej mężczyzn w Polsce (w tym 3. pod nazwą Puchar Ligi Polskiej). Wzięło w niej udział 36 zespołów występujących wówczas na dwóch najwyższych poziomach ligowych – w I i II lidze.
Tytułu broniła . Puchar wywalczyła . Była to ostatnia edycja pucharu ligi w Polsce do czasu Pucharu Ekstraklasy 2006/2007.
Nagrody pieniężne.
Każdy z uczestników otrzymał na starcie 25 000 PLN.
I runda.
Uczestnicy tej fazy rozgrywek reprezentowali w sezonie 2001/2002 II ligę.
II runda.
Uczestnicy tej fazy rozgrywek reprezentowali w sezonie 2001/2002 II ligę.
III runda.
Uczestnicy tej fazy rozgrywek reprezentowali w sezonie 2001/2002 następujące poziomy ligowe:
1/8 finału.
Uczestnicy tej fazy rozgrywek reprezentowali w sezonie 2001/2002 następujące poziomy ligowe:
1/4 finału.
Uczestnicy tej fazy rozgrywek reprezentowali w sezonie 2000/2001 I ligę.
1/2 finału.
Uczestnicy tej fazy rozgrywek reprezentowali w sezonie 2001/2002 I ligę.

</doc>
<doc id="1777596" url="https://pl.wikipedia.org/wiki?curid=1777596" title="Łuk aorty">
Łuk aorty

Łuk aorty () – odcinek aorty łączący jej część wstępującą ze zstępującą.
Topografia.
Łuk leży w całości w śródpiersiu górnym, za rękojeścią mostka. Zaczyna się przy górnym brzegu drugiego prawego stawu mostkowo-żebrowego, wznosi się skośnie do tyłu na stronę lewą nad przednią powierzchnią tchawicy, zatacza łuk nad lewym oskrzelem zostawiając po prawej tchawicę z przełykiem i kończy się przechodząc w aortę zstępującą (poziom kręgów Th3-Th4). Na granicy z częścią piersiową można wyróżnić drobne, przejściowe zwężenie (cieśń aorty) światła naczynia. W życiu płodowym leży ono pomiędzy odejściem lewej tętnicy podobojczykowej i wlotem przewodu tętniczego, które po porodzie ulega zwłóknieniu do więzadła tętniczego. Cieśń aorty nie stanowi miejsca przejścia łuku aorty w aortę zstępującą.
Z przodu od strony lewej łuku położona jest część śródpiersiowa lewego worka opłucnej. Po jego wewnętrznej stronie przebiegają kolejno: nerw przeponowy lewy, gałąź sercowa szyjna dolna nerwu błędnego lewego, nerw sercowy szyjny górny lewy (współczulny), nerw błędny lewy. Ten ostatni krzyżując łuk oddaje nerw krtaniowy wsteczny, zawijający się pod naczyniem i dalej wstępujący po jego prawej stronie. Między nerw błędny lewy a lewy nerw przeponowy wchodzi żyła międzyżebrowa górna lewa na swej drodze do żyły ramienno-głowowej. Od ściany klatki piersiowej wspomniane obiekty są oddzielone przez lewe płuco wraz ze swoją opłucną. Z tyłu, na prawo leżą: tchawica, część głęboka splotu sercowego, lewy nerw krtaniowy wsteczny, przełyk, przewód piersiowy oraz kręgosłup. Poniżej można odnaleźć rozdwojenie pnia płucnego, lewe oskrzele główne, więzadło tętnicze, część powierzchowną splotu sercowego i ponownie lewy nerw krtaniowy wsteczny.
Z górnego, wypukłego brzegu łuku aorty odchodzą trzy zasadnicze gałęzie: pień ramienno-głowowy, lewa tętnica szyjna wspólna oraz lewa tętnica podobojczykowa, zasłonięte od przodu żyłą ramienno-głowową lewą. Z położeniem, przebiegiem i liczbą odgałęzień wiążą się liczne odmiany osobnicze; wzorcowy schemat występuje według różnych źródeł u ok. 65-80% przypadków.
Znaczenie kliniczne.
Poniżej wyszczególniono najważniejsze przypadłości związane z omawianym odcinkiem aorty:

</doc>
<doc id="1777597" url="https://pl.wikipedia.org/wiki?curid=1777597" title="Przypomnimy to panu hurtowo">
Przypomnimy to panu hurtowo

Przypomnimy to panu hurtowo (ang. "We Can Remember It For You Wholesale") – opowiadanie amerykańskiego pisarza Philipa K. Dicka. Ukazało się po raz pierwszy na łamach "The Magazine of Fantasy &amp; Science Fiction" w kwietniu 1966 roku i jest zaliczane do klasyków twórczości autora. Na jego kanwie powstały dwa filmy: z 1990 roku pt. "Pamięć absolutna" z Arnoldem Schwarzeneggerem i Sharon Stone, w reżyserii Paula Verhoevena oraz z 2012 roku pt. "Pamięć absolutna" z Colinem Farrellem, Kate Beckinsale i Jessiką Biel, w reżyserii Lena Wisemana.
Polskie tłumaczenia.
W Polsce opowiadanie ukazało się w 1987 roku w antologii: Droga do science fiction (w trzeciej części Od Heinleina do dzisiaj, w drugim wolumenie) wydanej przez wydawnictwo Alfa w tłumaczeniu Barbary Jankowiak ().
Kolejne tłumaczenie opowiadania w Polsce ukazało się m.in. w drugim tomie "Opowiadań zebranych" Philipa K. Dicka, wydanym przez wydawnictwo Prószyński i S-ka w tłumaczeniu Magdaleny Gawlik ().
Fabuła.
Marzeniem Douglasa Quaila jest wycieczka na Marsa. Jednak jako słabo opłacany pracownik nie jest on w stanie zebrać odpowiedniej sumy pieniędzy. Stąd interesuje się usługami przedsiębiorstwa o nazwie Rekal. Jego klienci mogą sami wybrać przeżycia, które firma umieści w umyśle odbiorcy jako sztuczne wspomnienia. W przypadku podróży na Marsa klient otrzymuje także łudząco zbliżony do oryginału bilet oraz pamiątki. Pamięć o tym, iż dana osoba zgłosiła się w przedsiębiorstwie jest wymazywana. Aby zwiększyć intensywność przeżyć, Quail decyduje się pojechać tam w roli tajnego agenta.
Przy aplikowaniu rzeczonego wspomnienia pracownicy Rekal napotykają na pewien problem. Będąc pod wpływem narkozy, Quail przypomina sobie, iż był on już raz na Marsie jako tajny agent. Ludzie pracujący dla Rekal przypuszczają, iż wspomnienie Quaila zostało wcześniej wymazane przez wojsko. Wspólnie dochodzą do wniosku aby nie nakładać fałszywych przeżyć na autentyczne i wysyłają go do domu.
Tam powracają dalsze wspomnienia. Policja postanawia kontrolować myśli protagonisty poprzez specjalny nadajnik umieszczony w jego mózgu. Quail uświadamia sobie, iż był on kształcony na zawodowego zabójcę i wysłany w tym celu na Marsa, gdzie zrealizował swoje zadanie. Policja chce się go pozbyć, aby nie dopuścić do wycieku informacji o owym zdarzeniu. Mimo to Quailowi udaje się ucieczka. 
Za pomocą nadajnika w jego głowie siły policyjne mogą szybko go zlokalizować. Quail jest tego świadom i zaczyna negocjacje z rządem. Razem wypracowują wspólny kompromis: Władze odstąpią od prób likwidacji protagonisty, jeśli ten pozwoli na zastąpienie prawdziwych wspomnień tymi z przedsiębiorstwa Rekal. Muszą być one jednak tak mocne, iż cała reszta zniknie bezpowrotnie. Psychiatrzy rządowi natrafiają jednak przy analizie na głęboko zakorzenioną i dawno zapomnianą dziecięcą fantazję Quaila. Obserwuje on inwazję istot pozaziemskich i jest w stanie na tyle zafascynować ich swoją humanitarnością i pokojowym usposobieniem, iż ci odstępują od ataku.
Pracownicy Rekal napotykają przy aplikacji fałszywych wspomnień na ten sam problem co poprzednio. Wszystko co chcą zaprogramować jest już w umyśle klienta. Quail musiał w rzeczywistości doświadczyć owej inwazji i swoją postawą uratował ludzkość.
Adaptacje.
Film "Pamięć absolutna" z Arnoldem Schwarzeneggerem jest wolną adaptacją opowiadania Dicka. W ekranizacji główny charakter Quaid (w opowiadaniu Quail) rzeczywiście udaje się na Marsa, a początkowa scena umieszczenia implantu pamięci zwiastuje wiele z tego, czego bohater sam później dokonuje, wliczając w to likwidację czarnych charakterów czy ostateczne ocalenie całej planety. W filmie jest kwestią otwartą, czy zdarzenia mają miejsce w świecie prawdziwym czy tylko w fantazji Quaida, co było artystyczną decyzją Paula Verhoevena. 
Piers Anthony napisał na podstawie filmu powieść "Total Recall".
W czerwcu 2009 roku ogłoszono, iż Columbia Pictures zatrudniła Kurta Wimmera do napisania scenariusza do remake’u "Pamięci absolutnej".
Film na podstawie scenariusza Kurta Wimmera i Marka Bombacka, a w reżyserii Lena Wisemana wszedł na ekrany w 2012 r. W rolach głównych wystąpili Colin Farrell, Kate Beckinsale i Jessica Biel, w rolach drugoplanowych m.in. Bill Nighy oraz Bookeem Woodbine. 
Film z 2012 r. znacznie odchodzi od opowiadania Dicka oraz od pierwszego filmu, zachowując jedynie motyw wgranych wspomnień i ruchu oporu przeciw tyranowi. Akcja ma miejsce na Ziemi, która po niesprecyzowanym konflikcie czy katastrofie jest zamieszkana jedynie na dwóch terytoriach - dawnej Wielkiej Brytanii oraz dawnej Australii, połączonych windą, poruszającą się przez skorupę ziemską. Kanclerz Zjednoczonej Federacji Brytanii, Cohaagen, planuje rozprawić się z Ruchem Oporu w Kolonii, wykorzystując do tego agenta Douglasa Quaida, który na początku filmu nie zdaje sobie sprawy ze swej prawdziwej tożsamości i przeszłości.

</doc>
<doc id="1777598" url="https://pl.wikipedia.org/wiki?curid=1777598" title="Kathleen York">
Kathleen York

Kathleen York (znana również jako Bird York; ur. 21 marca 1961 w Chicago) – amerykańska aktorka, scenarzystka i piosenkarka; nominowana do Oscara za utwór "In the Deep" z filmu "Miasto gniewu" (2004).
Kariera.
Utwór "In the Deep" napisała wspólnie z Michaelem Beckerem. Oprócz filmu "Miasto gniewu" pojawił się na albumie "Wicked Little High". Zadebiutował na 64. miejscu Billboardu. Podczas 78. ceremonii wręczenia Oscarów Kathleen zaśpiewała nominowany utwór.
Jej piosenka „Have No Fear” (również napisana z Michaelem Beckerem) była głównym utworem w filmie "Siedem dusz". Jej piosenki zostały także wykorzystane w serialach "Dr House", "Bez skazy", "", "Skazani za niewinność", "Agenci NCIS", "Everwood" i "Sprawy rodzinne 2".
Jako aktorka zagrała w ponad stu filmach i serialach. Zagrała m.in. Monique Polier w "Gotowych na wszystko", Naomi Judd w "Love Can Build a Bridge". Poza tym wystąpiła w "Prezydenckim pokerze" jako Andrea Wyatt, "Strach ma wielkie oczy", "Światłach Północy", "Śmiertelnej kuracji "i "Mieście gniewu". Pojawiła się także w niezależnych filmach takich jak "Krzyk milczenia" oraz "Wielki dzień". Znana również z serialu "Dr House" czy "Życie na fali", gdzie zagrała Renee Wheeler.
Jako scenarzystka współpracuje z Warner Bros., Sony, Paramount i telewizją Fox.

</doc>
<doc id="1777599" url="https://pl.wikipedia.org/wiki?curid=1777599" title="Bird York">
Bird York



</doc>
<doc id="1777601" url="https://pl.wikipedia.org/wiki?curid=1777601" title="Graham Ackerman">
Graham Ackerman

Graham Samuel Ackerman (ur. 14 lipca 1983 w Seattle) – amerykański gimnastyk.
Życiorys.
Urodził się w Seattle w Waszyngtonie jako syn Robin Dearling i Gary'ego Ackermana. Ma brata, Davida. Ukończył Roosevelt High School oraz Uniwersytetu Kalifornijskiego w Berkeley.
W roku 2004 wywalczył dla swojej uczelnianej drużyny dwa tytuły NCAA. Rok później, kwietniem 2005, podczas NCAA Men's Gymnastics Championships w West Point został mistrzem kraju w gimnastyce, stając się jednocześnie trzykrotnym zdobywcą tytułu zwycięzcy w tej kategorii oraz jednym z nielicznych tak wysoko odznaczonych otwarcie homoseksualnych studentów-atletów. Publicznego coming outu Ackerman dokonał na łamach gejowskich magazynów - „Out” i „Instinct”.

</doc>
<doc id="1777606" url="https://pl.wikipedia.org/wiki?curid=1777606" title="Vodacom Park">
Vodacom Park



</doc>
<doc id="1777607" url="https://pl.wikipedia.org/wiki?curid=1777607" title="Radio Eska Małopolska">
Radio Eska Małopolska



</doc>
<doc id="1777615" url="https://pl.wikipedia.org/wiki?curid=1777615" title="Michele Lega">
Michele Lega

Michele Lega (ur. 1 stycznia 1860 w Brisighella, zm. 16 grudnia 1935 w Rzymie) – włoski duchowny katolicki, kanonista, wysoki urzędnik Kurii Rzymskiej, kardynał.
Życiorys.
Ukończył seminarium w rodzinnej diecezji Faenza, a także Ateneum S. Apolinare w Rzymie (doktoraty z teologii, filozofii i "utroque iure" w 1888). Święcenia kapłańskie przyjął 13 września 1883. W latach 1887–1889 wykładał filozofię i prawo kanoniczne na Ateneum "De Propaganda Fide". W 1889 przeniósł się na swą rodzimą uczelnię. Był następnie audytorem w Kongregacji Soboru (1894–1903), a także, od 1897, prywatnym szambelanem. Podsekretarz w Kongregacji Soboru od 1903. Był członkiem komisji ds. kodyfikacji Kodeksu prawa kanonicznego. W 1905 uzyskał godność prałata. 24 października 1908 został dziekanem Roty Rzymskiej, a także konsultantem w Kongregacji Konsystorialnej. Od 1911 konsultant w Świętym Oficjum.
Na swym ostatnim konsystorzu papież Pius X kreował go kardynałem diakonem Sant'Eustachio. Brał udział w konklawe 1914. W tym samym roku mianowany prefektem Najwyższego Trybunału Sygnatury Apostolskiej. Dzierżył oprócz tego inne funkcje, takie jak: przewodzenie, wraz z dwoma innymi kardynałami Akademii "S. Tommaso", członkostwo w komisji ds. Autentycznej Interpretacji Kodeksu Prawa Kanonicznego, wizytatora Hospicjum Katechumenów. 20 marca 1920 został prefektem Świętej Kongregacji ds. Dyscypliny Sakramentów. Uczestnik konklawe 1922. W 1924 mianowany kardynałem prezbiterem, a jego diakonia podniesiona została "pro illa vice" do tytułu kościoła prezbiterialnego.
21 czerwca 1926 podniesiony został do rangi kardynała-biskupa Frascati. Z tego powodu przyjął sakrę biskupią, której udzielił papież Pius XI w Kaplicy Sykstyńskiej. Na tej uroczystości był obecny jego brat Antonio Lega, arcybiskup Rawenny i biskup Cervia. W 1931 został wicedziekanem kolegium kardynalskiego. Zmarł jako ostatni żyjący kardynał z nominacji Piusa X. Jego pogrzeb odbył się w bazylice S. XII Apostoli w Rzymie, a następnie pochowano go w rodzinnym mieście.

</doc>
<doc id="1777616" url="https://pl.wikipedia.org/wiki?curid=1777616" title="Sanktuarium Najświętszej Maryi Panny Pocieszenia w Wieluniu">
Sanktuarium Najświętszej Maryi Panny Pocieszenia w Wieluniu



</doc>
<doc id="1777618" url="https://pl.wikipedia.org/wiki?curid=1777618" title="Świadkowie Jehowy w Vanuatu">
Świadkowie Jehowy w Vanuatu

Świadkowie Jehowy w Vanuatu – społeczność wyznaniowa w Vanuatu, należąca do ogólnoświatowej wspólnoty Świadków Jehowy, licząca w 2021 roku 838 głosicieli, należących do 17 zborów. Na dorocznej uroczystości Wieczerzy Pańskiej w 2021 roku zgromadziło się 4114 osób. Działalność miejscowych głosicieli koordynuje Biuro Oddziału w Suva na Fidżi.
Historia.
W roku 1930 George Winton rozpoczął regularne krzewienie swojej religii na terenie obecnego Vanuatu.
W roku 1958 do pomocy w działalności kaznodziejskiej przybyli australijscy współwyznawcy. Na projekcje filmu "Społeczeństwo Nowego Świata w działaniu" w 1967 roku przybyło 40 osób.
W 1971 roku zanotowano liczbę 15 głosicieli. W 1972 roku powstała pierwsza Sala Królestwa w kraju. W roku 1973 w kraju działało 38 Świadków Jehowy. W 1979 roku liczba głosicieli wyniosła 64 osoby, a 10 lat później przekroczyła 100.
W 1987 roku zorganizowano pomoc humanitarną ofiarom cyklonu "Uma". W 1996 roku zanotowano liczbę 200 głosicieli w 3 zborach. W 2012 roku osiągnięto liczbę 564 głosicieli, a w 2014 roku 587 głosicieli w 10 zborach.
W marcu 2015 roku tropikalny cyklon "Pam" zniszczył 31 domów oraz poważnie uszkodził 58 domów należących do Świadków Jehowy. Na wyspie Tanna zniszczył lub uszkodził niemal wszystkie domy Świadków Jehowy. Wiatr zniszczył również 3 Sale Królestwa, a inna została uszkodzona przez powalone drzewo. W wyniku podjętej akcji Komitet Pomocy Doraźnej utworzony w Port Vila, stolicy Vanuatu, zadbał o najpilniejsze potrzeby, takie jak żywność, woda pitna i dach nad głową, dla około 100 rodzin Świadków Jehowy. W 2016 roku wydano Chrześcijańskie Pisma Greckie w Przekładzie Nowego Świata (Nowy Testament) w języku bislama. W kwietniu 2020 roku przeprowadzono akcję pomocy dla poszkodowanych przez cyklon tropikalny Harold, w tym dla około 260 z 280 głosicieli zamieszkujących wyspę Espiritu Santo.
4 lipca 2020 roku Mark Sleger, członek Komitetu Oddziału na Fidżi, ogłosił w nagranym wcześniej przemówieniu wydanie zrewidowanego Pisma Świętego w Przekładzie Nowego Świata w języku bislama. W związku z pandemią COVID-19 zorganizowano specjalne zebranie w trybie wideokonferencji, którego program został również przetłumaczony na miejscowy język migowy. W 2020 roku przekroczono liczbę 1000 głosicieli. W marcu 2023 roku przeprowadzono akcję pomocy dla poszkodowanych przez cyklon tropikalny Judy oraz Kevin.
W Port Vila działa Biuro Tłumaczeń Świadków Jehowy. 
Świadkowie Jehowy wydają publikacje w językach bislama oraz apma.
Zebrania zborowe odbywają się w języku bislama, angielskim i australijskim migowym.
Sytuacja wyznania.
Konstytucja gwarantuje obywatelom wolność wyznania, a rząd przestrzega tego prawa. Organizacje religijne są zobowiązane do rejestracji, jednak w praktyce tolerowana jest także działalność niezarejestrowanych grup wyznaniowych i religii. Państwo zapewnia głównym wyznaniom chrześcijańskim możliwość nauczania religii na podstawie materiałów danego wyznania. Prawo dotyczące szkolnictwa umożliwia rodzicom, aby ich dzieci były zwolnione z lekcji religii.
Organizacje monitorujące przestrzeganie praw człowieka w poszczególnych krajach regularnie publikują doniesienia dotyczące sytuacji mniejszości religijnych, w tym Świadków Jehowy w Vanuatu, rejestrowane przez Urząd Wysokiego Komisarza Narodów Zjednoczonych do spraw Uchodźców. Według dostępnych informacji z ostatnich latach nie było doniesień o przypadkach prześladowań na tle religijnym.
Statystyki.
Liczba głosicieli (w tym pionierów).
Dane na podstawie oficjalnych raportów o działalności:
Liczba obecnych na Pamiątce.
Dane na podstawie oficjalnych raportów o działalności:

</doc>
<doc id="1777623" url="https://pl.wikipedia.org/wiki?curid=1777623" title="Đurići (Chorwacja)">
Đurići (Chorwacja)

Đurići – wieś w Chorwacji, w żupanii vukowarsko-srijemskiej, w gminie Drenovci. Leży na granicy z Bośnią i Hercegowiną. W 2011 roku liczyła 286 mieszkańców.

</doc>
<doc id="1777625" url="https://pl.wikipedia.org/wiki?curid=1777625" title="Wildemann (Clausthal-Zellerfeld)">
Wildemann (Clausthal-Zellerfeld)

Wildemann – dzielnica uzdrowiskowa miasta Clausthal-Zellerfeld w Niemczech, w kraju związkowym Dolna Saksonia, w powiecie Goslar. Do 31 grudnia 2014 miasto, wchodzące w skład gminy zbiorowej Oberharz. Leży w zachodniej części Harzu.

</doc>
<doc id="1777626" url="https://pl.wikipedia.org/wiki?curid=1777626" title="Wyspa Mariona">
Wyspa Mariona

Wyspa Mariona (, ) – wyspa w archipelagu Wysp Księcia Edwarda na Oceanie Indyjskim. Należy do Republiki Południowej Afryki.
Geografia.
Ta niezamieszkana wyspa leży w odległości 1770 km od miasta Port Elizabeth na stałym lądzie, 19 km na południowy zachód od mniejszej wyspy archipelagu – Wyspy Księcia Edwarda. Wyspa Mariona jest długa na 25,03 km (w kierunku wschód-zachód) i szeroka na około 16,65 km (w kierunku północ-południe). Jej powierzchnia wynosi 290 km². Jest ona najwyższą częścią aktywnego wulkanu tarczowego, który wznosi się na 1242 m n.p.m. (najwyższy szczyt: Mascarin Peak), a od podstawy na dnie oceanu ma ok. 5000 m wysokości. Wulkan wybuchał w latach 1980 i 2004. W 1947 roku na wyspie została założona południowoafrykańska stacja badawcza.
Historia.
Wyspę przypadkowo odkryli w 1663 roku holenderscy żeglarze ze statku „Maerseeven”. Wyznaczone przez nich położenie okazało się błędne, skutkiem czego wyspa została ponownie odkryta 13 stycznia 1772 roku przez Francuza Marca Josepha Marion du Frense. W grudniu 1776 roku dotarł tu także James Cook, który nazwał archipelag imieniem księcia Edwarda, czwartego syna Jerzego III, ówczesnego króla Wielkiej Brytanii.
Klimat wyspy Mariona.
Temperatura.
Średnia roczna temperatura wynosi 5 °C. W najcieplejszych miesiącach, od stycznia do marca, średnia temperatura wynosi 7,5 °C, zaś w najzimniejszych, od czerwca do września, wynosi 3,6 °C. Najwyższa zanotowana temperatura wynosi 23,8 °C, a najniższa −6,8 °C.
Opady.
W ciągu roku deszcz pada średnio przez 317 dni. Podczas zimy pada przeciętnie przez 28 dni w miesiącu. 
Flora wyspy Mariona.
Roślinność na wyspie Mariona jest słabo zróżnicowana w związku z jej izolacją i trudnymi warunkami pogodowymi. Występują 22 miejscowe odmiany roślin okrytonasiennych i paproci, oraz 165 gatunków porostów, mchów oraz wątrobowców.

</doc>
<doc id="1777627" url="https://pl.wikipedia.org/wiki?curid=1777627" title="Prezydenci Tajwanu">
Prezydenci Tajwanu



</doc>
<doc id="1777629" url="https://pl.wikipedia.org/wiki?curid=1777629" title="St Helens (Tasmania)">
St Helens (Tasmania)

St Helens- miasto na Tasmanii położone nad Zatoką Georges, największe miasto w rejonie północno-wschodniego wybrzeża Tasmanii. Położone na trasie autostrady Tasman Highway, około 150 km na wschód od Launceston. Miasto położone jest w samorządzie terytorialnym Break O’Day Council. 
Na początku XIX wieku miasto stanowiło bazę dla wielorybników. Współcześnie St Helens jest popularnym ośrodkiem wędkarstwa oraz sportów wodnych. Głównymi gałęziami przemysłu są: turystyka, rybołówstwo i przemysł drzewny. 4 km na wschód od miasta zlokalizowane jest lotnisko- St Helens Airport.

</doc>
<doc id="1777631" url="https://pl.wikipedia.org/wiki?curid=1777631" title="Share My World">
Share My World

Share My World to trzeci album studyjny amerykańskiej wokalistki Mary J. Blige, wydany 1 kwietnia 1997 roku. Jest to pierwszy album Blige, który dotarł do szczytu zestawienia Billboard 200, już w tygodniu wydania. Jest to również pierwszy album artystki który pojawił się na liście UK top 40, docierając do pierwszej 10. Album promowały cztery single. Album został nominowany do Nagrody Grammy w kategorii Best R&amp;B Album.
Twórcy.
Mixowanie
Programowanie
Śpiew
Instrumenty
Aranżacja
Sekwencjonowanie
Dźwiękowcy

</doc>
<doc id="1777632" url="https://pl.wikipedia.org/wiki?curid=1777632" title="Ludmyła Łemeszko">
Ludmyła Łemeszko

Ludmyła Łemeszko (ukr. "Людмила Лемешко", ur. 12 listopada 1979) – ukraińska piłkarka grająca na pozycji pomocnika, zawodniczka moskiewskiej drużyny SzWSM-Izmajłowo i reprezentacji Ukrainy, w której zadebiutowała 7 września 1997 w meczu przeciwko Islandii. Uczestniczka Mistrzostw Europy w Piłce Nożnej Kobiet 2009.

</doc>
<doc id="1777633" url="https://pl.wikipedia.org/wiki?curid=1777633" title="Natalija Zinczenko">
Natalija Zinczenko

Natalija Mykołajiwna Zinczenko, ukr. Наталія Миколаївна Зінченко (ur. 3 października 1979 w Desnie) – ukraińska piłkarka grająca na pozycji pomocnika lub napastnika, trenerka piłkarska.
Kariera piłkarska.
Kariera klubowa.
W 1990 rozpoczęła karierę piłkarską w klubie Elegija Bobrowica. W 1992 została zaproszona do Łehendy Czernihów. W 1995 podpisała kontrakt z Aliną Kijów. W następnym roku przeniosła się do Donczanki-Warna Donieck. W 1997 wyjechała do Rosji, gdzie broniła potem barw klubów Riazań-WDW Riazań i Eniergija Woroneż. W 2007 została zawodniczką permskiej Zwiezdy-2005, w której zakończyła karierę piłkarską w roku 2010.
Kariera reprezentacyjna.
22 października 1995 zadebiutowała w reprezentacji Ukrainy w meczu przeciwko Węgrom. Uczestniczka Mistrzostw Europy w Piłce Nożnej Kobiet 2009.
Kariera trenerska.
Po zakończeniu kariery piłkarskiej rozpoczęła pracę szkoleniową. Od 2010 trenowała rosyjski klub Zwiezda-2005 Perm. W 2012 została mianowana na stanowisko głównego trenera juniorskiej reprezentacji Ukrainy. Również od 2012 prowadziła klub Żytłobud-2 Charków. 15 października 2018 stała na czele pierwszej reprezentacji Ukrainy.

</doc>
<doc id="1777635" url="https://pl.wikipedia.org/wiki?curid=1777635" title="Nadija Baranowa">
Nadija Baranowa

Nadija Baranowa (ukr. "Надія Баранова", ur. 5 lipca 1983) – ukraińska piłkarka grająca na pozycji bramkarza, zawodniczka permskiej Zwiezdy-2005 i reprezentacji Ukrainy.
Kariera piłkarska.
Kariera klubowa.
Wychowanka klubu Łehenda-Czeksył Czernihów, w którym rozpoczęła karierę piłkarską. W 2007 podpisała kontrakt z rosyjskim klubem Zwiezda-2005 Perm.
Kariera reprezentacyjna.
W reprezentacji Ukrainy zadebiutowała 27 marca 2004 w meczu przeciwko Polsce.

</doc>
<doc id="1777638" url="https://pl.wikipedia.org/wiki?curid=1777638" title="Pałac w Jegławkach">
Pałac w Jegławkach

 
Pałac w Jegławkach (Pałac rodziny Siegfried) – pałac wraz z zespołem parkowym i zabudowaniami gospodarczymi znajdujący się we wsi Jegławki w gminie Srokowo w powiecie kętrzyńskim w województwie warmińsko-mazurskim. Wybudowany w 1848 roku w stylu angielskiego neogotyku z elementami stylu włoskich willi podmiejskich "villa suburbana", jako siedziba rodziny Siegfriedów. 
Położenie.
Pałac położony jest we wsi Jegławki około 25 km na północ od Kętrzyna, 22 km na zachód od Węgorzewa i 13 km na południe od granicy z obwodem kaliningradzkim. Znajduje się przy lokalnej drodze, niedaleko drogi wojewódzkiej nr 650 na odcinku Węgorzewo- Barciany. 
Historia.
Pierwotnie we wsi znajdowało się grodzisko jednego z plemion pruskich, którego pozostałościami jest wciąż znajdujący się w przypałacowym parku 5 metrowej wysokości wał. Samą wieś natomiast lokowano na prawie chełmińskim 3 października 1422 roku, a w tym czasie składało się na nią osiem majątków rycerskich oraz liczne dobra przedstawicieli tzw. drobnej szlachty. 
Następnie w XV wieku Zakon Krzyżacki wybudował tu zamek, który nie sprawował jednak żadnej istotnej roli w administracji zakonu, lecz pełnił głównie funkcję dworu myśliwskiego. Murowana budowla została zburzona podczas jednego z najazdów Tatarów w XVII wieku i rozebrana prawdopodobnie w 1657.
W latach 1821 -1945 Jegławki oraz leżący nieopodal majątek Skandławki (niem. "Skandlack") należały do rodziny Sigfriedów. W 1848 roku w Jegławkach, ówczesnym pruskim Jäglack, wznieśli oni pałac z przeznaczeniem na swoją główną siedzibę rodową. Budowla, pochodzącego z pobliskich Barcian architekta, wzorowana była na późnogotyckich tudorskich pałacach z Anglii z wyraźnie zaczerpniętymi akcentami charakterystycznymi dla budownictwa ówczesnych włoskich willi podmiejskich, tzw. "villa suburbana". Ponadto przy budowie wykorzystano pozostałości po krzyżackiej siedzibie, na której miejscu wzniesiono obecny pałac, czego efektem są dwukondygnacyjne piwnice z charakterystycznymi dla krzyżackich budowli zdobieniami. 
Majątek rodziny Siegfried, w XIX wieku, obejmował terytorium o łącznej powierzchni równej 550 ha (w początku XX wieku już 900 ha), z czego 100 ha stanowiły lasy a 18 akrów rozległy park krajobrazowy. Rodzinne folwarki i gospodarstwa zajmowały się głównie uprawą buraków cukrowych i ziemniaków, czemu sprzyjały tutejsze wydajne gleby. Ponadto na rodzinnych dobrach znajdowały się dwie szklarnie z warzywami, XIX- wieczny wiatrak, hodowlane stawy z karpiami, stajnia z 44 końmi oraz inne liczne bydło i drób. 
Podczas I wojny światowej Jegławki, od końca sierpnia do początków września 1914 roku, były okupowane przez stacjonujące wojska rosyjskie. Sam pałac natomiast podczas działań wojennych nie ucierpiał, a stanowił schronienie dla mieszkańców okolicznych wsi.
Po II wojnie światowej zarówno majątek jak i pałac przejął PGR, który pałacowe wnętrza przekształcił na przedszkole oraz mieszkania i biura pracowników gospodarstwa. 
Od 2001 roku obiekt był własnością prywatną, lecz brak odpowiednich działań w celu jego adaptacji do innych celów oraz niezbędnych modernizacji i konserwacji zabytku, zaskutkował, na początku 2009 roku, jego odebraniem właścicielowi przez Agencję Nieruchomości Rolnych w Olsztynie. Agencja aktualnie planuje, pod opieką konserwatora zabytków, przeprowadzenie remontu pałacu oraz, na podstawie archiwalnych zdjęć i dokumentów, odbudowę niektórych oryginalnych detali architektonicznych obiektu, jak np. drewniana weranda. 
Również w 2009 polski reżyser Jan Jakub Kolski wybrał pałac w Jegławkach na główne miejsce do zdjęć dla swojej najnowszej produkcji pt. "Wenecja", która powstała w oparciu o książkę "Sezon w Wenecji" autorstwa Włodzimierza Odojewskiego. 
Architektura.
Zespół pałacowo- parkowy składa się z budynku pałacu, otaczającego go 16 ha parku oraz licznych zabudowań gospodarczych położonych na północ od pałacu.
Sam budynek pałacu Siegfriedów otoczony jest założeniem parkowym i usytuowany jest na niewielkim wzgórzu. Wzniesiona w 1848 roku budowla, założona na planie litery L, nawiązuje w większości do neogotyku angielskiego z licznymi elementami XIX wiecznego budownictwa włoskiego. 
Obecny wygląd pałacu nieznacznie różni się od pierwotnego założenia, co jest prawdopodobnie skutkiem powojennych remontów budynku. Zmieniono wtedy m.in. kolor elewacji, która w pierwotnej formie była całkowicie biała, zniszczono, bądź rozebrano ażurową werandę zdobiącą główne wejście (aktualnie trwają prace nad jej rekonstrukcją) oraz oranżerię znajdującą się niegdyś przy południowej bocznej elewacji. 
Bryła główna pałacu charakteryzuje się nieregularnym kształtem i kondygnacjami, które zależnie od części budynku, są jedno, dwu lub trójkondygnacyjne. Elementami charakterystycznym dla neogotyckiej budowli są natomiast dwie, czworoboczne, trójkondygnacyjne i zdobione krenelażami wieże, które wyższe niż korpus pałacu mieszczą niewielkie ostrołukowe okna. W części wschodniej i południowej pałacu umieszczono dwa trójkondygnacyjne, zdobione i z niesymetrycznie rozstawionymi oknami ryzality. Jedynym zwartym elementem w całej budowli jest natomiast jej korpus centralny, który, od strony wschodniej- parku, mieści główne wejście do wnętrz. Całość fundamentów budynku, z kolei, osadzona jest na dwukondygnacyjnych piwnicach zdobionych krzyżowymi sklepieniami, które są pozostałościami po XV wiecznym zamku krzyżackim. 
Wraz z budową pałacu założono także kilkuhektarowy park krajobrazowy, który rozciągał się do brzegów pobliskiego jeziora, a pałac otaczał licznymi alejkami. Dziś, ledwie już widoczna i zaniedbana kompozycja, w latach świetności zawierała wiele elementów tzw. małej architektury jak kanały, mostki, kładki, punkty widokowe czy altany. 
Na północ od pałacu, ustawione w czworobok, znajdują się zabudowania gospodarczo- folwarczne, w większości pochodzące z końca XIX i początku XX wieku, które obsługiwały rodowe dobra Siegfriedów.
Wieś w Prusach Wschodnich.
"Wieś w Prusach Wschodnich" to tytuł przekładu niemieckiej książki "Ein Dorf in Ostpreußen" Arno Surminskeigo. Autor był przedwojennym mieszkańcem ówczesnego Jäglack, a po wojnie, podczas radzieckiej ofensywy, uciekł do zachodnich Niemiec. Jako autor książek pisze głównie o Mazurach, rodzinnych Jegławkach oraz pokoleniu doświadczonym przez wojnę. W "Wieś w..." opisuje historię wsi, jej przedwojenne dzieje, ludzi, kulturę, rodowy pałac Siegfriedów oraz powojenne losy i zmienność historii. Ponadto w książkę bardzo często wplata osobiste wątki i wspomnienia oraz liczne pamiątki czy fotografie opatrzone komentarzem. Jak sam Surminski twierdzi publikacja jest jego osobistą rozprawą, opisem oraz po części kroniką wsi i ludzi ją zamieszkujących w ostatnim stuleciu. 
Zabytek.
Park oraz zabudowania folwarczno-gospodarcze z Jegławek są wpisane do rejestru zabytków nieruchomych. Park pałacowy figuruje w spisie pod nr rej A-1500 z 5 grudnia 1983, natomiast zespół folwarczny składający się z 2 magazynów, 2 chlewów, stodoły, kurnika, 2 budynków gospodarczych, kuźni oraz drewnianego domu pod nr rej A-3416 z 9 listopada 1992.

</doc>
<doc id="1777639" url="https://pl.wikipedia.org/wiki?curid=1777639" title="Oksana Jakowyszyn">
Oksana Jakowyszyn

Oksana Jakowyszyn (ukr. "Оксана Яковишин", ur. 20 marca 1993) – ukraińska piłkarka grająca na pozycji napastnika, zawodniczka czernihowskiej Legendy i reprezentacji Ukrainy, w której zadebiutowała 23 sierpnia 2009 w meczu przeciwko Holandii (spotkaniu grupowym Mistrzostw Europy 2009).

</doc>
<doc id="1777647" url="https://pl.wikipedia.org/wiki?curid=1777647" title="Ľubiša">
Ľubiša

Ľubiša () – słowacka wieś i gmina (obec) w powiecie Humenné, w kraju preszowskim.
Historia.
W historycznych zapisach pierwsza wzmianka o wsi miała miejsce w 1410 roku, nosiła ona wtedy nazwę "Libiso".

</doc>
<doc id="1777649" url="https://pl.wikipedia.org/wiki?curid=1777649" title="1. Deutsches Polizeioldtimer-Museum">
1. Deutsches Polizeioldtimer-Museum

1. Deutsches Polizeioldtimer-Museum – muzeum w południowej dzielnicy Marburga – Cyriaxweimar, w kraju związkowym Hesja. Od otwarcia w roku 2003 placówka gromadzi pojazdy ukazujące kilkadziesiąt lat historii niemieckiej policji.
Historia.
Kolekcję zabytkowych pojazdów policyjnych początkowo gromadził Klub Sportów Motorowych w Marburgu ("Polizei-Motorsport-Club Marburg 1990 e.V."). Pierwszym eksponatem w 1991 był Opel Rekord P1, wkrótce do niego dołączyły inne pojazdy uprzywilejowane.
W dniu 24 i 25 czerwca 2000 w ramach obchodów 10. rocznicy Klubu Sportów Motorowych w Marburgu, pod patronatem Ministra Spraw Wewnętrznych i Sportu w Hesji, odbyła się uroczystość założenia "1. Deutsches Polizeioldtimer-Museum". W ciągu tych dwóch dni zwiedzający mogli podziwiać ponad 50 zgromadzonych tam pojazdów.
Później trwała dalsza rozbudowa i 13 lipca 2003 roku Muzeum zostało oficjalnie otwarte w dwóch halach. Od tego czasu, jest regularnie udostępnione do zwiedzania w okresie od kwietnia do października, zwykle tylko w jedną niedzielę miesiąca.
Eksponaty.
Głównym celem muzeum jest gromadzenie unikalnych historycznych pojazdów policyjnych. Zbiór ten jest jednym z największych w Niemczech, zawiera ponad sześćdziesiąt różnych samochodów. Obok policyjnych motocykli i radiowozów różnych marek i roczników zgromadzono w nim także specjalne pojazdy opancerzone, armatki wodne i inne ciężkie pojazdy służbowe, a nawet amfibię.
Wiele pięknych pojazdów zostało już nieodwracalnie utraconych dla historii niemieckiej policji. Dlatego też niektóre z nich zostały wiernie odtworzone i ich repliki można podziwiać w muzeum.
W placówce zebrano również inne eksponaty przedstawiające historię motoryzacji niemieckiej policji w XX wieku, są to m.in. tablice informacyjne i fotografie.
Muzeum gromadzi głównie pojazdy wyprodukowane po 1945. Poprzez prezentację pojazdów uprzywilejowanych zwiedzający mogą się zapoznać z ciekawą i często trudną pracą policji.
Pojazdy ze zbiorów muzeum są wykorzystywane w telewizji i filmach, m.in. pięć pojazdów użyto podczas kręcenia filmu Baader-Meinhof.

</doc>
<doc id="1777655" url="https://pl.wikipedia.org/wiki?curid=1777655" title="Choroba Korsakowa">
Choroba Korsakowa



</doc>
<doc id="1777658" url="https://pl.wikipedia.org/wiki?curid=1777658" title="Aleksandra Szafraniec">
Aleksandra Szafraniec

Aleksandra Szafraniec ur. (23 września 1989 w Nysie) – polska siatkarka, grająca na pozycji środkowej. Od sezonu 2019/2020 występuje we francuskiej drużynie Bordeaux-Mérignac Volley.

</doc>
<doc id="1777661" url="https://pl.wikipedia.org/wiki?curid=1777661" title="Jezioro Hĕrri">
Jezioro Hĕrri



</doc>
<doc id="1777665" url="https://pl.wikipedia.org/wiki?curid=1777665" title="Karczma w Jeleśni">
Karczma w Jeleśni

Karczma w Jeleśni (zwana też Starą karczmą) – zabytkowa, drewniana karczma w Jeleśni (Beskid Żywiecki), prawdopodobnie z XVIII wieku.
W XVIII wieku istnienie karczm w beskidzkich wioskach było powszechne – stanowiły one nie tylko miejsce postoju karawan na szlaku, ale i spotkań kupieckich, konsumpcji jedzenia i napitku, odgrywały także rolę etapowych wozowni, sprzedawały karmę dla zwierząt (koni) oraz świadczyły usługi noclegowe. Na 100 wiosek w rejonie Beskidów przypadało około 70–80 karczm, przede wszystkim przy ważnych trasach i ciągach komunikacyjnych. Do chwili obecnej, zachowały się tylko dwa autentyczne obiekty zabytkowe z tego okresu: w Suchej Beskidzkiej (Karczma „Rzym”) i Jeleśni.
Historia.
Według różnych źródeł powstanie karczmy datuje się na przybliżony wiek XVIII, ale być może postawiono ją znacznie wcześniej, nawet w XVI w (pierwszy kościół w Jeleśni powstał już w 1584 roku, za czasów Anny Jagiellonki). Pierwszymi osadnikami Jeleśni byli pasterze wołoscy i to oni byli cieślami i zbudowali obiekt leśniczówki w Jeleśni, z polecenia J.K.M. drzewiczego Macieja Kantorowskiego ze starego zamku w Żywcu, a następnie z całą osadą Jeleśniańską. Pierwotnie karczma była leśniczówką, wybudowaną wraz ze stojącą obok po dziś dzień gajówką (obecnie przedszkole), dopiero później przyjęła rolę karczmy. Plac między karczmą a kościołem był popularnym miejscem targowym na ważnym szlaku kupieckim łączącym Żywiec z Orawą (fragment szlaku bursztynowego), a zatem miejsce to wybrano przemyślanie przez pisarza J.K.M. z komory żywieckiej. Strop w centralnej sali, według podań przeniesiono z krakowskich Sukiennic w XIX w. Widnieje na nim data "1774", co jest głównym przyczynkiem do datowania karczmy właśnie na wiek XVIII. W XIX w. przeprowadzono generalny remont karczmy wraz z jej rozbudową. Wtedy też dodano bardzo charakterystyczny ganek i skrzydło tylne. W czasie II wojny światowej w karczmę uderzył pocisk artyleryjski, poważnie ją uszkadzając, co spowodowało konieczność przeprowadzenia kolejnego remontu, w latach powojennych 1939–1945.
Architektura.
Karczma ma konstrukcję wieńcową. Strop podtrzymuje sosręb (solidna, gruba belka). Budowlę nakrywa polski dach łamany. Dawniejsza sień, umożliwiająca przejazd na przestrzał i dzieląca ją na dwie części, już nie istnieje. Po prawej stronie (od rynku) znajdowała się część noclegowa, a po lewej część gastronomiczna (kuchnia, bufet, stoły). Cała budowla zajmuje powierzchnię 490 m². Na zapleczu znajdowały się pomieszczenia dla koni i bydła. Na poddaszu magazynowano siano, słomę, a także urządzono pokoje dla służby. Obiekt zdobią wizerunki końskich łbów. Najciekawsza jest duża sala bufetowa – kominek służył nie tylko przygotowywaniu strawy, ale także umożliwiał nocowanie na tzw. przypiecku. Tak więc sala bufetowa także służyła jako sypialnia – na ławach rozkładano skóry zwierzęce, a pod głowę kładziono poszewki wypełnione sianem. Na drewnianej listwie wokół sali umieszczono obrazy ze świeckimi scenkami ludowymi. Dodatkowo wnętrze urozmaicają ozdoby z bibułki, z których słyną okolice Jeleśni. W rogu Sali znajduje się tzw. stolnica, na której zasiadała ludowa kapela – uroczystości takie jak wesela, chrzciny, jubileusze (podobnie jak dziś) były jednym z ważnych źródeł utrzymania karczmy.
W XVII i XVIII wieku w Beskidach grasowało wielu zbójników – często zaglądali oni do jeleśniańskiej karczmy, prawdopodobnie również okradając jej klientów. Jednym z nich był Jurek Fiedor zwany Proćpakiem (dopóki nie ukarano go śmiercią w pobliskiej Kamesznicy).
Karczma w 1838 roku stała się ponownie własnością rodu Habsburgów z Żywca. Pod koniec XIX w. kupiła ją rodzina Witków z Jeleśni, w 1954 r. sprzedano ją Gminnej Spółdzielni „Samopomoc Chłopska” w Jeleśni. 
Obecnie mieści się tu restauracja i kawiarnia. Przy wejściu widnieje napis "Cyś to chłopie osaloł, cy ty ni mos rozumu, karcma stoi u drogi, a ty idzies do domu".
Karczma znajduje się na Szlaku Architektury Drewnianej województwa śląskiego (trasa główna).

</doc>
<doc id="1777670" url="https://pl.wikipedia.org/wiki?curid=1777670" title="Ołena Krasowśka">
Ołena Krasowśka

Ołena Anatolijiwna Owczarowa-Krasowśka (ukr. Олена Анатоліївна Овчарова-Красовська; ur. 17 sierpnia 1976 w Kijowie) – ukraińska lekkoatletka, płotkarka.
Wyniki na poziomie międzynarodowym zaczęła osiągać w 1995 kiedy ustanowiła (aktualny do 2016 roku) rekord Europy juniorek na 100 metrów przez płotki (12,88 s). W 2000 roku sięgnęła po brązowy medal na 60 metrów przez płotki podczas rozegranych w Gandawie halowych mistrzostw Europy. Srebrna medalistka mistrzostw Europy (bieg na 100 m przez płotki, Monachium 2002) oraz igrzysk olimpijskich (bieg na 100 m przez płotki, Ateny 2004).

</doc>
<doc id="1777671" url="https://pl.wikipedia.org/wiki?curid=1777671" title="Tom Wheatcroft Racing">
Tom Wheatcroft Racing

Tom Wheatcroft Racing (potocznie Wheatcroft) – były brytyjski zespół wyścigowy ścigający się w Formule 1.
Wystartował tylko w jednym wyścigu – Grand Prix Belgii 7 czerwca 1970 roku. W wyścigu tym wystartował brytyjski kierowca Derek Bell.
Zespół nie zdobył żadnego punktu.

</doc>
<doc id="1777673" url="https://pl.wikipedia.org/wiki?curid=1777673" title="Aleksandra Krzos">
Aleksandra Krzos

Aleksandra Krzos (ur. 23 czerwca 1989 we Wrocławiu) – polska siatkarka,
grająca na pozycji libero. Jest wychowanką Gwardii Wrocław. Od sezonu 2019/2020 do sezonu 2020/2021 była zawodniczką KS-u DevelopRes Rzeszów.
Sukcesy klubowe.
Puchar Polski:
Mistrzostwo Polski:
Superpuchar Polski:

</doc>
<doc id="1777677" url="https://pl.wikipedia.org/wiki?curid=1777677" title="Szerelmes">
Szerelmes



</doc>
<doc id="1777678" url="https://pl.wikipedia.org/wiki?curid=1777678" title="Niepoprawny">
Niepoprawny

Niepoprawny (fr. "L'incorrigible") – komediowy film fabularny z 1975. Powstał na podstawie książki Alex Varoux pt. "Ah mon pote".
Zarys fabuły.
Kryminalista Victor Vauthier planuje kradzież cennego tryptyku El Greca. Poznaje córkę kustosza muzeum, policjantkę Marie-Charlotte.

</doc>
<doc id="1777684" url="https://pl.wikipedia.org/wiki?curid=1777684" title="Javid Huseynov">
Javid Huseynov



</doc>
<doc id="1777685" url="https://pl.wikipedia.org/wiki?curid=1777685" title="Muzeum Jana Sarkandra w Skoczowie">
Muzeum Jana Sarkandra w Skoczowie

Muzeum Jana Sarkandra w Skoczowie – muzeum parafialne w Skoczowie, poświęcone postaci św. Jana Sarkandra, którego kult zaczął się rozpowszechniać na Śląsku i Morawach od męczeńskiej śmierci w 1620 r.
Placówka mieści się w zabytkowej kamienicy z XVII w. przylegającej do ratusza w Skoczowie, gdzie w 1576 r. przyszedł na świat Jan Sarkander. Od 1890 r. jest tu kaplica pod wezwaniem tego świętego. Pomysł utworzenia muzeum zrodził się już przed II wojną światową, ale udało się go zrealizować dopiero w listopadzie 1994 r., gdy oddane zostały do użytku pomieszczenia parteru z przeznaczeniem na cele ekspozycyjne. Przez niemal cały rok placówka ta działała pod kuratelą Muzeum im. Gustawa Morcinka. Usamodzielniła się dopiero 1 września 1995 r. W stałej ekspozycji muzeum prezentuje historię życia i kultu świętego. Zgromadzone przedmioty pochodzą głównie z okolicznych kościołów – parafialnego w Skoczowie i św. Bartłomieja w Grodźcu Śląskim. Organizowane są także wystawy czasowe niezwiązane z postacią świętego, gdzie można oglądać współczesne malarstwo, grafikę, rzeźbę i fotografie. Z głównych eksponatów oglądać można:
Muzeum jest pierwszym punktem miejskiego Spacerowego Szlaku Sarkandrowskiego wytyczonego w 1993 r. – oprowadzającego po najważniejszych punktach związanych z życiem i kultem świętego (m.in. ratusz z malowidłem przedstawiającym świętego, ulica jego imienia, kościół Znalezienia Krzyża Świętego – miejsce chrztu, kaplica na wzgórzu Kaplicówka, kościół parafialny, dom Sióstr Służebniczek Dębickich, którym patronuje święty i inne).
Właścicielem muzeum jest rzymskokatolicka parafia św. ap. Piotra i Pawła w Skoczowie

</doc>
<doc id="1777686" url="https://pl.wikipedia.org/wiki?curid=1777686" title="Aliyar Ismailov">
Aliyar Ismailov



</doc>
<doc id="1777687" url="https://pl.wikipedia.org/wiki?curid=1777687" title="HD 117440">
HD 117440

HD 117440 ("d Centauri", "d Cen") – gwiazda podwójna w gwiazdozbiorze Centaura. Jest ona oddalona o około 1250 lat świetlnych od Słońca.
Obydwa składniki układu są żółtymi olbrzymami typu widmowego G. Główny składnik, d Centauri A, ma jasność obserwowaną równą +4,5, podczas gdy drugi składnik, d Centauri B, ma jasność równą +4,7. Co 78,7 roku obydwie gwiazdy okrążają wspólny środek masy układu. Półoś wielka orbity słabszego składnika ma 0,165 sekundy kątowej na niebie.

</doc>
<doc id="1777688" url="https://pl.wikipedia.org/wiki?curid=1777688" title="Khagani Mammadov">
Khagani Mammadov



</doc>
<doc id="1777689" url="https://pl.wikipedia.org/wiki?curid=1777689" title="Aleksandr Chertoganov">
Aleksandr Chertoganov



</doc>
<doc id="1777695" url="https://pl.wikipedia.org/wiki?curid=1777695" title="Aleksandr Aksionow">
Aleksandr Aksionow



</doc>
<doc id="1777696" url="https://pl.wikipedia.org/wiki?curid=1777696" title="Elmer George">
Elmer George

Elmer George (ur. 15 lipca 1928 w Hockerville, Oklahoma, zm. 30 lub 31 maja 1976 w Terre Haute, Indiana) – były amerykański kierowca wyścigowy.
Elmer George był żonaty z Mari Hulman George, córką Tony Hulmana, właściciela toru Indianapolis Motor Speedway. Ich syn, Tony George, jest założycielem Indy Racing League i byłym dyrektorem generalnym toru Indianapolis.
Kariera.
W latach 1956-1963 wystartował w 64 wyścigach zaliczanych do USAC National Championship, w tym trzykrotnie w Indianapolis 500. Wygrał jeden wyścig, w Syracuse.
Jeden z jego startów w Indianapolis 500 (1957) przypadł na okres gdy wyścig ten był zaliczany do klasyfikacji Mistrzostw Świata Formuły 1, w związku z czym George ma w statystykach Formuły 1 zapisany jeden start, ale nie zdobył w nim punktów.

</doc>
<doc id="1777697" url="https://pl.wikipedia.org/wiki?curid=1777697" title="D Cen">
D Cen



</doc>
<doc id="1777698" url="https://pl.wikipedia.org/wiki?curid=1777698" title="D Centauri">
D Centauri

D Centauri (D Cen) – gwiazda podwójna w gwiazdozbiorze Centaura. Cały system ma łączną jasność obserwowaną +5,31 i oddalony jest o około 566 lat świetlnych od Słońca.
Główny składnik układu, D Centauri A, to pomarańczowy olbrzym typu widmowego K o jasności obserwowanej równej +5,31, podczas gdy jasność obserwowana drugiego składnika, D Centauri B, wynosi +6,8. Gwiazdy są od siebie oddalone o 2,9 sekundy kątowej na niebie.

</doc>
<doc id="1777699" url="https://pl.wikipedia.org/wiki?curid=1777699" title="Henryk XVI Bogaty">
Henryk XVI Bogaty

Henryk XVI Bogaty (ur. 1386 – zm. 30 lipca 1450 w Landshut) - książę Bawarii-Landshut, panujący w latach 1393-1450, syn księcia Fryderyka i Madaleny Visconti.
Jego rezydencją był zamek Trausnitz w Landshut.
Podczas jego panowania Bawaria była rozbita na następujące dzielnice: Ingolstadt, Monachium, Landshut i Straubing - w 1429 r. wygasła linia panująca w Straubing, co pozwoliło Henrykowi zdobyć część tego terytorium, a w 1447 r. po wymarciu linii na Ingolstadt poszerzył swoje władztwo o tę dzielnicę.
Po śmierci Henryka na tron wstąpił jego syn Ludwik IX Bogaty.
Potomstwo.
Henryk ożenił się w 1412 z Magdaleną Habsburg - córką księcia Albrechta IV Habsburga i Joanny Zofii Bawarskiej. Podczas swojego panowania pozbył się swojej żony ze swojej rezydencji, która później zamieszkała w zamku Burghausen. To samo uczynili jego syn i wnuk. Wcześniej Henryk spłodził szóstkę dzieci:

</doc>
<doc id="1777704" url="https://pl.wikipedia.org/wiki?curid=1777704" title="Nozofobia">
Nozofobia

Nozofobia (gr. "nosos" – choroba, "phóbos" – strach) – chorobliwy lęk przed zachorowaniem. Symptomami jej są trudne do zidentyfikowania bóle, mdłości, nagłe wahania poziomu energii. Badania zwykle nie wykazują żadnych faktycznych patologii, a domniemane symptomy odczuwalne są raczej jako wspomnienia rzeczywiście przebytych fizycznych traumatyzmów. 
Istnieje kilka odmian nozofobii: kancerofobia (strach przed chorobą nowotworową), bakteriofobia (strach przed chorobami wywoływanymi przez mikroorganizmy) lub mizofobia (strach przed zanieczyszczeniami i brudem).
W XIX w. osoby z nozofobią bały się zarażenia gruźlicą, kiłą czy innymi chorobami wenerycznymi. W XX w. chorzy bali się najczęściej zachorowania na AIDS, udaru, choroby serca.

</doc>
<doc id="1777711" url="https://pl.wikipedia.org/wiki?curid=1777711" title="Tadeusz Matusiak (elektryk)">
Tadeusz Matusiak (elektryk)

Tadeusz Matusiak (ur. 22 kwietnia 1912 w Trzanowicach na Zaolziu, zm. 18 stycznia 2001 we Wrocławiu) – polski inżynier elektryk, doktor nauk technicznych, pracownik Politechniki Wrocławskiej, pionier krótkofalarstwa polskiego.
Życiorys.
Był synem Klemensa, polskiego działacza narodowego na Śląsku Cieszyńskim, nauczyciela, kapitana Wojska Polskiego, oraz Heleny z Kukuczów. Maturę zdał w 1931 w Liceum Humanistycznym im. Józefa Piłsudskiego w Bielsku i rozpoczął studia na Oddziale Elektrycznym Wydziału Mechaniczno-Elektrycznego Politechniki Lwowskiej. Dopiero w 1939 uzyskał absolutorium, ale zdaniu końcowych egzaminów dyplomowych przeszkodził wybuch wojny. 
W latach studiów był zaangażowanym krótkofalowcem; pasję tę ujawnił już jako nastolatek, konstruując w 1924 odbiornik i nadajnik oraz nawiązując kontakty międzynarodowe, co w tamtym okresie było rzadkością. Był członkiem Klubu Krótkofalowców we Lwowie oraz posiadaczem licencji nr 46 Polskiego Związku Krótkofalowców, w 1937 jako student IV roku wyróżniony został II nagrodą Ministerstwa Spraw Wojskowych za elektroniczny pomiar wysokości lotu. Od 1936 pracował jako technik zmianowy w Polskim Radiu we Lwowie, od 1938 redagował miesięcznik lwowski "Krótkofalowiec polski". Kierował też laboratorium Lwowskiego Klubu Krótkofalowców. 
Jako pracownik radia oraz znany krótkofalowiec po wybuchu wojny opuścił Lwów. Powojennym miejscem zamieszkania Matusiaka stał się Wrocław, gdzie uzyskał on w 1947 dyplom Wydziału Elektrycznego Politechniki (zagubiony w zawierusze wojennej indeks dotarł do Wrocławia aż z Egiptu). Został następnie pracownikiem Politechniki Wrocławskiej, w latach 1947–1965 pracował w Katedrze Pomiarów Elektrycznych, w latach 1965–1977 w Katedrze Układów Elektromaszynowych. W 1965 uzyskał dyplom doktora nauk technicznych. Zajmował się w pracy zawodowej elektroniką i krótkofalarstwem, po wojnie był wielokrotnie sędzią międzynarodowych zawodów krótkofalarskich. Na emeryturę przeszedł w 1977.
Odznaczony był m.in. Krzyżem Kawalerskim Orderu Odrodzenia Polski i Złotym Krzyżem Zasługi. Zmarł 18 stycznia 2001 we Wrocławiu, tamże został pochowany.

</doc>
<doc id="1777713" url="https://pl.wikipedia.org/wiki?curid=1777713" title="Droga wojewódzka nr 335">
Droga wojewódzka nr 335

Droga wojewódzka nr 335 (DW335) – droga wojewódzka o długości około 29 km, leżąca na obszarze województwa dolnośląskiego. Trasa ta łączy drogę wojewódzką nr 328 przebiegającą przez Chojnów w powiecie legnickim z Lubinem, gdzie kończy swój bieg, a podróż można kontynuować drogą krajową nr 3 (trasa europejska E65) bądź drogą krajową nr 36. 
Miejscowości leżące przy trasie DW335.
 Województwo dolnośląskie
 Powiat legnicki
 Powiat polkowicki
 Powiat lubiński

</doc>
<doc id="1777714" url="https://pl.wikipedia.org/wiki?curid=1777714" title="Ignacy Iwicki (jezuita)">
Ignacy Iwicki (jezuita)

Ignacy Iwicki herbu Kuszaba (ur. 31 lipca 1783 w Upicie na Litwie, zm. 3 listopada 1823 w Kosowie) – polski pedagog, profesor Akademii Połockiej, ksiądz katolicki, jezuita.
Życiorys.
Syn Mateusza Iwickiego i Tekli z Dowmont – Siesickich z Dukt. Do zakonu jezuitów wstąpił 18 sierpnia 1800 w Połocku, gdzie otrzymał święcenia kapłańskie 25 stycznia 1812. Był doktorem teologii i magistrem nauk wyzwolonych, początkowo wykładał retorykę w szkołach zakonu jezuitów na Kresach. W latach 1806-1808 nauczał w Orszy, a następnie w latach 1808-1809 w Mścisławiu. Po utworzeniu Akademii Połockiej Iwicki został profesorem tej uczelni. Wykładał w Połocku literaturę łacińską i polską, poetykę, retorykę (świecką i kościelną) oraz historię powszechną. Po wypędzeniu jezuitów z granic państwa rosyjskiego był duszpasterzem w Brzozowie (1820-1821), Podkamieniu (1821-1822) i wreszcie w Kosowie (1822-1823). Był też jednym z redaktorów Miesięcznika Połockiego, na łamach którego publikował eseje filozoficzne.
Ignacy Iwicki był stryjem tłumacza i pedagoga Ignacego Iwickiego.

</doc>
<doc id="1777717" url="https://pl.wikipedia.org/wiki?curid=1777717" title="Auto Rad Controlle">
Auto Rad Controlle

Auto Rad Controlle (ARC) – węgierski producent autobusów, mający swoją siedzibę w Szigethalom na Węgrzech.
Historia.
Firma została założona w 1989 roku. Początkowo zajmowała się remontem generalnym autobusów. Firma postanowiła podjąć działania rozwojowe. Zawiązała współpracę z zakładami naprawczymi pojazdów i karoserii przedsiębiorstwa komunikacji miejskiej i dalekobieżnej „Vasi Volán”. Pierwszy autobus firmy ARC został zaprojektowany przez Gyulę Kumora, pionierski egzemplarz w barwach „Vasi Volán” wyjechał na ulice miasta Szombathely, dnia 15 sierpnia 2006 roku. Był to przegubowy ARC 187.01. W pierwszej kolejności w Szigethalom postanowiono rozpocząć produkcję niskopodłogowego miejskiego przegubowca. Prototyp pierwszego autobusu o nazwie ARC 187 rozpoczęto budować wiosną 2005 roku, a prace ukończono na początku 2006 roku. Długość pojazdu wynosiła 18,75 m. Zarówno karoserię jak i zewnętrzne części pojazdu wykonano ze stali nierdzewnej i tworzyw sztucznych, materiałów odpornych na korozję. Autobus posiadał pięć par drzwi. W układzie napędowym zastosowano silnik MAN-a o mocy 310 KM i sześciostopniową automatyczną przekładnię ZF. W wyposażeniu zastosowano system hamulcowy Knorr z systemem ABS i ASR. ARC 187 mógł pomieścić 175 pasażerów. Został wyposażony w pneumatyczne zawieszenie osi. Obecnie firma ARC produkuje od 10 do 20 autobusów rocznie. Firma nabyła prawa do marki Ikarus i sprzedaje swoje produkty także pod tą nazwą.

</doc>
<doc id="1777721" url="https://pl.wikipedia.org/wiki?curid=1777721" title="Wereszczyca">
Wereszczyca



</doc>
<doc id="1777724" url="https://pl.wikipedia.org/wiki?curid=1777724" title="Ryder Hesjedal">
Ryder Hesjedal

Ryder Hesjedal (ur. 9 grudnia 1980 w Victorii) – kanadyjski kolarz szosowy, zwycięzca Giro d’Italia 2012.
Jego najmocniejszą stroną była jazda indywidualna na czas oraz jazda w górach.
Kariera.
Hesjedal ściganie rozpoczynał w kolarstwie górskim. Po raz pierwszy w wyścigu wystartował w połowie lat 90. Od razu rozpoczął od przygody - spóźnił się, a w dodatku nie posiadał stroju. Wystartował dwie minuty po rywalach, w jeansach i koszulce, a wyścig ukończył na drugim miejscu. W późniejszych latach Kanadyjczyk kontynuował z sukcesami karierę górską, zdobywając szereg medali na mistrzostwach świata, w tym trzy indywidualnie.
W 2005 roku postanowił przerzucić się na szosę i w barwach grupy Discovery Channel wystartował w swoim pierwszym Grand Tourze - Giro d’Italia. Wyścigu nie ukończył, ale był członkiem drużyny, która pracowała na końcowy sukces Paolo Savoldellego.
W sezonie 2006 reprezentował barwy szwajcarskiej grupy Phonak. Udało mu się wywalczyć czwarte miejsce w wyścigu Dookoła Katalonii i wicemistrzostwo kraju w jeździe indywidualnej na czas. Nastawiając się na dobry wynik podczas Mistrzostw świata w Salzburgu, wycofał się ze swojego drugiego Grand Touru - Vuelty. Mistrzostwa nie poszły jednak po jego myśli. W następnym sezonie ponownie zmienił barwy drużynowe, aby wreszcie w 2008 roku dołączyć do drużyny Jonathana Vaughtersa – Garminu. Współpraca okazała się korzystna - Hesjedal pojechał na Tour de France, gdzie pomógł Christianowi Vande Velde zająć piąte miejsce.
2009.
Największe sukcesy w tym sezonie Hesjedal osiągnął jesienią. Wcześniej przejechał Tour de France, pomagając ponownie Vande Velde w zajęciu miejsca w czołowej dziesiątce. Podczas Vuelty wygrał 12. etap, przez co stał się pierwszym Kanadyjczykiem, który tego dokonał. Było to także pierwsze indywidualne etapowe zwycięstwo podczas Grand Touru odniesione przez reprezentanta Kanady, od 1988, kiedy to etap Tour de France wygrał Steve Bauer.
Hesjedal zajął także piąte miejsce w Clásica de San Sebastián.
Te i wcześniejsze sukcesy dostrzeżono w jego ojczyźnie. Magazyn Canadian Cyclist na podstawie internetowego głosowania wybrał go kolarzem dekady oraz kolarzem roku.
2010.
Trzeci sezon w Garminie Kanadyjczyk rozpoczął bardzo dobrymi wynikami w wiosennych wyścigach klasycznych. Zajął 5. miejsce w Strade Bianche oraz 2. miejsce w Amstel Gold Race. Celem sezonu stał się oczywiście Tour de France. Hesjedal do ataku ruszył już na trzecim etapie, najpierw uciekając, a na koniec finiszując z czołowej grupki. Zajął czwarte miejsce, nadrabiając nieco czasu nad częścią rywali, w tym Alberto Contadorem. Na 17. etapie ponownie finiszował czwarty (później wynik zmieniono na miejsce trzecie, ze względu na dyskwalifikację "El Pistolero"), tym razem na szczycie legendarnego Col du Tourmalet. W klasyfikacji generalnej skończył na 6. miejscu. Był to najlepszy rezultat zawodnika z Kanady od czasów czwartego miejsca Bauera w Tour de France 1988.
Udany rok Hesjedal zakończył równym występem w rodzinnej Kanadzie. W klasykach w okolicach Québecu i Montrealu zajął odpowiednio 4. i 3. miejsce. Ponownie znalazł się także w czołówce Clásica de San Sebastián.
2011.
Nieco słabszy sezon Kanadyjczyka widać było od lutowych startów do klasyków we wrześniu. Ponownie przygotowywał się do Tour de France, udało mu się nawet zająć 3. miejsce na jednym z etapów, ale w klasyfikacji generalnej uplasował się dopiero na 17. pozycji.
2012.
Hesjedal przygotowania do Giro d’Italia rozpoczął biorąc udział w hiszpańskich wyścigach oraz ardeńskich klasykach. W Liège-Bastogne-Liège zajął nawet 9. miejsce. W ramach ostatniego sprawdzianu przed startem we Włoszech, przejechał cztery etapy Tour de Romandie.
Giro rozpoczął od wygranej czasówki drużynowej na czwartym etapie. Liderem został jego kolega z drużyny Ramūnas Navardauskas, ale już na 7. etapie, po zajęciu 5. miejsca na etapie, Hesjedal przywdział "maglia rosa". Utrzymał ją do 10. etapu - na mecie w Asyżu najlepszy okazał się Joaquim Rodríguez i to on zmienił Kanadyjczyka na prowadzeniu. Ten jednak nie zamierzał rezygnować i na 14. etapie zaatakował z grupy lidera. Faworyci nie byli w stanie odpowiedzieć, Hesjedal finiszował na 4. miejscu (do mety dojechała ucieczka) i ponownie na podium założył różowy trykot. Na następnym etapie nie dał jednak rady utrzymać prowadzenia, które odebrał mu ponownie "Purito".
Walkę o najwyższy stopień podium miały rozstrzygnąć następne górskie odcinki. Po 15. etapie Hesjedal tracił do Rodrígueza tylko 30 sekund, co przy dosyć słabej jeździe Hiszpana na czasówkach, Kanadyjczyk mógł spokojnie odrobić na ostatnim etapie w Mediolanie. Półminutowa różnica utrzymywała się do etapu 19. W końcówce do ofensywy przeszedł podopieczny Vaughtersa, gubiąc Rodrígueza i kończąc podjazd Alpe di Pampeago na 2. miejscu, za Romanem Kreuzigerem. Różnica między prowadzącą dwójką zmniejszyła się do 17 sekund. Ostatni górski etap, prowadzący na Przełęcz Stelvio, mógł drastycznie zmienić miejsce Kanadyjczyka. Pojawiały się głosy, że jego aktywna jazda przez cały wyścig może źle wpłynąć na jego dyspozycję na ostatnim, morderczym podjeździe. Stało się jednak inaczej - Hesjedal przyjechał 6., tracąc tylko 14 sekund do Hiszpana. Przed finałową czasówką tracił 31 sekund i było prawie pewne, że uda mu się zdobyć upragnione prowadzenie. Tak też się stało - mimo bardzo dobrej jazdy Rodrígueza, zawodnik Garminu pokonał lidera Katushy o 47 sekund i wygrał wyścig różnicą zaledwie 16 sekund.
Hesjedal jest pierwszym zawodnikiem z Kanady, który wygrał Grand Tour, a także drugim (po Andrew Hampstenie) kolarzem spoza Europy, który zwyciężył w Giro d’Italia.
Jego sukces został od razu dostrzeżony w ojczyźnie - premier Stephen Harper wygłosił specjalne przemówienie, w którym pogratulował rodakowi wyniku.
Najważniejsze osiągnięcia.
Miejsca w Grand Tourach.
DNF - (ang. "did not finish") – nie ukończył

</doc>
<doc id="1777726" url="https://pl.wikipedia.org/wiki?curid=1777726" title="UBC Winter Sports Centre">
UBC Winter Sports Centre

UBC Winter Sports Centre, albo Thunderbird UBC Arena – jest wspólną areną Uniwersytetu Endowment Lands i miasta Vancouver, Kolumbia Brytyjska. A także halą męskiego i kobiecego zespołu hokejowego Thunderbirds UBC. Arena, która ma pojemność 7200 miejsc główne lodowisko oraz z dwoma innymi lodowiskami o pojemnościach 980 i 200 miejsc. Obiekt gościł rozgrywki hokeja na lodzie na ZIO 2010 jako arena dodatkowa do areny GM Place (nazwanej na czas igrzysk olimpijskich Canada Hockey Place).
Konstrukcja zaczęła się w kwietniu 2006, i zakończyła się 7 lipca 2008. Budowa areny również objęła odnowienie Father Bauer Arena, która pierwotnie została oddana do użytku w październiku 1963. Thunderbird UBC Arena zastąpiła Father Bauer Arene dla drużyny hokejowej Thunderbirds UBC.

</doc>
<doc id="1777727" url="https://pl.wikipedia.org/wiki?curid=1777727" title="Natalija Suchorukowa">
Natalija Suchorukowa

Natalija Wołodymyriwna Suchorukowa (ukr. Наталія Володимирівна Сухорукова; ur. 18 października 1975) – ukraińska piłkarka grająca na pozycji obrońcy, zawodniczka konińskiej drużyny Medyk i reprezentacji Ukrainy, w której zadebiutowała 8 września 1996 w meczu przeciwko Rumunii. Uczestniczka Mistrzostw Europy w Piłce Nożnej Kobiet 2009.

</doc>
<doc id="1777729" url="https://pl.wikipedia.org/wiki?curid=1777729" title="Julija Waszczenko">
Julija Waszczenko

Julija Waszczenko (ukr. "Юлія Ващенко", ur. 31 stycznia 1978) – ukraińska piłkarka grająca na pozycji obrońcy, zawodniczka charkowskiej drużyny Żytłobud-1 i reprezentacji Ukrainy, w której zadebiutowała 24 sierpnia 1996 w meczu przeciwko Turcji. Uczestniczka Mistrzostw Europy w Piłce Nożnej Kobiet 2009.

</doc>
<doc id="1777732" url="https://pl.wikipedia.org/wiki?curid=1777732" title="Wałentyna Kotyk">
Wałentyna Kotyk

Wałentyna Kotyk, ukr. "Валентина Котик" (ur. 8 stycznia 1978 we wsi Biły Kołodiaź, obwód charkowski) – ukraińska piłkarka, grająca na pozycji pomocnika.
Kariera piłkarska.
Kariera klubowa.
W 1997 roku rozpoczęła karierę piłkarską w barwach klubu Hrafit Zaporoże. Potem wyjechała do Rosji, gdzie występowała w klubach Don-Tieks Szachty, Riazań-TNK Riazań, Nadieżda Nogińsk, Spartak Moskwa, SzWSM-Izmajłowo, Zorkij Krasnogorsk i Mordowoczka Sarańsk. W 2013 wróciła do Ukrainy, gdzie zasiliła skład Żytłobud-1 Charków. W 2015 zakończyła karierę piłkarską.
Kariera reprezentacyjna.
W latach 2006-2014 broniła barw reprezentacji Ukrainy, w której zadebiutowała 17 czerwca 2006 w meczu przeciwko Włochom. Uczestniczka Mistrzostw Europy w Piłce Nożnej Kobiet 2009.
Kariera trenerska.
Po zakończeniu kariery piłkarki rozpoczęła pracę szkoleniowca. Najpierw pomagała trenować Żytłobud-1 Charków. W Lidze Mistrzów Kobiet sezonu 2016/17 wykonywała obowiązki głównego trenera klubu, ponieważ żaden z trenerów charkowskiej drużyny nie miał ważnej licencji trenerskiej, co było wymogiem UEFA. W grudniu 2017 została mianowana na stanowisko głównego trenera Żytłobud-1.

</doc>
<doc id="1777733" url="https://pl.wikipedia.org/wiki?curid=1777733" title="Wydawnictwo UMCS">
Wydawnictwo UMCS

Wydawnictwo UMCS – uczelniana oficyna wydawnicza powstała jako jednostka organizacyjna Uniwersytetu Marii Curie-Skłodowskiej w Lublinie. Tematyka publikacji jest bardzo rozległa i różnorodna – odpowiada dziedzinom naukowym reprezentowanym przez pracowników Uczelni. Wśród tytułów przeważają monografie publikowane jako wydawnictwa zwarte lub w licznych seriach o wieloletniej ciągłości. Oficyna wydaje też prace zbiorowe, informatory, materiały pokonferencyjne oraz podręczniki. Część publikacji to książki wydawane we współpracy z instytucjami spoza UMCS, zwykle odbiegające charakterem od wydawnictw naukowych. Wydawnictwo wydaje około 180-210 tytułów rocznie.

</doc>
<doc id="1777735" url="https://pl.wikipedia.org/wiki?curid=1777735" title="Maryna Masalśka">
Maryna Masalśka

Maryna Masalśka (ukr. "Марина Масальська", ur. 17 maja 1985) – ukraińska piłkarka grająca na pozycji obrońcy, zawodniczka charkowskiej drużyny Żytłobud-1 i reprezentacji Ukrainy, w której zadebiutowała 7 marca 2005 w meczu przeciwko Rosji. Uczestniczka Mistrzostw Europy w Piłce Nożnej Kobiet 2009.

</doc>
<doc id="1777740" url="https://pl.wikipedia.org/wiki?curid=1777740" title="Torpedowce typu Ariete">
Torpedowce typu Ariete

Torpedowce typu Ariete – typ szesnastu włoskich torpedowców opracowanych podczas II wojny światowej dla Regia Marina (Marynarka Wojenna Królestwa Włoch), będący udoskonaloną wersją jednostek typu "Spica". Planowano budowę 42 okrętów tego typu.
Tylko jeden okręt ("Ariete") został ukończony przed podpisaniem przez Włochy rozejmu z aliantami i wkroczeniem wojsk niemieckich do Włoch. Niemcy przejęli piętnaście nieukończonych jeszcze okrętów, a następnie wcielili je do Kriegsmarine. Większość okrętów została zatopiona lub zniszczona w wyniku działań wojennych. Wojnę przetrwały jedynie torpedowce "Ariete" oraz nadal nieukończona "Balestra" (TA 47). Oba okręty zostały po wojnie przekazane Marynarce Wojennej SFR Jugosławii. "Ariete", przemianowany na "Dumitor", służył w jugosłowiańskiej flocie do 1963 roku, natomiast "Balestra" ukończona w 1949 roku jako "Ucke" pozostała w służbie aż do 1971 roku.

</doc>
<doc id="1777741" url="https://pl.wikipedia.org/wiki?curid=1777741" title="Ulica Stawowa w Katowicach">
Ulica Stawowa w Katowicach

Ulica Stawowa w Katowicach (niem. "Lazarettstraße", "Teichstraße", w latach 1939–1945 "Woyrschstraße") – jeden z najważniejszych i najbardziej znanych deptaków w katowickim Śródmieściu. Jej nazwa prawdopodobnie pochodzi od stawu, który istniał za ulicą Piotra Skargi. Rozpoczyna swój bieg przy skrzyżowaniu z ul. ks. Piotra Skargi, następnie krzyżuje się z ulicą Adama Mickiewicza (na tym odcinku dopuszczony jest ruch autobusów, za skrzyżowaniem ulica zamienia się w deptak). Kończy swój bieg przy skrzyżowaniu z ulicą 3 Maja. Stanowi ona pieszy pasaż o charakterze handlowym i usługowym, będący jedną z ważnych przestrzeni publicznych o funkcji reprezentacyjnej i integrującej. W drugiej połowie lat 90. XX wieku, ze względu na dużą liczbę przechodzących tamtędy ludzi, stanowiła jeden z wyraźniejszych obszarów centrum Katowic. W badaniach z roku 2005 była ona jednym z nielicznych obszarów centralnych miasta odczuwanych jako przyjemne i zadbane.
Historia.
W 1857 w rejonie dzisiejszych ulic Adama Mickiewicza i Stawowej uruchomiono hutę żelaza Jakub (niem. "Jakobshütte"), zbudowaną przez spółkę "Kremski Kożuszek, Klausa i Rosse". Znajdowała się w niej kuźnia z napędem parowym i odlewnia. Hutę zlikwidowano pod koniec XIX wieku. Od 1871 przy ulicy działa szkoła (obecnie Szkoła Podstawowa nr 10). Budynek mieścił między innymi mniejszościową szkołę niemiecką i niemieckie przedszkole (do 1939). Istniejąca dzisiaj część ulicy (numery 1-13) powstała w latach 90. XIX wieku, kiedy zaczęto zabudowywać obszar dworski, a huta przestała funkcjonować. Z południowej części ulicy pozostały do dziś kamienice przy placu Wilhelma Szewczyka (nr 1-5). Na posiedzeniu Rady Miasta Katowice z 13 października 1890 ulicy nadano nazwę "Lazarettstraße". W 1911 rozpoczęto wydawanie "Gazety Ludowej" z siedzibą redakcji przy ul. Stawowej. W latach 1906–1922 mieściła się tu również siedziba "Kuryera Śląskiego" (ul. Stawowa 8), założonego przez Wojciecha Korfantego.
Przed I wojną światową obecne przedłużenie pomiędzy ul. A. Mickiewicza a ul. Piotra Skargi nosiło nazwę Tiele-Winckler Platz (pol. plac Tiele-Wincklerów).
W 1922 ulicę przemianowano na "Stawową", w latach 1939–1945 nosiła nazwę "Woyrschstraße", po czym przywrócono polską wersję. Do 1939 pod numerem 8 wydawany był dziennik "Der Oberschlesiche Kurier" oraz czasopismo "Ostscheisische Post". W dwudziestoleciu międzywojennym na rogu ulic 3 Maja i Stawowej znajdował się postój dorożek. W budynku pod numerem 16 istniał Dom Modlitwy Zjednoczenia Chrześcijańskiego oraz biuro wynajmu filmów Paramount, pod numerem 19 zaś bar Carioka i kino Stylowy.
W latach sześćdziesiątych XX wieku zabudowania przy ul. Stawowej za skrzyżowaniem z ul. 3 Maja wyburzono; wśród nich znajdował się hotel Kaiserhof (ul. Stawowa 19), w którym od 1894 mieściła się niemiecka żydowska loża wolnomularska Concordia. W połowie lat 70. XX wieku na ul. Stawowej w pobliżu ulicy 3 Maja ustawiono fontannę, w której woda wypływała z ust ponad 100-kilogramowej, mosiężnej figury żaby. Żaba miała symbolizować niegdysiejszy staw znajdujący się nieopodal (obecnie w tym miejscu mieści się Empik). Dla mieszkańców Katowic fontanna stała się popularnym miejscem spotkań. 11 grudnia 1992 pod numerem 5 otwarto, pierwszą na Śląsku i trzecią w Polsce, restaurację szybkiej obsługi sieci McDonald’s.
W ramach ogólnoświatowej akcji "Darmowe przytulanie" na tej ulicy 8 marca 2009 zorganizowano jej epizod. W 2010 otwarto "Apartamenty Stawowa 13" w zabytkowej kamienicy na rogu ulic 3 Maja i Stawowej pod numerem 13.
Obiekty i instytucje.
Przy ulicy Stawowej znajdują się następujące historyczne obiekty:
Przy ulicy Stawowej znajdują się także inne historyczne budynki: kamienice mieszkalne (pod numerami "5", "9") i budynek szkoły z początku XX wieku (pod numerem "6").
Przy ulicy Stawowej swoją siedzibę mają: Szkoła Podstawowa nr 10 im. Marii Skłodowskiej-Curie, Komisariat Policji nr VI, Stowarzyszenie Studenckie „Inicjatywa”, kantory i oddziały banków, sklepy oraz firmy handlowo-usługowe, restauracje, księgarnia, biura podróży, szkoły językowe, biuro architektoniczne.
Komunikacja.
Przy ulicy Stawowej przystanek początkowy mają linie autobusowe KZK GOP o numerach: 6, 48, 297N, 657N, 672N, 830N, 840, 870, 905N. Kompleks przystanków komunikacji miejskiej przy ul. Stawowej i ul. ks. P. Skargi wraz z dworcem PKS jest jednym z ważniejszych punktów przesiadkowych komunikacji zbiorowej w centrum miasta.

</doc>
<doc id="1777742" url="https://pl.wikipedia.org/wiki?curid=1777742" title="Antoni Paduch">
Antoni Paduch

Antoni Paduch (ur. 9 kwietnia 1868, zm. w październiku 1942) – działacz polityczny, poseł do Rady Państwa Wiedniu oraz do Sejmu Krajowego Galicji.
Życiorys.
Urodził się w Brzostowej Górze w powiecie kolbuszowskim w rodzinie chłopskiej. Syn Józefa i Katarzyny Paduch z domu Zięba. Po ukończeniu szkoły podstawowej służył w wojsku austriackim, gdzie doszedł do stopnia plutonowego.
Po wyjściu z wojska zajął się gospodarstwem oraz działalnością polityczno-społeczną (był m.in. członkiem Wydziału Powiatowego „Polskiego Towarzystwa Gimnastycznego „Sokół””, Kasy Raiffeisen’a).
Powołanie w ostatnich latach XIX w. (1895) w Rzeszowie Stronnictwa Ludowego ożywiło działalność ruchu ludowego na terenie Majdańszczyzny. Z tego ugrupowania dnia 25 września 1895 Antoni uzyskał mandat poselski do Sejmu Krajowego Galicyjskiego we Lwowie. Następnie z ramienia tej partii (działającej już jako PSL) kandydował w 1907 w wyborach do parlamentu austriackiego w okręgu Kolbuszowa-Rzeszów-Głogów. Wybrany na posła, wstąpił do Klubu Ludowców. Był również w latach 1907–1910 członkiem Rady Naczelnej Polskiego Stronnictwa Ludowego. Stronnictwo to popierało w tym czasie większość rządową w Austrii i ludowcy mieli z tego tytułu liczne korzyści m.in. wpływ na rozdział koncesji szynkarskich w Galicji.
Po 1910 Antoni Paduch przeszedł do Narodowej Demokracji, z ramienia której starał się jeszcze raz kandydować w wyborach parlamentarnych z tego samego okręgu w 1911. Nie został jednak wybrany.
Po I wojnie światowej kupił gospodarstwo z parcelacji w okolicy miejscowości Brodów, gdzie mieszkał aż do 1942. Zmarł w Brodach w październiku 1942.
Był żonaty z Franciszką Żmudą, z którą miał 12 dzieci: kilkoro z nich zmarło w dzieciństwie, a pozostałe to: Józef (ur. 1896), Adam (ur. 1899), Anna (ur. 1905), Karolina (ur. 1907), Bolesław (ur. 1911).

</doc>
<doc id="1777743" url="https://pl.wikipedia.org/wiki?curid=1777743" title="Αlpha Camelopardalis">
Αlpha Camelopardalis



</doc>
<doc id="1777747" url="https://pl.wikipedia.org/wiki?curid=1777747" title="Beata Mikołajczyk">
Beata Mikołajczyk

Beata Leokadia Mikołajczyk, po mężu Rosolska (ur. 15 października 1985 w Bydgoszczy) – polska kajakarka, wicemistrzyni olimpijska z Letnich Igrzysk Olimpijskich w Pekinie, brązowa medalistka Letnich Igrzysk Olimpijskich w Londynie i Letnich Igrzysk Olimpijskich w Rio de Janeiro, mistrzyni świata, mistrzyni Europy, młodzieżowa mistrzyni Europy, wicemistrzyni świata juniorek, brązowa medalistka mistrzostw Europy juniorek i wielokrotna mistrzyni Polski. Była zawodniczką UKS Kopernik Bydgoszcz.
W 2017 wyszła za mąż za kajakarza Rafała Rosolskiego. Ma syna Szymona.
W 2020 zakończyła karierę sportową.
Od 2016 upamiętniona w Bydgoskiej Alei Autografów.
Życiorys.
Igrzyska olimpijskie.
W 2008 reprezentowała Polskę na igrzyskach olimpijskich w Pekinie w konkurencji – kajakarstwo klasyczne: K-2 500, K-4 500. Start w zawodach tej rangi był jej debiutem. Jej współpartnerką w kobiecej dwójce była Aneta Konieczna, z którą w pierwszym biegu zajęły 2. miejsce, co wiązało się z awansem do finału. W ostatniej konfrontacji z przeciwniczkami w konkurencji K-2 500 przypłynęły na 2. pozycji, zostając wicemistrzyniami olimpijskimi. Wraz z Anetą Konieczną, Edytą Dzieniszewską i Dorotą Kuczkowską przystąpiła do rywalizacji na dystansie 500 m, którą rozpoczęły od zajęcia 2. lokaty, która dała bezpośredni awans do finału. Finałowe zmagania dla polek zakończyły się miejscem tuż za podium, ze stratą 0,048 s do Australijek.
W 2012 była reprezentantką kraju na igrzyskach olimpijskich w Londynie w konkurencji – kajakarstwo klasyczne: K-2 500, K-4 500. W parze z Karoliną Nają przystąpiła do konkurencji K-2 500, którą rozpoczęły od biegu kwalifikacyjnego, kończąc go z czasem wymagającym startu w półfinale. Kolejna konfrontacja z rywalkami miała miejsce w drugim półfinale, w którym finiszowały na mecie na 3. miejscu, uzyskując wynik uprawniający do startu w finale A. W finale przypłynęły na 3. pozycji i tym samym zostały brązowymi medalistkami igrzysk olimpijskich. Z Anetą Konieczną, Martą Walczykiewicz i Karoliną Nają tworzyły polską osadę w konkurencji K-4 500, którą zainaugurowały 9. czasem w kwalifikacjach. W biegu półfinałowym osiągnęły wynik – 1:30.338, ustanawiając tym samym nowym rekord olimpijski. Finał zmagań w batalii osad czteroosobowych zwieńczyły 4. lokatą.
W 2016 po raz kolejny została reprezentantką kraju nad Wisłą na igrzyskach olimpijskich w Rio de Janeiro w konkurencji – kajakarstwo klasyczne: K-2 500, K-4 500. Do rywalizacji w konkurencji K-2 500 przystąpiła w parze z Karoliną Nają, z którą zajęła 2. miejsce w eliminacjach. W swoim półfinale okazały się najlepsze. W finale uplasowały się na 3. pozycji i tym samym stając się po raz kolejny brązowymi medalistkami igrzysk olimpijskich. Pozycja medalowa zawodniczki z Bydgoszczy przyczyniła się do tego, że stała się drugą kajakarką, która zdobyła trzy medale na igrzyskach olimpijskich, a także pierwszą, która zdobyła swoje krążki na każdych igrzyskach, w których wzięła udział.
Osiągnięcia.
Puchar Świata Seniorów.
Od 2003 do 2019 - 42 medali (22 złotych, 16 srebrnych, 4 brązowe)
Mistrzostwa Polski Młodzik - Senior.
Od 1998 do 2019 - 60 medali (39 złotych, 14 srebrnych, 7 brązowych)

</doc>
<doc id="1777749" url="https://pl.wikipedia.org/wiki?curid=1777749" title="Wydawnictwo Uniwersytetu Śląskiego">
Wydawnictwo Uniwersytetu Śląskiego

Wydawnictwo Uniwersytetu Śląskiego – uczelniana oficyna wydawnicza powstała w 1968 roku wraz z powołaniem do życia Uniwersytetu Śląskiego. Dnia 1 września 1975 roku Dział Wydawniczy przekształcono w Wydawnictwo Uniwersytetu Śląskiego.
Wydawnictwo Uniwersytetu Śląskiego publikuje prace naukowe z zakresu wszystkich dziedzin i dyscyplin nauki uprawianych przez pracowników naukowych Uniwersytetu Śląskiego w Katowicach. Wśród publikacji WUŚ ukazują się zarówno monografie naukowe, jak i prace zbiorowe oraz czasopisma. Publikowane prace ukazują się w postaci nakładów tradycyjnych (drukowanych), jak i w postaci elektronicznej (e-książki). Wydawnictwa ciągłe i czasopisma, z których znaczna liczba figuruje się na punktowanej liście MNiSW i jest indeksowana w krajowych i międzynarodowych repozytoriach i bazach danych (takich jak Central and Eastern European Online Library (CEEOL), Index Copernicus, CEJSH, BazHum, ERIH+ i innych) są większości przypadków udostępniane są czytelnikom w formule otwartego dostępu (tzw. „droga złota”), zgodnie z zaleceniem Komisji Europejskiej. Część publikacji stanowią opracowania będące wyróżnionymi pracami doktorskimi, pracami habilitacyjnymi oraz dysertacjami samodzielnych pracowników naukowych. Odrębną dziedziną działalności edytorskiej jest produkcja podręczników i skryptów przeznaczonych dla studentów, w tym słuchaczy studiów niestacjonarnych, a także dla osób uczących się języka polskiego jako obcego.
Publikacje Wydawnictwa Uniwersytetu Śląskiego zdobyły wiele nagród i wyróżnień, a wśród Autorów publikujących swoje prace w Wydawnictwie znajdują się wiodący eksperci w różnych dziedzinach nauki.
Wydawnictwo Uniwersytetu Śląskiego wydaje rocznie średnio 150 tytułów o łącznej objętości 2700 arkuszy wydawniczych.

</doc>
<doc id="1777754" url="https://pl.wikipedia.org/wiki?curid=1777754" title="Karol Paduch">
Karol Paduch

Karol Paduch (ur. ok. 1818, zm. po 1850) – inżynier, cukrownik, uczestnik rewolucji lwowskiej w 1848 roku.
Syn Kazimierza Paducha – znanego krawca ze Lwowa. Po ukończeniu liceum akademickiego we Lwowie, studiował w latach 1836–1837 filozofię na Uniwersytecie Lwowskim, po czym przeniósł się na Politechnikę Wiedeńską. 
Wymienia się go wśród członków Stowarzyszenia Ludu Polskiego. W 1841 roku policja wiedeńska miała informację, że Karol organizował studentów, zachęcał ich do wstrzemięźliwego trybu życia i do lektur rewolucyjnych. Zwracano również uwagę na jego bliską znajomość z Kasprem Cięglewiczem. 
W roku 1843 powrócił do Lwowa. Latem 1845 roku wyjechał za paszportem do Królestwa Polskiego. W październiku tego roku zjawił się w Brukseli u Joachima Lelewela, skąd 10 grudnia 1846 roku nadesłał do „Tygodnika Rolniczego i Przemysłowego” we Lwowie artykuł „o aparacie kossakowskiego do ewaporowania klersy cukrowej” (1845/ nr 52). Bawiąc za granicą legalnie, nie przystąpił do Towarzystwa Demokratycznego Polskiego (TDP), chociaż na pewno miał kontakt z Centralizacją.
Powrócił do Lwowa 3 marca 1846 roku z zamiarem uczestnictwa w powstaniu. Policja austriacka zrewidowała jego rzeczy, nic jednak nie znalazła. Sam Karol zaznaczył, że przybył do Galicji szukać zatrudnienia w cukrownictwie, niestety bez skutku. Już w kwietniu tego samego roku pozwolono mu wyjechać na Wołyń via Brody. Niewykluczone, że znowu znalazł się na Zachodzie, gdyż powrócił do Lwowa wraz z następną z kolei rewolucją. W roku 1848 uznano go powszechnie za emigranta. 
Zajął wydatne miejsce w Zjednoczeniu Czeladzi Wszystkich Rzemiosł, liczącym ponad 1000 członków. Prowadził wśród czeladników agitację patriotyczną i demokratyczną, występując otwarcie jako proletariusz.
W tej ostatniej sprawie udał się do generała Józefa Bema. Stale też wypowiadał się za ściślejszym nadzorem RNC nad działalnością posłów polskich w Wiedniu. Dwukrotnie był delegowany do tego miasta: między 10 a 18 września, potem 11 października wraz z Marianem Sroczyńskim – z misją oddziaływania na posłów, aby domagali się odrębnego Sejmu dla Galicji. 
Do Lwowa już nie powrócił, nie wiadomo też czy brał udział w powstaniu wiedeńskim. W 1849 roku władze śledcze we Lwowie zaliczyły Karola do działaczy rewolucyjnych. Tymczasem Karol przebywał w Brukseli i podawał się za inżyniera fabrycznego i periodycznie zabiegał o prolongatę paszportu austriackiego, po raz ostatni w grudniu 1850.
Utrzymywał kontakt z krajem, m.in. należał w latach 1850–1855 do współpracowników poznańskiego „Ziemianina”. Nakładem tego pisma ogłosił rozprawę pt. „Pogląd na fabrykację cukru z buraków” (1850).

</doc>
<doc id="1777756" url="https://pl.wikipedia.org/wiki?curid=1777756" title="Zamek Blair">
Zamek Blair

Zamek Blair (ang. "Blair Castle", gael. "Caisteil Bhlàir") – zamek położony w Szkocji w jednostce administracyjnej Perth and Kinross. Już w 1269 została wybudowana tu wieża, która istnieje do dziś. W średniowieczu budowlę odnowiono i rozbudowano do postaci zamku. Zamek jest siedzibą rodu Murrayów, który dzierży tytuł księcia hrabstwa Atholl, pomimo że obecny, jedenasty książę, mieszka w Południowej Afryce.
Wewnątrz posiadłości znajduje się muzeum, które oferuje zwiedzanie pomieszczeń zamku pełnych kolekcji broni, trofeów zwierząt, a także pamiątek związanych z rodem Murrayów.
Do posiadłości należą ponadto duże tereny parkowe, a także zagrody dla jeleni i saren. Rosnąca w ogrodach zamku jodła olbrzymia jest drugim co do wysokości drzewem w Wielkiej Brytanii (62,7 m).
Właściciel zamku jest posiadaczem jedynej w Europie prywatnej armii.

</doc>
<doc id="1777761" url="https://pl.wikipedia.org/wiki?curid=1777761" title="Wójtowice (przystanek kolejowy)">
Wójtowice (przystanek kolejowy)

Wójtowice – nieistniejący przystanek osobowy na zlikwidowanej linii kolejowej nr 321 Grodków Śląski - Głęboka Śląska, w miejscowości Wójtowice, w województwie opolskim, w powiecie brzeskim, w gminie Grodków, w Polsce.

</doc>
<doc id="1777765" url="https://pl.wikipedia.org/wiki?curid=1777765" title="Józef Kobiałko">
Józef Kobiałko

Józef Kobiałko ps. "Franciszek", "Kazimierz", "Walek" (ur. 20 października 1884 w Goryniu, zm. 12 listopada 1941 w KL Auschwitz) – działacz socjalistyczny i niepodległościowy, członek Organizacji Bojowej PPS, kawaler Orderu Virtuti Militari, zastępca senatora wybrany w 1935 w województwie lubelskim.
Życiorys.
W Organizacji Bojowej PPS.
Po ukończeniu trzech klas szkoły rzemieślniczej w Radomiu, pracował jako szewc. W 1904 wstąpił do Polskiej Partii Socjalistycznej. Uczestniczył w demonstracjach PPS przeciw mobilizacji w związku z wojną rosyjsko–japońską.
Od połowy 1905, był członkiem Organizacji Bojowej PPS, uczestniczył w zamachach na szczególnie okrutnych strażników więziennych. Od 1906, był instruktorem bojowym w Kielcach, Siedlcach, Lublinie i Puławach. Na początku 1907 aresztowany w trakcie odwrotu z akcji w Puławach, pod nazwiskiem „"Stanisław Sawicki"”. Zbiegł z aresztu po czterech miesiącach. Nadal działał w OB PPS, uczestniczył m.in. w odbiciu Bolesławy Nawrot skazanej na katorgę. W 1908, został instruktorem bojowym w Zagłębiu Dąbrowskim, gdzie uczestniczył w kilkudziesięciu akcjach ekspropriacyjnych na pociągi, poczty i urzędy gminne, oraz akcjach przeciw agentom i prowokatorom. Zagrożony po zdradzie prowokatora Taranowicza, opuścił Królestwo i wyjechał do Krakowa.
Z terenu Galicji, uczestniczył w wypadach do Królestwa. M.in. brał udział w napadzie na furgon pocztowy pod Cekowem (18 lipca 1908) oraz wraz z Józefem Piłsudskim, Walerym Sławkiem, Tomaszem Arciszewskim i Aleksandrem Prystorem w słynnej akcji pod Bezdanami (26 września 1908 r.).
W 1909 ukończył w Krakowie „szkołę bombistów”, zaś w 1910 znów brał udział w akcjach Organizacji Bojowej PPS na terenie Królestwa. Uczestniczył m.in. wraz Władysławem Bartniakiem w zamachu na naczelnika straży ziemskiej powiatu błońskiego kapitana Iwana Aleksandrowa słynącego od trzech lat z okrucieństwa i stosowania tortur wobec aresztowanych. Ranny w czasie zamachu, uciekł do Galicji. W 1910 uczestniczy w ostatniej akcji OB PPS na pocztę pod Turkiem, gdzie skonfiskowano 40 tys. rubli. 
Aleksy Rżewski charakteryzuje go jako: 
W Legionach i POW.
Po kuracji w Zakopanem, powrócił do Krakowa, gdzie pracował jako elektromonter. Wstąpił do Sekcji Robotniczej Związku Walki Czynnej, oraz uczestniczył w organizacji drużyn strzeleckich. Po wybuchu I wojny światowej wstąpił do 1 pułku piechoty Legionów Polskich. W listopadzie 1914, wraz z Janem Bielawskim „"Mikitą”", został przydzielony do "oddziału beków" porucznika Tomasza Arciszewskiego przeznaczonego do prac wywiadowczo-konspiracyjnych. Wraz z Tomaszem Arciszewskim i Janem Bielawskim został następnie odkomenderowany na początku listopada 1914 do tworzenia wyodrębnionego z POW Oddziału Lotnego Wojsk Polskich do Warszawy. Początkowo jako zastępca, zaś od lutego 1915, dowódca Centralnego Oddziału Lotnego, przeprowadził szereg akcji bojowych. 
W drugiej połowie 1915, powrócił do Legionów, gdzie służył do kryzysu przysięgowego w 1917. Następnie działał w POW i Pogotowiu Bojowym PPS. W styczniu 1918, został członkiem Centralnego Wydziału Pogotowia Bojowego PPS.
W niepodległej Polsce.
W listopadzie 1918 organizował Milicję Ludową PPS w Lublinie i uczestniczył w akcji rozbrajania okupantów. Po upaństwowieniu Milicji był szefem jej Oddziału Wywiadowczego. We współpracy z Marianem Malinowskim i Marianem Buczkiem zaopatrywał milicjantów w broń ze składów wojskowych w Lublinie. W wyborach parlamentarnych w 1919, bezskutecznie kandydował z listy PPS do Sejmu Ustawodawczego. Był wówczas członkiem Okręgowego Komitetu Robotniczego Polskiej Partii Socjalistycznej w Lublinie.
Władysław Uziembło ówczesny przewodniczący OKR PPS w Lublinie i wiceprezydent Lublina, w swoich wspomnieniach, określał Kobiałkę, jako prawą rękę lidera lubelskiej PPS, Mariana Malinowskiego „"Wojtka”". Według tej relacji o czasach wojennych:
 Uziembło oskarżał Kobiałkę o organizowanie napadów już po 1919, m.in. na kasjera fabryki w Niekłaniu prawdopodobnie na polecenie Malinowskiego. Informacja ta jednak nie została nigdzie potwierdzona.
Po likwidacji Milicji Ludowej przeszedł do wojska. W czasie wojny polsko–bolszewickiej organizował oddziały dywersyjne na froncie. Od jesieni 1920 szkolił ochotników do udziału do walk na Śląsku. Po wybuchu III powstania śląskiego w 1921. trafił do jednostki dywersyjnej „Wawelberg”, jako zastępca por. Tadeusza Puszczyńskiego „"Konrada Wawelberga”".
Po wojnie pracował jako kontroler w Kasie Chorych w Lublinie. Był członkiem PPS oraz członkiem Zarządu lubelskiego koła Stowarzyszenia b. Więźniów Politycznych. W 1937 był I wiceprezesem Zarządu Oddziału Lubelskiego Związku Legionistów Polskich.
Tuż przed wybuchem wojny 1939, uczestniczył w kursach dywersyjnych dla byłych działaczy OB PPS organizowanych przez Oddział II Sztabu Generalnego WP.
Wojna i konspiracja.
Po rozpoczęciu okupacji niemieckiej czynny w PPS–WRN oraz Gwardii Ludowej WRN. Aresztowany wraz z grupą byłych członków POW wskutek donosu w czerwcu 1941. Po dwóch tygodniach śledztwa na Zamku w Lublinie, został przewieziony do niemieckiego obozu koncentracyjnego Auschwitz, gdzie 12 listopada 1941 został rozstrzelany.

</doc>
<doc id="1777768" url="https://pl.wikipedia.org/wiki?curid=1777768" title="Wydawnictwo UWM">
Wydawnictwo UWM

Wydawnictwo Uniwersytetu Warmińsko-Mazurskiego w Olsztynie (skrót: Wydawnictwo UWM) powstało w 1999 r. z połączenia Wydawnictwa Akademii Rolniczo-Technicznej i Wydawnictwa Wyższej Szkoły Pedagogicznej. Przejęło dorobek połączonych uczelni - publikacje z zakresu humanistyki i nauk ścisłych. Nakładem Wydawnictwa UWM ukazuje się rocznie ok. 100 tytułów.
Pierwszym redaktorem naczelnym i dyrektorem Wydawnictwa UWM była mgr Zofia Gawinek (1999-2008). Wszystkie publikacje Wydawnictwa UWM są drukowane w Zakładzie Poligraficznym, którym kieruje mgr inż. Zdzisława Świtała.
Wydawnictwo UWM publikuje czasopisma naukowe, monografie, rozprawy habilitacyjne, podręczniki akademickie, skrypty i inne pomoce dydaktyczne. Uniwersytecką politykę wydawniczą kreuje Kolegium Wydawnicze, w którego skład wchodzą reprezentanci wszystkich wydziałów Uniwersytetu.

</doc>
<doc id="1777771" url="https://pl.wikipedia.org/wiki?curid=1777771" title="Birute Dominauskaite">
Birute Dominauskaite



</doc>
<doc id="1777772" url="https://pl.wikipedia.org/wiki?curid=1777772" title="Jota Capricorni">
Jota Capricorni

Jota Capricorni ("ι Cap") – gwiazda w gwiazdozbiorze Koziorożca. Oddalona jest o około 197 lat świetlnych od Słońca.
Charakterystyka.
Jota Capricorni to żółty olbrzym należący do typu widmowego G o obserwowanej wielkości gwiazdowej równej +4,27. Jest to gwiazda zmienna typu BY Draconis o amplitudzie zmian jasności równej 0,06m.

</doc>
<doc id="1777774" url="https://pl.wikipedia.org/wiki?curid=1777774" title="Kwiteria">
Kwiteria

Kwiteria (zm. 22 maja 477) – święta katolicka, męczennica, dziewica.
Przypisuje się św. Kwiterii królewskie pochodzenie. W wieku trzynastu lat za sprawą anielskiej interwencji została chrześcijanką. Nie chcąc się poddać woli ojca Katilliusa, który chciał ją wydać za Germana, uciekła z domu. Uwięziona przez króla Letyniana w cudowny sposób zbiegła. Kiedy została odnaleziona przez niedoszłego małżonka, ten kazał ją ściąć.
Kult świętej Kwiterii rozwinął się w Gaskonii, Hiszpanii, Portugalii, a szczególną czcią obdarzano ją w diecezji Aire-sur-l’Adour. O jej życiu, wobec wzrastającego kultu męczennicy miał zamiar napisać Grzegorz z Tours. Wspomnienie jej obchodzone jest 22 maja.

</doc>
<doc id="1777775" url="https://pl.wikipedia.org/wiki?curid=1777775" title="Reda Aleliunaite-Jankovska">
Reda Aleliunaite-Jankovska



</doc>
<doc id="1777777" url="https://pl.wikipedia.org/wiki?curid=1777777" title="Alfa Cassiopeiae">
Alfa Cassiopeiae



</doc>
<doc id="1777778" url="https://pl.wikipedia.org/wiki?curid=1777778" title="Gałązczyce (przystanek kolejowy)">
Gałązczyce (przystanek kolejowy)

Gałązczyce – nieistniejący przystanek osobowy na zlikwidowanej linii kolejowej nr 321 Grodków Śląski – Głęboka Śląska, w miejscowości Gałązczyce, w województwie opolskim, w powiecie brzeskim, w gminie Grodków, w Polsce.

</doc>
<doc id="1777780" url="https://pl.wikipedia.org/wiki?curid=1777780" title="Supermaraton">
Supermaraton



</doc>
<doc id="1777783" url="https://pl.wikipedia.org/wiki?curid=1777783" title="Rożnów (przystanek kolejowy)">
Rożnów (przystanek kolejowy)

Rożnów – nieistniejący przystanek osobowy na zlikwidowanej linii kolejowej nr 321 Grodków Śląski – Głęboka Śląska, w miejscowości Rożnów, w województwie dolnośląskim, w powiecie strzelińskim, w gminie Przeworno, w Polsce.

</doc>
<doc id="1777789" url="https://pl.wikipedia.org/wiki?curid=1777789" title="Love Is a Many Splendored Thing">
Love Is a Many Splendored Thing

Love Is a Many Splendored Thing – amerykańska opera mydlana, emitowana na kanale CBS od 18 września 1967 do 23 marca 1973 r.
Krótki opis.
Doczekała się 1430 odcinków. Twórczynią programu była Irna Phillips. Akcja serialu toczyła się w San Francisco, w Kalifornii. Był on spin-offem filmu "Miłość jest wspaniała" z 1955 r.

</doc>
<doc id="1777793" url="https://pl.wikipedia.org/wiki?curid=1777793" title="Mysłowice Brzezinka (stacja kolejowa)">
Mysłowice Brzezinka (stacja kolejowa)



</doc>
<doc id="1777797" url="https://pl.wikipedia.org/wiki?curid=1777797" title="Kłudna (stacja kolejowa)">
Kłudna (stacja kolejowa)



</doc>
<doc id="1777811" url="https://pl.wikipedia.org/wiki?curid=1777811" title="De Vink (stacja kolejowa)">
De Vink (stacja kolejowa)



</doc>
<doc id="1777812" url="https://pl.wikipedia.org/wiki?curid=1777812" title="Liudmyła Błonśka">
Liudmyła Błonśka



</doc>
<doc id="1777827" url="https://pl.wikipedia.org/wiki?curid=1777827" title="Where the Heart Is">
Where the Heart Is

Where the Heart Is to amerykański serial telewizyjny, nadawany na kanale CBS od 8 września 1969 do 23 marca 1973 r.
Krótki opis.
Został stworzony przez Lou Scofield i Margaret DePriest. Doczekał się 912 odcinków. Akcja opery mydlanej toczyła się w fikcyjnej miejscowości "Northcross", w Connecticut. Centrum serialu była rodzina "Hathaway".
Obsada.
Zestawienie przygotowano na podstawie informacji portalu filmowego IMDb.com:

</doc>
<doc id="1777833" url="https://pl.wikipedia.org/wiki?curid=1777833" title="Hurysy">
Hurysy



</doc>
<doc id="1777840" url="https://pl.wikipedia.org/wiki?curid=1777840" title="Maryna Masalska">
Maryna Masalska



</doc>
<doc id="1777850" url="https://pl.wikipedia.org/wiki?curid=1777850" title="Bronisław Galbasz">
Bronisław Galbasz

Bronisław Konstanty Galbasz, ps. „Bernard” (ur. 2 czerwca 1887 w osadzie Lubieniec, zm. 1 lutego 1963 w Warszawie) – major piechoty Wojska Polskiego, kawaler Orderu Virtuti Militari, działacz socjalistyczny i niepodległościowy, członek Organizacji Bojowej PPS, żołnierz Legionów Polskich.
Życiorys.
Urodził się 2 czerwca 1887 w Lubieńcu, w rodzinie Andrzeja, urzędnika. Od 1904 był członkiem Polskiej Partii Socjalistycznej i działaczem związku zawodowego kamaszników. Od 1906 członek Organizacji Bojowej PPS. Uczestniczył w akcji bojowej na furgon na szosie Lipno-Włocławek, w której został ciężko ranny w rękę. Przebywał na kuracji w Krakowie, gdzie amputowano mu rękę. Potem wyjechał do Lwowa. W końcu 1907 był gospodarzem tajnej szkoły bojowej we Lwowie. Od 1908 członek Związku Walki Czynnej m.in. intendent tajnych magazynów broni. Pełnił również rolę instruktora Związku Strzeleckiego. 
Od lipca 1914 do sierpnia 1916 żołnierz Legionów. W 1914 został przydzielony do oddziału „Beków” porucznika Tomasza Arciszewskiego przeznaczonego do prac wywiadowczo-konspiracyjnych. Dosłużył się stopnia porucznika. Od października 1918 członek Polskiej Organizacji Wojskowej.
Po odzyskaniu niepodległości, od listopada 1918 komendant okręgu Milicji Ludowej PPS w Zagłębiu Dąbrowskim. Od grudnia 1918 komendant okręgu Milicji Ludowej w Siedlcach. Po likwidacji Milicji Ludowej w lipcu 1920 przeszedł do wojska.
Początkowo w Inspektoracie Wojsk Samochodowych, a następnie w Oddziale II Sztabu Generalnego. 1 czerwca 1921 pełnił służbę w Dowództwie Okręgu Generalnego „Lwów”, a jego oddziałem macierzystym był wówczas 53 pułk piechoty Strzelców Kresowych. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 607. lokatą w korpusie oficerów piechoty. 1 grudnia 1924 awansował na majora ze starszeństwem z dniem 15 sierpnia 1924 i 193. lokatą w korpusie oficerów piechoty. 31 grudnia 1926 otrzymał przeniesienie z Dowództwa Okręgu Korpusu Nr II w Lublinie do Generalnego Inspektoratu Sił Zbrojnych w Warszawie na stanowisko referenta Samodzielnego Referatu Personalnego. 31 października 1927 został przeniesiony z GISZ do składu osobowego szefa Korpusu Kontrolerów na stanowisko szefa Wydziału Ogólnego. 28 czerwca 1930 został przeniesiony do Biura Wyznań Niekatolickich Ministerstwa Spraw Wojskowych w Warszawie na stanowisko zastępcy szefa biura. Z dniem 30 kwietnia 1934 został przeniesiony w stan spoczynku. 
Podjął pracę w dyrekcji Rzeźni Miejskiej. Od listopada 1934 do września 1939 wicedyrektor Wydziału Wojskowego Zarządu miasta stołecznego Warszawy. W latach 1935–1936 był prezesem Związku Legionistów.
Zmarł 1 lutego 1963 w Warszawie.

</doc>
<doc id="1777851" url="https://pl.wikipedia.org/wiki?curid=1777851" title="Post-grunge">
Post-grunge



</doc>
<doc id="1777854" url="https://pl.wikipedia.org/wiki?curid=1777854" title="Matteo Priuli">
Matteo Priuli

Matteo Priuli (ur. ok. 1577, Wenecja – zm. 13 marca 1624, Rzym) – włoski kardynał, mianowany przez papieża Pawła V na konsystorzu 19 września 1616. Uczestnik konklawe 1621 i konklawe 1623. Komendatariusz opactwa terytorialnego Vangadizza od 1610.

</doc>
<doc id="1777855" url="https://pl.wikipedia.org/wiki?curid=1777855" title="Brajl">
Brajl



</doc>
<doc id="1777856" url="https://pl.wikipedia.org/wiki?curid=1777856" title="Stadion Miejski „Odra”">
Stadion Miejski „Odra”

Stadion Odry Opole – stadion piłkarski w Opolu zlokalizowany przy ulicy Oleskiej 51. Obecna pojemność stadionu wynosi 5 000 kibiców (kiedyś mógł pomieścić 25 000), z których 500 zadaszonych. Oświetlenie zostało użyte po raz pierwszy 17 kwietnia 1975 roku podczas meczu przeciwko Sparcie Zabrze (2:0) i miało wtedy natężenie 1200 luksów (obecnie ma 1600). Swoje mecze na stadionie rozgrywa Odra Opole.
Stadion wybudowano w okresie międzywojennym jako "Oppelner Stadion", otwarty w 1930, służył ówczesnym opolskim drużynom piłkarskim. Po II wojnie światowej zaczął być używany przez nowo założony klub polski.
Na lata 2010–2012 planowano budowę nowej trybuny, przeciwległej do obecnej. Jej pojemność miała wynieść około 4200 widzów, a wyposażona miała być w różne udogodnienia, m.in. pełne zadaszenie, zaplecze socjalno-sportowo-techniczne, a pod trybuną znalazłyby się szatnie, zaplecze medyczne, gabinety odnowy biologicznej i kontroli dopingowej, sala rozgrzewkowa, kawiarnia, sklepy klubowe oraz pomieszczenia biurowe. W otoczeniu obiektu przybyłoby ok. 40 miejsc parkingowych, 3 miejsca postojowe dla autokarów; zniknąć miały natomiast budynki pełniące obecnie funkcję garażową i magazynową.
Mecze kadry narodowej.
Na stadionie raz zagościła reprezentacja Polski, wygrywając w towarzyskim spotkaniu z Finlandią:
Na obiekcie planowano również rozegranie spotkania z Niemcami w 1996 roku, ale ostatecznie wybrano stadion w Zabrzu. Grywały tu także reprezentacje juniorskie oraz kadra kobiet.

</doc>
<doc id="1777857" url="https://pl.wikipedia.org/wiki?curid=1777857" title="Ryan’s Hope">
Ryan’s Hope

Ryan’s Hope – amerykańska opera mydlana, emitowana na kanale ABC od 7 lipca 1975 do 13 stycznia 1989 r.
Krótki opis.
Została stworzona przez Claire Labine i Paula Avilę Mayera. Nadano 3515 (łącznie) 30-minutowych odcinków. Serial opowiadał o życiu irlandzkiej rodziny, mieszkającej w Nowym Jorku.
Obsada.
Zestawienie oparto na informacjach portalu filmowego IMDb.com. Zawiera ono listę aktorów, którzy wystąpili łącznie w co najmniej 100 odcinkach serialu:

</doc>
<doc id="1777858" url="https://pl.wikipedia.org/wiki?curid=1777858" title="Dialekty górnoniemieckie">
Dialekty górnoniemieckie

Dialekty górnoniemieckie () – grupa dialektów wysokoniemieckich, którymi mówi się w południowej części Niemiec, Austrii, Szwajcarii i północnych Włoszech.
Podział dialektów.
Dialekt wysokofrankoński jest etnolektem przejściowym pomiędzy grupą dialektów górnoniemieckich a zespołem dialektów środkowoniemieckich. Z tego powodu przez część dialektologów uznawany bywa za dialekt środkowoniemiecki. 

</doc>
<doc id="1777859" url="https://pl.wikipedia.org/wiki?curid=1777859" title="George LeMieux">
George LeMieux

George S. LeMieux (ur. 21 maja 1969) – amerykański prawnik i polityk, działacz Partii Republikańskiej. W latach 2009-2011 Senator Stanów Zjednoczonych z Florydy.
Wieloletni funkcjonariusz republikańskiego aparatu politycznego i adwokat, LeMieux był najbliższym współpracowników gubernatora Florydy Charliego Crista, którego był szefem sztabu do stycznia 2008, kiedy powrócił do praktyki adwokackiej.
Gdy senator Mel Martinez ogłosił, iż nie będzie ubiegał się o ponowny wybór, postanowił jednocześnie wcześniej zrezygnować a mandatu. Gubernator Crist jego następcą wyznaczył LeMieux.

</doc>
<doc id="1777860" url="https://pl.wikipedia.org/wiki?curid=1777860" title="Alfa Cephei">
Alfa Cephei



</doc>
<doc id="1777861" url="https://pl.wikipedia.org/wiki?curid=1777861" title="Čeladenka">
Čeladenka

Čeladenka – potok w Czechach, w centralnej części Beskidu Śląsko-Morawskiego. Lewobrzeżny dopływ Ostrawicy.
Źródła Čeladenki znajdują się na wysokości 820-850 m n.p.m., na północnych stokach szczytu Kladnatá (918 m n.p.m.) i zachodnich stokach szczytu Trojačka (987 m n.p.m.). Spływa w kierunku północnym, głęboką, przełomową doliną, rozdzielającą masyw Smreka na wschodzie od pozostałej części tzw. Radhoštskich Beskidów (a dokładnie: masywu Kněhyni i Diabelskiego Młyna) na zachodzie. Opuszczając góry przepływa przez wieś Čeladną i na południowym skraju miasta Frydlant nad Ostrawicą, na wysokości ok. 370 m n.p.m., wpada do Ostrawicy. Długość potoku wynosi ok. 16 km, powierzchnia dorzecza ok. 43 km².
Sieć prawych dopływów Čeladenki jest słabo rozwinięta. Wśród dopływów lewobrzeżnych wyróżniają się (idąc z biegiem toku wodnego) potoki: Mohyla z Magurką, Kněhyně (lub Kněhyňka) i Stolová (lub Stolovéc).
W górnym biegu Čeladenki znajduje się rezerwat przyrody V Podolánkách.

</doc>
<doc id="1777862" url="https://pl.wikipedia.org/wiki?curid=1777862" title="Alfa Ceti">
Alfa Ceti



</doc>
<doc id="1777864" url="https://pl.wikipedia.org/wiki?curid=1777864" title="New Norfolk">
New Norfolk

New Norfolk – miasto położone nad rzeką Derwent na Tasmanii, położone 35 km na północny zachód od Hobart, znajduje się na trasie autostrady – Lyell Highway, w samorządzie terytorialnym Derwent Valley Council. 
Miasto zostało założone przez pionierów w 1808 roku, którzy pochodzili z Wyspy Norfolk. Od 1860 ważną roślina uprawną w tym rejonie stał się chmiel. 
Pierwsze drogowe połączenie między New Norfolk a Hobart powstało w 1818, natomiast pierwsza linia kolejowa pomiędzy tymi miastami ruszyła w roku 1887. 
Od 1827 w mieście działał szpital psychiatryczny Royal Derwent Hospital (założony pod nazwą New Norfolk Insane Asylum). W ciągu 173 lat działalności działał jako jedna z największych placówek tego typu na Tasmanii.

</doc>
<doc id="1777867" url="https://pl.wikipedia.org/wiki?curid=1777867" title="Półwysep Rów">
Półwysep Rów



</doc>
<doc id="1777869" url="https://pl.wikipedia.org/wiki?curid=1777869" title="Wittingen">
Wittingen

Wittingen – miasto w Niemczech, w kraju związkowym Dolna Saksonia, w powiecie Gifhorn.
Współpraca.
Miejscowości partnerskie:

</doc>
<doc id="1777874" url="https://pl.wikipedia.org/wiki?curid=1777874" title="Most Bernardyński w Bydgoszczy">
Most Bernardyński w Bydgoszczy

Most Bernardyński – most drogowo-tramwajowy, żelbetowy, sprężony, na rzece Brdzie, na wschodnim obrzeżu Starego Miasta w Bydgoszczy.
Lokalizacja.
Most Bernardyński spina oba brzegi Brdy, poniżej Starego Miasta. Przechodząca tędy ruchliwa ulica Bernardyńska łączy: Wały Jagiellońskie i ulicę Toruńską na prawym oraz ulicę Jagiellońską na lewym brzegu rzeki. Mostem przebiega również linia tramwajowa, użytkowana przez pojazdy linii nr 2 i 6.
Nazwa mostu.
Nazwy mostu na przestrzeni lat:
Zarówno ulica, jak i most zawdzięczają swą nazwę pobliskiemu klasztorowi, w którym od 1480 do 1829 r. zamieszkiwali bernardyni. Natomiast niemiecka nazwa mostu nawiązuje do cesarza niemieckiego i króla Prus Wilhelma I.
Historia.
Most kratownicowy 1870-1945.
Budowa mostu była planowana przy okazji wytyczania nowej drogi miejskiej, która miała odciążyć starą przeprawę mostową w ciągu ul. Mostowej i Gdańskiej. Ruch przez Brdę zwiększył się w Bydgoszczy po 1851 r., kiedy na północnych przedmieściach miasta wybudowano linię Pruskiej Kolei Wschodniej wraz z dworcem oraz wytyczono rozległe obszary przeznaczone pod zabudowę.
Pierwszy wniosek o budowę nowej ulicy, zwanej dziś ulicą Bernardyńską, magistrat miasta Bydgoszczy złożył 7 grudnia 1855 r. Liczne trudności urzędowe, finansowe, a także związane z uzgodnieniami dotyczącymi przebiegu ulicy i wykupów terenu sprawiły, że budowa doszła do skutku dopiero 20 lat później – w 1875 r. Po trwających wiele lat uzgodnieniach, w 1864 r. złożono w urzędzie rejencji bydgoskiej wniosek o zatwierdzenie trasy z mostem dwuprzęsłowym. Jednak z uwagi na sprawność i bezpieczeństwo żeglugi na rzece Brdzie, konieczne okazało się wzniesienie droższego mostu jednoprzęsłowego.
Prace rozpoczęto w 1867 r. w bydgoskiej fabryce maszyn „Bracia Adolf i Teodor Wolff”. W wytwórni powstał żelazny, kratownicowy most o rozpiętości 34,36 m i szerokości 12,2 m. Rozstaw dźwigarów wynosił 7,92 m, a ich wysokość 4,57 m. Jezdnia miała szerokość 7,32 m, a ciągi piesze oparte na dźwigarach wspornikowych – 1,82 m. Całkowity koszt przeprawy wynosił 45 tys. talarów. Montaż konstrukcji stalowej na przyczółkach wykonano 15 maja 1870 r. Zakończenie robót drogowych ulicy Bernardyńskiej nastąpiło w 1872 r.
Most stalowy posiadał dwa dźwigary kratowe i łukowe o 9 podziałach oraz nawierzchnię drewnianą. Po obu jego stronach znajdowały się chodniki dla pieszych. Obiekt był oświetlony czterema latarniami gazowymi, które stały przy wjazdach na most.
Na początku XX wieku, podczas przebudowy drogi wodnej Wisła-Odra w obrębie Bydgoszczy, konieczna okazała się przebudowa mostu, aby spełniał on wymogi ówczesnej żeglugi. Należało podwyższyć obiekt, aby zwiększyć odległość między konstrukcją a poziomem rzeki. Nowy, podniesiony o 60 cm, most oddano do użytku w 1903 r. W takim stanie obiekt przetrwał do wybuchu II wojny światowej.
Most Bernardyński został wysadzony w powietrze 4 września 1939 r. przez saperów 62 Pułku Piechoty Wielkopolskiej. Odbudowany prowizorycznie jesienią 1939 r., został ponownie zniszczony przez wycofujących się Niemców 22 stycznia 1945 r.
Most tymczasowy 1945-1963.
Po ustaniu działań wojennych resztki mostu zostały wydobyte z koryta Brdy i zezłomowane. W latach 1945–1960 istniała drewniana przeprawa tymczasowa, której oś przebiegała poniżej obecnego mostu. Był to trzyprzęsłowy most saperski o stalowych dźwigarach i drewnianej jezdni i podporach.
Most kablobetonowy od 1963 r..
Do odbudowy obiektu przystąpiono w 1960 r., zaś prace wykonano w latach 1962-1964. Most wykonano w nowatorskiej wówczas konstrukcji sprężonej kablobetonowej. Budowano go metodą nawisową, po raz pierwszy w kraju przy pomocy ruchomego rusztowania. Autor projektu mgr inż. Maksymilian Wolff otrzymał za niego II nagrodę od Komitetu Budownictwa, Urbanistyki i Architektury. Wykonawcą było Płockie Przedsiębiorstwo Robót Mostowych. 28 grudnia 1963 roku odbyły się pierwsze próby wytrzymałościowe, a trzy dni później most oddano do użytku. Posiadał on pośrodku torowisko tramwajowe, dwie jezdnie drogowe o dwóch pasach ruchu każda oraz chodniki dla pieszych.
Remontu częściowego obiektu dokonano w 1968 r., zaś w 2000 roku dokonano remontu kapitalnego. Od 2005 roku most jest nocą iluminowany.
W 2019 przeprowadzono remont dylatacji obiektu.
Dane techniczne.
Rozpiętość teoretyczna przęseł mostu wynosi 12 m + 40 m + 12 m. Szerokość pomostu wynosi 27,30 m. Konstrukcję nośną stanowią kablobetonowe prefabrykowane segmenty skrzynkowe wykonane w Polsce pierwszy raz metodą betonowania wspornikowego. Wysokość dźwigarów w środku rozpiętości wynosi 0,95 m, co stanowi 1/42 rozpiętości, nad filarami 2,5 m. Most jest układem trójprzęsłowym z przegubem w przęśle środkowym. Położony jest w ukosie 72°30′, posiada dźwigary o zmiennej wysokości według paraboli stopnia trzeciego oraz łuk pionowy R = 2000 m. Dźwigary mają przekrój skrzynkowy i rozstaw środników 6,65 m. Środniki dźwigarów mają szerokość 40 cm na całej długości mostu. Metodą betonowania nawisowego wykonano przęsło środkowe nad nurtem rzeki przy pomocy dwóch kompletów stalowych rusztowań przesuwnych. Cykl wykonania segmentu o długości 3 m i szerokości 14,5 m (objętość betonu 20 m³) wyniósł w okresie jesiennym 3,5 doby. Do sprężania mostu użyto kable linowe (37Ø5mm). Poprzecznie most sprężono kablami Freyssineta (18Ø5 mm).
Przyczółki i filary wykonano jako żelbetowe, pełnościenne, posadowione na żelbetowych palach wierconych typu Franki. Światło żeglowne pod mostem wynosi 5,05 × 20 m. Nośność mostu wynosi 30 ton. Obiektem dysponuje Zarząd Dróg Miejskich i Komunikacji Publicznej w Bydgoszczy.
Obciążenie ruchem.
Most Bernardyński należy do obiektów bardzo obciążonych ruchem drogowym w Bydgoszczy. Pomiar ruchu w 2006 r. wykazał, że w szczycie komunikacyjnym przejeżdża przezeń ok. 1960 pojazdów na godzinę. Na moście często tworzą się zatory pojazdów, co jest związane z ograniczoną przepustowością rond: Jagiellońskiego i Bernardyńskiego.

</doc>
<doc id="1777875" url="https://pl.wikipedia.org/wiki?curid=1777875" title="Zagubieni (ścieżka dźwiękowa)">
Zagubieni (ścieżka dźwiękowa)



</doc>
<doc id="1777876" url="https://pl.wikipedia.org/wiki?curid=1777876" title="Richmond Olympic Oval">
Richmond Olympic Oval

Richmond Olympic Oval (lub Richmond Oval) - hala sportowa w Richmond w Kanadzie. W obiekcie były rozgrywane zawody Łyżwiarstwa Szybkiego na ZIO 2010. W budynku zostało umieszczone oficjalne laboratorium antydopingowe. Całkowity koszt projektu wyniósł 178 milionów dolarów.
Projekt.
Obiekt został zbudowany obok rzeki Fraser, i kilka przecznic dalej od Lansdowne Station na Canada Line. Jest pierwszym obiektem olimpijskim widzianym z powietrza przez pasażerów przylatujących na Port lotniczy Vancouver. Na dachu jest widoczny rysunek czapli, która żyje w pobliskiej rzece. Richmond Olympic Oval ma powierzchnię 33 750 m², wliczając w to 20 000 m² głównej podłogi, której obwód ma 400 m długości. Obiekt może pomieścić 8 000 widzów.
Charakterystyczną cechą Richmond Owal jest jeden z najdłuższych w Ameryce Północnej, wyjątkowy dach w kształcie płomieni palącego się drewna. W połączeniu z drzewami okalającymi budynek i płomiennym sklepieniem całość daje niepowtarzalny efekt. Fasada budynku jest obłożona specjalnymi błękitnymi panelami, zaprojektowanymi przez inżynierów firmy Fast+Epp. Sufit budynku został wykonany z drewna sosny kanadyjskiej przez firmę StructureCraft Builders Inc.
Na zewnątrz znajduje się staw, który zbiera wodę opadową bezpośrednio, jak również z dachu. Pełni on również funkcję nawadniającą zieleń wokół obiektu oraz zasila toalety. Fontanna, która znajduje się na zewnątrz, została zaprojektowana przez miejscową architekt Susan Point.
Budowa.
Prace nad budowlą rozpoczęły się 17 listopada 2006. Oficjalne otwarcie hali odbyło się 12 grudnia 2008, w związku z Mistrzostwami Świata w Łyżwiarstwie Szybkim w 2009.
Rekordy toru.
"* = Ireen Wüst również uzyskała czas 1:56.89 na Zimowych igrzyskach olimpijskich w Vancouver w dniu 21 lutego 2010, zdobywając złoty medal."
"* = Sven Kramer uzyskał na tym odcinku nieoficjalny czas 3:52.93 podczas wyścigu na 5.000 m rozgrywanego na Mistrzostwach świata w łyżwiarstwie szybkim w dniu 13 marca 2009."

</doc>
<doc id="1777886" url="https://pl.wikipedia.org/wiki?curid=1777886" title="Klucze Henochiańskie">
Klucze Henochiańskie



</doc>
<doc id="1777890" url="https://pl.wikipedia.org/wiki?curid=1777890" title="Plastyczność mózgu">
Plastyczność mózgu



</doc>
<doc id="1777891" url="https://pl.wikipedia.org/wiki?curid=1777891" title="Pir Mohammad-e Omar Szejch">
Pir Mohammad-e Omar Szejch

Pir Mohammad-e Omar Szejch (ur. ok. 1380, zm. 18 maja 1409) - władca z dynastii Timurydów, panujący w Farsie od roku 1405 aż do śmierci.
Był najstarszym synem Omar Szejcha i wnukiem Timura (1370 - 1405). Kiedy jego ojciec zmarł w roku 1394 przejął po nim namiestnictwo Farsu. Za panowania Timura dwukrotnie był karany za podejrzane zachowanie. Po jego śmierci władzę Pir Mohammada uznali namiestnicy Jazdu i Abarkuhu, on sam zaś niemal natychmiast uznał zwierzchnictwo Szahrocha (1405 - 1447). Mógł mieć na to wpływ fakt, iż Szahroch po śmierci Omar Szejcha poślubił matkę Pir Mohammada, Melkat Aghę, a ponadto jego druga żona, Gouharszad Agha, była siostrą żony Pir Mohammada. Brat Pir Mohammada, Eskandar Soltan, będący namiestnikiem Hamadanu, uciekł do niego zaatakowany przez jednego z władców Lorestanu i zagrożony przez Omara, syna Miranszaha (1405 - 1408). Jego obawy przed tym ostatnim okazały się uzasadnione, ponieważ niedługo po jego odejściu Omar rzeczywiście zajął Hamadan. Dwa lub trzy miesiące po przybyciu do niego jego brata Pir Mohammad oddał mu w namiestnictwo Jazd i synowie Omara Szejcha zawarli pokój z Omarem-e Miranszahem.
Niedługo potem Pir Mohammad razem z Eskandarem Soltanem i swoim trzecim bratem, Rostamem, który był namiestnikiem Isfahanu, poparł Omara w wojnie z jego bratem, Aba Bakrem. Po sukcesie jakim był rajd na tabor Aba Bakra bracia w kwietniu 1406 roku przegrali z nim bitwę i ten przystąpił do oblężenia Isfahanu. Został jednak odparty dzięki skutecznej obronie mieszczan. Po tych wydarzeniach niezadowolony z namiestnictwa Jazdu Eskandar Soltan podjął wyprawę na Kerman, ostrzeżony o tym Pir Mohammad pochwycił go jednak i zajął Jazd, który poddał się jego siłom bez walki. Eskandar Soltan uciekł i dołączył do Rostama w Isfahanie. Pir Mohammad zaatakował go, kiedy jednak okazało się, że mieszkańcy będą go bronić zadowolił się splądrowaniem przedmieść i okolicy. Wkrótce to Rostam z Eskandar Soltanem oblegali Pir Mohammada w Szirazie, także oni musieli jednak odstąpić od oblężenia.
W roku 1407/1408 Pir Mohammad pokonał swoich braci w bitwie w pobliżu łąk Ganduman i po swoim zwycięstwie ogłosił amnestię dla przeciwników. W ten sposób udało mu się przeciągnąć na swoją stronę znaczną część armii Isfahanu i kiedy podszedł do miasta to poddało mu się bez walki. Pir Mohammad następnie zdobył sobie serca Isfahańczyków ogłaszając zwolnienie z podatków. Według Hafeza-e Abru był on znany z utrzymywania dyscypliny wśród swoich żołnierzy i zakazywania wymuszeń na ludności. W roku 1409 Pir Mohammad wyruszył na Kerman, jednak 18 maja w nocy został zabity w swoim namiocie przez grupę żołnierzy działających pod przywództwem jednego z dowódców armii Szirazu, Hosejna Szarbatdara.

</doc>
<doc id="1777898" url="https://pl.wikipedia.org/wiki?curid=1777898" title="Malchor">
Malchor

Malchor (1219 m n.p.m.) – szczyt w Czechach, w Beskidzie Śląsko-Morawskim. Północny przedwierzchołek Łysej Góry, odległy od szczytu tej ostatniej o ok. 1 km. Bez znaczenia turystycznego - znakowane szlaki turystyczne wiodące na Łysą Górę trawersują jego zachodnimi lub wschodnimi stokami.

</doc>
<doc id="1777903" url="https://pl.wikipedia.org/wiki?curid=1777903" title="Loving">
Loving

Loving – amerykańska opera mydlana. Pierwszy odcinek został wyemitowany 23 czerwca 1983, a ostatni 10 września 1995. Serial był emitowany na kanale ABC. Doczekał się 3169 odcinków oraz kontynuacji - "City". Twórcami serialu byli Agnes Nixon oraz Douglas Marland (zm. 1993). Akcja opery mydlanej miała miejsce w fikcyjnej miejscowości Corinth w stanie Pensylwania.
W Polsce serial był emitowany pod oryginalnym tytułem przez kanał Nasza TV od poniedziałku do piątku w okresie od 9 lipca 1998 do 19 lutego 1999. Wyemitowano 156 odcinków serialu.

</doc>
<doc id="1777923" url="https://pl.wikipedia.org/wiki?curid=1777923" title="Związek Oficerów Rezerwy Rzeczypospolitej Polskiej">
Związek Oficerów Rezerwy Rzeczypospolitej Polskiej

Związek Oficerów Rezerwy Rzeczypospolitej Polskiej – związek powstał w 1922 jako organizacja skupiająca oficerów rezerwy z terenu II Rzeczypospolitej pod hasłem "Wszystko dla Państwa - Państwo ponad wszystko". Prowadził działalność samokształceniową w zakresie wiedzy wojskowej, samopomocy członków oraz współdziałał w zakresie "wychowania fizycznego" i "przysposobienia wojskowego" w ramach ówczesnych programów szkolnych.
Ideowo bliski piłsudczykom, co stwierdzała deklaracja uchwalona na zjeździe delegatów w Warszawie w 1931 r. ""Ustrój polityczny Państwa winien się opierać na wypróbowanych zasadach hierarchii w budowie władzy - najwyższym hasłem jest Polska mocarstwowa oparta o najwyższą władzę Prezydenta, silny Rząd i zorganizowany naród".
W 1927 r. prezesem ZOR RP był ppłk Stanisław Szurlej.
W 1934 r. związek liczył ok. 15 tys. członków, głównie w województwie warszawskim, lwowskim i poznańskim.
W 1935 r. zjazd rady ZOR uchwalił bojkot czasopisma „Wiadomości Literackie” na obszarze całej Rzeczypospolitej.

</doc>
<doc id="1777924" url="https://pl.wikipedia.org/wiki?curid=1777924" title="Jerzy Szepetowski">
Jerzy Szepetowski

Jerzy Szepetowski (ur. 1934 w Ostrowcu Świętokrzyskim - zm. 9 września 2009 w Radomiu) – polski artysta fotograf, uhonorowany tytułem Excellence FIAP for Services Rendered (ESFIAP). Członek honorowy, członek rzeczywisty i Artysta Fotoklubu Rzeczypospolitej Polskiej (AFRP). Prezes Zarządu Radomskiego Towarzystwa Fotograficznego.
Życiorys.
Jerzy Szepetowski związany z radomskim środowiskiem fotograficznym, mieszkał i pracował w Radomiu - fotografował od 1955 roku. Był dyplomowanym mistrzem fotografii i Instruktorem Fotografii Krajoznawczej Polskiego Towarzystwa Turystyczno-Krajoznawczego. Był członkiem Klubu Fotografii Politechniki Warszawskiej oraz (do 1961 roku) członkiem oddziału warszawskiego Polskiego Towarzystwa Fotograficznego. W 1962 roku został przyjęty w poczet członków Radomskiego Towarzystwa Fotograficznego, w którym przez 30 lat pełnił funkcję prezesa Zarządu. W latach 1966 - 1985 pełnił funkcję skarbnika i sekretarza w Prezydium Rady Federacji Amatorskich Stowarzyszeń Fotograficznych w Polsce.
Szczególne miejsce w twórczości Jerzego Szepetowskiego zajmowała fotografia krajobrazowa, tworzona w zdecydowanej większości w technice czarno - białej. W 1976 roku był jednym z nielicznych fotografów dokumentalistów Wydarzeń radomskich (Radomskiego czerwca).
Jerzy Szepetowski jest autorem i współautorem wielu wystaw fotograficznych; indywidualnych, zbiorowych, poplenerowych, pokonkursowych. Brał aktywny udział w Międzynarodowych Salonach Fotograficznych, organizowanych m.in. pod patronatem FIAP, zdobywając wiele medali, nagród, wyróżnień, dyplomów, listów gratulacyjnych. Pokłosiem udziału w Międzynarodowych Salonach Fotograficznych (pod patronatem FIAP) oraz pracy na rzecz fotografii i FIAP - było przyznanie Jerzemu Szepetowskiemu (w 1982 roku) tytułu honorowego Excellence FIAP for Services Rendered (ESFIAP) przez Międzynarodową Federację Sztuki Fotograficznej FIAP, obecnie z siedzibą w Luksemburgu.
W 1995 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 031). W późniejszym czasie został członkiem honorowym Fotoklubu RP. 
Jerzy Szepetowski zmarł nagle 9 września 2009 roku w wieku 75 lat, pochowany 11 września na cmentarzu w dzielnicy Firlej w Radomiu. Jego prace zaprezentowano w "Almanachu (1995–2017)", wydanym przez Fotoklub Rzeczypospolitej Polskiej Stowarzyszenie Twórców.

</doc>
<doc id="1777925" url="https://pl.wikipedia.org/wiki?curid=1777925" title="Danny Fiszman">
Danny Fiszman

Daniel David Fiszman (ur. 9 stycznia 1945, zm. 13 kwietnia 2011) – handlarz diamentami i dyrektor Arsenalu Londyn.
Życiorys.
Fiszman urodził się w Republice Południowej Afryki jest synem belgijskich Żydów, którzy musieli uciekać przed nazistami podczas II wojny światowej. Fiszman zbił fortunę na diamentach. Należała do niego firma Star Diamonds Group z siedzibą w Londynie, której wartość wycenia się na 80 milionów £, głównie dzięki handlowi diamentami. Star Diamonds Group jest także właścicielem 16% akcji Abbeycrest, gdzie głównymi klientami są Argos i Asda.
Wartość wszystkich posiadanych przez niego akcji wyceniano na 236 milionów. Fiszman zajmował 348. miejsce na liście bogaczy czasopisma "The Sunday Times" (351. miejsce w 2007, 273. w 2006, 305. w 2005 i 207. w 2004).
Życie osobiste.
Fiszman mieszkał w Saint-Prex pobliżu Genewy w Szwajcaria. Jego zamiłowaniem było bieganie i latanie – był w pełni wykwalifikowanym pilotem odrzutowców.

</doc>
<doc id="1777928" url="https://pl.wikipedia.org/wiki?curid=1777928" title="Digononta">
Digononta

Digononta – grupa zwierząt w typie wrotków (Rotifera) obejmująca wrotki jednopłciowe, reprezentowane tylko przez dzieworodne samice. Od Monogononta różnią się parzystymi jajnikami i brakiem pancerzyka. Większość zamieszkuje wody słodkie i słone, aczkolwiek niektóre opanowały środowiska lądowe o dużej wilgotności. Zaobserwowano wśród nich dzieworództwo i zdolność do anabiozy.
W trychotomicznym podziale wrotków na Monogononta, Digononta i Seisonida grupa ta klasyfikowana była w randze gromady. W podziałach dychotomicznych na Eurotatoria i Pararotatoria, uwzględniających budowę jajnika, grupa ta zaliczana jest do Eurotatoria i synonimizowana z Bdelloidea.

</doc>
<doc id="1777938" url="https://pl.wikipedia.org/wiki?curid=1777938" title="Bernard Gaida">
Bernard Gaida

Bernard Józef Gaida (ur. 10 września 1958 w Dobrodzieniu) – polski samorządowiec, przedsiębiorca i działacz mniejszości niemieckiej w RP, w latach 2009–2022 przewodniczący Związku Niemieckich Stowarzyszeń Społeczno-Kulturalnych w Polsce.
Życiorys.
Ukończył studia z dziedziny inżynierii technologii drewna, a później filozofii chrześcijańskiej w Papieskim Wydziale Teologicznym w Poznaniu. Od początku lat 90. zaangażowany w działalność samorządową, sprawował funkcję przewodniczącego Rady Miejskiej w Dobrodzieniu oraz Rady Powiatu w Olesnie, pełnił również obowiązki wiceprzewodniczącego Sejmiku Województwa Opolskiego (II kadencji). W 1993 był wśród założycieli pisma samorządowego „Echo Dobrodzienia i Okolic”. Zajął się prowadzeniem prywatnej firmy Gaber Plus w Dobrodzieniu.
Od 1989 działacz Towarzystwa Społeczno-Kulturalnym Niemców na Śląsku Opolskim, w 2007 wybrano go na jego wiceprzewodniczącego. W maju 2009 został następcą Henryka Krolla na stanowisku przewodniczącego Związku Niemieckich Stowarzyszeń Społeczno-Kulturalnych w Polsce. Funkcję tę pełnił do maja 2022; jego następcą został Rafał Bartek. W 2015 powołany w skład Komisji Wspólnej Rządu i Mniejszości Narodowych i Etnicznych. W listopadzie 2016 został przewodniczącym grupy roboczej mniejszości niemieckich (Arbeitsgemeinschaft Deutscher Minderheiten – AGDM). W 2022 powołany na wiceprzewodniczącego Federalnego Związku Europejskich Grup Narodowościowych (FUEN).

</doc>
<doc id="1777941" url="https://pl.wikipedia.org/wiki?curid=1777941" title="City (opera mydlana)">
City (opera mydlana)

City (ang. "The City") – amerykańska opera mydlana nadawana na kanale ABC od 13 listopada 1995 do 28 marca 1997. Liczy 352 odcinki. "City" jest kontynuacją serialu "Loving". Został stworzony przez Agnes Nixon, Barbarę Esensten i Jamesa Harmona Browna.
W Polsce serial emitowała Nasza TV od poniedziałku do piątku w okresie od 19 stycznia 1998 do 31 maja 1999. Pokazano wszystkie 352 odcinki.

</doc>
<doc id="1777945" url="https://pl.wikipedia.org/wiki?curid=1777945" title="Od początku, raz jeszcze">
Od początku, raz jeszcze



</doc>
<doc id="1777946" url="https://pl.wikipedia.org/wiki?curid=1777946" title="Przeworno (stacja kolejowa)">
Przeworno (stacja kolejowa)

Przeworno – nieistniejąca stacja kolejowa na zlikwidowanej linii kolejowej nr 321 i nr 313, w miejscowości Przeworno, w województwie dolnośląskim, w powiecie strzelińskim, w gminie Przeworno, w Polsce.

</doc>
<doc id="1777953" url="https://pl.wikipedia.org/wiki?curid=1777953" title="Krzywina (przystanek kolejowy)">
Krzywina (przystanek kolejowy)

Krzywina – nieistniejący przystanek osobowy na zlikwidowanej linii kolejowej nr 321 Grodków Śląski – Głęboka Śląska, w miejscowości Krzywina, w województwie dolnośląskim, w powiecie strzelińskim, w gminie Przeworno, w Polsce.

</doc>
<doc id="1777956" url="https://pl.wikipedia.org/wiki?curid=1777956" title="2 Kor">
2 Kor



</doc>
<doc id="1777957" url="https://pl.wikipedia.org/wiki?curid=1777957" title="Względna skuteczność biologiczna">
Względna skuteczność biologiczna

Względna skuteczność biologiczna (WSB - "ang." RBE - Relative biological effectivness) współczynnik używany w radiobiologii do określenia skuteczności oddziaływania danego promieniowania względem promieniowania X. WBS jest czynnikiem empirycznym, obliczonym na podstawie wielu pomiarów.
Zgodnie z zaleceniami ICRU względną skuteczność biologiczną definiujemy jako iloraz dawki referencyjnej formula_1 i dawki promieniowania testowego formula_2 dającego ten sam efekt biologiczny:
Różnice WSB dla różnego rodzaju promieniowania jonizującego mogą być tłumaczone różną strukturą mikroskopowych śladów w materii oraz różnym sposobem oddziaływania na DNA komórek.
W przypadku naświetlania cząstkami słabojonizującymi takimi jak fotony czy elektrony efekt biologiczny zależy jedynie od zdeponowanej całkowitej dawki. W przypadku cząstek o wysokiej zdolności jonizacyjnej końcowy efekt biologiczny zależy również od energii kinetycznej i stopnia jonizacji.

</doc>
<doc id="1777958" url="https://pl.wikipedia.org/wiki?curid=1777958" title="Denis Hill-Wood">
Denis Hill-Wood

Denis John Charles Hill Hill-Wood (ur. 25 czerwca 1906 w Hoxne, zm. 4 maja 1982 w Hartley-Wintney) – angielski krykiecista i prezes piłkarski.
Hill-Wood był trzecim synem Sir Samuela Hill-Wooda, który był prezesem Arsenalu Londyn przez dwanaście lat, jak i również krykiecistą zespołu pierwszej ligi krykieta Derbyshire. Denis miał trzech braci, którzy również byli zawodnikami Derbyshire. Byli to Basil Hill-Wood, Wilfred Hill-Wood i Charles Hill-Wood. Syn Denisa, Peter, wystąpił w pierwszoligowym meczu w 1960.
W 1962 Denis został, podobnie jak wcześniej jego ojciec, wybrany na stanowisko prezesa Arsenalu i urząd ten piastował aż do śmierci w 1982. Popiersie Hill-Wooda stanęło na dyrektorskim piętrze we wschodniej części stadionu Arsenalu Highbury, i gdy klub przeniósł się na Emirates Stadium jego popiersie również tam się znalazło.
Statystyki w karierze krykiecisty.
Na podstawie.

</doc>
<doc id="1777960" url="https://pl.wikipedia.org/wiki?curid=1777960" title="Zamach na World Trade Center i Pentagon">
Zamach na World Trade Center i Pentagon



</doc>
<doc id="1777962" url="https://pl.wikipedia.org/wiki?curid=1777962" title="Ted (muzyk)">
Ted (muzyk)



</doc>
<doc id="1777964" url="https://pl.wikipedia.org/wiki?curid=1777964" title="Przebieg zamachu na World Trade Center i Pentagon">
Przebieg zamachu na World Trade Center i Pentagon



</doc>
<doc id="1777966" url="https://pl.wikipedia.org/wiki?curid=1777966" title="Laurens Vanthoor">
Laurens Vanthoor

Laurens Vanthoor (ur. 8 maja 1991 w Hasselt) – belgijski kierowca wyścigowy.
Kariera.
Karierę rozpoczął w roku 2002, od startów w kartingu. Po jej zakończeniu postanowił rozpocząć poważną karierę wyścigową, debiutując w 2008 roku w Niemieckiej Formule 3. Debiut okazał się sukcesem, gdyż Belg od razu należał do ścisłej czołówki serii. Ostatecznie z dwoma zwycięstwami został sklasyfikowany na 4. pozycji w końcowej klasyfikacji. W drugim podejściu zdominował cały cykl, wygrywając po drodze dziesięć z szesnastu wyścigów. Stał się tym samym najmłodszym mistrzem w historii serii. 
W tych samych sezonach dwukrotnie wystąpił w prestiżowym wyścigu o Grand Prix Makau. W pierwszym roku spisał się nadspodziewanie dobrze, będąc ostatecznie sklasyfikowanym na świetnej 6. pozycji (stał się więc najmłodszym w historii kierowcą, finiszującym na tak wysokim miejscu). W drugim z kolei z powodu problemów zajął odleglejszą 15. lokatę. Poza tym wziął udział w innym prestiżowym wyścigu - Masters of Formuła 3 – który również zakończył poza pierwszą dziesiątką, zajmując ostatecznie 13. miejsce. Oprócz tego Vanthoor wystąpił w 2009 roku, w jednej rundzie Belgijskich Mistrzostw Samochodów Turystycznych (nie był liczony do klasyfikacji). Największym jego sukcesem był zdobycie pierwszego pola startowego.
W sezonie 2010 awansował do Formuły 3 Euroseries, w której to ścigał się w zespole Signature-Plus. W ciągu osiemnastu wyścigów Belg czterokrotnie stanął na podium oraz sięgnął po pole position na brytyjskim torze Brands Hatch. Zgromadzone punkty sklasyfikowały Laurensa na 6. miejscu w klasyfikacji generalnej.
Statystyki.
† – Vanthoor nie był liczony do klasyfikacji
Wyróżnienia.
W roku 2008 Laurens Vanthoor otrzymał nagrodę RACEB, na najbardziej obiecującego belgijskiego kierowcę roku.

</doc>
<doc id="1777967" url="https://pl.wikipedia.org/wiki?curid=1777967" title="Jegłowa (przystanek kolejowy)">
Jegłowa (przystanek kolejowy)

Jegłowa – nieistniejący przystanek osobowy na zlikwidowanej linii kolejowej nr 321 Grodków Śląski – Głęboka Śląska, w miejscowości Jegłowa, w województwie dolnośląskim, w powiecie strzelińskim, w gminie Przeworno, w Polsce.

</doc>
<doc id="1777968" url="https://pl.wikipedia.org/wiki?curid=1777968" title="Muchowiec (przystanek kolejowy)">
Muchowiec (przystanek kolejowy)

Muchowiec – nieistniejący przystanek osobowy na zlikwidowanej linii kolejowej nr 321 Grodków Śląski − Głęboka Śląska, w miejscowości Muchowiec, w województwie dolnośląskim, w powiecie strzelińskim, w gminie Strzelin, w Polsce.

</doc>
<doc id="1777973" url="https://pl.wikipedia.org/wiki?curid=1777973" title="Głęboka Śląska">
Głęboka Śląska

Głęboka Śląska – nieczynna stacja kolejowa na zlikwidowanej linii kolejowej nr 304 i 321, w miejscowości Głęboka, w województwie dolnośląskim, w powiecie strzelińskim, w gminie Strzelin, w Polsce.

</doc>
<doc id="1777976" url="https://pl.wikipedia.org/wiki?curid=1777976" title="Dacia 1310">
Dacia 1310



</doc>
<doc id="1777983" url="https://pl.wikipedia.org/wiki?curid=1777983" title="Frédéric Vervisch">
Frédéric Vervisch

Frédéric Vervisch (ur. 10 sierpnia 1986 roku w Roeselare) – belgijski kierowca wyścigowy.
Kariera.
Vervisch karierę rozpoczynał od kartingu. Po zakończeniu działalności w tej dyscyplinie, postanowił rozpocząć karierę wyścigową. W tym celu w roku 2004 zadebiutował we Francuskim Pucharze Formuły 3, gdzie ostatecznie zajął 2. miejsce.
W kolejnym sezonie startował już w znacznie wyższej prestiżem World Series by Renault. W ciągu kilku wyścigów, w których startował, ani razu nie udało mu się zdobyć punktów. W ten też sposób wylądował w Północnooeuropejskiej Formule Renault, w której zajął 9. lokatę w końcowej klasyfikacji.
W sezonie 2007 zaangażował się w Niemiecką Formułę 3. Debiut w niej nieoczekiwanie okazał się nadzwyczaj dobry. Belg od początku walczył o mistrzostwo, jednak zdobył 2. miejsce. Na przełomie 2007 i 2008 roku brał udział w Azjatyckiej Formule 3, gdzie zdobył swój pierwszy tytuł w karierze. Po drugi sięgnął kilka miesięcy później, kiedy to nie dał szans rywalom w niemieckim cyklu. Poza tym wystąpił w dwóch rundach Europejskiej Formuły 3, jednakże bez większego sukcesu.
Na sezon 2009 przeniósł się do Stanów Zjednoczonych i wystartował w serii Atlantic Championship, zajmując na koniec sezonu 4. miejsce.

</doc>
<doc id="1777985" url="https://pl.wikipedia.org/wiki?curid=1777985" title="Andrzej Głowacki">
Andrzej Głowacki



</doc>
<doc id="1777986" url="https://pl.wikipedia.org/wiki?curid=1777986" title="Antoni Bida">
Antoni Bida

Antoni Bida (ur. 8 kwietnia 1897 w Ostrowie na Chełmszczyźnie, zm. 2 września 1980 w Warszawie) – polski działacz komunistyczny i dyplomata, dyrektor Urzędu ds. Wyznań (1950–1954), w latach 1957–1963 poseł PRL w Izraelu.
Życiorys.
Po ukończeniu Gimnazjum im. Staszica w Lublinie studiował prawo na Uniwersytecie Jagiellońskim, jednak nauki nie ukończył z powodu trudnej sytuacji materialnej. Uzyskał zatrudnienie jako nauczyciel w Hrubieszowie. Jeszcze przez I wojną światową związał się z ruchem lewicowym. W grudniu 1918 brał udział w tworzeniu Rad Delegatów Robotniczych w Lublinie i w łączeniu PPS-Lewicy i SDKPiL w jedną partię – Komunistyczną Partię Robotniczą Polski (KPRP), następnie przemianowaną na Komunistyczną Partię Polski (KPP). Wiosną 1919 został sekretarzem Komitetu Okręgowego (KO) KPP w Radomiu. Następnie przeniósł się do Warszawy, gdzie w jego mieszkaniu odbywały się posiedzenia organów Komitetu Warszawskiego KPP i wydziałów KC KPP.
Na początku lat 20. podjął pracę w charakterze korektora, a później dziennikarza-sprawozdawcy w pismach „Orka”, „Kurier Prawny” oraz czasopismach koncernu „Prasa Polska”. W 1945 zatrudniony w Ministerstwie Informacji i Propagandy jako dyrektor departamentu, a w 1947 mianowano go dyrektorem Biura Prasowego przy Prezydium Rady Ministrów. Od 1949 do 1950 pełnił obowiązki dyrektora Głównego Urzędu Kontroli Prasy, Publikacji i Widowisk (cenzury), a w latach 1950–1955 stał na czele Urzędu ds. Wyznań.
W 1955 został dyplomatą: pełnił funkcję posła PRL w Austrii (do 1957), a później w Izraelu (do 1963). Po powrocie do kraju ponownie podjął pracę w cenzurze, jednak w 1966 przeszedł na emeryturę. Pochowany na Cmentarzu Wojskowym na Powązkach w Warszawie (kwatera 39B-9-4).

</doc>
<doc id="1777987" url="https://pl.wikipedia.org/wiki?curid=1777987" title="Andrzej Głowacki (designer)">
Andrzej Głowacki (designer)

Andrzej Paweł Głowacki (ur. 29 listopada 1948 w Częstochowie) – projektant, architekt wnętrz, grafik, prof. zw. Akademii Sztuk Pięknych w Krakowie, gdzie prowadził "III Pracownię Projektowania Architektury Wnętrz", kierownik "Katedry Reklamy, Grafiki i Nowych Mediów" w Wyższej Szkole Informatyki i Zarządzania w Rzeszowie.
Biogram.
Kariera naukowa.
Absolwent Wydziału Architektury Wnętrz krakowskiej ASP. Jego praca doktorska ukazywała przełomowe podejście metodologiczne do projektowania, pojmowanego przez niego w kategoriach aktu twórczego, w którym istotny jest nie tylko pomysł, ale także wkład emocjonalny i świadomość projektującego.
W latach 1990 – 1993 pełnił funkcję dziekana Wydziału Architektury Wnętrz. Jako pierwszy dziekan po 1989 roku zapoczątkował proces reformowania wydziału. Wiele z wprowadzonych przez niego zasad ułatwia życie studentom po dzień dzisiejszy, m.in. możliwość zmiany pracowni co semestr w celu poznania metod pracy i filozofii projektowej różnych wykładowców.
Zajmuje się zagadnieniami projektowania przestrzeni wirtualnej i przestrzeni rzeczywistej.
Popularyzowanie nauki.
W latach 2011 – 2016 pełnił funkcję redaktora naczelnego międzynarodowego czasopisma naukowego , wyd. Marika Wato. Idea czasopisma wywodziła się z książki "Od empatii do cyberprzestrzeni" autorstwa Andrzeja Głowackiego, wydanej w roku 2009. Pismo kontynuowało zagadnienia poruszane w książce a w szczególności problematykę przestrzeni wirtualnej. Łącznie pod redakcją Andrzeja Głowackiego ukazało się czternaście wydań pisma o transhumanistycznej tematyce:
Issue 1 / 2011 (1) Sketches from Virtual Reality
Issue 2 / 2011 (2) The Gilliam’s Atlas
Issue 1 / 2012 (3) Cyber Fields Forever
Issue 2 / 2012 (4) Cyber Sky
Issue 1 / 2013 (5) Soluble Fish
Issue 2 / 2013 (6) Contemporary Art in Public Space
Issue 3 / 2013 (7) Architecture for Human, Humanism for Architecture
Issue 4 / 2013 (8) The Code
Issue 5 / 2013 (9) Visual Strategies
Issue 1 / 2014 (10) Augmented Reality
Issue 2 /2014 (11) Cyber Art
Issue 1 / 2015 (12) Hyper Visions
Issue 2 /2015 (13) The Eco-existentialism Theories
Issue 1 / 2016 (14) The Archetypes of Cyber Space
Projekty.
Jeden z najbardziej znanych polskich projektantów lat dziewięćdziesiątych Był twórcą utrzymanej w duchu surrealizmu Galerii Jo Design, działającej w Krakowie w latach 1992 – 1996. Galeria mieściła się w Zaułku św. Tomasza. Odwiedzali ją liczni artyści: plastycy, aktorzy, pisarze, dziennikarze polscy i zagraniczni.
Projekty z lat dziewięćdziesiątych cechuje optymizm, zabawa formą i duża odwaga stylistyczna. Jest to design całkowicie niekonwencjonalny, zmierzający ku odrealnieniu, ale niepozbawiony funkcji użytkowej. Spośród licznych realizacji najbardziej charakterystyczne są meble, lampy i szkła, których finezyjne kształty i zabawne, a zarazem filozoficzne tytuły znalazły sobie licznych wielbicieli w kraju i za granicą.
Inspiracje.
Jego pasją i wielką inspiracją projektową jest współczesna fizyka teoretyczna ujmowana przez niego w kontekście alchemii i wiedzy tajemnej dawnych kultur. W projektowaniu stawia na nowoczesne i przyszłościowe rozwiązania. Jest zwolennikiem wychodzenia naprzeciw potrzebom przyszłości, stąd jego umiłowanie dla transhumanizmu, nauczanie projektowania dla potrzeb cyberprzestrzeni oraz nacisk na wykorzystywanie najnowszych narzędzi projektowych.
Twórczość.
Wystawy.
Rysunku, malarstwa, grafiki, collage, w Polsce i za granicą: Niemcy, Włochy, Holandia, Francja, m.in.:

</doc>
<doc id="1777990" url="https://pl.wikipedia.org/wiki?curid=1777990" title="Europejskie Spotkanie Młodych">
Europejskie Spotkanie Młodych



</doc>
<doc id="1777992" url="https://pl.wikipedia.org/wiki?curid=1777992" title="Katarzyna Skórzyńska">
Katarzyna Skórzyńska

Katarzyna Maria Skórzyńska z domu Zarańska (ur. 29 października 1959 w Warszawie) – polska urzędniczka państwowa i dyplomatka, ambasador RP w Brazylii (1992–1996) i Portugalii (2007–2012), wiceminister w Urzędzie Komitetu Integracji Europejskiej (2000–2001).
Życiorys.
Urodziła się w rodzinie Jana Zarańskiego, prawnika i dziennikarza, a także powstańca warszawskiego, oraz Anny Skarżyńskiej pochodzącej z rodu pieczętującego się herbem Bończa.
W 1987 uzyskała magisterium z dziedziny socjologii na Uniwersytecie Warszawskim, po czym podjęła studia podyplomowe z dziedziny międzynarodowych stosunków gospodarczych w Szkole Głównej Handlowej. Była stypendystką Fundacji Eisenhowera (1991).
Od końca lat 80. związana z polskim ruchem edukacyjnym, w latach 1987–1990 zasiadała w zarządzie Społecznego Towarzystwa Oświatowego, a od 1989 do 1992 była pełnomocniczką i doradczynią ministrów edukacji narodowej. W 1992 objęła stanowisko ambasadora RP w Brazylii, funkcję tę pełniła do 1996. Po powrocie do kraju zatrudniona jako starsza radca w Departamencie Stosunków Ekonomicznych MSZ (do 1997). W 1997 została sekretarz generalną Europeenne de Services Sp. z o.o.
W 2000 objęła funkcję podsekretarza stanu w Urzędzie Komitetu Integracji Europejskiej, stanowisko to zajmowała do 2001. Bez powodzenia kandydowała do Sejmu w wyborach parlamentarnych 2001 z listy PO w Warszawie (jako przedstawicielka SKL). W latach 2002–2004 pełniła funkcję prezesa zarządu Centrum Studiów Międzynarodowych i Samorządowych, a od 2004 do 2006 dyrektora zarządzającego firmy konsultingowej Kantor Polska Sp. z o.o.
W lutym 2006 powróciła do MSZ, została powołana wówczas na stanowisko dyrektora Departamentu Zagranicznej Polityki Ekonomicznej. W 2007 mianowana ambasadorem RP w Portugalii, zakończyła urzędowanie 30 czerwca 2012. Objęła następnie funkcję dyrektora Polskiego Instytutu Dyplomacji im. Ignacego Jana Paderewskiego. Kierowała tą instytucją do czasu jej likwidacji w 2016. Następnie pracowała w Departamencie Wschodnim MSZ, zaś w 2018 przeszła do sektora prywatnego.
Życie prywatne.
Żona historyka Jana Skórzyńskiego. Mają trzy córki.

</doc>
<doc id="1777993" url="https://pl.wikipedia.org/wiki?curid=1777993" title="Linia kolejowa nr 321">
Linia kolejowa nr 321

Linia kolejowa nr 321 – nieczynna linia kolejowa w Polsce, która rozpoczynała swój bieg na stacji Grodków Śląski na terenie województwa opolskiego, natomiast jej koniec umiejscowiony był na stacji Głęboka Śląska, na terenie województwa dolnośląskiego, gdzie linia ta łączyła się z linią kolejową nr 304 Brzeg – Łagiewniki Dzierżoniowskie. Była to linia jednotorowa, o szerokości torów 1435 mm, niezelektryfikowana.
Obecnie linia jest nieczynna, a większość jej torów została rozebrana. 

</doc>
<doc id="1777994" url="https://pl.wikipedia.org/wiki?curid=1777994" title="Chiszewice">
Chiszewice

Chiszewice (ukr. Хишевичі) – wieś na Ukrainie położona w obwodzie lwowskim, w rejonie lwowskim. Zamieszkana przez ok. 571 osób.
Znajduje się tu przystanek kolejowy Chiszewice, położony na linii Obroszyn – Sambor.
Historia.
W 1772, w wyniku I rozbioru Polski, znalazła się pod władzą Austrii.
Od 1772 do 1918 wieś wchodziła w skład autonomicznego Królestwa Galicji i Lodomerii.
W latach 1917–1919 znalazła się na terenie podległym Zachodnioukraińskiej Republiki Ludowej.
W latach 1918–1945 miejscowość administracyjnie należała do powiatu rudeckiego w województwie lwowskim, od 1934 w gminie Hoszany.
We wrześniu 1939 do Chiszewic wkroczyły oddziały Armii Czerwonej. Cały ten obszar został włączony do Ukraińskiej Socjalistycznej Republiki Radzieckiej.
Po wybuchu wojny radziecko-niemieckiej (lipiec 1941) wieś została zajęta przez wojska niemieckie po czym przyłączona do Generalnego Gubernatorstwa.
W 1944 r. do Chiszewic ponownie wkroczyły oddziały Armii Czerwonej. W roku 1945 we wsi rozpoczęto masowe wysiedlenia Polaków.
Od 1991 Chiszewice znajdują się na terenie Ukrainy.

</doc>
<doc id="1777995" url="https://pl.wikipedia.org/wiki?curid=1777995" title="Dubaniowice">
Dubaniowice

Dubaniowice (ukr. Дубаневичі) – wieś na Ukrainie położona w obwodzie lwowskim, w rejonie gródeckim. Zamieszkana przez ok. 1277 osób.
Historia.
Wieś założona w pierwszej połowie XIII wieku.
W 1772, w wyniku I rozbioru Polski, znalazła się pod władzą Austrii.
Od 1772 do 1918 wieś wchodziła w skład autonomicznego Królestwa Galicji i Lodomerii.
W latach 1917-1919 znalazła się na terenie podległym Zachodnioukraińskiej Republiki Ludowej.
W latach 1918-1945 miejscowość administracyjnie należała do powiatu rudeckiego w województwie lwowskim.
We wrześniu 1939 do Dubaniowic wkroczyły oddziały Armii Czerwonej. Cały ten obszar został włączony do Ukraińskiej Socjalistycznej Republiki Radzieckiej.
Od wybuchu wojny ZSRR-III Rzesza (lipiec 1941) wieś została zajęta przez wojska niemieckie po czym przyłączona do Generalnego Gubernatorstwa.
W 1944 r. do Dubaniowic ponownie wkroczyły oddziały Armii Czerwonej. W roku 1945 we wsi rozpoczęto masowe wysiedlenia Polaków.
Od 1991 Dubaniowice znajdują się na terenie Ukrainy.

</doc>
<doc id="1777997" url="https://pl.wikipedia.org/wiki?curid=1777997" title="Piła (ścieżka dźwiękowa)">
Piła (ścieżka dźwiękowa)

Saw: Original Motion Picture Soundtrack – ścieżka dźwiękowa filmu "Piła", opublikowana 5 października 2004.
Lista utworów.
Autorem wszystkich piosenek jest Charlie Clouser we współpracy z Page'em Hamiltonem, Dannym Lohnerem i Chasem Smithem.

</doc>
<doc id="1777998" url="https://pl.wikipedia.org/wiki?curid=1777998" title="Vitalie Pîrlog">
Vitalie Pîrlog

Vitalie Pîrlog (ur. 28 lipca 1974 w Nisporeni) – mołdawski polityk i prawnik, minister sprawiedliwości w latach 2006–2009, pełniący obowiązki premiera Mołdawii od 14 do 25 września 2009.
Życiorys.
Vitalie Pîrlog w latach 1992–1997 studiował prawo międzynarodowe na wydziale prawa Universitatea Liberă Internaţională din Moldova w Kiszyniowie. W 1993 rozpoczął karierę zawodową jako doradca prawny w prywatnej firmie międzynarodowej. W latach 1997–2001 pracował jako starszy doradca w wydziale rejestrów w administracji prezydenta Republiki Mołdawii.
W styczniu 2001 został mianowany wicedyrektorem wydziału stosunków międzynarodowych Ministerstwa Sprawiedliwości. Od 2001 reprezentował Mołdawię przed Europejskim Trybunałem Praw Człowieka. W tym samym czasie objął stanowisko dyrektora wydziału stosunków międzynarodowych i integracji europejskiej w Ministerstwie Sprawiedliwości. W latach 2001–2005 był członkiem Komitetu Sterującego ds. Praw Człowieka (CDHH) Rady Europy.
Od 2005 brał udział w pracach stałej komisji rządowej ds. egzekwowania orzeczeń Europejskiego Trybunału Praw Człowieka przeciw Republice Mołdawii. 20 września 2006 z rekomendacji komunistów objął stanowisko ministra sprawiedliwości w gabinecie premiera Vasile Tarleva. Zachował je również w rządzie premier Zinaidy Greceanîi. 10 września 2009, dzień po ogłoszeniu przez premier swojej rezygnacji z urzędu, prezydent Vladimir Voronin mianował Vitalie Pîrloga na stanowisko p.o. premiera Mołdawii. Zgodnie z prezydenckim dekretem objął on urząd 14 września 2009. Sprawował go do 25 września 2009, kiedy to parlament zatwierdził rząd Vlada Filata.
W 2009 wycofał się z działalności politycznej, zajął się praktyką prawniczą, stanął na czele stowarzyszenia zajmującego się prawami człowieka. W 2017 został przewodniczącym komisji kontroli dokumentacji (CCF) w ramach Interpolu.

</doc>
<doc id="1777999" url="https://pl.wikipedia.org/wiki?curid=1777999" title="Jaremków (obwód lwowski)">
Jaremków (obwód lwowski)

Jaremków (ukr. Яремків, "Jaremkiw") – wieś na Ukrainie położona w obwodzie lwowskim, w rejonie gródeckim. Zamieszkana przez ok. 172 osób.
Historia.
Założona w 1660 roku.
W 1772, w wyniku I rozbioru Polski, znalazła się pod władzą Austrii.
Od 1772 do 1918 wieś wchodziła w skład autonomicznego Królestwa Galicji i Lodomerii.
W latach 1917-1919 znalazła się na terenie podległym Zachodnioukraińskiej Republiki Ludowej.
W latach 1918-1945 miejscowość administracyjnie należała do powiatu rudeckiego w województwie lwowskim, od 1934 w gminie Hoszany.
We wrześniu 1939 do Jaremkowa wkroczyły oddziały Armii Czerwonej. Cały ten obszar został włączony do Ukraińskiej Socjalistycznej Republiki Radzieckiej.
Od wybuchu wojny ZSRR-III Rzesza (lipiec 1941) wieś została zajęta przez wojska niemieckie po czym przyłączona do Generalnego Gubernatorstwa.
W 1944 r. do Jaremkowa ponownie wkroczyły oddziały Armii Czerwonej. W roku 1945 we wsi rozpoczęto masowe wysiedlenia Polaków.
Od 1991 Jaremków znajdują się na terenie Ukrainy.

</doc>
<doc id="1778000" url="https://pl.wikipedia.org/wiki?curid=1778000" title="Bronisław Wesołowski">
Bronisław Wesołowski

Bronisław Wesołowski ps. "Smutny" (ur. 14 sierpnia 1870 we wsi Fawory w guberni piotrkowskiej – zm. w nocy z 1 na 2 stycznia 1919 koło wsi Wyliny-Ruś) – polski działacz komunistyczny.
Życiorys.
Studiował na politechnice w Zurychu. Od 1889 roku był członkiem Związku Robotników Polskich. Był współorganizatorem SDKPiL, członkiem Komitetu Warszawskiego i Łódzkiego. Około 20 lat przebywał na zesłaniach i w więzieniach, w tym w 1908 roku więziony był w X Pawilonie Cytadeli Warszawskiej. Brał udział w rewolucji październikowej. W 1917 roku był członkiem Centralnego Komitetu Wykonawczego SDKPiL w Rosji. Był sekretarzem Ogólnorosyjskiego Centralnego Komitetu Wykonawczego Rad.
20 grudnia 1918 roku przybył do Warszawy na czele delegacji Rosyjskiego Czerwonego Krzyża. Wraz z pozostałymi członkami delegacji został w dniu następnym aresztowany i uwięziony w X Pawilonie Cytadeli Warszawskiej. Oskarżony o działalność wywrotową, miał zostać wydalony z Polski. W pierwszych dniach stycznia 1919 roku wraz z resztą członków delegacji był pod strażą eskortowany w stronę granicy. W pobliżu granicy, koło wsi Wyliny-Ruś został zamordowany przez eskortujących delegację polskich żandarmów. Przy ciele zamordowanego znaleziono paszport wystawiony na jego nazwisko; wiadomo również, że przy ciałach ofiar mordu znaleziono pieniądze, co pozwala wykluczyć motyw rabunkowy.
Upamiętnienie.
15 października 1981 umieszczony na znaczku pocztowym w serii poświęconej działaczom ruchu robotniczego – nominał 0,50 zł, nakład 10 milionów sztuk.

</doc>
<doc id="1778001" url="https://pl.wikipedia.org/wiki?curid=1778001" title="Emilia Topas-Bernsztajnowa">
Emilia Topas-Bernsztajnowa

Emilia Topas-Bernsztajnowa, ps. „Marian Orlicz”, krypt. „B”, „e.t.b.”, „Emilia T.B.” (ur. ok. 1845 w Warszawie, zm. 2 marca 1921 w Tomaszowie Mazowieckim) – nauczycielka i działaczka społeczna, pisarka, korespondentka czasopism i autorka artykułów publicystycznych, właścicielka księgarni w Tomaszowie Mazowieckim. Autorka pierwszej (niewydanej) monografii Tomaszowa Mazowieckiego.
Stosunki rodzinne.
Była córką Joachima Selmana i Salomei z Gruszkowskich. Nosiła żydowskie imię Minna. Otrzymała staranne wykształcenie. Wyszła za mąż za nieznanego z imienia Topasa (prawdopodobnie za Feliksa Topasa, zm. w roku 1881 w Warszawie). Była matką Jana Joachima Topasa (ur. 5 kwietnia 1873 w Warszawie), publicysty, dziennikarza, autora nowel i publikacji naukowych z zakresu historii sztuki. Po śmierci pierwszego męża poślubiła Icka Bernsteina (Bersztajna), ajenta tomaszowskiego (i zarazem nałogowego hazardzistę). W Warszawie i innych miastach Królestwa Polskiego pracowała w księgarstwie.
Pobyt w Tomaszowie Mazowieckim.
Około 1890 roku osiedliła się w Tomaszowie Rawskim (Mazowieckim). Tu ok. 1895 roku założyła księgarnię i bibliotekę prywatną dostępną dla ogółu mieszkańców. Promowała edukację i czytelnictwo. Bezrobotnym wypożyczała książki za darmo. Posiadała także pozycje książkowe zakazane przez cenzurę, które umiejętnie dystrybuowała tak w środowisku polskim, jak żydowskim.
Od chwili osiedlenia się w Tomaszowie Emilia Topas-Bernsztajnowa zainteresowała się historią i pięknem okolic. Pozostawiła opis miasta i okolic, uwydatniając m.in. piękno „Modrych Wód”, czyli Niebieskich Źródeł. Dostrzegała też biedę, analfabetyzm i zacofanie ubogiej ludności żydowskiej. W publikacjach przedstawiała najczęściej proletariat, głównie żydowski. W twórczości literackiej pokazywała, że zło rodzi kolejne zło. Szerzyła potrzebę czynienia dobra, niesienia pomocy ubogim, chorym i cierpiącym.
Czynnie działała w Towarzystwie Pomocy Ubogim. Organizowała kwesty i przedstawienia na rzecz potrzebujących. Była zwolenniczką asymilacji polsko-żydowskiej z zachowaniem rodzimej kultury i religii.
W Tomaszowie Mazowieckim mieszkała do roku 1914. Okres I wojny światowej spędziła w Paryżu. Pod koniec roku 1920 powróciła do Polski. Zmarła 2 marca 1921 roku w Tomaszowie Mazowieckim w wieku 76 lat.

</doc>
<doc id="1778006" url="https://pl.wikipedia.org/wiki?curid=1778006" title="David Hackl">
David Hackl

David Hackl (ur. 7 lutego 1973 w Toronto) – kanadyjski reżyser i scenograf, najbardziej znany z wyreżyserowanej piątej części filmu Piła. Film ten był zarazem jego debiutem reżyserskim.

</doc>
<doc id="1778008" url="https://pl.wikipedia.org/wiki?curid=1778008" title="Leon Alter (prawnik)">
Leon Alter (prawnik)

Leon Alter (ur. w 1889 w Warszawie, zm. 23 czerwca 1934 w Gagrach) – polski komunista.
Był prawnikiem. Działał w SDKPiL, brał udział w rewolucji październikowej. Po rewolucji został sędzią śledczym Czeka.
20 grudnia 1918 roku przybył do Warszawy w składzie delegacji Rosyjskiego Czerwonego Krzyża. Wraz z pozostałymi członkami delegacji został w dniu następnym aresztowany i uwięziony w X Pawilonie Cytadeli Warszawskiej. Oskarżony o działalność wywrotową, miał zostać wydalony z Polski. W pierwszych dniach stycznia 1919 roku wraz z resztą członków delegacji był pod strażą eskortowany w stronę granicy. W pobliżu granicy, koło wsi Wyliny-Ruś w gminie Szepietowo eskortujący delegację polscy żandarmi zabili wszystkie poza nim, osoby wchodzące w skład tej delegacji, w tym jego matkę i żonę. On sam, ciężko ranny, zdołał zbiec do Rosji Radzieckiej.

</doc>
<doc id="1778009" url="https://pl.wikipedia.org/wiki?curid=1778009" title="Emil Fischer">
Emil Fischer



</doc>
<doc id="1778010" url="https://pl.wikipedia.org/wiki?curid=1778010" title="Kevin Greutert">
Kevin Greutert

Kevin Greutert (ur. 31 marca 1965 w Pasadenie, USA) – amerykański montażysta, scenarzysta i reżyser filmowy, okazjonalnie aktor. Najlepiej znany z montażu pięciu części filmu Piła. Zmontował także filmy "Nieznajomi" (2008), "Room 6" (2006) i "Podróż do końca nocy" (2006). Jego debiutem reżyserskim jest film "Piła VI" (2009).

</doc>
<doc id="1778013" url="https://pl.wikipedia.org/wiki?curid=1778013" title="Włodzimierz Pająkowski">
Włodzimierz Pająkowski

Włodzimierz Pająkowski (ur. 31 lipca 1934 w Koronowie, zm. 25 października 1992) – profesor doktor habilitowany, polski historyk. Specjalizował się głównie w dziejach starożytności, miał jednak opinię polihistora. Organizator i wieloletni kierownik Zakładu Bałkanistyki UAM, w latach 1981–1984 prodziekan Wydziału Historycznego UAM.
Życiorys.
Odbywszy edukację szkolną w Jarocinie, podjął studia wyższe na Uniwersytecie Poznańskim (od 1955 Uniwersytecie im. Adama Mickiewicza), które ukończył w 1957. Następnie zatrudniony jako asystent w Katedrze Historii Starożytnej i Średniowiecznej UAM. Pierwsze kroki naukowe stawiał pod kierunkiem Tadeusza Zawadzkiego. W późniejszym okresie zorganizował w Instytucie Historii UAM Zakład Bałkanistyki (jedyną tego typu jednostkę w Polsce), którym kierował aż do śmierci. Habilitował się w 1977 na podstawie rozprawy "Ilirowie – Illirii proprie dicti Ίλλγριοί. Studia nad osadnictwem oraz historią Ilirów i ich sąsiadów w okresie przedrzymskim".
Skupiał się głównie na żyjących na peryferiach świata antycznego ludach ościennych (barbarzyńskich), które w jego opinii odegrały nie mniejszą rolę w dziejach świata śródziemnomorskiego niż Grecy i Rzymianie. Badania rozciągnął w szczególności na Epir, co było działalnością pionierską na skalę Polski, a w znacznej mierze również na skalę światową. W 1970 opublikował nowatorską i pierwszą w Polsce monografię starożytnego Epiru. Od 1970 aktywnie uczestniczył też w ekspedycjach archeologicznych w Novae i badał dzieje Traków. Z tego tytułu jako stypendysta rządu bułgarskiego przebywał kilkukrotnie na badaniach naukowych w Sofii. Odbywał również stypendia naukowe w Jugosławii, rozpoczynając badania nad starożytnym plemieniem Ilirów, co zaowocowało kolejną monografią w 1981. Była to również monografia nowatorska, w której przedstawił tezę, iż Ilirów należy traktować jako samodzielny czynnik sprawczy w dziejach Półwyspu Bałkańskiego oraz jako siłę, która wywierała znaczny wpływ również na państwa greckie oraz imperium rzymskie. Badał również migracje ludnościowe w czasach prahistorycznych Półwyspu Bałkańskiego oraz związki półwyspu w starożytności z innymi częściami świata śródziemnomorskiego.
Zajmował się integracją i koordynowaniem wspólnej pracy specjalistów od historii Bałkanów różnych epok. W latach 1982, 1983, 1985 i 1989 organizował międzynarodowe sympozja bałkanistyczne "Balcanicum", a w ich konsekwencji utworzył i do końca życia redagował specjalistyczne wydawnictwo historyczne "Balcanica Posnaniensia". Zorganizował również i przez wiele lat przewodniczył Komisji Bałkanistyki przy poznańskim oddziale Polskiej Akademii Nauk. Współpracował również z Zakładem Słowianoznawstwa poznańskiego oddziału PAN, zredagował też kilkanaście haseł w Słowniku Starożytności Słowiańskich. Dążył do powstania wielkiej syntezy dziejów Półwyspu Bałkańskiego, dzieła jednak nie zdołał zrealizować. Śmierć wstrzymała również publikację nowej wielkiej monografii o Ilirach w języku angielskim.
Wypromował ponad 60 magistrów i 3 doktorów, kilka dalszych przewodów przerwała śmierć promotora. W latach 1981–1984 był prodziekanem ds. studenckich WH UAM, uchronił wówczas wielu studentów przed relegacją ze względów politycznych. Poza UAM prowadził również wykłady z zakresu kultury antycznej na innych poznańskich uczelniach: Akademii Muzycznej oraz Państwowej Wyższej Szkole Sztuk Plastycznych. W 1991 roku został wybrany członkiem honorowym w Centrum najnowszych badań historii, filozofii i problemów społecznych w Clermont-Ferrand. Organizował również powstanie jednostek starożytniczych w młodych ośrodkach akademickich w Zielonej Górze i Szczecinie, - w tym drugim (Uniwersytet Szczeciński) objął stanowisko profesora.

</doc>
<doc id="1778014" url="https://pl.wikipedia.org/wiki?curid=1778014" title="Ogień świętego Antoniego">
Ogień świętego Antoniego

Ogień świętego Antoniego – termin medyczny określający dwie choroby:

</doc>
<doc id="1778015" url="https://pl.wikipedia.org/wiki?curid=1778015" title="Polski hełm wz.31">
Polski hełm wz.31



</doc>
<doc id="1778018" url="https://pl.wikipedia.org/wiki?curid=1778018" title="William Applegarth">
William Applegarth

William Reuben Applegarth (ur. 11 maja 1890 w Guisborough w North Yorkshire, zm. 5 grudnia 1958 w Schenectady w stanie Nowy Jork) – brytyjski lekkoatleta sprinter, mistrz olimpijski ze Sztokholmu z 1912.
Rozpoczął swoją karierę lekkoatletyczną w 1910, kiedy zajął 3. miejsce w mistrzostwach Wielkiej Brytanii (AAA) w biegu na 100 jardów. W 1912 zwyciężył w tych mistrzostwach w biegu na 220 jardów i był drugi na 100 jardów.
Na igrzyskach olimpijskich w 1912 w Sztokholmie zdobył brązowy medal w biegu na 200 metrów za Amerykanami Ralphem Craigiem i Donem Lippincottem. Startował także w biegu na 100 metrów, odpadając w półfinale. Największy sukces odniósł w sztafecie 4 × 100 metrów, w której wraz z kolegami (byli to David Jacobs, Henry Macintosh i Victor d’Arcy) najpierw awansował do finału po dyskwalifikacji sztafety Stanów Zjednoczonych za przekazanie pałeczki poza strefą zmian, a później w finale zdobył złoty medal.
Krótko po igrzyskach Applegarth wyrównał należący do Lippincotta rekord świata w biegu na 100 metrów wynikiem 10,6 s. W 1913 i 1914 zdobył mistrzostwo Wielkiej Brytanii (AAA) zarówno na 100 jardów, jak i na 220 jardów. Podczas tych zawodów w 1914 ustanowił rekord świata w biegach na 220 jardów i na 200 m wynikiem 21,2 s.
W listopadzie 1914 podpisał zawodowy kontrakt lekkoatletyczny. W 1922 wyemigrował do Stanów Zjednoczonych, gdzie pracował jako trener lekkoatletyki i piłki nożnej. Grał tam również w piłkę nożną w miejscowej lidze. Później prawował jako spawacz w General Electric. Zmarł w wieku 68 lat w roku, w którym został pobity jego brytyjski rekord na 100 jardów (9,8 s).

</doc>
<doc id="1778020" url="https://pl.wikipedia.org/wiki?curid=1778020" title="Langelsheim">
Langelsheim

Langelsheim − miasto w Niemczech, w kraju związkowym Dolna Saksonia, w powiecie Goslar.
1 listopada 2021 do miasta przyłączono miasto "(Flecken)" Lutter am Barenberge wraz z gminami Hahausen i Wallmoden, które wchodziły w skład dzień wcześniej rozwiązanej gminy zbiorowej Lutter am Barenberge. Miejscowości te stały się dzielnicami "(Stadtteil)" miasta. 
Geografia.
Langelsheim znajduje się pomiędzy rzekami Innerste i Grane, w północnych górach Harz, w Parku Narodowym Harzu.

</doc>
<doc id="1778021" url="https://pl.wikipedia.org/wiki?curid=1778021" title="Piotr Pyszny">
Piotr Pyszny

Piotr Pyszny (ur. 18 lipca 1953 w Jejkowicach) – polski żużlowiec.
Sport żużlowy uprawiał w latach 1971–1987, przez całą karierę reprezentując barwy klubu ROW Rybnik. Czterokrotnie zdobył medale Drużynowych Mistrzostw Polski: złoty (1972), srebrny (1980) oraz dwa brązowe (1971, 1974). Dwukrotnie zajmował III m. w finałach Mistrzostw Polski Par Klubowych (Bydgoszcz 1974, Rybnik 1985). W 1979 r. wystąpił w reprezentacji Polski w finale Drużynowych Mistrzostw Świata (Londyn 1979, IV miejsce).
W 1972 zajął IV m. w finale Młodzieżowych Indywidualnych Mistrzostw Polski. Pomiędzy 1973 a 1985 r. jedenastokrotnie startował w finałach Indywidualnych Mistrzostw Polski (najlepsze wyniki: trzykrotnie V miejsca w latach 1983, 1984, 1985). Do innych jego indywidualnych sukcesów należało zdobycie m.in. II m. w turnieju o "Złoty Kask" (1979), III m. w turnieju o "Srebrny Kask" (1973), III m. w Herbowym Łańcuchu Miasta Ostrowa Wielkopolskiego (Ostrów Wielkopolski 1975), II m. w Memoriale Alfreda Smoczyka (Leszno 1979), II m. w Kryterium Asów (Bydgoszcz 1982), II m. w Memoriale im. Eugeniusza Nazimka (Rzeszów 1984), dwukrotnie I m. w Memoriałach im. Jana Ciszewskiego (Rybnik – 1984, 1985), jak również I m. (1984) oraz dwukrotnie II m. (1981, 1982) w Memoriałach im. Bronisława Idzikowskiego i Marka Czernego. Czterokrotnie startował w eliminacjach Indywidualnych Mistrzostw Świata, najlepszy wynik osiągając w 1978 r., w którym awansował do finału kontynentalnego w Pradze (zajął w nim XVI miejsce).
W latach 1979–1983 startował w lidze brytyjskiej, w barwach klubów Poole Pirates (1979), Halifax Dukes (1980–1981) oraz Eastbourne Eagles (1983).

</doc>
<doc id="1778025" url="https://pl.wikipedia.org/wiki?curid=1778025" title="Darlinghurst">
Darlinghurst

Darlinghurst – geograficzna nazwa dzielnicy - "(przedmieścia)", położonej na terenie samorządu lokalnego City of Sydney, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1778026" url="https://pl.wikipedia.org/wiki?curid=1778026" title="Dywersja OUN w 1939 roku">
Dywersja OUN w 1939 roku

Dywersja OUN w 1939 roku – dywersja zwolenników i bojówek Organizacji Ukraińskich Nacjonalistów dokonana podczas kampanii wrześniowej we wrześniu 1939 roku. Akcja odbyła się z inspiracji III Rzeszy zainteresowanej osłabieniem polskich sił na zapleczu głównego frontu.
Tło historyczne.
Działalność UWO.
W pierwszej połowie lat 20. XX wieku Ukraińskiej Organizacji Wojskowej (UWO) udało się utworzyć kilka oddziałów partyzanckich, zostały one jednak rozbite przez polskie siły bezpieczeństwa. Do koncepcji tworzenia oddziałów partyzanckich powrócono w 1934 roku, po ostatecznym scaleniu UWO ze strukturami Organizacji Ukraińskich Nacjonalistów. Był to projekt "zielonych kadr", przewidujący w razie aresztowań chronienie się działaczy OUN w lasach i tworzenie oddziałów partyzanckich. Na naradzie w lutym 1934 Krajowej Egzekutywy OUN (uczestniczyli w nim Stepan Bandera, Iwan Maluca, Jarosław Stećko, Jarosław Spolśkyj, Ołeksandr Paszkewycz, Jarosław Makaruszka) postanowiono, że oddziały takie będą operować na Wołyniu, a jednym z ich zadań będzie odbijanie z więzień członków OUN. Wstrzymano się jednak z ogłoszeniem decyzji o tworzeniu oddziałów do momentu wyznaczenia dowódców tych grup.
UWO było przez cały czas swojego istnienia finansowane, wspierane i kontrolowane przez wywiad niemiecki, a kierownictwo UWO utrzymywało stałe kontakty z niemieckimi oficerami. Wywiadem organizacji kierował Roman Suszko. W celu kontrolowania UWO Niemcy oddelegowali do niej w charakterze kierownika politycznego Riko Jary’ego (oficera wywiadu austriackiego, a potem niemieckiego), który pod pretekstem prowadzenia badań naukowych szpiegował na rzecz Abwehry i zbierał dane o sytuacji w Polsce i jej potencjale zbrojeniowym.
UWO od 1922 roku, w zamian za wsparcie materialne i naiwne obietnice polityczne, przekazywała Niemcom materiały wywiadowcze.
W 1922 roku członkowie UWO, zgodnie z porozumieniem ukraińsko-niemieckim, odbywali przeszkolenie w Reischwehrze. Rok później w Monachium powstał specjalny ośrodek szkoleniowy dla Ukraińców, a w 1924 zorganizowano kolejny szkolący dywersantów, terrorystów i szpiegów. Kandydatów mających odbyć takowe szkolenia typował Związek Ukraińskich Oficerów w Niemczech (założony w 1921 r.). Poza tym w Wolnym Mieście Gdańsku od 1928 zaczęto szkolić ukraińskich dowódców, Abwehra zorganizowała także szkolenia w Czechosłowacji. Dodatkowe kursy (dla osób mających prowadzić wywiad i dywersję w ZSRR) urządzano w Królewcu, były one organizowane przez niemiecką Abwehrgruppe przy sztabie 1 Dywizji w tym mieście.
6 lipca 1926 roku podczas jednej z narad UWO w Berlinie (od tego roku główna siedziba UWO znajdowała się w tym mieście) informowano zgromadzonych, że Niemcy oczekują od ukraińskich „sojuszników” danych szpiegowskich dotyczących Wojska Polskiego oraz sytuacji politycznej i gospodarczej II Rzeczypospolitej. Informatorami byli Ukraińcy m.in. pełniący służbę wojskową w polskiej armii, kolejarze, pocztowcy, urzędnicy czy pracownicy leśni. O skali ukraińskiej działalności szpiegowskiej świadczy chociażby fakt, że tylko w 1928 roku w polskich więzieniach karę pozbawienia wolności odbywało stu agentów związanych z UWO.
Działalność OUN.
W 1929 roku w wyniku połączenia radykalnych grup nacjonalistów (w tym UWO) powstała Organizacja Ukraińskich Nacjonalistów. W lipcu 1930 roku UWO wraz z OUN przystąpiły do tzw. drugiego wystąpienia – akcji terrorystyczno-dywersyjnej wymierzonej w Polaków licząc na zantagonizowanie ich z Ukraińcami. Spotkało się to z reakcją polskiego rządu, który przystąpił do pacyfikacji Małopolski Wschodniej. Fala aresztowań działaczy OUN w lecie 1934 sparaliżowała organizację. Próbę tworzenia oddziałów podjęto dopiero w lipcu 1937 roku. Wasyl Sydor utworzył 2 takie oddziały ("Wowky", liczący 32 bojowców, dowódca Wasyl Makar "Siromaneć" i drugi oddział o tej samej nazwie), jednak wkrótce wskutek aresztowań uległy one samorozwiązaniu.
Po układzie monachijskim III Rzesza w ramach eskalacji nacisków na Polskę (a równolegle ZSRR) podjęła ponownie zawieszone od 1934 kontakty z OUN. W ich ramach Abwehra poparła organizację ukraińskich jednostek paramilitarnych (Sicz Karpacka) na obszarze Ukrainy Karpackiej, od jesieni 1938 roku autonomicznego trzeciego członu Czecho-Słowacji. W wyniku ustaleń Prowodu OUN na czele z Andrijem Melnykiem z Abwehrą sformowano w 1939 roku Legion Ukraiński. Abwehra kierowana przez Wilhelma Canarisa dążyła do wywołania na Wołyniu i Małopolsce Wschodniej antypolskiego powstania. Canaris miał przekonywać Hitlera, by w zbliżającej się wojnie z Polską wykorzystać „kartę ukraińską”. Łudzono także kierownictwo OUN, że będzie ona mogła przeprowadzić na Kresach II RP „Narodową Rewolucję” i utworzy „zachodnią Ukrainę”.
Od września 1938 do marca 1939 zanotowano 397 wystąpień demonstracyjnych, 47 aktów sabotażu i 34 akty terrorystyczne organizowane przez nacjonalistów. Od 16 marca do 12 kwietnia 1939 r. było 59 demonstracji, 5 aktów sabotażu i 21 aktów terroru. Wzmożenie akcji OUN było w znacznej mierze efektem inspiracji Abwehry, która u progu wojny chciała wysondować realną siłę finansowanej przez siebie organizacji, uważającej się za sojusznika Niemiec. Policja Państwowa przeprowadziła prewencyjne aresztowania członków i sympatyków OUN.
W lutym 1939 Lew Rebet, obawiając się aresztowania, przekazał kierownictwo krajowej organizacji Myrosławowi Turaszowi. W dniach 21-23 marca 1939 nastąpiły masowe aresztowania, które w planach miały zlikwidować krajowe kierownictwo OUN. Został między innymi zatrzymany Rebet i ponad 80 innych działaczy organizacji niepodległościowych. W woj. wołyńskim (stan na 17 sierpnia 1939 r.) aresztowano 754 osoby (624 uwięziono), we lwowskim (stan na 1 lipca 1939 r.) zatrzymano 1621 osób podejrzanych o członkostwo w OUN.
Ponieważ w czerwcu Turasz wracając z zagranicy zginął przy przekraczaniu granicy polsko-czechosłowackiej, krajowym przewodniczącym OUN został Wołodymyr Tymczij. Rozwinął on intensywne przygotowania do powstania. OUN liczyła wówczas około 8-9 tysięcy członków, przypuszczalnie porównywalnie liczne było Junactwo. Można też było liczyć na kilkakrotnie liczniejszą grupę sympatyków OUN. W lecie 1939 r. w co najmniej 9 okręgach OUN z istniejących 18, utworzono leśne obozy szkoleniowe, w których odbywały się zajęcia z posługiwania się bronią palną i taktyki. Utworzono również grupy specjalne, mające włączyć się do walki po wybuchu wojny, i przydzielono im zadania. Pod koniec sierpnia w lasach zaczęły pojawiać się grupy ukraińskiej młodzieży, chroniące się przed mobilizacją do Wojska Polskiego (alarmowa od 24 sierpnia, powszechna od 31 sierpnia).
Broń dla planowanego przez hitlerowców antypolskiego powstania miała być przerzucona drogą lądową przez Słowację lub drogą powietrzną z Prus Wschodnich. Powstańcy mieli opanować linię kolejową Stryj-Nowy Sącz oraz Podole, aby zapewnić sobie łatwe zaopatrzenie. Właśnie w celu wzmocnienia powstania sformowano w Niemczech Legion Ukraiński. Zakładano, że Legion zostałby wzmocniony przez miejscowe oddziały OUN oraz dezerterów z Wojska Polskiego. Na miejscu, w kraju, zorganizowano również siatkę dywersyjną, liczącą około 4 tysięcy osób.
Niemcy oszacowali, że do wywołania powstania potrzebne byłoby 1300 oficerów i 12 000 żołnierzy. Projekt ten był omawiany przez Romana Suszkę i płk. Erwina Lahousena w dniach 13 czerwca – 3 lipca 1939. Jednak zawarcie 23 sierpnia 1939 paktu Ribbentrop-Mołotow, przy znanej wrogości władz sowieckich do ukraińskiego ruchu niepodległościowego spowodowało, że Niemcy zrezygnowali z użycia ukraińskich oddziałów i zarzucili projekt wywołania powstania.
Realizacja planu i postawy Ukraińców.
Analitycy niemieccy obawiali się, że sprowokowanie powstania ukraińskiego w Małopolsce Wschodniej może wywołać interwencję Związku Radzieckiego, i przerodzenie się konfliktu w wojnę europejską. Również Adolf Hitler obawiał się, że dotarcie armii niemieckiej do ziem ukraińskich będzie wymagało jakiegoś ustosunkowania się Niemiec do kwestii ukraińskiej, i konflikt z ZSRR. Zawarcie paktu Ribbentrop-Mołotow uwalniało go od tego problemu. Z kolei Rudolf Wiesner proponował Hitlerowi wykorzystanie Ukraińców galicyjskich w podobny sposób, jak wystąpień Niemców sudeckich w Czechosłowacji, jednak Hitler obawiał się polskich represji wobec mniejszości niemieckiej w Polsce. Istniała również propozycja Abwehry ograniczonego wykorzystania, zamiast ludności ukraińskiej, zbrojnych grup dywersyjnych złożonych z członków OUN ("K-Organisation Ost-Galizien").
23 sierpnia 1939 Niemcy podpisały porozumienie z ZSRR; w tym samym dniu zapadła decyzja Niemiec o niewykorzystywaniu oddziałów ukraińskich w planowanej wojnie.
24 sierpnia 1939 członkowie Naczelnego Komitetu UNDO uchwalili jednogłośnie deklarację o wypełnieniu obywatelskiego obowiązku względem państwa polskiego. Na podstawie tej deklaracji 2 września wicemarszałek Wasyl Mudryj zadeklarował w Sejmie lojalność ludności ukraińskiej względem Polski. Jednak w nocy z 1 na 2 września na rozkaz Ministerstwa Spraw Wewnętrznych rozpoczęło aresztowania działaczy i polityków ukraińskich oraz kierowanie ich do obozu w Berezie Kartuskiej. Część aresztowanych była jednak zwalniana od 5 września przez starostów, na podstawie przysługujących im uprawnień.
Oprócz NK UNDO, deklaracje o poparciu polskich władz państwowych złożyli: emigracyjny rząd Ukraińskiej Republiki Ludowej, metropolita Andrzej Szeptycki jako przedstawiciel Ukraińskiej Cerkwi Greckokatolickiej, oraz Stepan Skrypnyk jako reprezentant Ukraińców Wołynia.
W czasie kampanii wrześniowej w Wojsku Polskim służyło od 106 314 do 111 910 żołnierzy Ukraińców. Z tej liczby poległo co najmniej 7800, a rannych było około 15 000. Do niewoli niemieckiej dostało się około 60 000, a do sowieckiej około 20 000 żołnierzy.
Antypolskie wystąpienia.
Tuż przed rozpoczęciem II wojny światowej Niemcy wstrzymali organizację antypolskiego powstania OUN, ze względu na pakt Ribbentrop-Mołotow. ZSRR nie życzył sobie żadnych akcji Ukraińców na obszarze, który znalazł się w jego „strefie interesów”, a III Rzesza nie chciała zadrażnienia stosunków z nowym sojusznikiem. Dodatkowo w nocy z 1 na 2 września 1939 roku polska policja w ramach planowanych na wypadek wybuchu wojny aresztowań zatrzymała kilka tysięcy Ukraińców podejrzanych o związek z organizacjami nacjonalistycznymi.
Wobec ociągania się ZSRR z przyrzeczoną obietnicą agresji na Polskę, kierownictwo III Rzeszy rozważało jednak 12 września plan rozpoczęcia siłami OUN rebelii antypolskiej, która w planie Adolfa Hitlera miała doprowadzić do krwawej kontrakcji polskiej i ostatecznie do wymordowania polskiego ziemiaństwa rękami ukraińskimi w polsko-ukraińskiej wojnie domowej. 15 września Wilhelm Canaris udzielił Andrijowi Melnykowi warunkowej zgody na rozpoczęcie powstania antypolskiego. 17 września z chwilą agresji ZSRR na Polskę zgoda niemiecka przestała być aktualna.
Zdaniem Ryszarda Torzeckiego powołującego się na nieudokumentowane twierdzenia związanego z OUN historyka Petra Mirczuka we wrześniu 1939 r. tzw. Krajowy Prowid (Zarząd Krajowy) OUN pod kierownictwem Lwa Rebeta odmówił wykonania polecenia zarządu zagranicznego OUN (pod kierownictwem A. Melnyka) wszczęcia powstania antypolskiego, jako dywersji na rzecz Niemiec. Lew Rebet miał uważać, że wobec paktu Ribbentrop-Mołotow będzie to działanie wyłącznie w interesie ZSRR, które uważał za głównego wroga Ukrainy. Grzegorz Motyka i Krzysztof Łada wątpią w możliwość odmowy OUN wszczęcia antypolskiej rebelii; ich zdaniem powstanie odwołali sami Niemcy wobec wkroczenia Armii Czerwonej w granice II RP.
Od 12 września miały jednak miejsce nieskoordynowane, w większości z łatwością tłumione przez wojsko i policję, akcje dywersyjne uzbrojonych bojówek OUN na terenie województw południowo-wschodnich RP (pierwsze w nocy z 12/13 września w Stryju). Ich eskalacja nastąpiła w chaosie po wkroczeniu Armii Czerwonej
6 września 1939 1 batalion Lwowskiej Brygady Obrony Narodowej został przerzucony do Mikołajowa, skąd powiadomiono o ukraińskich rozruchach. Miasto udekorowane było ukraińskimi flagami, które mieszkańcy zdjęli po przybyciu wojska. Rozruchów nie stwierdzono, więc batalion w tym samym dniu powrócił do Lwowa. 10 września w Mikołajowie i 10 okolicznych wsiach rozbrojono polską policję i rozpoczęto mobilizację Ukraińców.
Po 10 września 1939 roku, kiedy sytuacja Wojska Polskiego stała się niekorzystna, nastawienie OUN uległo zmianie, doszło do licznych ukraińskich dezercji i dywersji, ruch ten nie przybrał jednak formy masowej. Wpływ na to miała również ewakuacja polskiej administracji i Policji Państwowej. W takich warunkach ludność ukraińska zaczęła organizować własne oddziały porządkowe.
Pierwsze starcia ukraińskiej ludności z wojskiem polskim miały miejsce koło Jawornika Ruskiego i Rzęsnej Ruskiej (gmina Brzuchowice).
Większe akcje przeciw władzom polskim miały miejsce w nocy z 12 na 13 września. Data ta była związana z dotarciem wojsk niemieckich przez Sambor w głąb Małopolski Wschodniej. Tego dnia rozpoczęło się oblężenie Lwowa przez Wehrmacht, co zostało odebrane przez lokalne bojówki OUN jako sygnał do rozpoczęcia walki.
Wystąpienia i akcje dywersyjne były tłumione przez siły Wojska Polskiego, zwłaszcza po opanowaniu Stryja przez grupy specjalne OUN w nocy z 12 na 13 września, mającej charakter lokalnego powstania.
W dniach następnych doszło do podobnych wystąpień OUN w powiatach mieszanych narodowościowo, dywersje miały miejsce m.in. w Podhorcach, Borysławiu, Truskawcu, Mraźnicy, Żukotynie, Uryczu, Szczercu, w okolicach Mikołajowa (zajęto miasto wraz z posterunkiem policji) i Żydaczowa, gdzie zdobyto 2 mosty (drogowy w Demiance i kolejowy w Rozwadowie). Niejednokrotnie celem OUN było przejęcie władzy w poszczególnych miejscowościach przed wkroczeniem wojsk sowieckich i niemieckich. Dochodziło także do rozbrajania polskich żołnierzy, a nawet do sporadycznych potyczek z cofającymi się oddziałami Wojska Polskiego i policji.
Przeciwko działaniom dywersyjnym Polacy wysłali duże siły policji oraz wojska. Stłumiono w ten sposób wystąpienia ukraińskie w Mikołajowie i Żydaczowie, po stoczeniu zaciętych walk, jednak z dużymi stratami (np. w walce o wieś Nadiatycze policja straciła 12 zabitych i 31 ciężko rannych). Członków OUN schwytanych z bronią w ręku zwykle rozstrzeliwano na miejscu, m.in. rozstrzelano w ten sposób 6 Ukraińców w wiosce Duliby, z kolei w Stryju rozstrzelano 40 Ukraińców. Wsie, z których padały strzały w stronę patroli WP, zwykle palono. Wywołało to kontrakcję bojówek OUN. Zdarzało się również branie zakładników spośród ludności ukraińskiej, którym grożono śmiercią w razie ostrzału polskich oddziałów.
Kolejne nasilenie wystąpień dywersyjnych nastąpiło po 17 września 1939, głównie na Wołyniu i południowym Polesiu, ale również w województwach tarnopolskim i stanisławowskim. W powiatach brzeżańskim i podhajeckim doszło nawet do „niewielkiego powstania”.
OUN-owcy mordowali głównie polskich osadników, rozbrojonych żołnierzy, a także zwykłych miejscowych chłopów, w akcjach brała też udział część miejscowej ludności, a także bojówki komunistyczne i margines społeczny, m.in. we wsi Koniuchy i Potutory zginęło łącznie ok. 100 Polaków, a w Kolonii Jakubowice spalono 57 zagród i zamordowano ok. 20 Polaków. We wsi Sławentyn w powiecie Podhajce zabito dalszych 85 osób. Szczególne nasilenie ukraińskich akcji przeciwko Polakom miało miejsce w powiatach Brzeżany i Podhajce.
Podsumowanie.
Ogółem w akcjach przeciwko polskiej ludności cywilnej we wrześniu i październiku 1939 zginęło około 2000 Polaków w Małopolsce Wschodniej i około 1000 na Wołyniu.
W wielu akcjach dywersyjnych brali udział członkowie OUN, jak również petlurowcy. Część wystąpień przeciw ludności cywilnej była efektem działania zwyczajnych kryminalistów i miała charakter rabunkowy. 
W akcjach dywersyjnych prowadzonych przez oddziały specjalne OUN, w dniach pomiędzy 29 sierpnia a 23 września 1939 roku, wzięło udział 7729 osób, w większości członków grup militarnych OUN. Akcje te objęły 183 miejscowości polskie. Członkowie OUN zdobyli jeden czołg, kilka samolotów i dział, 23 ciężkie i 80 lekkich karabinów maszynowych, 3757 karabinów, 3445 pistoletów i 25 samochodów. Wzięto do niewoli 3610 Polaków, zabito 769, raniono 37. Ukraińcy, głównie na skutek akcji oddziałów Wojska Polskiego i policji, stracili 160 zabitych i 53 rannych. Spalono co najmniej 4 polskie miejscowości i zniszczono 1 most. Polska kontrakcja spowodowała spalenie 5 wsi ukraińskich.

</doc>
<doc id="1778029" url="https://pl.wikipedia.org/wiki?curid=1778029" title="Darlington (Sydney)">
Darlington (Sydney)

Darlington – geograficzna nazwa dzielnicy "(przedmieścia)", położonej na terenie samorządu lokalnego City of Sydney, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1778030" url="https://pl.wikipedia.org/wiki?curid=1778030" title="Jamy (Tatry Wysokie)">
Jamy (Tatry Wysokie)

Jamy (słow. "Jamy pod Kriváňom" lub po prostu "Jamy") – wielki morenowy taras na przedłużeniu Pawłowego Grzbietu pod Krywaniem w słowackich Tatrach Wysokich. Moreny te wytworzone zostały przez połączone lodowce Doliny Ważeckiej i Furkotnej. Antoni Rehman w 1895 r. pisał o kompleksie Jam: "„cała jego powierzchnia rozpada się na niezliczoną prawie ilość drobnych garbów, najeżonych często olbrzymimi odłamami skał granitowych, porozdzielanych płytkimi zagłębieniami”." W zagłębieniu między tymi morenami znajduje się Jamski Staw, a jego nazwa pochodzi właśnie od Jam. W jednej z takich jam odpoczywał w 1805 r. Stanisław Staszic w czasie swojej wycieczki na Krywań. Poniżej Jam znajduje się obszar zwany Pod Jamami ("Pod Jamami").
Przez Jamy przebiega Tatrzańska Droga Młodości oraz trzy szlaki turystyczne. Teren porośnięty jest lasem, jednak potężny wiatr w 2004 wyłamał znaczne jego połacie, a później dzieła zniszczenia osłabionego lasu dokończyły korniki, przez co rozciągają się stąd szerokie widoki zarówno na północ (na Tatry), jak i w południowym kierunku.

</doc>
<doc id="1778031" url="https://pl.wikipedia.org/wiki?curid=1778031" title="Akademija nawuk">
Akademija nawuk

Akademija nawuk (biał. Акадэ́мія наву́к; ros. Академия наук) – stacja mińskiego metra położona na Linii Moskiewskiej, pomiędzy stacjami "Park Czaluskincau" i "Płoszcza Jakuba Kołasa", w pobliżu Narodowej Akademii Nauk Białorusi.
Otwarta 26 czerwca 1984 r. razem z pierwszym odcinkiem mińskiego metra. Zaprojektowana przez architektów A. Zienzina i M. Pirogowa i wykonana z prefabrykowanych elementów żelbetowych. Na peronie znajdują się dwa rzędy betonowych filarów pokryte szarym marmurem. Ściany stacji są pokryte białym marmurem, a podłogi szarym polerowanym granitem. Do stacji prowadzą ruchome schody.
Główne wejście do stacji znajduje się na skrzyżowaniu prospektu Niepodległości z ul. Tałbuchina.

</doc>
<doc id="1778034" url="https://pl.wikipedia.org/wiki?curid=1778034" title="Dawes Point">
Dawes Point

Dawes Point – geograficzna nazwa dzielnicy, położonej na terenie samorządu lokalnego City of Sydney, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1778035" url="https://pl.wikipedia.org/wiki?curid=1778035" title="Meri Arabidze">
Meri Arabidze

Meri Arabidze, gruz. მერი არაბიძე (ur. 25 lutego 1994 w Samtredii) – gruzińska szachistka, arcymistrzyni od 2012, posiadaczka męskiego tytułu mistrza międzynarodowego od 2014 roku.
Kariera szachowa.
Wielokrotnie reprezentowała Gruzję na mistrzostwach świata i Europy juniorek w różnych kategoriach wiekowych, zdobywając 13 medali:
W 2006 r. zwyciężyła w międzynarodowym turnieju juniorów w Poti ("Puchar Nany Aleksandrii"), natomiast w 2008 r. zdobyła tytuł mistrzyni Gruzji juniorek do 16 lat. Normy na tytuł arcymistrzyni wypełniła w 2011 r. w Tbilisi (podczas indywidualnych mistrzostw Europy) oraz w 2012 r. w Anaklii (podczas finału indywidualnych mistrzostw Gruzji, w którym zdobyła srebrny medal).
Wielokrotnie reprezentowała Gruzję w turniejach drużynowych, m.in.: oraz .
Najwyższy ranking w dotychczasowej karierze osiągnęła 1 sierpnia 2014 r., z wynikiem 2411 punktów zajmowała wówczas 59. miejsce na światowej liście FIDE, jednocześnie zajmując 7. miejsce wśród gruzińskich szachistek.

</doc>
<doc id="1778039" url="https://pl.wikipedia.org/wiki?curid=1778039" title="Przemysław Witkowski (dziennikarz)">
Przemysław Witkowski (dziennikarz)

Przemysław Witkowski (ur. 17 stycznia 1982 we Wrocławiu) – dziennikarz, publicysta i poeta, absolwent stosunków międzynarodowych na Uniwersytecie Wrocławskim, doktor nauk humanistycznych w zakresie nauk o polityce, nauczyciel akademicki.
Wykłady.
Wykładał w Instytucie Studiów Międzynarodowych, Akademii Wojsk Lądowych im. gen. Tadeusza Kościuszki, Uczelni Techniczno-Handlowej im. Heleny Chodkowskiej i Dolnośląskiej Szkole Wyższej we Wrocławiu. Występował z wykładami również na Uniwersytecie Adama Mickiewicza w Poznaniu i Uniwersytecie Jagiellońskim w Krakowie. Obecnie uczy w Instytucie Dziennikarstwa i Komunikacji Społecznej Uniwersytetu Wrocławskiego, Instytucie Kultury Polskiej Uniwersytetu Warszawskiego i Collegium Civitas w Warszawie, gdzie pracuje na stanowisku adiunkta w Instytucie Nauk Politycznych i Stosunków Międzynarodowych.
Badania.
Jest specjalistą od ruchów i grup radykalnych, zarówno lewicowych i prawicowych, jak również tych o charakterze mieszanym. Zajmuje się także związkami ideologii i popkultury w filmie, serialu telewizyjnym, komiksie, muzyce rozrywkowej, ze szczególnym naciskiem na propagandę polityczną, w szczególności polską oraz kwestiami mniejszości etnicznych i religijnych w Polsce i regionie, a także ich znaczeniu politycznym.
Publicystyka.
Publikował w gazetach takich jak: „Polityka”, „Krytyka Polityczna”, „Przegląd”, „Trybuna”, „Bez Dogmatu”, „Gazeta Wyborcza”, „Przekrój”, „Odra”, „Vice”, "Dialog", "Polska. The Times" oraz w polskiej edycji „Le Monde diplomatique” i portalu OKO.press, a także „Visegrad Insight” i „Prosa”. Jest członkiem zespołu Krytyki Politycznej.
Twórczość literacka.
Publikował wiersze w pismach takich jak: „Twórczość”, „Tygodnik Powszechny”, „Gazeta Wyborcza”, „Odra”, „Wakat”, „Kresy”, „Akcent”, „Tygiel Kultury”, „Pogranicza”, „Topos”, „Portret”. Współredagował młodopoetycką antologię dolnośląską "Ziemie uzyskane". Tłumaczył teksty PJ Harvey do spektaklu muzycznego "Route 67/Jeśli tylko tyle jest" duetu Justyna Wasilewska/Thomas Harzem, który wystawiony został podczas 31. Przeglądu Piosenki Aktorskiej. W latach 2008–2016 redagował „młodoliteracki” dział miesięcznika „Odra” (8. Arkusz Odry). W latach 2008–2016 organizował we Wrocławiu Mikrofestiwal Nowej Literatury Polskiej. Występował na największych polskich festiwalach poetyckich takich jak Port Literacki Wrocław, Manifestacje Poetyckie, Poznań Poetów i na szczecińskim festiwalu teatralnym Kontrapunkt. Jego wiersze tłumaczono na słowacki, angielski, francuski, ukraiński, serbski, węgierski i czeski.
Życie prywatne.
Syn prof. Andrzeja Witkowskiego. W 2009 zawarł z poetką Iloną Jakubowską małżeństwo humanistyczne, ceremonię pod patronatem Polskiego Stowarzyszenia Racjonalistów. W 2015 roku rozwiedli się. Mieszka we Wrocławiu i Warszawie.
25 lipca 2019 został pobity we Wrocławiu na wysokości Mostów Trzebnickich z powodu przeciwstawienia się homofobicznym, nienawistnym hasłom. Sprawca który został zatrzymany kilka dni później złamał mu kość jarzmową i nos. W listopadzie 2019 roku sąd skazał Macieja K. za pobicie Witkowskiego na rok bezwzględnego więzienia i 5 tys. złotych grzywny.

</doc>
<doc id="1778042" url="https://pl.wikipedia.org/wiki?curid=1778042" title="Meline Daluzjan">
Meline Daluzjan

Meline Daluzjan (arm Մելինե Դալուզյան; ur. 20 kwietnia 1988 w Giumri) – ormiańska sztangistka, dwukrotna brązowa medalistka mistrzostw świata.
W roku 2006 brała udział w mistrzostwach świata w Santo Domingo na Dominikanie, gdzie w kategorii do 63 kg zdobyła brązowy medal uzyskując wynik 232 kg. Rok później w tej samej kategorii uzyskała wynik 243 kg, co pozwoliło jej zdobyć złoty medal mistrzostw Europy w Strasburgu. Wynik ten powtórzyła na mistrzostwach Europy w Lignano Sabbiadoro w 2008 roku, uzyskując w dwuboju 263 kg. Ponadto w 2010 roku zdobyła brązowy medal na mistrzostwach świata w Antalyi i srebrny podczas mistrzostw Europy w Mińsku. 
W 2012 roku wystartowała w wadze lekkociężkiej podczas igrzysk olimpijskich w Londynie, jednak spaliła wszystkie próby w podrzucie i nie była klasyfikowana. W maju 2019 roku została dodatkowo zdyskwalifikowana, po tym jak w jej organizmie wykryto doping. Był to jej jedyny start olimpijski.

</doc>
<doc id="1778043" url="https://pl.wikipedia.org/wiki?curid=1778043" title="Agnes Nixon">
Agnes Nixon

Agnes Nixon (ur. 10 grudnia 1922 w Chicago, zm. 28 września 2016 w Rosemont, Pensylwania) – amerykańska producentka telewizyjna, scenarzystka i aktorka.
Życiorys.
Urodzona 10 grudnia 1922 w Chicago jako Agnes Eckhardt.
Najbardziej znana jako twórczyni oper mydlanych, takich jak "Wszystkie moje dzieci" ("All My Children"), "Tylko jedno życie" ("One Life to Live") czy "Loving". Ze względu na jej długą karierę, oraz stworzenie wielu sukcesywnych programów, lub bycie ich częścią, często nazywa się ją "Królową" współczesnej opery mydlanej.
Zmarła 28 września 2016. Pozostawiła czworo dzieci, Cathy, Mary, Roberta i Emily oraz jedenaścioro wnuków.

</doc>
<doc id="1778044" url="https://pl.wikipedia.org/wiki?curid=1778044" title="Karol Langwald (starszy)">
Karol Langwald (starszy)

Karol Langwald (ur. 31 marca 1860 na Warmii, zm. 19 stycznia 1939 w Alt Wartemborku, obecnie Barczewko), polski działacz narodowy na Warmii.
Pochodził z chłopskiej rodziny Warmiaków, zaangażowanych w polski ruch narodowy. Całe życie spędził w rodzinnym Alt Wartemborku (po wojnie przemianowanym na Barczewko), utrzymując się z pracy rolnika. Śladem przodków również działał w ruchu polskim, w 1911 wszedł w skład Rady Nadzorczej Banku Ludowego w Olsztynie, przez wiele lat zasiadał w sejmiku powiatowym w Olsztynie. Był członkiem Towarzystwa Ludowego w Pluskach. W czasie akcji plebiscytowej pełnił funkcję męża zaufania Warmińskiego Komitetu Plebiscytowego w Olsztynie. Działał w Związku Polaków w Niemczech. W 1921 i 1924 z ramienia Polskiej Partii Ludowej w Prusach Wschodnich bez powodzenia ubiegał się o mandat w parlamencie niemieckim.
Zmarł 19 stycznia 1939 w Alt Wartemborku i pochowany został na miejscowym cmentarzu parafialnym. Żonaty był z Elżbietą z domu Kalisch; jego syn, również Karol (1886–1945), proboszcz katolicki w Kochanówce, podobnie jak ojciec prowadził aktywną działalność w polskim ruchu narodowym na Warmii.

</doc>
<doc id="1778045" url="https://pl.wikipedia.org/wiki?curid=1778045" title="Elizabeth Bay">
Elizabeth Bay

Elizabeth Bay – geograficzna nazwa dzielnicy "(przedmieścia)", położonej na terenie samorządu lokalnego City of Sydney, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1778046" url="https://pl.wikipedia.org/wiki?curid=1778046" title="Karol Langwald">
Karol Langwald



</doc>
<doc id="1778047" url="https://pl.wikipedia.org/wiki?curid=1778047" title="Freddie Ljungberg">
Freddie Ljungberg



</doc>
<doc id="1778050" url="https://pl.wikipedia.org/wiki?curid=1778050" title="Olga Giria">
Olga Giria

Olga Giria, ros. Ольга Гиря (ur. 4 czerwca 1991) – rosyjska szachistka, arcymistrzyni od 2009 roku.
Kariera szachowa.
Wielokrotnie reprezentowała Rosję na mistrzostwach świata i Europy juniorek w różnych kategoriach wiekowych, zdobywając 7 medali: dwa złote (Fermo 2009 – ME do 18 lat, Antalya 2009 – MŚ do 18 lat), cztery srebrne (Kemer 2007 – MŚ do 16 lat, Herceg Novi 2008 – ME do 18 lat, Chotowa 2010 – MŚ do 20 lat, Madras 2011 – MŚ do 20 lat) oraz brązowy (Vung Tau 2008 – MŚ do 18 lat).
W 2005 r. zwyciężyła w międzynarodowym kołowym turnieju w Salechardzie, wygrywając wszystkie 9 partii. Rezultat ten (9 pkt w 9 partiach) powtórzyła w 2007 r. podczas mistrzostw Rosji juniorek do 16 lat. Normy na tytuł arcymistrzyni wypełniła w Dagomysie (2008) oraz dwukrotnie w Moskwie (2008, 2009 – w obu przypadkach na turniejach "Moscow Open"-C). W 2014 r. zwyciężyła w turnieju "Russian Women’s Premier Cup" w Moskwie.
Reprezentantka Rosji w rozgrywkach drużynowych, m.in.:
Najwyższy ranking w dotychczasowej karierze osiągnęła 1 lipca 2014 r., z wynikiem 2493 punktów zajmowała wówczas 18. miejsce na światowej liście FIDE, jednocześnie zajmując 5. miejsce wśród rosyjskich szachistek.

</doc>
<doc id="1778053" url="https://pl.wikipedia.org/wiki?curid=1778053" title="Zamek w Czudcu">
Zamek w Czudcu

Zamek w Czudcu – ruiny średniowiecznego zamku we wsi Czudec w powiecie strzyżowskim w województwie podkarpackim.
Położenie, prace badawcze.
Ruiny znajdują się na południe od Czudca, na wzgórzu zwanym Górą Zamkową lub Zamczyskiem, usytuowanym nad Wisłokiem. W trakcie niewielkich badań sondażowych prowadzonych przez archeologów w latach 1938 i 1954 odkryto tu okrągły majdan o średnicy 50 metrów otoczony wałem o wysokości dochodzącej do 7 metrów i stwierdzono obecność śladów zabudowań i murów z cegły gotyckiej, w tamtym okresie niemożliwych do datowania. W 2001 roku rozpoczęto kompleksowe prace archeologiczne, trwające do chwili obecnej, które doprowadziły do odsłonięcia pozostałości zamku, w tym murów gotyckich wież obronnych i pozostałości baszty bramnej z XVI wieku o średnicy 6 metrów, a także części murów i piwnic zamku.
Historia zamku.
W okresie wczesnopiastowskim na Górze Zamkowej w Czudcu znajdował się gródek ziemno-kamienno-drewniany. Na jego miejscu w XIV wieku zbudowano murowany zamek w stylu gotyckim. W drugiej połowie XVI wieku zamek został przebudowany w stylu renesansowym. Obiekt uległ zniszczeniu podczas Potopu w trakcie najazdu Jerzego Rakoczego w 1657 roku. Ruiny rozebrano w ostatnim dziesięcioleciu XVII wieku.
Początkowo zamek w Czudcu strzegł granicy między Polską a Księstwem halicko-wołyńskim i szlaku handlowego biegnącego w dolinie Wisłoka. Od XV wieku do 1610 roku należał do właścicieli Czudca, rodziny Strzyżowskich herbu Gozdawa; w 1610 roku przeszedł w ręce Grabieńskich herbu Pomian i Prawdzic, właścicieli Czudca do 1840 roku.
Wizerunek zamku znajdował się na wczesnych pieczęciach miejskich Czudca z okresu, gdy miejscowość posiadała prawa miejskie (lata 1427–1935); ich najstarsze odciski, pochodzące z drugiej połowy XVI wieku, przedstawiają mur i trzy wieże, dwie wyższe i jedną niższą. Pieczęcie z tym wizerunkiem były używane do XVIII wieku; nawiązuje do nich obecny herb gminy Czudec.
Szlaki turystyczne.
Przez Górę Zamkową w Czudcu przebiega żółty szlak turystyczny z Czudca do miejscowości Wyżne.

</doc>
<doc id="1778054" url="https://pl.wikipedia.org/wiki?curid=1778054" title="Sants Estació (stacja metra)">
Sants Estació (stacja metra)



</doc>
<doc id="1778057" url="https://pl.wikipedia.org/wiki?curid=1778057" title="Frustracja (książka)">
Frustracja (książka)

Frustracja (podtytuł: Młodzi o Nowym Wspaniałym Świecie) – książka wydana pod redakcją Piotra Mareckiego oraz Jana Sowy w 2003 roku, będąca zbiorem esejów i wypowiedzi różnych autorów na temat sytuacji pokolenia urodzonego w latach 70. XX wieku.
Poszczególni autorzy (oprócz ww. Piotra Mareckiego oraz Jana Sowy są to m.in. Sławomir Shuty, Piotr Chruściel, Amelia Horodecka czy Aleksandra Więcka) opisują problemy, z jakimi muszą zmagać się młodzi ludzie w takich sferach jak: edukacja, religia, kultura, polityka czy media. Autorzy są przedstawicielami pokolenia, które w dorosłość wchodziło u progu transformacji ideowo-gospodarczej roku 1989. W swoich esejach buntują się przed prostymi konsekwencjami transformacji w postaci dzikiego kapitalizmu oraz konsumpcyjnego stylu życia, gdzie rządzi zasada maksymalizacji zysków.

</doc>
<doc id="1778062" url="https://pl.wikipedia.org/wiki?curid=1778062" title="Haberfield">
Haberfield

Haberfield – geograficzna nazwa dzielnicy "(przedmieścia)", położona na terenie samorządu lokalnego Ashfield, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1778064" url="https://pl.wikipedia.org/wiki?curid=1778064" title="Cyllene (księżyc)">
Cyllene (księżyc)



</doc>
<doc id="1778069" url="https://pl.wikipedia.org/wiki?curid=1778069" title="Barbarzyńska nimfomanka w piekle dinozaurów">
Barbarzyńska nimfomanka w piekle dinozaurów

Barbarzyńska nimfomanka w piekle dinozaurów (ang. "A Nymphoid Barbarian in Dinosaur Hell") - amerykański film pełnometrażowy z 1990 roku. Za jego dystrybucję odpowiadała wytwórnia filmowa Troma.
Fabuła.
Film opowiada o wydarzeniach po katastrofie nuklearnej, wskutek której zginęło wielu ludzi oraz odrodziły się dinozaury. Główną bohaterką filmu jest Lea, ostatnia kobieta na Ziemi. Musi ona stawić czoło nie tylko dinozaurom, ale także niebezpiecznym mutantom i samym ludziom. Ma ona jednak sprzymierzeńca.

</doc>
<doc id="1778071" url="https://pl.wikipedia.org/wiki?curid=1778071" title="Zdeněk Sova">
Zdeněk Sova

Zdeněk Sova (ur. 5 października 1924 w Třebíč, zm. 1998) – czeski uczony, profesor nauk weterynaryjnych.
Życiorys.
Studia weterynaryjne ukończył w 1950 w Brnie. Pracował do 1955 jako wojskowy lekarz weterynarii, przez kolejne pięć lat związany był z Instytutem Weterynarii w Pradze. W 1960 przeszedł do utworzonej w tym czasie Wyższej Szkoły Rolniczej w Pradze. Był na tej uczelni organizatorem i wieloletnim kierownikiem Katedry Fizjologii Zwierząt Domowych; w 1976 objął kierownictwo Katedry Biologicznych Podstaw Produkcji Zwierzęcej. Wielokrotnie organizował konferencje naukowe z fizjologii ptaków użytkowych. W latach 1965–1970 pełnił na wydziale funkcję prodziekana, w latach 1976–1985 był prorektorem uczelni.
W pracy naukowej zajmował się przede wszystkim fizjologią zwierząt. W różnych okresach jego badania koncentrowały się wokół takich zagadnień, jak schorzenia wątroby u koni, fizjologia i patologia wątroby u drobiu, żywienie zwierząt i wpływ substytutów na zachowanie się enzymów i skład krwi. Określił m.in. mechanizm powstawania bilirubinemii u koni. Ogłosił (jako autor i współautor) ponad pół tysiąca prac naukowych w języku czeskim i językach obcych, w tym artykuły w prestiżowych czasopismach naukowych ("Zentralblatt für Veterinärmedizin", "Schweizer Archiv für Tierheilkunde", "Comparative Biochemistry and Physiology"), podręczniki, skrypty, referaty.
Sova zainicjował współpracę praskiej Wyższej Szkoły Rolniczej z Akademią Rolniczą w Krakowie. W uznaniu zasług dla krakowskiej uczelni, a także dorobku naukowego, 5 września 1985 otrzymał doktorat "honoris causa" Akademii Rolniczej. Powołany został w skład Komitetu Produkcji Zwierzęcej Czechosłowackiej Akademii Nauk oraz wielu akademii i towarzystw naukowych.

</doc>
<doc id="1778072" url="https://pl.wikipedia.org/wiki?curid=1778072" title="Zdenek Sova">
Zdenek Sova



</doc>
<doc id="1778073" url="https://pl.wikipedia.org/wiki?curid=1778073" title="Jarosław Lindenberg">
Jarosław Lindenberg

Jarosław Lindenberg (ur. 9 listopada 1956 w Warszawie) – polski filozof, dyplomata, od sierpnia 2018 ambasador RP w Bośni i Hercegowinie; wcześniej w Łotwie (1992–1997), Bułgarii (1998–2003) i chargé d’affaires Ambasady RP w Czarnogórze (2007–2011).
Życiorys.
W latach 1971–1975 uczęszczał do XV LO im. Narcyzy Żmichowskiej w Warszawie, gdzie zdał maturę. Ukończył studia w Instytucie Filozofii Uniwersytetu Warszawskiego. W 1985 uzyskał stopień doktora na podstawie pracy o historiozofii Bolesława Limanowskiego. W latach 1980–1986 był pracownikiem naukowym w filii Uniwersytetu Warszawskiego w Białymstoku. Od 1986 do 1991 wykładał w Wyższej Szkole Pedagogiki Specjalnej.
Od końca lat 70. był związany z opozycją demokratyczną. Na początku lat 80. działał w NSZZ „Solidarność”, publikował artykuły w białostockim Biuletynie Informacyjnym MKZ NSZZ „S”. Został zatrzymany podczas demonstracji 3 maja 1982 na Starym Mieście w Warszawie, a następnie internowany i 8 maja 1982 osadzony w areszcie na Białołęce, który opuścił 12 lipca 1982. Przez cały okres stanu wojennego, aż do 1989 redagował podziemne pismo satyryczne „Jaruzela”. Pod pseudonimem pisywał także artykuły do czasopisma „Czas Przyszły”, które redagował Jacek Czaputowicz. Związany z Klubem Inteligencji Katolickiej, w którym w latach 1984–1985 kierował jego sekcją kultury. Otrzymał status osoby represjonowanej z powodów politycznych nadany przez szefa Urzędu ds. Kombatantów i Osób Represjonowanych. Sporadycznie zajmował się również działalnością dziennikarską i literacką, m.in. współautor powieści „Człowiek z krwi i kości” wydanej w 1992 oraz scenariusza do filmu Konrada Szołajskiego pod tytułem „Człowiek z…” zrealizowanego w 1993.
Uzyskał stypendium naukowe w Paryżu. Na początku lat 90. został pracownikiem Ministerstwa Spraw Zagranicznych. Pracował w Gabinecie Ministra, a w 1991 otrzymał misję organizacji polskich placówek dyplomatycznych na Łotwie i w Estonii, gdzie początkowo pełnił funkcję chargé d'affairs. W latach 1992–1997 pełnił funkcję ambasadora w Rydze, a w latach 1993–1994 był akredytowany jednocześnie w Tallinnie.
Od 1997 pracował jako starszy radca ministra w Departamencie Promocji i Informacji MSZ, gdzie odpowiadał za kontakty z diasporą żydowską. W 1998 objął kierownictwo polskiej ambasady w Sofii. Funkcję ambasadora pełnił do 30 września 2003. W kolejnych latach pracował w centrali MSZ, m.in. jako naczelnik Wydziału Europy Środkowej i Południowo-Wschodniej w Departamencie Europy oraz w Sekretariacie Dyrektora Generalnego.
Od 2007 do 2011 pracował jako chargé d'affairs Ambasady RP w Podgoricy. Od 2011 do 2018 pełnił funkcję zastępcy dyrektora protokołu dyplomatycznego w MSZ. W sierpniu 2018 został ambasadorem RP w Bośni i Hercegowinie.
Posługuje się angielskim, francuskim, bułgarskim, rosyjskim oraz serbsko-chorwackim.
Życie prywatne.
Żonaty z Aleksandrą Emilią Lindenberg, ma trójkę dzieci. Brat Grzegorza Lindenberga.
Bliskim przyjacielem Jarosława Lindenberga był Jacek Kaczmarski (chodzili do jednej klasy w liceum).
W 2009 przeżył rażenie piorunem.

</doc>
<doc id="1778077" url="https://pl.wikipedia.org/wiki?curid=1778077" title="Droga wojewódzka nr 365">
Droga wojewódzka nr 365

Droga wojewódzka nr 365 (DW365) – droga wojewódzka o długości około 36 km, leżąca na obszarze województwa dolnośląskiego. Trasa ta łączy Jelenią Górę (DK3, E65) z miejscowością Jawor (DW363).
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej dopuszczalny był ruch pojazdów o największym dopuszczalnym nacisku na pojedynczą oś nie przekraczającym 8 ton.

</doc>
<doc id="1778078" url="https://pl.wikipedia.org/wiki?curid=1778078" title="Jarosław Olszewski">
Jarosław Olszewski

Jarosław Olszewski (ur. 27 stycznia 1969 w Gdyni) – polski żużlowiec.
Licencję żużlową zdobył w 1985 roku. W rozgrywkach z cyklu Drużynowych Mistrzostw Polski startował do 2004 r., reprezentując kluby Wybrzeża Gdańsk (1985–1995), Polonii Piła (1996–1998, 2003–2004) oraz Śląska Świętochłowice (2000). Zdobył cztery medale DMP: dwa srebrne (1985, 1998) i dwa brązowe (1996, 1997).
Trzykrotnie był uczestnikiem finałów Indywidualnych Mistrzostwa Świata Juniorów, najlepszy wynik osiągając w 1990 r. we Lwowie, gdzie zajął IV miejsce (w dodatkowym biegu o brązowy medal przegrał z Tonym Rickardssonem). W 1987 r. zdobył w Gorzowie Wielkopolskim brązowy medal Młodzieżowych Indywidualnych Mistrzostw Polski, natomiast w 1989 r. zwyciężył (wspólnie z Tomaszem Gollobem) w rozegranych w Gdańsku Młodzieżowych Mistrzostwach Polski Par Klubowych. Dwukrotnie stawał na podium rozgrywek o Srebrny (1988 – I m., 1990 – III m.) oraz Brązowy Kask (1987 – II m., 1988 – I m.).
Pomiędzy 1992 a 1995 r. czterokrotnie startował w finałach Indywidualnych Mistrzostw Polski, największy sukces odnosząc w 1994 r. we Wrocławiu, gdzie zajął III miejsce. W 1995 r. zajął II m. w rozegranym we Wrocławiu turnieju o Złoty Kask. Do innych jego indywidualnych sukcesów należy zwycięstwo w Memoriale im. Bronisława Idzikowskiego i Marka Czernego (Częstochowa 1993). Kilkukrotnie startował w eliminacjach Indywidualnych Mistrzostw Świata oraz cyklu Grand Prix. Najlepszy wynik w tych rozgrywkach osiągnął w 1995 r., awansując do finału kontynentalnego w Miszkolcu (w turnieju tym zajął XI miejsce).
Obecnie jest trenerem gdańskiej kadry miniżużlowców.

</doc>
<doc id="1778080" url="https://pl.wikipedia.org/wiki?curid=1778080" title="Europejski Turniej Kwalifikacyjny w piłce siatkowej mężczyzn do Igrzysk Olimpijskich 2008">
Europejski Turniej Kwalifikacyjny w piłce siatkowej mężczyzn do Igrzysk Olimpijskich 2008



</doc>
<doc id="1778082" url="https://pl.wikipedia.org/wiki?curid=1778082" title="Liber AL">
Liber AL



</doc>
<doc id="1778085" url="https://pl.wikipedia.org/wiki?curid=1778085" title="Liber Legis">
Liber Legis



</doc>
<doc id="1778086" url="https://pl.wikipedia.org/wiki?curid=1778086" title="Afrykański turniej kwalifikacyjny w piłce siatkowej mężczyzn do Letnich Igrzysk Olimpijskich 2008">
Afrykański turniej kwalifikacyjny w piłce siatkowej mężczyzn do Letnich Igrzysk Olimpijskich 2008

Afrykański Turniej Kwalifikacyjny siatkarzy do Letnich Igrzysk Olimpijskich w Pekinie był drugą szansą wywalczenia miejsca w tej najważniejszej sportowej imprezie. Odbył się on w południowoafrykańskim mieście - Durban. Zwycięzca turnieju - Egipt - awansował do turnieju olimpijskiego.
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="1778089" url="https://pl.wikipedia.org/wiki?curid=1778089" title="Danube">
Danube

Miejscowości w USA:
Gminy w USA:

</doc>
<doc id="1778091" url="https://pl.wikipedia.org/wiki?curid=1778091" title="Rene Aas">
Rene Aas

Rene Aas, ros. "Rienie Aas", Рене Аас (ur. 13 sierpnia 1969 w Tallinnie) – estoński żużlowiec.
Największy sukces w karierze osiągnął jako reprezentant Związku Radzieckiego, zdobywając w 1990 r. we Lwowie tytuł wicemistrza świata juniorów. Był to jego drugi start w finale tych rozgrywek, rok wcześniej zajął w Lonigo IX miejsce. W 1997 r. wystąpił w eliminacjach cyklu Grand Prix, zajmując XI m. w ćwierćfinale kontynentalnym rozegranym w Częstochowie.
Trzykrotnie zdobył medale indywidualnych mistrzostw Estonii: dwa złote (1986, 1990) oraz srebrny (1992). Był również dwukrotnym indywidualnym mistrzem Estonii na długim torze (1991, 1992).
Przez kilka sezonów startował w rozgrywkach brytyjskiej ligi żużlowej, reprezentując kluby Hull Vikings, Sheffield Tigers, Stoke Potters i Edinburgh Monarchs.

</doc>
<doc id="1778093" url="https://pl.wikipedia.org/wiki?curid=1778093" title="Xhemal Araniti">
Xhemal Araniti

Xhemal Araniti, Xhemal Aranitasi (ur. 25 stycznia 1886 we wsi Aranitas w okręgu Mallakaster, zm. 13 marca 1961 w Turcji) – generał armii albańskiej.
Życiorys.
Był synem Ibrahima Aranitasiego - pułkownika armii osmańskiej i Esmy Jahobegaj. Ukończył szkołę wojskową w Monastirze, a następnie akademię wojskową w Stambule. W czasie I wojny bałkańskiej walczył w armii osmańskiej, jako dowódca oddziału karabinów maszynowych.
W czasie I wojny światowej, kiedy większość terytorium Albanii zajęła armia austro-węgierska, Araniti służył w żandarmerii jako dowódca posterunku. W 1920 wstąpił do armii albańskiej, cztery lata później dowodził batalionem. W 1925, po przejęciu władzy przez Ahmeda Zogu, Araniti w randze podpułkownika stanął na czele Komendy Głównej Sił Zbrojnych. Mimo iż najważniejsze decyzje w sprawie armii podejmowali oficerowie pochodzenia cudzoziemskiego, jak Gustav von Myrdacz i Leon Ghilardi, Araniti jako jedyny rodowity Albańczyk w sztabie nominalnie był ich przełożonym. W 1929 otrzymał awans na generała. Pełnił funkcję adiutanta króla Zoga I i był jednym z jego najwierniejszych oficerów.
W 1939 jako głównodowodzący armii albańskiej, w obliczu wojny z Włochami zabronił ogłaszania mobilizacji generalnej i wydawania broni ludności cywilnej. 6 kwietnia 1939, w przededniu inwazji włoskiej opuścił kraj i osiedlił się w Turcji. Mieszkał tam do końca życia.
Odznaczony Wielką Wstęgą Orderu Skanderbega I kl.
Był żonaty (żona Ifet z d. Halitaj).

</doc>
<doc id="1778096" url="https://pl.wikipedia.org/wiki?curid=1778096" title="Klasztor Sióstr Sacré Coeur we Lwowie">
Klasztor Sióstr Sacré Coeur we Lwowie

Klasztor Sióstr Sacre Coeur we Lwowie – były żeński klasztor rzymskokatolicki położony przy pl. św. Jura 1/2 (ukr. площа Святого Юра 1/2), nieopodal soboru św. Jura. Obecnie pozostało tylko jedno skrzydło głównego budynku klasztoru, jednak nie służy już ono potrzebom religijnym.
Historia klasztoru.
Zgromadzenie Najświętszego Serca Jezusa (Sacré Coeur) (fr. Société du Sacré-Cœur de Jésus, łac. Religiosa Sanctissimi Cordis Jesu – RSCI) zostało założone 21 listopada 1800 w Paryżu przez Magdalenę Zofię Barat (fr. Madeleine Sophie Barat), uznaną później za świętą. Jednym z zadań, jakie postawił przed sobą ten zakon, była edukacja młodych dziewcząt.
Zakon zaczął szybko rozprzestrzeniać się po świecie, dotarł również na ziemie polskie. Klasztor ss. Sacré Coeur i zakład wychowawczy dla dziewcząt założono we Lwowie w 1843 przy poparciu namiestnika arcyksięcia Ferdynanda d’Este (którego imię nosił w swoim czasie Plac Mickiewicza) i arcybiskupa Franza de Paula Pištka. Dla pierwszych czterech sióstr sercanek wynajęto budynek przy pl. św. Jura, a po roku rozpoczęto jego wieloletnią przebudowę. Budynek klasztoru był gotowy w 1855. W latach 1860–1864 zbudowano mały kościół (kaplicę) przy klasztorze, na rogu dzisiejszej ul. Karpińskiego i placu św. Jura. Projekt wykonał w popularnym wtedy stylu neogotyckim lwowski architekt Wincenty Rawski (starszy). Kaplica przylegała do gmachów klasztornych od strony wielkiego sadu. 
24 maja 1864 kościół poświęcił Najświętszemu Sercu Pana Jezusa i Najświętszej Marii Pannie arcybiskup Franciszek Ksawery Wierzchleyski. W latach 1884–1897 architekci Jan Lewiński i Jan Kudelski przebudowali pomieszczenia kaplicy i klasztoru. 
W okresie międzywojennym w kompleksie klasztornym mieściło się elitarne gimnazjum i internat dla dziewcząt. W czasie okupacji niemieckiej w budynkach klasztoru ulokowano szpital wojskowy. Ukrywał się tu przed okupantem m.in. profesor lwowskiego uniwersytetu Leon Halban. Po przejęciu władzy przez ZSRR w 1944 kaplica i klasztor zostały zamknięte, dokładnie w 100 lat od rozpoczęcia ich budowy. 
W 1946 siostry sercanki wraz z innymi Polakami zostały przymusowo wysiedlone ze Lwowa, a cały zespół klasztorny przeszedł w posiadanie nowych władz Politechniki Lwowskiej. Jeszcze w grudniu tego samego roku na bazie wydziału rolniczego i leśnego Politechniki zorganizowano w budynkach poklasztornych Instytut Rolniczy. W latach 60. XX wieku Instytut przeniesiono do Dublan a pomieszczenia wróciły do Politechniki Lwowskiej. Około 1972 kaplicę, sierociniec oraz sad poklasztorny zlikwidowano a na pozyskanym w ten sposób terenie zbudowano nowe gmachy Politechniki Lwowskiej.
Architektura.
Kościół Sacré Coeur był jedną z pierwszych budowli na ziemiach polskich, wzniesionych w stylu neogotyckim. Jako budulca użyto czerwonej cegły. W ścianie bocznej świątyni wybudowano jej fasadę. Otrzymała ona bogatą dekorację rzeźbiarską i zwieńczona została stromą wieżyczką, flankowaną parami pinakli. Do świątyni prowadziły reprezentacyjne schody zaś wejście stanowił perspektywiczny, uskokowy portal zwieńczony strzelistą wimpergą. Całości wystroju zewnętrznego dopełniały ostrołukowe okna i wieloboczna absyda.
Wystrój wnętrza również był neogotycki z elementami rokoka. W 1882 12-głosowe organy wykonał przybyły rok wcześniej do Lwowa Ignacy Żebrowski wraz z synem Aleksandrem.
W latach 1892–1893 świątynia została gruntownie odnowiona. Na ścianach prezbiterium umieszczono neogotyckie figury świętych pod baldachimami autorstwa Piotra Harasimowicza. W 1892 rzeźbiarz Tadeusz Sokulski zbudował nowy neogotycki ołtarz główny wg projektu architekta Jana Kudelskiego. Prace malarskie i pozłocenie wykonał Konstanty Kaliszewski. Na przebudowanym chórze umieszczono organy francuskiej firmy Cavaille – Colla, wykonane w 1882. Prace ślusarskie wykonał Jan Daschek, a pracownia braci Wczelaków – prace stolarskie. Lwowska filia wiedeńskiej firmy Dittmara wykonała stylowe wiszące i stojące lampy. W 1925 w okna wstawiono sześć witraży wykonanych w krakowskim zakładzie S. G. Żeleńskiego.

</doc>
<doc id="1778097" url="https://pl.wikipedia.org/wiki?curid=1778097" title="Dubaniewicze">
Dubaniewicze



</doc>
<doc id="1778098" url="https://pl.wikipedia.org/wiki?curid=1778098" title="Aitne (księżyc)">
Aitne (księżyc)



</doc>
<doc id="1778099" url="https://pl.wikipedia.org/wiki?curid=1778099" title="Isonoe (księżyc)">
Isonoe (księżyc)



</doc>
<doc id="1778100" url="https://pl.wikipedia.org/wiki?curid=1778100" title="Hegemone (księżyc)">
Hegemone (księżyc)



</doc>
<doc id="1778101" url="https://pl.wikipedia.org/wiki?curid=1778101" title="Helike (księżyc)">
Helike (księżyc)



</doc>
<doc id="1778103" url="https://pl.wikipedia.org/wiki?curid=1778103" title="Katarynice (Ukraina)">
Katarynice (Ukraina)



</doc>
<doc id="1778104" url="https://pl.wikipedia.org/wiki?curid=1778104" title="Kalyke (księżyc)">
Kalyke (księżyc)



</doc>
<doc id="1778106" url="https://pl.wikipedia.org/wiki?curid=1778106" title="Euanthe (księżyc)">
Euanthe (księżyc)



</doc>
<doc id="1778110" url="https://pl.wikipedia.org/wiki?curid=1778110" title="Jakimczyce (Ukraina)">
Jakimczyce (Ukraina)



</doc>
<doc id="1778111" url="https://pl.wikipedia.org/wiki?curid=1778111" title="Thyone">
Thyone



</doc>
<doc id="1778112" url="https://pl.wikipedia.org/wiki?curid=1778112" title="Tuligłowy (Ukraina)">
Tuligłowy (Ukraina)



</doc>
<doc id="1778113" url="https://pl.wikipedia.org/wiki?curid=1778113" title="Lubieszka">
Lubieszka

Lubieszka - rzeka, lewy dopływ Lutyni o długości 34,42 km. 
Wypływa w okolicach wsi Sapieżyn w powiecie krotoszyńskim. Płynąc w kierunku północnym, mija miejscowości: Borzęcice, Wałków, Golina, Siedlemin, Dąbrowa, Brzostów, Mieszków, Kąty i w Parzewni uchodzi do Lutyni. Przepływa pod drogami krajowymi nr: 15, 12 i 11. 

</doc>
<doc id="1778114" url="https://pl.wikipedia.org/wiki?curid=1778114" title="Linognathus setosus">
Linognathus setosus



</doc>
<doc id="1778115" url="https://pl.wikipedia.org/wiki?curid=1778115" title="Kallichore (księżyc)">
Kallichore (księżyc)



</doc>
<doc id="1778116" url="https://pl.wikipedia.org/wiki?curid=1778116" title="Eukelade (księżyc)">
Eukelade (księżyc)



</doc>
<doc id="1778117" url="https://pl.wikipedia.org/wiki?curid=1778117" title="Bazylika Trójcy Przenajświętszej i św. Anny w Prostyni">
Bazylika Trójcy Przenajświętszej i św. Anny w Prostyni

Bazylika Trójcy Przenajświętszej i świętej Anny – kościół, sanktuarium w Prostyni, należący do parafii Trójcy Przenajświętszej w Prostyni.
Historia.
Pierwszy drewniany kościół filialny należący do parafii w Zuzeli lub Broku, a po zmianie koryta rzeki Bug do parafii Kosów Lacki został wybudowany w 1344 roku. Koszty utrzymania duchownego pokrywali mieszkańcy. Z tego kościoła według tradycji zachował się do chwili obecnej drewniany krzyż z naturalnej wielkości figurą Chrystusa Ukrzyżowanego. W roku 1510, w uroczystość Trójcy Przenajświętszej miejscowa wieśniaczka, Małgorzata Błażkowa miała widzenie św. Anny, która wyraziła życzenie, aby na wzgórzu wybudowano kościół pod wezwaniem Trójcy Przenajświętszej, a w miejscu jej objawienia kapliczkę. Właściciele miejscowych dóbr Prostyńscy podarowali na budowę „pół wsi Złotki, po półtorej włóki w każdym polu, po półtorej włóki w łąkach, prawo mlewu, połowu ryb i wyrębu w lasach". Poprosili również biskupa łuckiego Pawła Aligmunta Holszańskiego o erygowanie parafii w Prostyni, co nastąpiło 15 czerwca 1511 roku. Budowę kościoła Trójcy Przenajświętszej rozpoczęto w 1511 roku. Konsekrował go w 1543 roku biskup łucki Jerzy Chwalczewski.
Do Prostyni pielgrzymowali wierni z diecezji łuckiej, płockiej, poznańskiej i wileńskiej. W starej „Księdze Łask” zachowały się wpisy pielgrzymów z Białegostoku, Lublina, Poznania i innych miejsc. W 1547 roku przybyła w pielgrzymce królowa Bona, żona Zygmunta Starego. Modliła się długo w świątyniach i złożyła w ofierze bogate dary. W 1552 roku napadli na Prostyń Tatarzy. Złupili świątynie i zabrali do niewoli kilkunastu mieszkańców wioski. W marcu 1657 roku Szwedzi obrabowali oba kościoły. 
W latach 1802–1812 po rozebraniu starego zbudowano nowy kościół Trójcy Przenajświętszej. Niestety spłonął on w 1812 od uderzenia pioruna. Odbudowano go w latach 1858–1860, a w 1877 roku dobudowano dwie wieże. 26 lipca 1860 roku konsekrował go biskup podlaski Beniamin Szymański. Kościół ten został wysadzony w 1944 roku przez Niemców. Przed zniszczeniem kościoła Niemcy pozwolili wikariuszowi parafii ks. Ludwikowi Warpechowskiemu, wynieść ze świątyni cenniejsze zabytki. W pierwszym rzędzie wyniesiono cudowną figurę Trójcy Przenajświętszej. 19 stycznia 1945 roku proboszczem został mianowany ks. Józef Ruciński, który przystąpił do odbudowy świątyni. 26 lipca 1946 roku rozpoczęto naprawę i oczyszczanie fundamentów na których zaczęto wznosić nowe mury. Projektantem świątyni był prof. Bohdan Pniewski, plany wykonał architekt Jerzy Kowarski, pracami kierował inż. Antoni Szeciłło, całość nadzorował ks. Józef Rucińcki. 13 czerwca 1954 roku, w uroczystość Trójcy Przenajświętszej kościół został poświęcony przez bp. Ignacego Świrskiego. On też uroczyście wprowadził do świątyni cudowną figurę z dotychczasowej drewnianej kaplicy. Konsekracji kościoła dokonał 11 czerwca 1995 roku bp Antoni Dydycz. 
3 czerwca 2012 sanktuarium zostało podniesione do godności bazyliki mniejszej. 
Kościół świętej Anny.
Kościół został zbudowany w 1511 roku obok kościoła Trójcy Przenajświętszej. Podczas potopu szwedzkiego Szwedzi zabili w kościele św. Anny wikariusza parafii ks. Marcina Rybińskiego, a kościół podpalili. Świątynię odbudował w 1750 roku miejscowy dziedzic Barnaba Suchodolski. Kościół był użytkowany przez parafię od 1799 roku gdy rozpoczęto budowę nowego, murowanego kościoła Trójcy Przenajświętszej. Ze względu na zły stan został rozebrany w 1879 roku. 
Kościół Trójcy Przenajświętszej.
Prawdopodobnie na początku XVI w. biskup łucki Holszański podarował kościołowi największy zabytek zachowany do naszych czasów, późnogotycką figurę Trójcy Przenajświętszej. Jest to Trójca Święta ukazana w postaci tzw. Tronu Łaski, na którym siedzi Bóg Ojciec, trzymający ukrzyżowanego Jezusa Chrystusa, z widniejącą nad Nim gołębicą, znakiem Ducha Świętego. 
Do świątyni pielgrzymowali liczni pielgrzymi. Po pożarze na początku XIX wieku odbudowa świątyni była możliwa dzięki ofiarom pątników. Wśród nich znalazła się Konstancja Ciecierska, dziedziczka dóbr Mordy, która ofiarowała 12 tysięcy rubli. Sytuacja polityczna na ziemiach zaboru rosyjskiego w drugiej połowie XIX wieku sprawiła, że rola sanktuarium w Prostyni jako ośrodka religijno-narodowego stale rosła. Po klęsce powstania styczniowego i ukazach carskich kasujących diecezję podlaską i przepisujących unitów na prawosławie, odpusty w Prostyni gromadziły wielotysięczne tłumy pielgrzymów, wśród których pod pozorem handlu kozami ukrywali się unici. Stan ten trwał do 1905 roku, kiedy to car wydał ukaz o wolności religijnej. Na pamiątkę tych wydarzeń do dnia dzisiejszego podczas odpustu parafialnego sprzedawane są charakterystyczne kozy z ciasta. Także po odzyskaniu przez Polskę niepodległości rozwijał się ruch pielgrzymkowy. Na uroczystości odpustowe w 1919 roku przybyło ponad 30 tysięcy pielgrzymów. Stan taki trwał przez wszystkie lata międzywojenne.

</doc>
<doc id="1778119" url="https://pl.wikipedia.org/wiki?curid=1778119" title="Euporie (księżyc)">
Euporie (księżyc)



</doc>
<doc id="1778122" url="https://pl.wikipedia.org/wiki?curid=1778122" title="Jakub Kaszuba (piłkarz)">
Jakub Kaszuba (piłkarz)

Jakub Kaszuba (ur. 28 stycznia 1988 roku w Gdyni) – polski piłkarz grający na pozycji napastnika. Wychowanek Bałtyku Gdynia. W swojej karierze rozegrał 22 spotkania w Ekstraklasie zdobywając dwie bramki. W sezonie 2009/2010 został królem strzelców Młodej Ekstraklasy.
Linki zewnętrzne.
 

</doc>
<doc id="1778123" url="https://pl.wikipedia.org/wiki?curid=1778123" title="Cezary Owiżyc">
Cezary Owiżyc

Cezary Owiżyc (ur. 1 stycznia 1966 w Gorzowie Wielkopolskim) – polski żużlowiec.
Licencję żużlową zdobył w 1983 roku. W rozgrywkach ligowych zadebiutował 24 czerwca 1984 roku w meczu Stali rozgrywanym w Gorzowie Wielkopolskim przeciwko Kolejarzowi Opole. Reprezentował kluby Stali Gorzów Wielkopolski (1984–1990), Poloneza Poznań (1991) Yawalu Częstochowa (1992), Polonii Piła (1993–1994), JAG Speedway Łódź (1995–1996) oraz OTŻ Opole (1997). Jest dwukrotnym medalistą Drużynowych Mistrzostw Polski: srebrnym (1984) i brązowym (1987). Oprócz tego trzykrotnie zdobywał złote medale Młodzieżowych Mistrzostw Polski Par Klubowych (1985, 1986, 1987), jak również medal złoty (1986), srebrny (1987) i brązowy (1985) Młodzieżowych Drużynowych Mistrzostw Polski.
W 1987 r. zajął XII m. w rozegranym w Zielonej Górze finale Indywidualnych Mistrzostw Świata, zajął również II m. w końcowej klasyfikacji turnieju o "Srebrny Kask". Był czterokrotnym finalistą Młodzieżowych Indywidualnych Mistrzostw Polski (najlepszy wynik: Lublin 1985 – V m.). W 1987 r. zajął IX m. w turnieju o "Złoty Kask", natomiast w 1988 r. jedyny raz w karierze uczestniczył w finale Indywidualnych Mistrzostw Polski, zajmując w Lesznie X miejsce.
Teraz Cezary Owiżyc zamieszkuje w Finlandii z żoną Wiolettą i synami Jonathanem i Konradem, Cezary ma także dzieci w Szwecji, Dawida i Joannę.

</doc>
<doc id="1778125" url="https://pl.wikipedia.org/wiki?curid=1778125" title="Donkey Kong (gra)">
Donkey Kong (gra)



</doc>
<doc id="1778130" url="https://pl.wikipedia.org/wiki?curid=1778130" title="Gościniak">
Gościniak

Gościniak (forma żeńska: Gościniak, Gościniakowa, Gościniakówna; liczba mnoga: Gościniakowie) – polskie nazwisko. W latach 90 XX wieku nosiło je 2400 Polskich obywateli. 

</doc>
<doc id="1778132" url="https://pl.wikipedia.org/wiki?curid=1778132" title="Iwan Pidkowa (poemat)">
Iwan Pidkowa (poemat)

Iwan Pidkowa – poemat Tarasa Szewczenki napisany w 1839, najstarszy z poematów o tematyce historycznej tego autora i jeden z jego utworów poświęconych Kozaczyźnie. Wydany drukiem po raz pierwszy w tomie "Kobziarz" w 1840.
Okoliczności powstania utworu.
Od młodości Szewczenko wykazywał zainteresowanie historią ziem ukraińskich i czytał dostępne mu publikacje poruszające ten temat ("Historię państwa rosyjskiego" Karamzina, "Historię Małej Rosji" Bantysza-Kamieńskiego). Jego przyjacielem był historyk Mikołaj Markiewicz, co umożliwiło poecie zapoznawanie się z fragmentami jego pracy "Historia Małorosji" jeszcze w trakcie jej redagowania. Szewczenko czytał również utwory romantyków polskich i rosyjskich, w których odnajdywał nierzadko nawiązania do epizodów z historii Ukrainy. Trzecim źródłem inspiracji dla poematów historycznych tego autora były znane mu jeszcze z dzieciństwa ukraińskie pieśni ludowe, w których wspominana była Kozaczyzna, postacie związanych z nią atamanów i ich półlegendarne czyny. Dla młodego poety Kozacy stali się ideałem wolności, gotowego do każdych poświęceń bohaterstwa oraz pierwszymi ludźmi walczącymi o wolną Ukrainę.
Treść.
Poemat opisuje legendarną wyprawę Kozaków zaporoskich na Stambuł, którą Szewczenko znał z pieśni ludowych. Pierwsza część utworu przywołuje dawną potęgę Kozaczyzny i „kozackiej sławy”, po której pozostały jedynie wspomnienia, pieśni i kurhany na stepach ukraińskich. Druga część jest opisem czajki kozackiej płynącej przez Morze Czarne w kierunku stolicy Imperium Osmańskiego. Kozacy przedstawieni zostają jako ludzie wolni, najszczęśliwsi, gdy mogą wsławić się w czasie wyprawy, blisko związani z dowodzącym nimi atamanem. Poemat nie zawiera opisu samego przebiegu walk – kończy się w momencie, gdy Zaporożcy z entuzjazmem reagują na zapowiedź atamana, że celem ich rajdu jest „Carogród” (tj. Stambuł).
Cechy utworu.
Temat dzieła Szewczenko zaczerpnął z podania ludowego o atamanie Iwanie Serpiadze, który miał być organizatorem i przywódcą zwycięskiej wyprawy łupieżczej na Stambuł, jak również wielu innych rajdów o tym samym charakterze na terytorium tureckie. Serpiaga był w niektórych legendach błędnie nazywany Iwanem Pidkową i przez to utożsamiany z innym atamanem kozackim o tym samym nazwisku.
Pisząc "Iwana Pidkowę", Szewczenko chciał przede wszystkim zapewnić przetrwanie w pamięci społecznej czasów, które uważał za okres największej chwały Ukrainy, a zarazem za inspirację dla przyszłej walki o jej niepodległość. Poemat nie poszerza wątku wyprawy kozackiej, nie zajmuje się również szerszym opisem życia bohaterów. Poeta pragnie oddać jedynie ducha wolności i dążenia do „sławy kozackiej”, jakie cechowały legendarnych atamanów i ich podkomendnych. "Iwan Pidkowa" idealizuje Kozaczyznę, podobnie jak inne wczesne dzieła Szewczenki o tej tematyce (w późniejszym okresie twórczości poeta, zachowując podziw dla odwagi i niezależności Zaporożców, zaczął patrzeć na ich działalność bardziej krytycznie).
"Iwan Pidkowa" był tłumaczony na język polski przez Antoniego Gorzałczyńskiego, Zygmunta Ludomira, ks. Franciszka Błotnickiego i Władysława Syrokomlę.

</doc>
<doc id="1778134" url="https://pl.wikipedia.org/wiki?curid=1778134" title="Leon Ghilardi">
Leon Ghilardi

Leon Ghilardi - właśc. Leopold Ghilardi della Ghianda (ur. 19 września 1881 w Karlovacu, Austro-Węgry, zm. 15 sierpnia 1935 w Fierze) - generał armii albańskiej, pochodzenia chorwacko-włoskiego.
Życiorys.
Pochodzenie i wykształcenie.
Pochodził z rodziny chorwackiej, katolickiej, o korzeniach włoskich. Był synem urzędnika kolejowego. Uczył się w gimnazjum w Zagrzebiu, a następnie w latach 1898-1902 szkole kadetów w Karlovacu (Infanterie Kadetenschule). Od 1902 służył w 22 pułku piechoty, a następnie w jednostce huzarów armii austro-węgierskiej. W 1913 wyniku skandalu obyczajowego (uwiódł żonę jednego z oficerów) okrył się niesławą i wystąpił z armii. W 1913 pojawił się na Bałkanach i walczył w jednej z czet bułgarskich lub macedońskich przeciwko Serbom.
Działalność na terytorium Albanii.
Pod koniec 1913 przyjechał do Wlory, gdzie wstąpił do żandarmerii, tworzonej przez rząd tymczasowy, działający we Wlorze. Był prawdopodobnie jednym z pierwszych cudzoziemców, naturalizowanych przez władze albańskie. Otrzymał wtedy stopień kapitana i wziął udział w walkach przeciwko Grekom w rejonie Korcza-Leskovik. W kwietniu 1914 wyróżnił się w obronie Beratu przed rebeliantami, walczącymi przeciwko rządowi Turhana Paszy Përmetiego. Po wyjeździe księcia Albanii, Wilhelma zu Wieda i upadku państwa albańskiego, Gilardi działał w rejonie Wlory, a następnie przeniósł się do Macedonii, gdzie walczył przeciwko Serbom. Po zajęciu ziem albańskich przez oddziały austro-węgierskie zgłosił się do gen. Viktora von Scheuchenstuela i zajął się rekrutacją Albańczyków do jednostek ochotniczych, walczących po stronie Austro-Węgier. W marcu i kwietniu 1916, na czele 6000 ludzi prowadził działania na terytoriach okupowanych przez Włochów, dochodząc do rzeki Vjosy i przejmując w imieniu Austro-Węgier władzę nad Beratem.
W 1920 przeszedł z żandarmerii do tworzonej wówczas armii albańskiej. Nieufny wobec Ghilardiego Ahmed Zogu zmienił zdanie na jego temat w czerwcu 1924, kiedy ten przepłynął rzekę Drin, aby wesprzeć Zogu, walczącego z oddziałami rządowymi, lojalnymi wobec Fana Noliego. W czasie pobytu na emigracji w Belgradzie Zogu współpracował ściśle z Ghilardim, który stał się jego głównym doradcą wojskowym. 
Powrót Zogu do władzy w 1925 przyniósł kolejne awanse Ghilardiemu. W 1925 został majorem i adiutantem A. Zogu. W 1928 awansował na stopień generalski. W tym czasie był jednym ze współtwórców koncepcji obrony kraju i generalnym inspektorem armii. Od lutego 1930, po śmierci gen. Selaheddina Bloshmiego, nadzorował największą organizację młodzieżową w Albanii - Enti Kombëtar. Był uważany za jednego z najbliższych doradców króla Zoga I, uczestnicząc w negocjacjach z Włochami.
Rebelia w Fierze.
W 1935 w Fierze doszło do rebelii wywołanej przez oficerów żandarmerii. Gen. Ghilardi znalazł się przypadkowo w okolicach miasta, jadąc samochodem w kierunku Pojana. Zginął zastrzelony przy samochodzie, wraz ze swoim kierowcą Vasem Kirim, kiedy próbował stawiać opór przy rozbrojeniu. 17 sierpnia odbył się uroczysty pogrzeb państwowy, a następnie Ghilardiego pochowano na cmentarzu wojskowym w Petreli.
Odznaczony Wielką Wstęgą Orderu Skanderbega I kl.

</doc>
<doc id="1778135" url="https://pl.wikipedia.org/wiki?curid=1778135" title="Mistrzostwa Świata w Kolarstwie Górskim 2003">
Mistrzostwa Świata w Kolarstwie Górskim 2003

14. Mistrzostwa Świata w Kolarstwie Górskim – zawody sportowe, które odbyły się w dniach 31 sierpnia - 7 września 2003 roku w Lugano w Szwajcarii. Na tych mistrzostwach po raz pierwszy i ostatni rozegrano maraton cross-country. Od 2003 roku rozgrywane są oddzielne mistrzostwa świata w maratonie MTB.

</doc>
<doc id="1778138" url="https://pl.wikipedia.org/wiki?curid=1778138" title="Somerset (serial telewizyjny)">
Somerset (serial telewizyjny)

Somerset to amerykańska opera mydlana, emitowana na kanale NBC od 30 marca 1970 do 31 grudnia 1976 roku. Był to spin-off serialu "Inny świat" ("Another World"). Doczekał się 1710 odcinków. Twórcą programu był Robert Cenedella.

</doc>
<doc id="1778139" url="https://pl.wikipedia.org/wiki?curid=1778139" title="Wiktor Ross">
Wiktor Ross

Wiktor Ross (ur. 1949 w Moskwie) – polski politolog, rosjoznawca, dyplomata, ambasador RP w Mołdawii (1994–2000) i Armenii (2003–2004).
Życiorys.
W 1971 ukończył studia w Instytucie Nauk Politycznych Uniwersytetu Warszawskiego, a w 1980 uzyskał stopień doktora w zakresie nauk politycznych.
W 1972 podjął pracę w Szkole Głównej Planowania i Statystyki. Był kolejno asystentem, starszym asystentem i adiunktem. Specjalizował się w problematyce myśli politycznej oraz historii Rosji i ZSRR. Działał w uczelnianych strukturach PZPR i jednocześnie w „Solidarności”. Po wprowadzeniu stanu wojennego pozbawiono go możliwości pracy dydaktycznej, odszedł także wówczas z partii.
Od 1991 pracuje w dyplomacji. Przez trzy lata pełnił funkcję radcy-ministra i kierownika wydziału politycznego w polskiej ambasadzie w Moskwie. W latach 1994–2000 kierował ambasadą RP w Kiszyniowie (od 1998 był dziekanem korpusu dyplomatycznego w Mołdawii). Po powrocie do Polski był radcą (2000) oraz wicedyrektorem (2001) w Departamencie Strategii i Planowania Polityki Zagranicznej MSZ, a następnie radcą i radcą-ministrem w Departamencie Europy. Zajmował się problematyką Wspólnoty Niepodległych Państw. Od 2003 do 2004 pełnił funkcję ambasadora w Armenii, a w latach 2005–2006 był chargé d'affaires ambasady RP w Moskwie.
Obecnie jest pracownikiem Katedry Studiów Politycznych Szkoły Głównej Handlowej oraz Studium Europy Wschodniej Uniwersytetu Warszawskiego. Prowadzi wykłady m.in. z nauki o państwie oraz prawa dyplomatycznego i konsularnego w Collegium Civitas w Warszawie. Zajmuje się historią doktryn politycznych, historią i teorią dyplomacji, stosunkami międzynarodowymi, Rosją i państwami WNP oraz polską polityką wschodnią. Jest autorem wielu publikacji.
Odznaczony mołdawskim Medalem Za Zasługi Cywilne (2000).

</doc>
<doc id="1778142" url="https://pl.wikipedia.org/wiki?curid=1778142" title="Zaburzenia czynnościowe przewodu pokarmowego">
Zaburzenia czynnościowe przewodu pokarmowego

Zaburzenia czynnościowe przewodu pokarmowego – grupa przewlekłych idiopatycznych zaburzeń przebiegających z objawami ze strony przewodu pokarmowego, którym nie towarzyszą odchylenia w badaniach dodatkowych (np. w badaniach laboratoryjnych, obrazowych, endoskopowych) ani zmiany morfologiczne w narządach. Nieprawidłowości w badaniach dodatkowych nie stwierdza się mimo stosowania najnowocześniejszych metod diagnostycznych, z zachowaniem maksymalnej staranności lekarzy oraz innych pracowników ochrony zdrowia.
Pojęcie "patologii czynnościowej" wprowadzone zostało do słownictwa medycznego w 1931 przez Gustava von Bergmanna. W 1990 zaburzenia czynnościowe przewodu pokarmowego po raz pierwszy sklasyfikowano, ujednolicono ich nazewnictwo i kryteria diagnostyczne. W 2006 zaburzenia te ujęto w nowej klasyfikacji zwanej kryteriami rzymskimi III.

</doc>
<doc id="1778143" url="https://pl.wikipedia.org/wiki?curid=1778143" title="Kamal (przyrząd)">
Kamal (przyrząd)



</doc>
<doc id="1778144" url="https://pl.wikipedia.org/wiki?curid=1778144" title="Mistrzostwa Świata w Kolarstwie Górskim 2004">
Mistrzostwa Świata w Kolarstwie Górskim 2004

15. Mistrzostwa Świata w Kolarstwie Górskim – zawody sportowe, które odbyły się w dniach 8 września - 12 września 2004 roku w Les Gets we Francji.

</doc>
<doc id="1778147" url="https://pl.wikipedia.org/wiki?curid=1778147" title="Branew (dopływ Bukowej)">
Branew (dopływ Bukowej)

Branew ("Branewka") – struga, prawy dopływ Bukowej o długości 23,03 km. Płynie przez miejscowości Branew, Branewka, Branewka-Kolonia, Krzemień Drugi (gdzie przepływa pod drogą krajową nr 74), Gwizdów, Flisy i w okolicach wsi Momoty Dolne wpada do Bukowej.
Dopływem Branwi jest potok Branewka Górna.

</doc>
<doc id="1778153" url="https://pl.wikipedia.org/wiki?curid=1778153" title="Vocal group cosmos">
Vocal group cosmos



</doc>
<doc id="1778156" url="https://pl.wikipedia.org/wiki?curid=1778156" title="Linognathus pedalis">
Linognathus pedalis

Linognathus pedalis – gatunek wszy należący do rodziny Linognathidae, powoduje chorobę wszawicę. Pasożytuje na: owcy domowej ("Ovis aries") i koźle śnieżnym ("Oreamnos americanus"). Gatunek kosmopolityczny.
Samiec długości 1,5 mm, samica 2,0 mm. Są silnie spłaszczone grzbietowo-brzusznie. Samica składa jaja zwane gnidami, które są mocowane specjalnym "cementem" u nasady włosa. Rozwój osobniczy trwa po wykluciu się z jaja około 14 dni.
Występuje na skórze owłosionej głównie na głowie, szyi, grzbiecie i okolicach nasady ogona. W przypadku silnego opadnięcia może występować na całym ciele.

</doc>
<doc id="1778157" url="https://pl.wikipedia.org/wiki?curid=1778157" title="Cyfrowa fotoramka">
Cyfrowa fotoramka



</doc>
<doc id="1778158" url="https://pl.wikipedia.org/wiki?curid=1778158" title="Labirynt nad morzem">
Labirynt nad morzem

Labirynt nad morzem – zbiór szkiców i esejów Zbigniewa Herberta wydany pośmiertnie w 2000 roku.
Książka ta zawiera głównie eseje poświęcone kulturze i historii antycznej. Herbert pisze między innymi o starożytnej Grecji, o cywilizacji Etrusków i rzymskich podbojach Europy. Wraz z "Barbarzyńcą w ogrodzie" oraz "Martwą naturą z wędzidłem" tworzy swego rodzaju trylogię publikacji Herberta na temat historii i sztuki Europy od czasów starożytnych do współczesnych.
Historia publikacji książki.
Zbigniew Herbert podpisał umowę o wydanie książki z wydawnictwem „Czytelnik” w kwietniu 1965, przy czym oddanie tekstu miało nastąpić do końca 1965. Poeta nie skończył jednak pisać swojego dzieła w terminie, a maszynopis przekazał wydawcy dopiero w maju 1973. Nie była to praca ukończona (autor wciąż pracował nad jednym szkicem). Dodatkowo od lutego 1976 do połowy czerwca 1979 Z. Herbert został objęty w PRL zakazem druku. Ostatecznie w grudniu 1982 autor wycofał maszynopis z wydawnictwa.
Herbert wracał do zamysłu opublikowania "Labiryntu..." jeszcze w latach 90. XX wieku, jednak z uwagi na pogarszający się stan zdrowia, pomysł ten musiał zejść na dalszy plan. Dopiero w 1999 roku, wdowa po Herbercie powierzyła „Fundacji Zeszytów Literackich” maszynopis "Labiryntu..." z ponownym zamiarem skierowania do druku. Książka została opublikowana w 2000 roku nakładem „Fundacji Zeszytów Literackich”.

</doc>
<doc id="1778159" url="https://pl.wikipedia.org/wiki?curid=1778159" title="Marija Kursowa">
Marija Kursowa

Marija Kursowa, ros. Мария Курсова (ur. 3 stycznia 1986) – rosyjska szachistka, reprezentantka Armenii od 2011, arcymistrzyni od 2007 roku.
Kariera szachowa.
Wielokrotnie reprezentowała Rosję na mistrzostwach świata i Europy juniorek w różnych kategoriach wiekowych, czterokrotnie zdobywając medale: dwa złote (Cala Galdana 1996 – MŚ do 10 lat, Kallithea 2001 – ME do 16 lat), srebrny (Budva 2003 – ME do 18 lat) oraz brązowy (Mureck 1998 – ME do 12 lat). Była również wielokrotną medalistką mistrzostw Rosji juniorek, m.in. w latach 1998 (III m. w kategorii do 16 lat), 2000 (dz. I-II m. w kategorii do 14 lat, wspólnie z Walentiną Guniną) i 2004 (I m. w kategorii do 18 lat).
W 2000 r. podzieliła III m. (za Tatianą Grabuzową i Jekatieriną Korbut, wspólnie z m.in. Tatianą Rubcową) w otwartym turnieju w Petersburgu. W 2001 r. podzieliła IV m. (za Olgą Ziminą, Juliją Deminą i Jekatieriną Korbut, wspólnie z m.in. Jekatieriną Połownikową) w finale indywidualnych mistrzostw Rosji, wypełniając pierwszą normę na tytuł arcymistrzyni. Dwie kolejne normy uzyskała w 2005 i 2007 r. (w obu przypadkach podczas indywidualnych mistrzostw Europy). W 2006 r. była uczestniczką pucharowego turnieju o mistrzostwo świata, w I rundzie odnosząc duży sukces w postaci zwycięstwa nad Zhao Xue. W II rundzie tego turnieju przegrała z Jekatieriną Kowalewską i odpadła z dalszej rywalizacji. W tym samym roku zajęła IV m. (za Iriną Wasiljewicz, Natalią Pogoniną i Elisabeth Pähtz) w memoriale Jelizawiety Bykowej, rozegranym we Włodzimierzu nad Klaźmą, natomiast w 2007 r. zwyciężyła w mistrzostwach Saratowa.
Wielokrotnie reprezentowała Armenię w turniejach drużynowych, m.in.:
Najwyższy ranking w dotychczasowej karierze osiągnęła 1 lipca 2007 r., z wynikiem 2366 punktów zajmowała wówczas 97. miejsce na światowej liście FIDE, jednocześnie zajmując 19. miejsce wśród rosyjskich szachistek.

</doc>
<doc id="1778161" url="https://pl.wikipedia.org/wiki?curid=1778161" title="Dorval">
Dorval

Dorval – miasto w Kanadzie, w prowincji Quebec, w regionie Montreal. Leży w obszarze metropolitarnym Montrealu.
Historia.
Historia Dorvalu zaczęła się w 1665 roku, kiedy sulpicjanie założli misję na peryferiach Ville-Marie, francuskiej osady z której powstał dzisiejszy Montreal. Dorval został pierwotnie nazwany Gentilly, później nastąpiła zmiana nazwy na La Présentation-de-la-Vierge-Marie, aż ostatecznie ustanowiono dzisiejszą nazwę. Jego inkorporacji jako wioski dokonano w 1892 roku, prawa miejskie (czyli status "town"/"ville") uzyskał w 1903, a status "city"/"cité" w 1956 (dzisiaj miasto posiada status "ville", ponieważ w dzisiejszym Quebecu nie rozróżnia się już między "ville" a "cité" - wszystkie miasta mają status "ville").
Tak jak w przypadku wielu innych miejscowości na Wyspie Montrealu, spółka Grand Trunk Railway, która pojawiła się w Dorvalu w 1855, w dużej mierze przyczyniła się do napływu wielu bogatych anglojęzycznych rodzin, szukających letniego schronienia będącego w pobliżu ich montrealskich mieszkań i miejsc pracy. Połączenie między Dorvalem a Montrealem zostało dodatkowo ułatwione dzięki rozbudowie sieci dróg w okresie międzywojennym. Po drugiej wojnie światowej wiele rodzin klasy średniej migrowało z Montrealu i reszty Kanady do Dorvalu, co było możliwe poprzez rozbudowę autostrady nr 20 oraz masową budowę mieszkań. Wśród tych nowych mieszkań większość stanowiły domy jednorodzinne, pojawiały się jednak również niskobudżetowe zabudowania wielorodzinne budowane przeważnie na obszarach wcześniej wykorzystywanych do celów rolniczych.
1 stycznia 2002 Dorval został włączony do Montrealu. 20 czerwca mieszkańcy byłego miasta przegłosowali opcję odłączenia, co doprowadziło do odzyskania praw miejskich i odłączenia się od Montrealu 1 stycznia 2006 roku.
Demografia.
Liczba mieszkańców Dorval wynosi 18 208. Język angielski jest językiem ojczystym dla 44,4%, francuski dla 32,0%, hiszpański dla 3,0%, włoski dla 3,0%, arabski dla 2,0%, rumuński dla 1,4%, tagalog dla 1,2%, niemiecki dla 1,0% mieszkańców (2011).

</doc>
<doc id="1778162" url="https://pl.wikipedia.org/wiki?curid=1778162" title="Mistrzostwa Świata w Kolarstwie Górskim 2005">
Mistrzostwa Świata w Kolarstwie Górskim 2005

16. Mistrzostwa Świata w Kolarstwie Górskim – zawody sportowe, które odbyły się w dniach 28 sierpnia - 4 września 2005 roku w Livigno we Włoszech.

</doc>
<doc id="1778164" url="https://pl.wikipedia.org/wiki?curid=1778164" title="Larry Gelbart">
Larry Gelbart

Larry Simon Gelbart (ur. 25 lutego 1928 – zm. 11 września 2009) – amerykański scenarzysta komediowy i dramatopisarz.
Urodził się w Chicago, w rodzinie żydowskich imigrantów z Łotwy i Polski. W wieku szesnastu lat zaczął pisać scenariusze, a w latach 50. rozpoczął pracę w telewizji. W roku 1972 rozpoczął pracę nad swoim najbardziej znanym przedsięwzięciem, serialem telewizyjnym M*A*S*H, opowiadającym o lekarzach wojskowych z czasów wojny koreańskiej. Za prace przy scenariuszach do kilkudziesięciu odcinków M*A*S*H zdobył nagrodę Emmy, drugą dostał za "Rekiny Manhattanu".
W roku 1982 współtworzył scenariusz do nominowanego do Oscara komedii Tootsie.
Zmarł 11 września 2009 w swoim domu w Beverly Hills na chorobę nowotworową.

</doc>
<doc id="1778165" url="https://pl.wikipedia.org/wiki?curid=1778165" title="Piła (film krótkometrażowy)">
Piła (film krótkometrażowy)

Piła – australijski film krótkometrażowy wyreżyserowany przez Jamesa Wana. Jest to pierwowzór napisanego rok później filmu pełnometrażowego pod tym samym tytułem. W internecie film funkcjonuje także pod nazwą Saw 0.5 "(pl. Piła 0,5)".
Fabuła.
Film opowiada o Davidzie, który znajduje się w pokoju przesłuchań, jest zakuty w kajdanki oraz ma pokrwawioną twarz i koszulkę. David skończył swoją pracę w szpitalu, a następnie po utracie przytomności został przywieziony do dużego pokoju i przywiązany do krzesła.
Bohater ma przymocowaną do głowy zardzewiałą konstrukcję „reverse beartrap”. Po jego lewej stronie znajduje się mały telewizor, na którym lalka Billy przekazuje mu instrukcję co musi zrobić by przetrwać, oraz jakie będą konsekwencje niewykonania zadania. Billy przekazuje Davidowi także informację, że jedyny klucz do zdjęcia urządzenia znajduje się w żołądku nieżyjącego mężczyzny leżącego w tym samym pokoju.
David jest w stanie uwolnić się z więzów, ale tym samym uruchamia zegar znajdujący się z tyłu urządzenia. Znajduje ciało, o którym mówiła lalka, lecz okazuje się, że ta osoba żyje. David rozszarpuje ciało sparaliżowanego mężczyzny by znaleźć klucz. Po znalezieniu klucza David uwalnia się z pułapki, orientując się, że ta po chwili rozerwałaby jego głowę.
Po wykonaniu zadania David krzyczy i płacze, po chwili do pokoju na trzykołowym rowerku wjeżdża Billy gratulując Davidowi wykonania zadania.
Film kończy się pytaniem policjanta do Davida „Are you grateful, David?” "(„Czy jesteś wdzięczny, Davidzie?”)"

</doc>
<doc id="1778168" url="https://pl.wikipedia.org/wiki?curid=1778168" title="Biała (dopływ Bukowej)">
Biała (dopływ Bukowej)

Biała ("Białka") – rzeka, prawy dopływ Bukowej o długości 27,39 km. 
Rzeka wypływa we wsi Godziszów i, płynąc na południowy zachód, mija między innymi miejscowości: Wólka Ratajska, Rataj Ordynacki, Rataj Poduchowny, Kawęczyn, Janów Lubelski (gdzie przecina drogę krajową nr 19), Pikule, Łążek Ordynacki, a po minięciu wsi Łążek Garncarski wpada do Bukowej.
Rozwój osadnictwa wzdłuż Białej.
Osadnictwo w górnym biegu Białki pojawiło się w IX-X wieku, kiedy na obszarze między Bugiem i Wisłą miała miejsce jego intensyfikacja. Z tego okresu pochodzi kompleks czterech osad, w tym trzy wielkohektarowe (do 5 ha) z Godziszowa I (zlokalizowane od strony Kolonii Godziszów). Nad suchą obecnie dolinką w Nowej Osadzie odkryto dwie osady wczesnośredniowieczne (niedatowane) i szereg mniejszych śladów osadniczych. Jeden z nich pochodzi z IX-X wieku, co pozwala sytuować osadnictwo na okres plemienny. Po załamaniu z X wieku osadnictwo powróciło na te obszary około XIII wieku lub nieco wcześniej. Na skraju Janowa Lubelskiego przy wsi Biała odkryto ślady osady, ale nie jest ona datowana. Można przypuszczać, że jej powstanie zapewne pod koniec okresu wczesnośredniowiecznego wiązało się z ekspansją osadnictwa na północny skraj puszczy (obecnych Lasów Janowskich). Wieś Biała jest wzmiankowana w źródłach historycznych już w 1243 roku, a więc osadnictwo musiało się rozwinąć przed tym okresem.

</doc>
<doc id="1778171" url="https://pl.wikipedia.org/wiki?curid=1778171" title="Mary (album)">
Mary (album)

Mary to czwarty studyjny album amerykańskiej wokalistki Mary J. Blige, wydany w 1999. Album zdobył 3 nagrody Grammy w kategoriach: Best R&amp;B Vocal Performance – Female ("All That I Can Say"), Best R&amp;B Vocal Performance by a Duo or Group ("Don't Waste Your Time") i Best R&amp;B Album.
Lista utworów.
Utwór "As" pojawił się na europejskim i australijskim wydaniu płyty jako 6 ścieżka, pomiędzy utworami "I'm In Love" a "Time".
Twórcy.
Producenci
Mixowanie
Programowanie
Śpiew
Instrumenty
Aranżacja
Dźwiękowcy

</doc>
<doc id="1778173" url="https://pl.wikipedia.org/wiki?curid=1778173" title="Sigma Centauri">
Sigma Centauri

Sigma Centauri ("σ Cen") – gwiazda w gwiazdozbiorze Centaura. Jest to karzeł typu widmowego B o jasności obserwowanej równej +3,91. Oddalony jest o około 443 lat świetlnych od Słońca.

</doc>
<doc id="1778175" url="https://pl.wikipedia.org/wiki?curid=1778175" title="Σ Cen">
Σ Cen



</doc>
<doc id="1778176" url="https://pl.wikipedia.org/wiki?curid=1778176" title="L’Île-Dorval">
L’Île-Dorval

L’Île-Dorval – miasto w Kanadzie, w prowincji Quebec, w regionie Montreal. L’Île-Dorval obejmuje obszar wyspy Dorval, która należy do archipelagu Archipel d’Hochelaga. Między wyspą a Wyspą Montrealu istnieje sezonowe połączenie promowe.
W spisie ludności z 1991 miasto liczyło ledwie 3 zameldowanych mieszkańców, natomiast w 1996 już tylko 2, przez co było nie tylko najmniejszym pod względem liczby ludności w Quebecu, ale i w całej Kanadzie. Zarówno spis ludności z 2001 roku, jak i z 2006 roku wykazał liczbę mieszkańców zameldowanych na wyspie jako równą zeru. Jednocześnie spis z 2006 pokazuje, że w mieście znajdowało się w tym roku 59 mieszkań prywatnych, z czego jedno miało stałych mieszkańców.

</doc>
<doc id="1778177" url="https://pl.wikipedia.org/wiki?curid=1778177" title="Phi Centauri">
Phi Centauri



</doc>
<doc id="1778179" url="https://pl.wikipedia.org/wiki?curid=1778179" title="Olena Ovcharova">
Olena Ovcharova



</doc>
<doc id="1778180" url="https://pl.wikipedia.org/wiki?curid=1778180" title="Olena Krasovska">
Olena Krasovska



</doc>
<doc id="1778191" url="https://pl.wikipedia.org/wiki?curid=1778191" title="Wydawnictwo Trans Humana">
Wydawnictwo Trans Humana

Wydawnictwo Uniwersyteckie Trans Humana – mieszczące się przy Wydziale Pedagogiki i Psychologii Uniwersytetu w Białymstoku.
O wydawnictwie.
Oficyna powstała w 1995 roku z myślą o wydawania i promowaniu prac naukowych pracowników Wydziału Pedagogiki i Psychologii. Oferuje publikacje z zakresu pedagogiki, psychologii, kulturoznawstwa, historii, filologii, filozofii i etyki. Wydaje również beletrystykę i poezję związaną z regionem i jego historią. Odrębnym działem oficyny jest edukacja międzykulturowa.
Pozycje i serie wydawnicze.
Nową serią wydawniczą jest zbiór tłumaczeń Stanisława Zabielskiego dotyczący fenomenologii i badań jakościowych w psychologii.

</doc>
<doc id="1778194" url="https://pl.wikipedia.org/wiki?curid=1778194" title="MPEG2">
MPEG2



</doc>
<doc id="1778196" url="https://pl.wikipedia.org/wiki?curid=1778196" title="Wydawnictwo Uniwersytetu w Białymstoku">
Wydawnictwo Uniwersytetu w Białymstoku

Wydawnictwo Uniwersytetu w Białymstoku – polskie wydawnictwo rozpoczęło swoją działalność w 1972 roku jako Sekcja Wydawnicza Filii Uniwersytetu Warszawskiego. W roku 1997 Filia Uniwersytetu Warszawskiego uzyskała samodzielność i powstał Uniwersytet w Białymstoku. 
O wydawnictwie.
Oferta wydawnicza została wówczas rozszerzona o podręczniki akademickie, czasopisma naukowe oraz prace zbiorowe i materiały z konferencji odbywających się w nowo powstałych wydziałach, katedrach i instytutach.
Obecnie oficyna publikuje książki, czasopisma, rozprawy z różnych dziedzin nauki w szczególności materiały dydaktyczne o tematyce humanistycznej, społecznej, matematycznej i ekonomicznej. Oprócz podręczników, monografii, dzieł zbiorowych i informatorów ukazują się wydawnictwa ciągłe – periodyczne. Rocznie wydawanych jest około 60 tytułów o łącznym nakładzie 15 000 egzemplarzy.

</doc>
<doc id="1778197" url="https://pl.wikipedia.org/wiki?curid=1778197" title="Aszot Galojan">
Aszot Galojan

Aszot Galojan (orm. Աշոտ Գալոյան, ur. 9 lipca 1956 w Kirowakanie) – ormiański historyk, polityk i dyplomata, od 2005 ambasador Armenii w Polsce, akredytowany w Estonii, na Litwie i Łotwie.
Życiorys.
W 1979 ukończył studia historyczne na Uniwersytecie Państwowym w Erywaniu. Posiada stopień doktora nauk historycznych.
Po ukończeniu studiów pozostał na macierzystej uczelni. Przez cztery lata był asystentem rektora. Od 1983 do 1986 pełnił funkcję sekretarza komitetu uczelnianego Komsomołu. W latach 1986–1987 był wykładowcą na Wydziale Historii.
Od 1987 wykładał gościnnie na uczelniach amerykańskich. W latach 1993–1997 prowadził wykłady na wydziałach historii i nauk politycznych Uniwersytetu Kalifornijskiego. Wykładał także na Amerykańskim Uniwersytecie Armenii. W latach 1997–1998 pracował na Uniwersytecie im. Hraczji Aczarjana w Erywaniu.
Od 1999 do 2003 zasiadał w Zgromadzeniu Narodowym Armenii. Był członkiem Komisji Spraw Zagranicznych oraz Delegacji do Zgromadzenia Parlamentarnego Rady Europy. W latach 2003–2005 był doradcą ministra spraw zagranicznych.
24 grudnia 2005 otrzymał nominację na stanowisko Ambasadora Republiki Armenii w Polsce. Od 2006 jest również akredytowany w Estonii, na Litwie i Łotwie.

</doc>
<doc id="1778199" url="https://pl.wikipedia.org/wiki?curid=1778199" title="Janina Miščiukaitė">
Janina Miščiukaitė

Janina Miščiukaitė-Brazaitienė (ur. 10 maja 1948 w Janowie, zm. 20 lutego 2008 w Wilnie) – litewska piosenkarka i klarnecistka. 
W 2008 roku była magistrantką wychowania muzycznego na Wileńskim Uniwersytecie Pedagogicznym. Wykładała w szkole muzycznej Balysa Dvarionisa. Pierwsza laureatka konkursu „Vilniaus bokštai”, pierwsza laureatka nagrody Antanasa Šabaniauskasa, zasłużona artystka litewska. Została pochowana na Cmentarzu na Antokolu w Wilnie.

</doc>
<doc id="1778200" url="https://pl.wikipedia.org/wiki?curid=1778200" title="Sehnde">
Sehnde

Sehnde − miasto w Niemczech, w kraju związkowym Dolna Saksonia, w związku komunalnym Region Hanower.

</doc>
<doc id="1778202" url="https://pl.wikipedia.org/wiki?curid=1778202" title="Chimaera">
Chimaera

Chimaera – rodzaj ryb chrzęstnoszkieletowych z rodziny chimerowatych (Chimaeridae).
Klasyfikacja.
Gatunki zaliczane do tego rodzaju:

</doc>
<doc id="1778206" url="https://pl.wikipedia.org/wiki?curid=1778206" title="Hydrolagus">
Hydrolagus

Hydrolagus – rodzaj ryb chrzęstnoszkieletowych z rodziny chimerowatych (Chimaeridae).
Klasyfikacja.
Gatunki zaliczane do tego rodzaju:

</doc>
<doc id="1778207" url="https://pl.wikipedia.org/wiki?curid=1778207" title="Jarosław Bratkiewicz">
Jarosław Bratkiewicz

Jarosław Tadeusz Bratkiewicz (ur. 3 grudnia 1955 w Warszawie) – polski politolog i dyplomata, rosjoznawca, w latach 1997–2001 ambasador RP na Łotwie.
Życiorys.
Ukończył studia w Moskiewskim Państwowym Instytucie Stosunków Międzynarodowych (1980). W 1986 doktoryzował się na Wydziale Dziennikarstwa i Nauk Politycznych Uniwersytetu Warszawskiego. W 1994 uzyskał stopień doktora habilitowanego nauk humanistycznych w zakresie nauk o polityce na Wydziale Dziennikarstwa i Nauk Politycznych Uniwersytetu Warszawskiego na podstawie rozprawy zatytułowanej "Tradycjonalizm. Kolektywizm. Despotyzm".
Od 1980 do 1982 pracował w Związku Młodzieży Socjalistycznej. W latach 80. działał w NSZZ „Solidarność” i wydawnictwie Krąg (1986–1989). Był pracownikiem naukowym Polskiej Akademii Nauk (1982–1991). Od 1991 do 1992 pracował jako specjalista w Biurze Bezpieczeństwa Narodowego. W 1992 został zatrudniony w Ministerstwie Spraw Zagranicznych. W 1997 objął urząd ambasadora RP w Republice Łotewskiej (sprawował go do 2001). Po powrocie do kraju był m.in. wicedyrektorem Departamentu Strategii i Planowania Polityki Zagranicznej, dyrektorem Departamentu Wschodniego MSZ (od grudnia 2007) i dyrektorem politycznym MSZ (od listopada 2011). W 2008 został autorem wewnątrzministerialnej analizy, która według Witolda Waszczykowskiego miała być podstawą prorosyjskiego zwrotu w polskiej polityce zagranicznej. W 2021 zakończył pracę w MSZ.
Był też nauczycielem akademickim w Prywatnej Wyższej Szkole Nauk Społecznych, Komputerowych i Medycznych w Warszawie oraz w Katedrze Europeistyki Wydziału Prawa i Administracji Uniwersytet Kardynała Stefana Wyszyńskiego w Warszawie.
Mówi w języku angielskim i rosyjskim. Jest badaczem i znawcą problematyki rosyjskiej, ze szczególnym uwzględnieniem nacjonalizmu i modernizacji po 1991. W latach 80. i 90. publikował prace z dziedziny rosjoznawstwa. Żonaty z Łotyszką, ma córkę.

</doc>
<doc id="1778209" url="https://pl.wikipedia.org/wiki?curid=1778209" title="Gilówka (dopływ Bukowej)">
Gilówka (dopływ Bukowej)

Gilówka – rzeka, lewy dopływ Bukowej o długości 22,81 km. Wypływa w lasach powiatu niżańskiego w gminie Jarocin. Płynie lasami przez niezabudowane tereny, mijając miejscowości: Mostki, Kutyły i Studzieniec. W okolicach miejscowości Kutyły przepływa pod drogą krajową nr 19. Wpada do Bukowej ok. 2 km za Studzieńcem

</doc>
<doc id="1778211" url="https://pl.wikipedia.org/wiki?curid=1778211" title="Ame agaru">
Ame agaru



</doc>
<doc id="1778213" url="https://pl.wikipedia.org/wiki?curid=1778213" title="Tomasz Pilasiewicz">
Tomasz Pilasiewicz

Tomasz Pilasiewicz (ur. w grudniu 1976 w Białymstoku) – polski perkusista. Pilasiewicz współpracował z takimi grupami jak Gorgasm, Disinter, Undercurrent, Corphagy czy Ad Infinitum.
Naukę gry na instrumencie rozpoczął w wieku jedenastu lat. W wieku trzynastu lat przeprowadził się z rodziną do Chicago w Stanach Zjednoczonych. Jako główne inspiracje wymieniał takich muzyków jak Krzysztof Raczkowski, Hellhammer czy Trym Torson.
Pilasiewicz ma żonę Agatę z którą ma córkę Maję.

</doc>
<doc id="1778214" url="https://pl.wikipedia.org/wiki?curid=1778214" title="Flaga Bretanii">
Flaga Bretanii

Flaga Bretanii - (bretoński: Gwenn ha Du lub Gwenn-ha-Du co oznacza « biały i czarny »; gallo: Blanc e Neirr) flaga regionu historycznego Francji, Bretanii, którą utworzył w 1923, wykorzystując historyczne motywy regionu, Morvan Marchal, architekt i działacz bretoński.
Symbolika.
Jedenaście heraldycznych gronostajów symbolizuje Bretanię książęcą. Dziewięć równych pasów poziomych reprezentuje dziewięć regionów historycznych Bretanii, przy czym cztery białe symbolizują regiony Dolnej Bretanii: Cornouaille, Léon, Trégor i Vannetais, natomiast pięć czarnych odpowiada regionom Górnej Bretanii: Pays Nantais, Pays Rennais, Pays de Saint-Brieuc, Pays de Saint-Malo, Pays de Dol. Często utożsamia się regiony historyczne Bretanii z biskupstwami, ich granice nie pokrywają się jednak całkowicie z granicami regionów. 
Inspiracje.
W zamierzeniu jej twórcy, Morvana Marchala, flaga Bretanii miała być syntezą elementów heraldycznych od wieków używanych w Bretanii oraz symbolizować różnorodność regionów Bretanii. Prawdopodobnie Marchal inspirował się:
Historia użycia "Gwenn ha Du".
W 1925 flaga została przedstawiona na wystawie sztuk dekoracyjnych w Paryżu. W 1927 bretońskie ruchy polityczne (w tym autonomiści) ogłosili "Gwenn ha Du" flagą narodową Bretanii. Następnie upowszechnia się jako flaga wykorzystywana przez liczne stowarzyszenia celtyckie. W 1937 flaga została użyta na wystawie "Sztuka i technika w życiu współczesnym" w Paryżu. Przez wiele lat władze francuskie nie tolerowały podkreślania identyfikacji z Bretanią, dopiero w połowie lat sześćdziesiątych zezwolono na użycie "Gwenn ha Du" bez przeszkód. Jednocześnie zachodziła coraz większa identyfikacja Bretończyków z "Gwenn ha Du", czego wyrazem było m.in. zawieszenie go na szczycie wieży katedry Notre-Dame w Paryżu 3 października 1972. Obecnie flaga Bretanii jest w powszechnym użyciu w Bretanii. Patrick Maréschal, przewodniczący Rady Generalnej departamentu Loire-Atlantique umieścił ją przez siedzibą Rady w Nantes, aby podkreślić przynależność tego departamentu do Bretanii, mimo że formalnie nie należy on do regionu administracyjnego Bretania.

</doc>
<doc id="1778215" url="https://pl.wikipedia.org/wiki?curid=1778215" title="OAA">
OAA



</doc>
<doc id="1778217" url="https://pl.wikipedia.org/wiki?curid=1778217" title="Jak oni śpiewają (płyta Krzysztofa Respondka)">
Jak oni śpiewają (płyta Krzysztofa Respondka)



</doc>
<doc id="1778218" url="https://pl.wikipedia.org/wiki?curid=1778218" title="Rozcierki">
Rozcierki

Rozcierki, tryturacje (łac. "Triturationes") – rozcieńczenia proszków zawierających substancje silnie działające lub higroskopijne przy pomocy składników neutralnych stosowane w recepturze aptecznej.
Środki silnie działające przepisuje się na receptach w dawkach miligramowych. Ponieważ odważanie bardzo małych dawek jest kłopotliwe, przyrządza się z nich mieszaniny środków leczniczych ze środkiem obojętnym w ściśle określonym stosunku.
Rozcierki służą także do zabezpieczania substancji silnie wilgotniejących jak np. wyciąg suchy z pokrzyku ("Extractum Belladonnae siccum"), z którego przyrządza się rozcierkę 1:2 (1+1).
Tryturacje silnie rozcieńczone stosuje się również w homeopatii.
Obojętnym środkiem rozcieńczającym ("excipiens") jest najczęściej laktoza ("lactosum"), a także skrobia ("amylum"). Rozcierki przyrządza się w stosunku 1:10 (1+9, np. arszenik, siarczan atropiny, azotan strychniny) lub 1:100 (1+99, np. bromowodorek skopolaminy) ucierając oba składniki w moździerzu.

</doc>
<doc id="1778219" url="https://pl.wikipedia.org/wiki?curid=1778219" title="FeRAM">
FeRAM



</doc>
<doc id="1778221" url="https://pl.wikipedia.org/wiki?curid=1778221" title="Andrzej Poczobut">
Andrzej Poczobut

Andrzej Poczobut (biał. Андрэй Пачобут, "Andrej Paczobut", ur. 16 kwietnia 1973 w Brzostowicy Wielkiej) – polsko-białoruski dziennikarz, publicysta i bloger związany z Grodnem, działacz mniejszości polskiej na Białorusi i więzień polityczny.
Życiorys.
Urodził się 16 kwietnia 1973 w Brzostowicy Wielkiej. W 1998 ukończył studia na Wydziale Prawa Grodzieńskiego Uniwersytetu Państwowego im. Janki Kupały.
W latach 1999–2001 był wykładowcą prawa w Grodzieńskim Państwowym Koledżu Politechnicznym oraz w technikum prawa i biznesu. Następnie zajął się działalnością dziennikarską. Pracował m.in. w grodzieńskich gazetach „Pahonia”, „Dień”, „Miestnoje Wriemia”, „Głos znad Niemna” oraz ogólnokrajowym dzienniku niezależnym „Narodnaja Wola”. Pełnił funkcję Redaktora naczelnego „Magazynu Polskiego na uchodźstwie” – czasopisma Związku Polaków na Białorusi pod kierownictwem Anżeliki Orechwo (wcześniej Andżeliki Borys). Od 2006 r. korespondent „Gazety Wyborczej” w Grodnie.
Aktywny działacz ZPB od lat 90. XX w. Zawsze twardo opowiadał się za zachowaniem pełnej niezależności organizacji od władz w Mińsku, ale w ramach ustawodawstwa Białorusi. Pełnił obowiązki przewodniczącego Rady Naczelnej ZPB nieuznawanej przez władze w Mińsku.
Należy do przeciwników prezydenta Białorusi Aleksandra Łukaszenki, którego reżim niejednokrotnie krytykował w swoich artykułach. Za działalność społeczną i dziennikarską wielokrotnie zatrzymywany i aresztowany.
Jest ekspertem od spraw związanych z historią służb specjalnych ZSRR na terenie Zachodniej Białorusi oraz działalnością AK na tych terenach.
Aresztowanie i proces w 2011.
18 marca 2011 prokuratura obwodu grodzieńskiego postawiła mu zarzut o znieważenie Aleksandra Łukaszenki w szeregu artykułów w „Gazecie Wyborczej” na portalu „Biełorusskij Partizan” oraz w swoim prywatnym blogu. 6 kwietnia 2011 został zatrzymany na 72 godziny, gdy próbował wyjechać do Mińska, by wziąć udział w połączeniu (przez telełącze) z przedstawicielstwa Komisji Europejskiej z delegacją Parlamentu Europejskiego ds. Białorusi, a następnie został osadzony w areszcie śledczym. 5 lipca 2011 sąd w Grodnie skazał Andrzeja Poczobuta na 3 lata więzienia w zawieszeniu na okres 2 lat. 23 września 2013, po upływie dwuletniego okresu zawieszenia, sąd w Grodnie zdecydował o zwolnieniu Poczobuta z odbywania kary.
Aresztowanie i proces w 2012.
21 czerwca 2012 prokuratura obwodu grodzieńskiego po raz kolejny postawiła Andrzejowi Poczobutowi zarzut znieważenia Aleksandra Łukaszenki, którego miał się dopuścić w swoich publikacjach na białoruskich stronach internetowych „Biełorusskij Partizan” oraz „Karta'97”. W jego mieszkaniu przeprowadzono rewizję, a on sam został aresztowany i osadzony w grodzieńskim więzieniu. Po dziewięciu dniach został on wypuszczony na wolność z zakazem opuszczania Grodna. Andrzej Poczobut miał być sądzony z art. 367 cz. 2 kodeksu karnego, za co przewidziana jest kara do 5 lat więzienia. W marcu 2013 komitet śledczy obwodu grodzieńskiego poinformował o umorzeniu dochodzenia.
Aresztowanie i proces w 2021.
Został ponownie aresztowany 25 marca 2021, Wysoki przedstawiciel Unii do spraw zagranicznych i polityki bezpieczeństwa Josep Borrell potępił zatrzymanie. 9 grudnia 2021 Sejm RP IX kadencji przyjął uchwałę „wzywającą reżim białoruski do zaprzestania represji wobec Andżeliki Borys i Andrzeja Poczobuta oraz innych więźniów politycznych”. Podobną uchwałę Sejm przyjął 28 marca 2022. Proces Poczobuta rozpoczął się 16 stycznia 2023 roku. Sąd obwodowy w Grodnie 8 lutego 2023 skazał Andrzeja Poczobuta na 8 lat więzienia o zaostrzonym rygorze (osadzenie w kolonii karnej).
Życie prywatne.
Jest synem Stanisława, krajoznawcy i publicysty, znawcy historii Grodzieńszczyzny, prowadzącego programy (w języku polskim) poświęcone tej tematyce w Telewizji Biełsat i Radiu Racja.
Jest żonaty, ma córkę i syna.

</doc>
<doc id="1778222" url="https://pl.wikipedia.org/wiki?curid=1778222" title="Bitwa o Stony Point">
Bitwa o Stony Point

Bitwa pod Stoney Point – potyczka stoczona podczas wojny o niepodległość Stanów Zjednoczonych.
Przed bitwą.
Siły brytyjskie:
Pod koniec maja 1779 roku generał Henry Clinton wysłał żołnierzy na północ z zamiarem zaatakowania Amerykanów. 1 czerwca Brytyjczycy zaczęli się okopywać w Stoney Point. Stoney Point był garnizonem 17 pułku piechoty, który został później wsparty przez 71 pułk grenadierów. Brytyjczykami dowodził Henry Johnson.
Siły amerykańskie:
Amerykanami dowodził generał Anthony Wayne, zebrano siły 1500 żołnierzy Armii Kontynentalnej.
Siły amerykańskie stworzyły korpus z różnych jednostek piechoty z regimentów z Virginii, Massachusetts, Północnej Karoliny i Pensylwanii. Według XVIII-wiecznych reguł 1500 ludzi to za mało, żeby przeprowadzić atak, ale dowódcy amerykańscy zauważyli fatalny błąd w umocnieniach Stoney Point, lukę, którą Amerykanie wykorzystali i właśnie tam zaatakowali z zaskoczenia.
Bitwa.
Bitwa rozpoczęła się od skoordynowanego ataku piechoty Armii Kontynentalnej o północy, która była podzielona na kolumny atakujące. Był to atak z zaskoczenia. Doszło do walki na bagnety o ufortyfikowane pozycje brytyjskie. Po kilku minutach walki kolumna Wayne'a przebiła się przez pierwsze umocnienia brytyjskie. Druga kolumna pod dowództwem Butlera przebiła się w tym samym czasie, odcinając 17 pułk piechoty. W starciu ranny był Anthony Wayne, który został uderzony w głowę. Co najdziwniejsze walki trwały tylko pół godziny, głównie dzięki elementowi zaskoczenia.
Siły w tym starciu wynosiły 1500 żołnierzy Armii Kontynentalnej i 750 brytyjskich obrońców fortu. Straty po stronie Amerykanów wynosiły mniej więcej 100 zabitych i rannych, straty brytyjskie to również około 100 zabitych i rannych żołnierzy i ponad 500 wziętych do niewoli.
Starcie było decydującym zwycięstwem w koloniach północnych, ponieważ była to ostatnia większa potyczka, co poprawiło wiarę Kolonistów w zwycięstwo.

</doc>
<doc id="1778224" url="https://pl.wikipedia.org/wiki?curid=1778224" title="Wydawnictwo Trio">
Wydawnictwo Trio

Wydawnictwo Trio – warszawska oficyna wydawnicza; działała w latach 1992–2016.
Oferta wydawnictwa liczyła ponad 270 tytułów. Rocznie nakładem oficyny ukazywało się około 20 tytułów. Bliskie kontakty z historykami i ich gotowość do współpracy sprawiły, że oficyna szybko wyspecjalizowała się i większość jej publikacji stanowiła literatura historyczna przeznaczona głównie dla środowisk akademickich, młodzieży licealnej i nauczycieli, a także dla szerokiego grona miłośników historii.
Poza seriami wydawniczymi ("Historia powszechna", "Historia państw świata w XX wieku", "W krainie PRL", "Oblicza Japonii", "Obyczaje – prawo i polityka – życie codzienne", "Archeologia", "Akademia polszczyzny", "Biblioteka Instytutu im. H. Arendt", "Biblioteka TVN", "O wojnach i konfliktach"), oficyna publikowała wspomnienia, monografie, reportaże, podręczniki akademickie i prace popularnonaukowe.
31 grudnia 2016 Wydawnictwo Trio zakończyło działalność.

</doc>
<doc id="1778226" url="https://pl.wikipedia.org/wiki?curid=1778226" title="Edmund Prost">
Edmund Prost

Edmund Kazimierz Prost (ur. 9 kwietnia 1921 w Janowie Lubelskim, zm. 20 stycznia 2008 w Lublinie) – polski lekarz weterynarii, profesor nauk weterynaryjnych, specjalista higieny zwierząt rzeźnych i żywności pochodzenia zwierzęcego. 
Życiorys.
Maturę uzyskał w Gimnazjum im. Stefana Czarnieckiego w Chełmie w 1939 roku. Wybuch wojny spowodował, że studia rozpoczął dopiero w 1944 roku, na Wydziale Weterynaryjnym Uniwersytetu Marii Curie-Skłodowskiej. W czasie studiów został zatrudniony przez Alfreda Trawińskiego w Katedrze Higieny Środków Spożywczych. 
Studia ukończył w 1949 roku uzyskując dyplom lekarza weterynarii. Tytuł profesora nauk weterynaryjnych otrzymał w 1964 roku. 
Po reorganizacji uczelni w 1955 roku jego katedra znalazła się w strukturze Akademii Rolniczej w Lublinie. Edmund Prost był kierownikiem Katedry Higieny Żywności w latach 1961– 1991. Od 1962 do 1966 pełnił funkcję dziekana Wydziału Weterynaryjnego, a w latach 1981– 1987 rektora Akademii Rolniczej w Lublinie. Od 1991 do 2008 roku był prezesem Lubelskiego Towarzystwa Naukowego. 
Otrzymał tytuły doktora honoris causa Uniwersytetu Humboldtów w Berlinie (1990) oraz Akademii Rolniczej w Lublinie (1999).
Pochowany w części ewangelickiej cmentarza przy ulicy Lipowej w Lublinie (kwatera 3-1-12).
Jego syn, Marek Prost, jest profesorem okulistyki.

</doc>
<doc id="1778229" url="https://pl.wikipedia.org/wiki?curid=1778229" title="Nicholas Smith">
Nicholas Smith

Nicholas John Smith (ur. 5 marca 1934 w Banstead, zm. 6 grudnia 2015 w Sutton) – brytyjski aktor, najbardziej znany ze swoich występów w serialu "Are You Being Served?". 
Smith zaczął pojawiać się w telewizji w wieku ok. 30 lat, początkowo grając drobne rólki w produkcjach stacji systemu ITV. Jego poważnym debiutem był występ w miniserialu "The Dalek Invasion on Earth" (1964), stanowiącym jedną z wczesnych odsłon słynnego cyklu science fiction "Doctor Who". Później występował epizodycznie w takich serialach jak "Święty" czy "Rewolwer i melonik". 
W 1972 przyjął propozycję występu w serialu komediowym "Are You Being Served?", który przyniósł mu szeroką popularność. Wcielał się tam w postać Pana Rumbolda, niezbyt sympatycznego i niezbyt inteligentnego managera średniego szczebla w ekskluzywnym domu towarowym. Postać ta wykorzystywała charakterystyczny wygląd Smitha - niemal zupełnie łysą głowę i bardzo odstające uszy. Grał w serialu przez wszystkie jego dziesięć serii, aż do 1985. Wziął także udział w jego kontynuacji, serialu "Grace and Favour", emitowanym w latach 1992–93. 
Równocześnie z pracą w sitcomie, w latach 1972–75 grał dużą rolę w znacznie poważniejszym serialu "Z-Cars", mającym ambicję jako pierwszy w telewizji ukazać brytyjską policję taką, jaką jest naprawdę - bez sztucznej pomnikowości i idealizowania funkcjonariuszy. W kolejnych latach występował głównie na deskach teatralnych. W 2005 pojawił się w oryginalnym dubbingu filmu "", gdzie użyczył głosu księdzu proboszczowi. W 2008 gościnnie wystąpił w serialu "Babie lato".

</doc>
<doc id="1778233" url="https://pl.wikipedia.org/wiki?curid=1778233" title="Szkotówka">
Szkotówka

Szkotówka, niewielka rzeka dorzecza Narwi, prawy dopływ Wkry o długości 25,3 km. Wypływa z Jeziora Szkotowskiego w miejscowości Szkotowo. Przepływa przez miejscowości: Lipowo, Rogóż, Wilamowo, Krasnołąka i w okolicach Działdowa wpada do Wkry. 

</doc>
<doc id="1778234" url="https://pl.wikipedia.org/wiki?curid=1778234" title="Henri Camara">
Henri Camara

Henri Camara (ur. 10 maja 1977 w Dakarze) – senegalski piłkarz występujący na pozycji napastnika.
Kariera klubowa.
Henri Camara zawodową karierę zaczynał w RC Strasbourg. Potem reprezentował barwy kolejno takich klubów jak Neuchâtel Xamax, Grasshoppers Zurych, CS Sedan, Wolverhampton Wanderers, Celtic Glasgow, FC Southampton, Wigan Athletic. W sezonie 2007/2008 przebywał na wypożyczeniu w West Ham United, a w 2009 roku w Stoke City. W 2009 roku został zawodnikiem Sheffield United, a w 2010 roku przeszedł do Atromitosu Ateny, a w 2011 - do Panetolikosu. Grał też w takich greckich klubach jak: AEL Kallonis, PAS Lamia 1964, Apollon Smyrnis, AO Ionikos i Fostiras FC.
Kariera reprezentacyjna.
W reprezentacji Senegalu Camara zadebiutował w 1999 roku. Razem z drużyną narodową występował na Mistrzostwach Świata 2002 w Korei Południowej i Japonii. Obecnie Camara jest rekordzistą pod względem liczby występów oraz strzelonych goli w reprezentacji swojego kraju.

</doc>
<doc id="1778237" url="https://pl.wikipedia.org/wiki?curid=1778237" title="Kolejowa Oficyna Wydawnicza">
Kolejowa Oficyna Wydawnicza

KOW media&amp;marketing Sp. z o.o. – wydawnictwo, powstałe w 1992 pod nazwą Kolejowa Oficyna Wydawnicza, dzięki formalnemu wydzieleniu przez komercjalizację z grupy spółek Polskich Kolei Państwowych.
Siedziba.
Zarząd spółki mieścił się kolejno przy ul. Grójeckiej 17 (1992–2004), ul. Chmielnej 73a (2004–2011) i Al. Jerozolimskich 140 (2011–2014). Od 2014 KOW ma swoją siedzibę w Al. Jerozolimskich 101.

</doc>
<doc id="1778241" url="https://pl.wikipedia.org/wiki?curid=1778241" title="Sonor">
Sonor

Sonor - niemiecki producent instrumentów perkusyjnych. Firma powstała w 1875 roku z inicjatywy Johannesa Linka.
Na instrumentach firmy Sonor grali tacy muzycy jak: Tommy Aldridge, Cindy Blackman, Dave Garibaldi, Will Kennedy, Russ Kunkel, Tomas Haake, Steve Smith, Danny Carey, Phil Rudd, Christoph Schneider, Jack Dejohnette, Jojo Mayer, Gavin Harrison czy Will Calhoun.

</doc>
<doc id="1778243" url="https://pl.wikipedia.org/wiki?curid=1778243" title="Nagórnik (staw)">
Nagórnik (staw)

Nagórnik (inna nazwa: Francuski Zagajnik, niem.: "Strohmühle", później "Bergmühle", "Bergmühle bei Wussow") – staw zasilany wodami Osówki położony w Dolinie Siedmiu Młynów, w północno-zachodniej części Szczecina.
Dawniej nad stawem znajdował się holenderski wiatrak, który położony był najwyżej ze wszystkich w Dolinie. Obok znajdował się zaś drugi, mniejszy młyn, tak zwany koźlak holenderski. W 1510 roku powstał tu młyn wodny. O prawo do własności Nagórnika toczył się spór sądowy pomiędzy miastem a rycerzem Fryderykiem von Ramin ze Stolca, któremu w 1566 roku, na mocy wyroków książęcego i cesarskiego, wypłacono znaczne odszkodowanie. Podczas wojen napoleońskich stacjonowała tu armia francuska, stąd też wywodzi się inna nazwa stawu - Francuski Zagajnik. Po 1850 roku młyn przeszedł w prywatne posiadanie - utworzono tak ośrodek kolonijny dla młodzieży. W czasach niemieckich znajdowała się tu gospoda z pokojami gościnnymi. Po wojnie obiekt stał przez jakiś czas nieużywany i niezagospodarowany, ulegając stopniowej dewastacji. W położonym nieopodal domku mieszkały 23 osoby. Swego czasu istniało tutaj kąpielisko.

</doc>
<doc id="1778244" url="https://pl.wikipedia.org/wiki?curid=1778244" title="Lipowska Struga">
Lipowska Struga

Lipowska Struga ("Lipówka") – struga dorzecza Narwi, prawy dopływ Szkotówki o długości 13,88. Wypływa w okolicach wsi Gardyny i przepływa przez miejscowości: Gąsiorowo, Lipówka i Gołębiewo, a w miejscowości Wilamowo wpada do Szkotówki.

</doc>
<doc id="1778247" url="https://pl.wikipedia.org/wiki?curid=1778247" title="Cerkiew Ścięcia Głowy św. Jana Chrzciciela w Szczytach-Dzięciołowie">
Cerkiew Ścięcia Głowy św. Jana Chrzciciela w Szczytach-Dzięciołowie

Cerkiew Ścięcia Głowy św. Jana Chrzciciela – prawosławna cerkiew parafialna w Szczytach-Dzięciołowie. Należy do dekanatu Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Historia.
Budowa cerkwi.
Według Grzegorza Sosny w XVI w. mogła istnieć w Szczytach prawosławna cerkiew filialna parafii w Orli. Jako przypuszczalną lokalizację świątyni wskazuje się wzgórze nad Orlanką w pobliżu dworu w Dzięciołowie. Cerkiew w Szczytach musiałaby w tym przypadku ulec zniszczeniu znacznie przed powstaniem nowej; być może następnie na jej miejscu znajdowała się kapliczka. Jest również możliwe, że starsza (druga?) cerkiew prawosławna, a następnie unicka położona była w odległości kilkudziesięciu metrów od obecnej, w miejscu, gdzie w 1915 znajdował się postument otoczono krzyżami. Mógł on oznaczać miejsce dawniej zajmowane przez ołtarz.
Obecnie istniejącą (XXI w.) cerkiew ufundował Jan Walenty Węgierski, podkomorzy przy królu Stanisławie Auguście Poniatowskim, na potrzeby nowo powstającej parafii unickiej, do której należeliby mieszkańcy Szczytów i wsi sąsiednich. Nowa placówka duszpasterska należała do unickiej diecezji włodzimiersko-brzeskiej. Prace budowlane zostały rozpoczęte wiosną 1785, równocześnie z cerkwią budowano plebanię, dom psalmisty i zespół obiektów gospodarczych. Gotową budowlę wyświęcono w październiku tego samego roku, zaś na jej patrona wybrano Jana Chrzciciela, patrona fundatora. Ceremonię konsekracji poprowadził ks. Antoni Przybyszewski, oficjał brzeski, który w opisie uroczystości zapisał, że cerkiew była bogato wyposażona. W obrzędzie poświęcenia budynku uczestniczył również proboszcz unickiej parafii w Klejnikach oraz duchowni rzymskokatoliccy. W 1788 obiekt powiększono o przedsionek.
Funkcjonowanie cerkwi unickiej.
Cerkiew w Szczytach powstawała w okresie, gdy Kościół unicki w Rzeczypospolitej był już w sferze liturgicznej silnie zlatynizowany (zgodnie z postanowieniami synodu zamojskiego z 1720). W związku z tym w momencie budowy nie przewidziano umieszczenia w niej ikonostasu, zaś pomieszczenie ołtarzowe od nawy oddzielono jedynie balustradą. W pomieszczeniu ołtarzowym znajdował się wzorowany na sztuce rzymskokatolickiej ołtarz z obrazem Zdjęcia z Krzyża pędzla Augustyna Mirysa. Do cerkwi wstawiono również dwa boczne ołtarze z obrazami Chrztu Pańskiego oraz Matki Bożej. W inwentarzu opisującym pierwotne wyposażenie obiektu wymieniono także obrazy Niepokalanego Poczęcia Najświętszej Maryi Panny, Jezusa Ukrzyżowanego, obraz przedstawiający scenę rozmowy z Chrystusem o pieniądzu znalezionym w rybie, św. Onufrego, Matki Boskiej z Dzieciątkiem, kopię obrazu Matki Boskiej Częstochowskiej, Zdjęcie z Krzyża, św. Antoniego i Dawida zwyciężającego Goliata. Większość tych obrazów, nieposiadających już cech malarstwa ikonowego, namalował prawdopodobnie Augustyn Mirys, chociaż bezdyskusyjnie ustalono jedynie to, że był on autorem obrazu w ołtarzu głównym. Poza nimi cerkiew posiadała feretron z wyobrażeniami Konającego Chrystusa i Jana Chrzciciela, ambonę z baldachimem, monstrancję, konfesjonał oraz księgi liturgiczne: mszał łaciński, zbiór czytań z Ewangelii „"na święta rzymskie y ruskie"”, Oktoich, unicki modlitewnik, trebnik, "Triod' Postna" oraz "Triod' Cwietna" "Apostoł" i Ewangeliarz ołtarzowy drukowany w Poczajowie. Fundator cerkwi umieścił również w cerkwi portret własny i swoich rodziców – Tomasza i Ewy Węgierskich, które najpewniej także namalował Mirys. W 1787 do obiektu wstawiono kolejne trzy obrazy nieznanego artysty – św. Jana Nepomucena, św. Rocha oraz scenę spotkania Chrystusa z uczniami na drodze do Emaus. Fundator cerkwi opłacił również zakup kompletu szat liturgicznych i dwóch dzwonów, które nazwano imionami św. Andrzeja Apostoła i św. biskupa Marcina. Dzwonnica cerkwi była wolno stojąca. W 1793 jeden z dzwonów pękł; wówczas fundator zakupił dwa kolejne. Z pewnością w szczytowskiej świątyni znajdowały się organy. W cerkwi znajdował się również polski Ewangeliarz. Postawa Jana Walentego Węgierskiego, który zadbał o wzniesienie cerkwi z solidnych materiałów, zatrudnił do tego celu fachowców, zakupił kompletne i bogate wyposażenie, jak również zajął się budową obiektów mieszkalnych i gospodarskich dla proboszcza, była wyjątkowa na tle innych podlaskich ktitorów unickich świątyń. Z reguły nie byli oni tak bardzo zainteresowani wyglądem i dobrym stanem tych obiektów.
Do 1797 parafia w Szczytach pozostawała w strukturach unickiej diecezji włodzimiersko-brzeskiej. Następnie, do 1807, należała do dekanatu bielskiego unickiej diecezji supraskiej, a po jej likwidacji znalazła się w unickiej diecezji wileńskiej, w dekanacie bielskim.
W 1834 konsystorz unickiej metropolii wileńskiej pod kierunkiem biskupa Józefa przystąpił do przygotowywania konwersji całej administratury na prawosławie, co wiązało się z wyeliminowaniem ze świątyń elementów wyposażenia łacińskiej proweniencji. W wymienionym roku cerkiew szczytowską zaliczono do najbiedniejszych świątyń unickich na Podlasiu. Do połowy 1836 do świątyni wstawiono ołtarz główny (cs. "priestoł"), stół ofiarny (cs. "żertwiennik") oraz konstrukcję ikonostasu. Zezwolono na zachowanie ambony.
W 1838 liczbę wiernych uczęszczających do parafii w Szczytach szacowano na 983 osoby, z czego spowiadało się i przystępowało do komunii świętej 715. Proboszcz parafii w Szczytach nie złożył wymaganej deklaracji gotowości przyjęcia prawosławia, gdy tylko publicznie poinformowano o planowanej konwersji (w maju 1838), jednak uczynił to już kilka miesięcy później. W miejscowości nie doszło do większych protestów w związku z delatynizacją obrządku i konwersją całej parafii na prawosławie. Odnotowany został tylko jeden przypadek zaintonowania przez grupę parafian polskiej pieśni patriotycznej w momencie, gdy powinna być śpiewana "Pieśń Cherubinów". Parafia w Szczytach formalnie przeszła do Rosyjskiego Kościoła Prawosławnego na mocy postanowień synodu połockiego w lutym 1839, podobnie jak cała diecezja.
Cerkiew prawosławna w latach 1839–1915.
W 1844 do cerkwi w Szczytach uczęszczało 1051 osób. W latach 1847–1849 wzniesiono przy świątyni nową dzwonnicę, zaś w 1850 otoczono całą parcelę cerkiewną kamiennym murem. W 1863 z inicjatywy proboszcza parafii, ks. Onufrego Gogolewskiego, zakupiono nowe dzwony, by upamiętnić zniesienie pańszczyzny w Rosji. W 1865 do świątyni szczytowskiej uczęszczało 1018 osób.
W 1872 parafianie zakupili dla cerkwi trzy świeczniki, dwa krzyże ołtarzowe, opłacili również pozłocenie kiotu, w którym znajdowała się ikona w pomieszczeniu ołtarzowym, oraz wykonanie nowych królewskich wrót. Łącznie koszty zakupionych przedmiotów i wykonanych prac wyniosły 549 rubli, w całości pochodzących z darów parafian. Następnie w 1878. z inicjatywy proboszcza Lwa Goworskiego drewniana świątynia została odremontowana, ponadto dobudowano do niej murowany przedsionek i ułożono nową, marmurową posadzkę. 28 sierpnia/10 września 1878 odnowioną cerkiew ponownie poświęcono. W kolejnych latach wyposażenie świątyni było nadal uzupełniane dzięki darom parafian. Tą drogą do obiektu wpłynęły nowe chorągwie procesyjne, szaty liturgiczne oraz podarowany przez anonimową osobę niewielki relikwiarz. W 1885 w obiekcie pojawił się nowy ikonostas. W ostatniej dekadzie XIX w. cerkiew szczytowska znalazła się wśród świątyń, dla których dar w wysokości 100 rubli przekazał Jan Kronsztadzki. W 1907 obiekt wizytował biskup grodzieński Michał. W 1887 liczbę parafian szacowano na 1560 osób, w 1915 było ich 1847.
1915–1945.
W 1915 niemal wszyscy prawosławni mieszkańcy Szczytów i innych miejscowości należących do parafii udali się na bieżeństwo. Wskutek tego wydarzenia liczba mieszkańców Szczytów poważnie spadła. W niepodległej Polsce parafii szczytowskiej nie uwzględniono w wykazach czynnych, etatowych prawosławnych placówek duszpasterskich. Ziemie należące do parafii przejęła Dyrekcja Lasów Państwowych w Siedlcach, a w 1921 na własność państwa przejęto również dom parafialny. Cerkiew nie została jednak zamknięta. Funkcjonowała jako filia parafii w Orli, ze stale przebywającym w miejscowości duchownymi nieetatowymi. Na początku lat 20. XX wieku regularne nabożeństwa odprawiał w niej Włodzimierz (Naumienko), mnich z monasteru Zaśnięcia Matki Bożej w Żyrowiczach. On też w 1923 zainicjował kapitalny remont budynku, a służył w niej do 1928. Kolejnymi proboszczami cerkwi w okresie międzywojennym również byli hieromnisi lub kapłani-wdowcy, którzy, z uwagi na trudną sytuację materialną, zwykle krótko służyli w Szczytach. W 1928 wizytację kanoniczną w cerkwi szczytowskiej odbył biskup grodzieński Aleksy, a sześć lat później – biskup grodzieński Antoni. W 1936 do świątyni uczęszczało 1579 osób.
W 1943, na polecenie okupacyjnych władz hitlerowskich, z dzwonnicy cerkiewnej zdjęto wszystkie dzwony. Rok później wskutek pożaru zniszczona została plebania i wszystkie budynki pomocnicze.
Po 1945.
Od końca lat 30. XX wieku w cerkwi w Szczytach służył ks. Rafał Czystowski. W latach 1945–1946 znalazł się on w konflikcie z dziekanem, ks. Mikołajem Wincukiewiczem. Duchowny ten popierał roszczenia biskupa Bazylego (Ratmirowa) do włączenia parafii na Białostocczyźnie do Rosyjskiego Kościoła Prawosławnego. Według Grzegorza Sosny ks. Czystowski nie był przeciwny samej zmianie jurysdykcji parafii, uważał jedynie, że ks. Wincukiewicz nadużywa swoich kompetencji jako współpracownik biskupa. Jesienią 1945 hierarcha suspendował ks. Czystowskiego, a ks. Wincukiewicz skierował do Szczytów popierającego go ks. Włodzimierza Jemieljaniuka z parafii zabłudowskiej. Ponieważ decyzji tych nie poparły władze PAKP, ks. Czystowski pozostał w Szczytach i odmówił przekazania ks. Jemieljaniukowi antyminsu z cerkwi. 3 grudnia, gdy udał się do świątyni w celu odprawienia nabożeństw w przededniu święta Wprowadzenia Matki Bożej do Świątyni, został pobity przez stronników duchownego z Zabłudowa. Po tym wydarzeniu duchowny ten zamknął cerkiew. Ostatecznie w Szczytach pozostał ks. Czystowski, który w 1946 zdołał doprowadzić do ponownego utworzenia parafii. Konflikt z 1945 sprawił jednak, że część wiernych przestała uczęszczać do świątyni. W 1948 liczbę parafian oszacowano na 1081 osób, zaś w 1961 – na 920.
W 1966 kolejnej wizytacji kanonicznej w cerkwi w Szczytach dokonał metropolita warszawski i całej Polski Stefan. W 1971 ze środków Wojewódzkiego Konserwatora Zabytków przeprowadzony został remont bramy cerkiewnej i wymiana sygnaturki na świątyni. Następnie cała budowla została odmalowana. W tej samej dekadzie parafianie odmówili zgody na odnowienie obrazów Mirysa w pracowniach konserwatorskich, obawiając się, że nie zostaną one zwrócone świątyni. Ostatecznie osiem ikon z cerkwi zostało poddanych zabiegom konserwatorskim przez specjalistę na terenie plebanii. W 1976 z cerkwi skradziono dziewięć ikon. W kolejnych dekadach liczba wiernych sukcesywnie spadała. W 1984 było ich 866, w 2002 – 509. W latach 90. tego samego stulecia cerkiew została odmalowana, a znajdujący się w niej ikonostas ponownie pozłocony. W 2005, z okazji jubileuszu 220 lat parafii, zakupiono nowe dwa dzwony oraz odnowiono trzeci z 1909. Uzupełniono również wyposażenie świątyni o nowe analogiony, stół ofiarny (cs. "żertwiennik") oraz komplety szat liturgicznych, wyremontowano ponadto bramę prowadzącą na teren cerkiewny.
W 2009, w święto parafialne (11 września), parafię odwiedził arcybiskup Dolnego Dunaju Kasjan z Rumuńskiego Kościoła Prawosławnego.
Architektura.
Bryła budynku.
Cerkiew została wzniesiona w stylu barokowym z drzewa modrzewiowego, na planie ośmioboku. Taka konstrukcja świątyń unickich bardzo rozpowszechniła się w XVIII w. na Podlasiu i była znana jeszcze w wieku XIX. Dach obiektu, kryty czerwoną dachówką, wieńczy jedna drewniana kopuła z dachem pokrytym blachą i krzyżem wykonanym z tego samego materiału. Pierwotnie obiekt nie był szalowany, ograniczono się do obicia deskami węgłów. Dobudowany w 1788 przedsionek cerkiewny jest murowany, z okrągłymi oknami i dachem krytym gontem. "Panomarka" (zakrystia) w południowej części "ałtara" (prezbiterium). Ponad drzwiami bez portalu napis w języku cerkiewnosłowiańskim oraz wizerunek św. Jana Chrzciciela. Zewnętrzne ściany nawy i prezbiterium szalowane, malowane na błękitno, okna prostokątne. W centralnym punkcie nawy wznosi się drewniana sygnaturka ze złoconym krzyżem.
Od XVIII w. świątynia nie zmieniła zasadniczo wyglądu zewnętrznego.
Dzwonnica cerkiewna jest budowlą wolno stojącą, dwukondygnacyjną, o konstrukcji wieńcowej. Na wyposażeniu tego budynku pozostaje feretron z postaciami Chrystusa i Matki Bożej, zakupiony przez parafianki z Hołodów. Prawdopodobnym autorem przedstawionych na nim wizerunków był ludowy ikonograf Michał Michnow z Brańska lub jeden z jego uczniów.
Cerkiew zlokalizowana jest na wzgórzu poza zabudową wsi, na terenie starszego cmentarza.
Wyposażenie wnętrza.
W cerkwi znajduje się wstawiony w 1885 dwurzędowy ikonostas złożony z dwunastu ikon powstałych w różnym czasie. Najstarszą z nich jest ikona patronalna, która mogła powstać na potrzeby innej świątyni, niż cerkiew w Szczytach, może być bowiem od niej kilkadziesiąt lat starsza. Wizerunki Chrystusa Zbawiciela oraz świętych Borysa i Gleba zostały wykonane w 1873. W podobnym czasie powstała również ikona św. Paraskiewy. Pozostałe ikony w pierwszym rzędzie ikonostasu przedstawiają Matkę Boską oraz świętych Piotra i Pawła (na drzwiach diakońskich). Ikonostas został w 1995 pozłocony.
Większość wizerunków pędzla Mirysa wzmiankowanych w XVIII-wiecznym inwentarzu wyposażenia cerkiewnego nie zachowała się. Krajoznawca Jan Glinka, opisując cerkiew w 1937, wymienił już tylko trzy obrazy tego autora. W świątyni znajdują się natomiast ikony XIX-wieczne i nowsze. W bocznym kiocie w nawie dla kultu wystawiona jest kopia ikony Matki Bożej „Wszystkich Strapionych Radość”.
Cerkiew i znajdującą się obok dzwonnicę (wybudowaną w 1849) wpisano do rejestru zabytków 3 listopada 1951 pod nr A-83.
Obok cerkwi znajduje się figura świętego Jana Nepomucena dłuta Jana Chryzostoma Redlera lub Sebastiana Fesigera ze Lwowa, który był jednym z najwybitniejszych przedstawicieli lwowskiej rzeźby rokokowej.

</doc>
<doc id="1778248" url="https://pl.wikipedia.org/wiki?curid=1778248" title="Andrzej Kowalski">
Andrzej Kowalski



</doc>
<doc id="1778250" url="https://pl.wikipedia.org/wiki?curid=1778250" title="S1 MP3 player">
S1 MP3 player

S1 MP3 player – typ cyfrowych odtwarzaczy MP3 bazujący na chipsetach Actions. Są one sprzedawane pod dziesiątkami różnych marek i w różnych obudowach.
Żywotność baterii.
Wynosi ok. 8 godzin przy użyciu baterii AAA (bateria alkaiczna lub NiMH).
Oprogramowanie i narzędzia.
Dostępne narzędzia do Microsoft Windows pozwalają na konwersję z ACT (format nagrywania z dyktafonu) do WAV, dostępny jest również prosty edytor książki telefonicznej do odtwarzacza.
Problemy z aktualizacją oprogramowania.
Oprogramowanie używane w różnych odtwarzaczach S1 MP3, znacznie się różnią, ale to nie jest powszechnie zrozumiałe. Problemy pojawiają się, gdy konsumenci mają próby uaktualnienia swych playerów za pomocą oprogramowania niezgodnego z wyższym numerem wersji. Może to spowodować uszkodzenie odtwarzacza prawie na stałe. Jednakże, "martwy" odtwarzacz może zostać odzyskany przez otwarcie go poprzez zdjęcie obudowy, zwarcie niektórych pinów i przesłanie pełnego oprogramowania z komputera.

</doc>
<doc id="1778253" url="https://pl.wikipedia.org/wiki?curid=1778253" title="Kościół św. Jerzego w Toruniu">
Kościół św. Jerzego w Toruniu

Kościół św. Jerzego – kościół gotycki, który usytuowany był w pobliżu Bramy Chełmińskiej w okolicy skrzyżowania ulic: Szosy Chełmińskiej, Gałczyńskiego (nazywanej dawniej właśnie ulicą św. Jerzego) oraz Czerwonej Drogi. Był to najstarszy toruński kościół położony poza murami miejskimi. Przez wiele lat związany był z leprozorium. Rozebrany w 1811 roku.
Historia.
Pierwsza, jeszcze drewniana świątynia istniejąca w tym miejscu około 1340 roku została zastąpiona większą, ceglaną budowlą. Od początku patronat nad kościołem sprawowała rada miasta, mająca prawo do obsadzania probostwa. W połowie XIV wieku został świątynią parafialną dla Mokrego.
W XIII wieku został ufundowany szpital dla trędowatych, a kościół miał być przeznaczony do służby trędowatym, stąd w jego otoczeniu powstały typowe dla takich placówek zabudowania: szpital (zwany Małym), przerobiony w XVII wieku na plebanię i cmentarz. Na cmentarzu ustawiono kapliczkę. Dodatkowo w okolicy postawiono tzw. Wielki Szpital, czyli leprozorium, będący pod opieką rady miejskiej. W późniejszym okresie leprozorium przeniesiono do zabudowań leżących w większej odległości od miasta. W poł. XV wieku, po wygaśnięciu epidemii trądu, szpital dla trędowatych zmieniono w zwykły szpital. Prawdopodobnie w XV wieku mogła istnieć przykościelna biblioteka.
W 1558 roku kościół został świątynią gminy ewangelickiej. Nabożeństwa odbywały się głównie w języku polskim. Ze względu na chowanie mieszkańców toruńskiego Starego Miasta na cmentarzu św. Jerzego, msze pogrzebowe odbywały się również w języku niemieckim. Do 1740 roku księgi metrykalne prowadzono wyłącznie w języku polskim, zaś rachunki kościoła prowadzono po niemiecku. Kościół był zniszczony w 1657 roku podczas potopu szwedzkiego, po czym świątynię odbudowano. W 1703 roku, podczas III wojny północnej, wojska szwedzkie ponownie zniszczyły kościół. Po aneksji Torunia przez Prusy ludność niemiecka nadal stanowiła mniejszość.
W 1811 roku kościół został ostatecznie rozebrany. Parafia św. Jerzego musiała korzystać z innych świątyń. W latach 1904–1907 parafia doczekała się nowej świątyni przy ulicy Podgórnej na Mokrem, wybudowanej za sprawą pastora Reinholda Heuera. Nowy kościół był użytkowany przez protestantów do końca II wojny światowej.
W 2014 roku, podczas prac remontowych torowiska tramwajowego przy ul. Czerwona Droga, odkopano fragmenty fundamentów kościoła, które zostały udokumentowane przez służby archeologiczne.
Architektura.
W zachodnią elewację jednonawowej świątyni wbudowano kruchtę, z której wyrastała w partii szczytu ośmioboczna wieżyczka nakryta hełmem. Na jej szczycie umieszczona była chorągiewka św. Jerzego. Oprócz wieży, zachodnią fasadę zdobiły schodkowe szczyty z blankowaniem i blendami. Świątynia składała się z prostokątnego, trójprzęsłowego prezbiterium o wymiarach 15 m x 8 m oraz szerszej od niego, czteroprzęsłowej, nawy o długości ok. 18 i szerokości ok. 13 m. Dodatkowo prace ziemne, prowadzone w latach 60. XX wieku w okolicy dawnej lokalizacji kościoła wykazały obecność dużej ilości glazurowanych cegieł i dachówek, co wskazuje na wysoką dbałość o kolorystykę budowli. Kościół miał prawdopodobnie cztery ołtarze, jednak w źródłach zachowały się szczegółowe informacje wyłącznie o jednym z nich, ufundowanym w 1350 roku.

</doc>
<doc id="1778255" url="https://pl.wikipedia.org/wiki?curid=1778255" title="Homo bimbrownikus">
Homo bimbrownikus

Homo bimbrownikus – książka Andrzeja Pilipiuka wydana w sierpniu 2009 roku nakładem lubelskiego wydawnictwa Fabryka Słów. Jest dwudziestą książką pisarza opublikowaną przez tego wydawcę i zarazem szóstym tomem przygód jego najbardziej znanego bohatera, Jakuba Wędrowycza i jego przyjaciół. Zawiera cztery teksty: liczącą ok. 280 stron powieść "Homo bimbrownikus" oraz trzy opowiadania: "Ostatnia misja Jakuba", "Cyrograf" i "Ochwat". Na okładce książki umieszczono hasło reklamowe "Polska odpowiedź na Conana Barbarzyńcę". Autorem ilustracji jest Andrzej Łaski. 
Numer ISBN książki to 978-83-7574-188-9.

</doc>
<doc id="1778256" url="https://pl.wikipedia.org/wiki?curid=1778256" title="Cypress Mountain Resort">
Cypress Mountain Resort

Cypress Bowl Ski Area jest położony w zachodnim Vancouver, (Kolumbia Brytyjska, Kanada), położony w południowej części Cypress Provincial Park. Ośrodek narciarski jest oddalony o 30 minut jazdy samochodem od północnego Vancouver, ma 47 tras narciarskich sztucznie oświetlonych i 19 km tras biegowych. Dużą popularnością są spacery w Butach śnieżnych. W kurorcie znajdują się szkoły narciarskie, wypożyczalnie sprzętu narciarskiego, restauracje i różnego typu sklepy. Latem kompleks jest zamknięty. W pobliżu jest mnóstwo szlaków turystycznych. Kompleks został rozbudowany na Zimowe Igrzyska Olimpijskie w 2010 roku w Vancouver.
Stoki narciarskie są położone na dwóch górach (Mt. Strachan 1440 m i Black Mountain – 1200 m), o przewyższeniach 610 m. 
Pomimo że kurort nazywa się Cypress Mountain, góra Cypress jest w rzeczywistości oddalona o 24 km na wschód w Coquitlam. Nazwa ośrodka wzięła się od rosnących w tym miejscu drzew Cyprysika nutkajskiego, które rosną na wysokości 800 m n.p.m. Pełna nazwa kurortu brzmi Cypress Bowl Recreations Ltd.
Wyposażenie.
Kurort ma dwa szybkie odpinane wyciągi krzesełkowe quad (Eagle Express i Lions Express), dwa czteroosobowe fixed-grip (Raven Ridge i Easy Rider), dwa podwójne wyciągi krzesełkowe (Sky Chair i Midway). Poprzednio znajdował się tam wyciąg typu Rope Tow, ale został wymieniony na Easy Rider w 2002 roku. Oryginalny (Sunrise) wyciąg krzesełkowy został rozebrany latem 2007 r. dla rozwoju Black Mountain na czas sezonu 07/08, gdzie zastąpił go wyciąg typu Raven Ridge Quad. Nowe szybkie krzesło (Lions Express) zostało skonstruowane w 2007 r. na górze Strachan przez firmę Doppelmayr. Nowy domek letniskowy powstał obok wyciągów Eagle Express i Lions Express, jego budowa zakończyła się kz ońcem 2008 roku.
Zimowe Igrzyska Olimpijskie 2010.
Podczas Zimowych Igrzysk Olimpijskich w 2010 roku Cypress gościł wszystkich zawodników narciarstwa dowolnego i snowboardu w konkurencjach (jazda po muldach, skoki akrobatyczne, skicross, half-pipe, boarder Cross i równoległy slalom gigant). Trasa do jazdy po muldach i rynny do half-pipu zostały zakończone latem 2007 roku.

</doc>
<doc id="1778257" url="https://pl.wikipedia.org/wiki?curid=1778257" title="USS LST-469">
USS LST-469

USS LST-469 – amerykański okręt desantowy czołgów służący w US Navy w czasie II wojny światowej. Wszedł do służby w 1943 i służył do 1946.
Stępkę jednostki położono 23 października 1942 w Vancouver w stanie Washington w stoczni Kaiser, Inc. Został zwodowany 27 listopada 1942. Wszedł do służby 8 marca 1943.
W czasie II wojny światowej LST-469 został przydzielony na Pacyfik. 16 czerwca 1943 został storpedowany przez japoński okręt podwodny I-174, w momencie gdy płynął w konwoju GP55 w pobliżu wschodniego wybrzeża Australii. Okręt został odholowany do Sydney na remont.
Po remoncie brał udział w wielu operacjach desantowych, między innymi:
Po wojnie brał udział w działaniach operacyjnych na Dalekim Wschodzie do 24 października. Brał udział w operacjach w Chinach w dniach 25 października-2 listopada 1945. Po powrocie do Stanów Zjednoczonych okręt został wycofany ze służby 27 marca 1946. Skreślony z listy jednostek floty 1 maja tego samego roku. 13 grudnia 1947 okręt został sprzedany na złom firmie Hughes Bros. Inc. z Nowego Jorku.
LST-469 został odznaczony czterema gwiazdami bitewnymi (ang. battle stars) za służbę w czasie II wojny światowej.

</doc>
<doc id="1778259" url="https://pl.wikipedia.org/wiki?curid=1778259" title="Haeteriinae">
Haeteriinae

Haeteriinae – podrodzina chrząszczy z rodziny gnilikowatych, występująca głównie w krainie neotropikalnej. Większość gatunków należących do tej podrodziny jest wyspecjalizowanymi myrmekofilami i termitofilami. Opisano ponad 300 gatunków. Kilka rodzajów występuje w Palearktyce ("Satrapes", "Sternocoelis", "Eretmotus") i Holarktyce ("Haeterius"). Systematyka tej grupy budzi wiele wątpliwości, podejrzewa się też, że podrodzina Haeteriinae może nie być monofiletyczna, ponieważ część proponowanych dla podrodziny synapomorfii jest nieobecna u niektórych gatunków.
Około 2/3 wszystkich rodzajów Haeteriinae jest monotypowych, co odzwierciedla wielkie morfologiczne zróżnicowanie tych chrząszczy. Większość związanych jest z koloniami neotropikalnych mrówek Ecitoninae. Gospodarzami dla Hataeriinae są też mrówki Formicinae i Myrmecinae. Kilka gatunków jest termitofilnych i związanych z koloniami Nasutiterminae.
Haeteriinae są niewielkimi chrząszczami, zwykle o owalnym zarysie ciała. Często mają skrócone pokrywy. Mogą chować odnóża i czułki do płytkich zagłębień po brzusznej stronie ciała. Badano zdolność niektórych gatunków Haeteriinae ("Euxenister caroli", "Euxenister wheeleri") do podążania za chemicznymi śladami mrówek gospodarzy; wykazano przy tym, że chrząszcze nie są w stanie wykryć śladów starszych niż 12 godzin. Oba gatunki "Euxenister" mają funkcjonalną parę skrzydeł lotnych, co umożliwia im dotarcie do obozowisk wędrownych mrówek z którymi są związane.

</doc>
<doc id="1778260" url="https://pl.wikipedia.org/wiki?curid=1778260" title="Scottsdale (Tasmania)">
Scottsdale (Tasmania)

Scottsdale- miasto w północno-wschodniej części Tasmanii. Położone około 63 km na północny wschód od Launceston, leży na trasie autostrady- Tasman Highway. Scottsdale wchodzi w skład samorządy terytorialnego Dorset Council. 
Obszar miasta po raz pierwszy zbadany w 1855 roku przez Jamesa Scotta. Główną gałęzią gospodarki miasta jest rolnictwo. Uprawiane są ziemniak, a także istnieją plantacje sosen i maku. Głównie hodowane jest bydło. Wcześniej ważna rośliną uprawną był chmiel ale w ciągu ostatnich kilku lat plantacje chmielu zostały sprzedane lub przekształcone w farmy bydła i plantacje sosen i eukaliptusów.

</doc>
<doc id="1778261" url="https://pl.wikipedia.org/wiki?curid=1778261" title="Eberhard I (biskup Bambergu)">
Eberhard I (biskup Bambergu)

Eberhard (ur. ok. 973, zm. 13 sierpnia 1040 w Bambergu) – pierwszy biskup Bambergu w latach 1007 – 1040.
Pochodził prawdopodobnie z rodziny grafów von Abenberg. Być może był krewnym cesarza Henryka II. Działał na jego dworze, pełniąc funkcje kanclerza, wysłannika do Italii i doradcy.
Na synodzie we Frankfurcie nad Menem król Henryk II uzyskał zgodę większości biskupów na założenie nowego biskupstwa, po tym, jak otrzymał taką obietnicę ze strony papieża. Mimo sprzeciwu dwóch biskupów (Henryka z Würzburga i Heriberta z Kolonii), Eberhard został wyświęcony na biskupa Bambergu przez Willigisa z Moguncji.
Eberhard przyczynił się do założenia kościoła Św. Stefana i klasztoru Michelsberg. Szybko również rosły nabytki nowej diecezji. Otrzymała bowiem wiele nadań ziemi ze strony Henryka II i Konrada II.
Jego następcą został Suitger von Morsleben – późniejszy papież Klemens II.

</doc>
<doc id="1778262" url="https://pl.wikipedia.org/wiki?curid=1778262" title="Marc Habscheid">
Marc Habscheid

Marc Habscheid (ur. 1 marca 1963 w Swift Current w stanie Saskatchewan w Kanadzie) – kanadyjski zawodowy hokeista na lodzie. Trener hokejowy.
Kariera zawodnicza.
W latach 1981-1992 występował w lidze NHL na pozycji centra. Wybrany z numerem (113) w szóstej rundzie draftu NHL w 1981 roku przez Edmonton Oilers. Oprócz drużyny z Edmonton, grał także w Minnesota North Stars, Detroit Red Wings oraz Calgary Flames. W sezonach zasadniczych NHL rozegrał łącznie 345 spotkań. Zdobył 72 bramki, a przy 91 asystował.
W 1982 roku zdobył wraz z drużyną narodową Kanady złoty medal na młodzieżowych Mistrzostwach Świata w hokeju na lodzie. W seniorskiej reprezentacji Kanady występował podczas zimowych Igrzysk Olimpijskich w 1988 oraz podczas Mistrzostw Świata w 1992.

</doc>
<doc id="1778265" url="https://pl.wikipedia.org/wiki?curid=1778265" title="Tylko tobie">
Tylko tobie

Tylko tobie – polski recital telewizyjny Violetty Villas z 1995 roku, prezentujący piosenki artystki z lat 60., 70., i 80. Recital został nakręcony w salach Teatru Wielkiego w Łodzi.

</doc>
<doc id="1778266" url="https://pl.wikipedia.org/wiki?curid=1778266" title="Maciejowice (przystanek kolejowy)">
Maciejowice (przystanek kolejowy)

Maciejowice - nieistniejący już przystanek osobowy na zlikwidowanej linii kolejowej nr 313 Otmuchów - Przeworno, w miejscowości Maciejowice, w województwie opolskim, w powiecie nyskim, w gminie Otmuchów, w Polsce.

</doc>
<doc id="1778267" url="https://pl.wikipedia.org/wiki?curid=1778267" title="Leonarda Rewkowska">
Leonarda Rewkowska

Leonarda Rewkowska (ur. 1939 w Nowinkach w powiecie baranowickim) – polska działaczka na Białorusi, sybiraczka, od 1993 prezes rejonowego Związku Polaków na Białorusi w Słonimie.
Bibliografia.
Urodziła się na Nowogródczyźnie w rodzinie polskiej związanej podczas II wojny światowej z Armią Krajową. Ojciec został zamordowany przez NKWD, a ona wraz z matka i siostrą zesłane do Kazachstanu (1950–1954). Po powrocie z zesłania osiedliła się w Słonimie. 
Pod koniec lat 80. zaangażowała się w działalność na rzecz polskości w Słonimie i Ziemi Słonimskiej. Jest obecnie inicjatorką i kontynuatorem Festiwalu Poloneza w Słonimie. W 1993 stanęła na czele okręgowego Związku Polaków na Białorusi w Słonimie – siedzibą władz ZPB był jej dom. W 2005 opowiedziała się po stronie Józefa Łucznika w konflikcie w łonie Związku Polaków na Białorusi, z powodu czego została umieszczona w wykazie osób, których pobyt na terytorium RP jest niepożądany. W grudniu 2007 i czerwcu 2008 Urząd do Spraw Cudzoziemców odmówił skreślenia jej z wykazu. Od decyzji USC odwołała się w lipcu 2008 do Wojewódzkiego Sądu Administracyjnego w Warszawie, który w styczniu 2009 przyznał jej rację i nakazał wykreślenie jej nazwiska z listy osób niepożądanych, stwierdzając, że Rewkowska "nie stanowi zagrożenia dla obronności i bezpieczeństwa państwa". 
W 2005 została odznaczona Medalem Pro Memoria. 
Obecnie prowadzi Dom Polski oraz polską szkołę społeczną w Słonimie. 
W 2011 roku wydała książkę zawierającą wspomnienia z całego życia. Tytuł publikacji brzmi "Być Polką na Kresach".

</doc>
<doc id="1778268" url="https://pl.wikipedia.org/wiki?curid=1778268" title="Lee Stempniak">
Lee Stempniak

Lee Stempniak (ur. 4 lutego 1983 w West Seneca, Nowy Jork) – amerykański hokeista, reprezentant USA.
Jego młodszy brat Jay (ur. 1985) również był hokeistą.
Kariera klubowa.
Karierę rozpoczynał w klubach St. Francis High Prep i Buffalo Lightning. W 2001 roku został absolwentem szkoły Saint Francis High School, w której grał w zespole uniwersyteckim Dartmouth College w lidze ECAC Hockey. W pierwszym sezonie znalazł się w drużynie debiutantów ligi ECAC. W 2004 i 2005 roku został wybrany do drużyny gwiazd ligi. Wcześniej 21 lipca 2003 roku został wybrany w drafcie NHL z numerem 148 (12. w piątej rundzie). Na debiut w NHL musiał czekać do 6 października 2005 roku, kiedy to zagrał w meczu przeciwko Detroit Red Wings. Swój pierwszy punkt zdobył prawie miesiąc później – 2 listopada w meczu przeciwko Chicago Blackhawks, a dwa dni później strzelił bramkę w meczu z Edmonton Oilers. W St. Louis zagrał w 233 meczach, po czym 24 listopada 2008 roku został transferowany do Toronto Maple Leafs w zamian za Alexandera Steena oraz Carlo Colaiacovo. W drużynie tej grał z numerem 12. Po rozegraniu 123 rozegranych meczów w Ontario, 3 marca 2010 roku w ramach wymiany został przeniesiony do drużyny Phoenix Coyotes. Po zakończeniu sezonu, 30 sierpnia przesłużył kontrakt z drużyną z Arizony o kolejne dwa lata. Rok później, w sierpniu 2011 roku podpisał kontrakt z klubem Calgary Flames, który w czerwcu 2012 roku przedłużył o 2 lata. Od marca 2014 zawodnik Pittsburgh Penguins. Od lipca 2014 zawodnik New York Rangers. Od marca 2015 zawodnik Winnipeg Jets. Od przełomu września/października 2015 zawodnik New Jersey Devils. Od końca lutego 2016 zawodnik Boston Bruins. Od lipca 2016 zawodnik Carolina Hurricanes, związany dwuletnim kontraktem. We wrześniu 2018 przeszedł do Boston Bruins. Od tego czasu grał w zespole farmerskim, Providence Bruins. W lutym został zwolniony przez Boston Bruins.
Kariera reprezentacyjna.
W 2007, 2008 i 2009 uczestniczył w mistrzostwach świata.
Statystyki.
Klubowe.
"GP = mecze, G = gole, A = asysty, Pkt = Punktacja kanadyjska, MIN = minuty spędzone na ławce kar"
Międzynarodowe.
"GP = mecze, G = gole, A = asysty, Pkt = Punktacja kanadyjska, MIN = minuty spędzone na ławce kar"

</doc>
<doc id="1778269" url="https://pl.wikipedia.org/wiki?curid=1778269" title="Tenis ziemny na Igrzyskach Śródziemnomorskich 2009">
Tenis ziemny na Igrzyskach Śródziemnomorskich 2009

Tenis ziemny na Igrzyskach Śródziemnomorskich 2009 – turniej tenisowy, który był rozgrywany w dniach 28 czerwca–3 lipca 2009 roku podczas igrzysk śródziemnomorskich w Pescarze. Zawodnicy zmagali się na obiektach Tennis Club Sports Complex Central. Tenisiści rywalizowali w czterech konkurencjach: singlu i deblu mężczyzn oraz kobiet.

</doc>
<doc id="1778271" url="https://pl.wikipedia.org/wiki?curid=1778271" title="Dolina Niemierzyńska">
Dolina Niemierzyńska

Dolina Niemierzyńska – dolina znajdująca się na terenie Szczecina, w jego środkowo-zachodniej części. 
Znajduje się tu osiedle Niemierzyn, jak i skrawek Niebuszewa. Dolina rozciąga się nad potokiem Osówka, na jej wzniesieniach i stokach znajduje się Park Kasprowicza, Ogród Dendrologiczny im. Stefana Kownasa oraz część Parku Leśnego Arkońskiego. Na terenie Doliny Niemierzyńskiej dominują gleby torfowe. Pod koniec XVI wieku w północnej części doliny prowadzono hodowlę owiec, założoną prawdopodobnie przez Eckelberga.

</doc>
<doc id="1778272" url="https://pl.wikipedia.org/wiki?curid=1778272" title="Mundur leśnika">
Mundur leśnika

Mundur leśnika – w wielu krajach świata rodzaj jednolitego oraz standardowego ubioru (uniformu) przeznaczonego dla służby leśnej, pełniącego funkcje reprezentacyjne oraz ochronne. W Polsce mundur leśnika przysługuje m.in. Służbie Leśnej Lasów Państwowych i zakładany jest na czas pełnienia czynności służbowych i ceremonii. Eksponuje on rangę zawodu i różnicuje szarżę leśnika (stopnień i stanowisko służbowe) - wyrażoną w dystynkcjach wyszywanych na patkach kołnierzowych. Spełnia również rolę odzieży ochronnej.
Mundur leśnika to jeden z wielu rodzajów munduru tzw. korpusu służby cywilnej (tu wymienić można m.in. mundur łowiecki, mundur górniczy, mundur harcerski), który obok wcześniejszego chronologicznie (i bardziej wyeksponowanego) munduru wojskowego jest przedmiotem badań mundurologii - jednej z nauk pomocniczych historii, zajmującej się całokształtem badań nad historią mundurów.
Historia.
Narodowy polski mundur służb leśnych pochodzi z czasów Królestwa Polskiego (Kongresowego). Panujący podówczas car Rosji i król Polski Aleksander I Romanow w dniu 1 grudnia 1819 r. wydał dekret podnoszący status Administracji Leśnej Rządowej do rangi Królewskiego Korpusu Leśnego (KKL). W dekrecie tym wydzielono z administracji państwowej służbę leśną, zaistniała więc konieczność ustanowienia dla niej także oddzielnego munduru, który stał się pierwszym w dziejach Polski narodowym uniformem leśnym - w części kraju pozostającej w unii personalnej z Rosją.
Na początku XIX stulecia mundur leśnika pojawił się niemal równocześnie w wielu innych krajach europejskich, m.in. w Prusach w 1817 r., później w Imperium Rosyjskim w 1837 r. - gdzie wzorowany był na polskim mundurze leśnym. 
Wygląd.
Mundur leśnika zasadnicze elementy i stylistykę zaczerpnął z munduru wojskowego. W projekcie munduru z 1819 r. zastosowano powszechnie panującą wówczas "modę napoleońską". Po raz pierwszy określono tu wzory dystynkcji służbowych, krój oraz zieloną barwę stroju leśnika. Odtąd, aż po czasy współczesne polscy leśnicy noszą mundury z haftem srebrnym przedstawiającym liście dębowe i żołędzie. Pomimo charakterystycznej dla swej epoki rozbudowanej stylistyki, mundur zachowywał umiar i dzięki temu był stosunkowo prostym i praktycznym ubiorem w codziennym użyciu.
XIX-wieczny mundur leśny zachował odrębną polską symbolikę narodową. Pomimo faktu, że oficjalnym godłem Królestwa Polskiego był czarny dwugłowy orzeł carski z polską tarczą herbową umieszczoną na jego piersiach, to godłem wojskowym pozostał Orzeł Biały, który był identyczny od czasów napoleońskich. To właśnie ten orzeł znalazł się na guzikach mundurów oficerów leśnych, a także na guziku spinającym kordon na ich kapeluszach, wykończeniach felcechów, ponad chwastami, na klamrach przy pendencie oraz na ładownicach i czakach (stanowiących nakrycie głowy strzelców i strażników leśnych).
Współczesny mundur polskich służb leśnych w swoim projekcie również jest zbliżony do munduru wojskowego. Pomimo zmian mody jakie miały miejsce na przestrzeni 200 lat jego historii, zachował on pewne cechy wspólne ze swoim pierwowzorem z epoki napoleońskiej, takie jak zielony kolor, polskie godło państwowe, a także wyszycia haftem srebrnym liści dębowych oraz żołędzi.
Dystynkcje.
Wzory oznak noszonych na klapach marynarki do munduru wyjściowego:
Dodatkowo do oznak noszonych na klapach marynarki do munduru wyjściowego oraz nad lewą kieszenią koszuli stosuje się wypustki w kolorze:
Na początku XXI wieku niższym aktem prawnym wprowadzono honorowe dystynkcje z fioletowymi wypustkami dla kapelanów Lasów Państwowych:
13 października 2022 Dyrektor Generalny LP powołał Zespół Duszpasterski Lasów Państwowych, jednocześnie wprowadzając kolejne dystynkcje dla duchownych:

</doc>
<doc id="1778273" url="https://pl.wikipedia.org/wiki?curid=1778273" title="Ogonów (przystanek kolejowy)">
Ogonów (przystanek kolejowy)

Ogonów - nieistniejący już przystanek osobowy na zlikwidowanej linii kolejowej nr 313 Otmuchów - Przeworno, w miejscowości Ogonów, w województwie opolskim, w powiecie nyskim, w gminie Kamiennik, w Polsce.

</doc>
<doc id="1778274" url="https://pl.wikipedia.org/wiki?curid=1778274" title="Czerwona oberża (ujednoznacznienie)">
Czerwona oberża (ujednoznacznienie)



</doc>
<doc id="1778276" url="https://pl.wikipedia.org/wiki?curid=1778276" title="Sorell">
Sorell

Sorell- miasto na Tasmanii, położone na północny wschód od stolicy stanu Hobart. Miasto leży na trasie autostrady- Tasman Highway. Sorell wchodzi w skład samorządu terytorialnego Sorell Council.
W przeszłości Sorell było znane jako miasto, które leżało na trasie między Hobart i kolonią karną Port Arthur.

</doc>
<doc id="1778277" url="https://pl.wikipedia.org/wiki?curid=1778277" title="Violetta Villas (album 1986)">
Violetta Villas (album 1986)

Violetta Villas - album Violetty Villas z 1986 roku będący reedycją albumu z 1966 roku. 
Lista utworów - LP (Pronit PLP0041).
Strona A
Strona B

</doc>
<doc id="1778278" url="https://pl.wikipedia.org/wiki?curid=1778278" title="Taiei Kin">
Taiei Kin

 – japoński karateka, kickbokser i zawodnik MMA występujący w wadze średniej i półciężkiej.
Kariera sportowa.
Urodził się w wielodzietnej rodzinie o koreańskich korzeniach. Karate zaczął trenować w bardzo młodym wieku, w szkole średniej ćwiczył również boks. Będąc na studiach wstąpił do organizacji Seidokaikan i rozpoczął starty w profesjonalnych turniejach pełnokontaktowego karate.
Karate.
W 1992 roku zajął drugie miejsce w Pucharze Świata Seidokaikan. W finale pokonał go Andy Hug. Rok później został również wicemistrzem turnieju Karate Japan Open (tym razem w finałowej walce uległ Masaakiemu Satake). Sukces ten powtórzył w 1994 roku. W 1995 roku zdobył Puchar Świata Seidokaikan, pokonując w finale Toshiyuki Atokawę.
Kick-boxing.
W organizacji K-1 startował od jej powstania w 1993 roku. W swojej debiutanckiej walce podczas K-1 Grand Prix 1993 pokonał przez decyzję utytułowanego brytyjskiego karatekę Michaela Thompsona.
Kin, zawodnik wagi półciężkiej, był jednym z najlżejszych zawodników w K-1, co uniemożliwiało mu skuteczną rywalizację w turniejach z cyklu K-1 World GP. Walczył więc głównie w pojedynczych walkach pozaturniejowych. W jednej z nich w czerwcu 1993 roku na gali K-1 Sanctuary 3 zmierzył się z Changpuekiem Kiatsongritem o mistrzostwo świata UKF w wadze półciężkiej. Przegrał przez decyzję po 5 rundach. W marcu 1994 roku doszło do walki rewanżowej (gala K-1 Challenge '94). Tym razem tryumfował Kin (przez niejednogłośną decyzja) i odebrał Tajowi tytuł.
W lipcu 1995 roku zajął w Nogoi drugie miejsce w turnieju K-3 Grand Prix, przegrywając w finale po niezwykle wyrównanej walce (zarządzone zostały dwie rundy dogrywkowe) z Holendrem Ivanem Hyppolitem. 1 września 1996 roku został mistrzem świata WMTC w wadze juniorśredniej, pokonując przez niejednogłośną decyzję broniącego tytułu Taja Wanlopa Sor. Sarthaphana
30 lipca 2000 roku, po zwycięstwie nad Stanem Longinidisem w K-1 World GP w Nagoi, zakończył sportową karierę.
Powrót.
Karierę wznowił po 6-letniej przerwie w 2006 roku. W sierpniu zadebiutował w MMA, biorąc udział w turnieju "HERO’S 2006 Light Heavyweight Tournament". Odpadł w ćwierćfinale, przegrawszy przez poddanie z judoką Yoshihiro Akiyamą. W sumie w latach 2006–2008, walcząc dla organizacji Hero’s i DREAM, stoczył na zasadach MMA 6 walk (3-3-0).
W 2007 roku powrócił również na ringi K-1. Wziął udział w turnieju K-1 World GP w Hongkongu (GP Azji). Wygrał dwie pierwsze walki przez nokaut, ale musiał się wycofać z finału z powodu kontuzji. W 2009 roku zajął 2. miejsce w GP Azji w Seulu, przegrywając w walce finałowej przez jednogłośną decyzję z Hindusem Jaideepem Singhiem.
W październiku 2011 roku 41-letni Kin podpisał kontrakt z japońską organizacją sportów walki ACCEL. Dwa miesiące później, w swoim pierwszym od ponad dwóch lat występie, pokonał w walce kick-bokserskiej Ryujiego Goto.
Osiągnięcia.
Kick-boxing:
Karate Seidokaikan:

</doc>
<doc id="1778280" url="https://pl.wikipedia.org/wiki?curid=1778280" title="Collegium Willibaldinum">
Collegium Willibaldinum

Collegium Willibaldinum – katolickie seminarium duchowne w Eichstätt, w Bawarii, w Niemczech, założone w 1564.
Oprócz właściwego seminarium, w strukturze Collegium funkcjonuje muzeum naturalne na zamku Willibaldsburg, Collegium Orientale, kościół Anioła Stróża i główna kongregacja Wspólnoty Życia Chrześcijańskiego biskupstwa Eichstätt. W części budynków Collegium urządzono ponadto dom noclegowy.
Collegium założył biskup Martin von Schaumberg, celem kształcenia duchowieństwa z tej części Rzeszy i propagowania idei soboru trydenckiego. Pierwszym kierownikiem Collegium został teolog Rudolf Clenck.
Na bazie Collegium powstał w 1980 – przekształcony w 2001 – Katolicki Uniwersytet Eichstätt-Ingolstadt ("Katholische Universität Eichstätt-Ingolstadt").

</doc>
<doc id="1778281" url="https://pl.wikipedia.org/wiki?curid=1778281" title="Czerwona oberża (film 1951)">
Czerwona oberża (film 1951)

Czerwona oberża (fr. "L’Auberge rouge") – francuski film komediowy z 1951 roku w reżyserii Claude'a Autanta-Lary.
Obraz zrealizowany w konwencji filmowej ballady, zaakcentowanej śpiewanym wstępem i zakończeniem. 
Treść.
Akcja tej czarnej komedii rozgrywa się na południu Francji (Ardèche) w pierwszej połowie XIX wieku. Pewien zakonnik wędrując zimą w asyście nowicjusza, zatrzymuje się w karczmie położonej na odludziu w górach Owernii. Przebywają tam również inni przypadkowi podróżni. Gdy żona oberżysty postanawia skorzystać z obecności duchownego i odbyć spowiedź, wyznaje zaskoczonemu mnichowi, że od wielu lat wraz z mężem mordują swych gości dla ich obrabowania i że dotąd zgładzili ponad setkę przybyłych. Wstrząśnięty tym zakonnik pragnie ostrzec i uratować obecnych gości, nie wie jednak, jak tego dokonać nie łamiąc zarazem tajemnicy spowiedzi. Z pomocą przychodzą mu nieprzewidziane przypadki.

</doc>
<doc id="1778282" url="https://pl.wikipedia.org/wiki?curid=1778282" title="Instytut Wydawniczy „Pax”">
Instytut Wydawniczy „Pax”

Instytut Wydawniczy „Pax” – polska oficyna wydawnicza z siedzibą w Warszawie wydająca książki o tematyce filozoficznej, teologicznej i religioznawczej. Publikuje prace poświęcone historii Kościoła i historii Polski, problematyce wychowania, a także literaturę piękną.
Rys historyczny.
Początki istnienia Instytutu przypadają na przełom 1948/1949. W 1948 r. podjęto z inspiracji Bolesława Piaseckiego – w kilkunastoosobowym zespole Stowarzyszenia „Pax” ze środowiska „Dziś i Jutro” – prace przygotowawcze. W ich wyniku 25 maja 1949 r. Spółka Wydawnicza Pax założyła oficjalnie Instytut Wydawniczy „Pax”.
Pierwszą książką wydaną nakładem oficyny był Nowy Testament w przekładzie ks. Eugeniusza Dąbrowskiego, który wraz z późniejszym przekładem ks. Seweryna Kowalskiego miał ponad trzydzieści wydań. Łączny nakład obu publikacji przekroczył dwa miliony egzemplarzy.
Wiele publikacji IW Pax dotyczyło historii najnowszej, zwłaszcza dziejów patriotycznego czynu zbrojnego Armii Krajowej. Najważniejsze z nich to: Adam Borkiewicz "Powstanie Warszawskie. Zarys działań natury wojskowej"(1964); Cezary Chlebowski "Wachlarz. Monografia wydzielonej organizacji dywersyjnej Armii Krajowej: wrzesień 1941 – marzec 1943" (1983); Jędrzej Tucholski, "Cichociemni" (1984); Jan Grużewski, Stanisław Kopf, "Dni Powstania" (1957); Wojciech Borzobohaty, "Jodła" (1988) i wiele innych. Nakładem IW Pax ukazało się wiele dzieł polskich i emigracyjnych pisarzy, wśród których znaleźli się m.in.: Zofia Kossak, Maria Kuncewiczowa, Teodor Parnicki, Melchior Wańkowicz, Stanisław Cat–Mackiewicz, Władysław Jan Grabski, Roman Brandstaetter, Jan Dobraczyński (ps. Eugeniusz Kurowski) oraz Antoni Gołubiew (ps. Goa, Jan Karol Wayda, Jerzy Cichocki).
Wydawnictwo opublikowało wiele dzieł klasyków powieści katolickiej, takich jak: Georges Bernanos, Graham Greene i Julien Green, Bruce Marshall, François Mauriac, Gilbert Keith Chesterton czy Sigrid Undset.
IW Pax wydało również książki ojców Soboru Watykańskiego II (1962–1965) oraz jego późniejszych popularyzatorów – takich jak: Marie-Dominique Chenu, Yves Congar, Karl Rahner, Joseph Ratzinger.
Nagrody.
Instytut Wydawniczy „Pax” wielokrotnie nagradzano i wyróżniano w licznych konkursach. Do najważniejszych należą: nagroda im. Włodzimierza Pietrzaka; nagrody Targów Wydawców Katolickich (nagrody Feniksa), wyróżnienie w konkursie im. J. Długosza, Polskiego Towarzystwa Wydawców Książek.

</doc>
<doc id="1778283" url="https://pl.wikipedia.org/wiki?curid=1778283" title="Fryderyk II Hohenzollern (biskup Augsburga)">
Fryderyk II Hohenzollern (biskup Augsburga)

Fryderyk II Hohenzollern (von Zollern) (ur. 1451, zm. 8 marca 1505 w Dillingen an der Donau) – biskup Augsburga w latach 1486 - 1505.
Był najstarszym synem Jobsta Nikolausa Hohenzollerna i Agnieszki von Werdenberg - siostry Hugona XI grafa von Werdenberg i Johanna II biskupa Augsburga. Tron biskupi objął więc po swoim wuju.
Pełnił funkcje kanonika w Konstancji i Strasburgu. Studiował we Fryburgu Bryzgowijskim i Erfurcie, gdzie w 1470 został wybrany rektorem. W 1477 został rektorem Fryburgu Bryzgowijskim, gdzie poznał Johanna Geilera von Kaysersberg. Po śmierci swojego wuja, dzięki wsparciu Habsburgów został wybrany biskupem Augsburga.
Zaraz po wyborze zwołał synod w Dillingen. Ściągnął również von Kaysersberga, którego mianował kaznodzieją w augsburskiej katedrze. Fryderyk często wizytował klasztory i wspierał reformę reguły benedyktyńskiej. W 1500 została też poświęcona bazylika Św. Ulryka. Powiększył domenę biskupią, nabywając nowe ziemie.
Angażował się w sprawy polityczne. W 1497 przystąpił do Związku Szwabskiego. Wspierał cesarza Maksymiliana w walkach ze Szwajcarami.
Zmarł w wieku 54 lat. Na tronie biskupim zasiadał lat 19. Jego następcą został Henryk IV von Lichtenau.

</doc>
<doc id="1778286" url="https://pl.wikipedia.org/wiki?curid=1778286" title="Największe przeboje (album Violetty Villas)">
Największe przeboje (album Violetty Villas)

Największe przeboje - album LP Violetty Villas z 1987 roku wydany w nakładzie 15.000 egzemplarzy.

</doc>
<doc id="1778288" url="https://pl.wikipedia.org/wiki?curid=1778288" title="Port lotniczy La Rochelle-Île de Ré">
Port lotniczy La Rochelle-Île de Ré

Port lotniczy La Rochelle-Île de Ré (fr. "Aéroport de La Rochelle - Ile de Ré") – lotnisko cywilne położone 2,5 kilometra od francuskiego miasta La Rochelle. Lotnisko obsługuje również wyspę Île de Ré, która posiada połączenie mostowe z La Rochelle.
W 2007 roku lotnisko obsłużyło ponad 220 tys. pasażerów i jest obecnie jednym z najbardziej rozwijających się lotnisk cywilnych we Francji.

</doc>
<doc id="1778292" url="https://pl.wikipedia.org/wiki?curid=1778292" title="A.S.A. Crew">
A.S.A. Crew

A.S.A. Crew – pierwszy długogrający album crossoverowego japońskiego zespołu Maximum the Hormone.

</doc>
<doc id="1778293" url="https://pl.wikipedia.org/wiki?curid=1778293" title="Ian Napier">
Ian Napier

Ian Napier (ur. 24 lipca 1895 w Milton, zm. 9 maja 1977 w Londynie) – brytyjski pilot zaliczany do asów myśliwskich okresu I wojny światowej. Autor 12 zwycięstw powietrznych.
Ian Napier przed wybuchem wojny uczył się w Eton. Do armii wstąpił około 1915 roku i służył w pułku Argyll and Sutherland Highlanders.
W 1916 roku został przeniesiony RFC i po przejściu w pierwszej połowie 1917 roku szkolenia z pilotażu, został przydzielony do eskadry myśliwskiej No. 40 Squadron RAF.
W jednostce odniósł swoje pierwsze zwycięstwo powietrzne 14 kwietnia 1917 roku nad niemieckim samolotem Albatros D.III. Do 4 lipca 1918 roku odniósł 12 zwycięstw powietrznych.
Po zakończeniu wojny powrócił do rodzinnej firmy stoczniowej. Zmarł w 1977 roku w Londynie i został pochowany na cmentarzu w Dunbarton.
Ian Napier był odznaczony m.in.:

</doc>
<doc id="1778294" url="https://pl.wikipedia.org/wiki?curid=1778294" title="Laura Pous Tió">
Laura Pous Tió

Laura Pous Tió (ur. 1 października 1984 w Granollers de Rocacorba) – hiszpańska tenisistka. Zawodniczka praworęczna z oburęcznym backhandem. Czterokrotna medalistka igrzysk śródziemnomorskich – w tym trzykrotnie zdobywała złoty medal.
Zwyciężyła w dwudziestu turniejach singlowych i dziewięciu deblowych cyklu ITF.

</doc>
<doc id="1778295" url="https://pl.wikipedia.org/wiki?curid=1778295" title="No More Drama">
No More Drama

No More Drama to piąty studyjny album amerykańskiej wokalistki Mary J. Blige, wydany 28 sierpnia 2001. Album uzyskał status podwójnej platyny w USA.

</doc>
<doc id="1778298" url="https://pl.wikipedia.org/wiki?curid=1778298" title="Kłodobok (stacja kolejowa)">
Kłodobok (stacja kolejowa)

Kłodobok - nieistniejąca już stacja kolejowa na zlikwidowanej linii kolejowej nr 313 Otmuchów - Przeworno, w miejscowości Karłowice Małe, w województwie opolskim, w powiecie nyskim, w gminie Kamiennik, w Polsce.

</doc>
<doc id="1778303" url="https://pl.wikipedia.org/wiki?curid=1778303" title="Cieszanowice (przystanek kolejowy)">
Cieszanowice (przystanek kolejowy)

Cieszanowice - nieistniejący już przystanek kolejowy na zlikwidowanej linii kolejowej nr 313 Otmuchów - Przeworno, w miejscowości Cieszanowice, w województwie opolskim, w powiecie nyskim, w gminie Kamiennik, w Polsce.

</doc>
<doc id="1778309" url="https://pl.wikipedia.org/wiki?curid=1778309" title="Szklary Grodkowskie">
Szklary Grodkowskie

Szklary Grodkowskie – nieistniejący już przystanek kolejowy na zlikwidowanej linii kolejowej nr 313 Otmuchów – Przeworno, w miejscowości Szklary, w województwie opolskim, w powiecie nyskim, w gminie Kamiennik, w Polsce.

</doc>
<doc id="1778311" url="https://pl.wikipedia.org/wiki?curid=1778311" title="Vilayət Quliyev">
Vilayət Quliyev

Vilayət Muxtar oğlu Quliyev (ur. 5 listopada 1952) – azerbejdżański filolog, polityk, dyplomata, minister spraw zagranicznych w latach 1999–2004, ambasador w Polsce (2004–2010) i na Węgrzech (od 2010).
Życiorys.
W 1975 ukończył studia na Wydziale Filologicznym Uniwersytetu Bakijskiego, a w 1981 studia podyplomowe w Instytucie Literatury Akademii Nauk Azerbejdżańskiej SRR. W 1982 uzyskał stopień kandydata nauk, a w 1990 stopień doktora nauk w zakresie filologii.
W latach 1975–1978 był nauczycielem w szkole w Beyləqan. Od 1981 pracował w Instytucie Literatury Akademii Nauk, gdzie od 1987 pełnił funkcję zastępcy dyrektora. W latach 1991–1992 był wykładowcą na Uniwersytecie Atatürka w Erzurum (Turcja). W 1992 powrócił do pracy w Instytucie Literatury AN. Jednocześnie objął funkcję redaktora naczelnego gazety „Millet”. W 1996 został wybrany do Zgromadzenia Narodowego w okręgu jednomandatowym. Od 1999 do 2004 pełnił funkcję ministra spraw zagranicznych.
W 2004 otrzymał nominację na stanowisko Ambasadora Nadzwyczajnego i Pełnomocnego w Rzeczypospolitej Polskiej. Misję pełnił do 2010. W tym samym roku objął funkcję Ambasadora w Republice Węgierskiej.
Jest autorem 15 książek i ponad 300 publikacji naukowych.
Deklaruje znajomość rosyjskiego, tureckiego, perskiego, angielskiego i polskiego.

</doc>
<doc id="1778314" url="https://pl.wikipedia.org/wiki?curid=1778314" title="Vilayat Guliyev">
Vilayat Guliyev



</doc>
<doc id="1778315" url="https://pl.wikipedia.org/wiki?curid=1778315" title="Matthew Selt">
Matthew Selt

Matthew Selt (ur. 7 marca 1985) – angielski snookerzysta zamieszkały w Romford w północno-wschodnim Londynie. Plasuje się na 46 miejscu pod względem zdobytych setek w profesjonalnych turniejach, ma ich łącznie 173.
Jego największym sukcesem w turniejach rankingowych było zwycięstwo w Indian Open 2019, gdzie w finale pokonał Lü Haotiana 5:3.

</doc>
<doc id="1778317" url="https://pl.wikipedia.org/wiki?curid=1778317" title="Jagielno (przystanek kolejowy)">
Jagielno (przystanek kolejowy)

Jagielno – nieistniejący już przystanek kolejowy na zlikwidowanej linii kolejowej nr 313 Otmuchów – Przeworno, w miejscowości Jagielno, w województwie dolnośląskim, w powiecie strzelińskim, w gminie Przeworno, w Polsce.

</doc>
<doc id="1778318" url="https://pl.wikipedia.org/wiki?curid=1778318" title="Khieu Samphan">
Khieu Samphan

Khieu Samphan (ur. 28 lipca 1931) – prezydent Demokratycznej Kampuczy od 1976 do 1979.
W 1955 otrzymał stypendium we Francji, gdzie opublikował pracę doktorską „Gospodarka i rozwój przemysłowy Kambodży”. Po powrocie do Kambodży pracował jako profesor, a od 1962 był sekretarzem stanu ds. handlu w rządzie Sihanouka. Z obawy przed rządowymi służbami bezpieczeństwa ukrywał się od 1967 i na początku lat 70. został członkiem partyzantki Czerwonych Khmerów. Po przejęciu przez nich władzy mianowany w 1976 prezydentem.
W 1987 został następcą Pol Pota, gdy ten zrezygnował jako oficjalny przywódca Czerwonych Khmerów, i reprezentował Kampuczę w 1989 na Międzynarodowej Konferencji ds. Kambodży w Paryżu. W 1998 opuścił Czerwonych Khmerów i zamieszkał w prowincji Pailin.
Aresztowany 19 listopada 2007 pod zarzutami zbrodni przeciwko ludzkości, złamania Konwencji Genewskiej z 1949 roku oraz ludobójstwo był sądzony przez Nadzwyczajną Izbę Sądu Kambodży. 8 sierpnia 2014 roku skazany na dożywotnie więzienie.

</doc>
<doc id="1778319" url="https://pl.wikipedia.org/wiki?curid=1778319" title="Mistrzostwa Świata w Kolarstwie Górskim 2006">
Mistrzostwa Świata w Kolarstwie Górskim 2006

17. Mistrzostwa Świata w Kolarstwie Górskim – zawody sportowe, które odbyły się w dniach 22 sierpnia – 27 sierpnia 2006 roku w Rotorua w Nowej Zelandii.

</doc>
<doc id="1778321" url="https://pl.wikipedia.org/wiki?curid=1778321" title="Len Hachborn">
Len Hachborn

Leonard Hachborn (ur. 9 września 1961 w Brantford) – kanadyjski zawodowy hokeista na lodzie.
Kariera zawodnicza.
W latach 1983–1985 występował w lidze NHL na pozycji centra. Wybrany z numerem (184) w dziewiątej rundzie draftu NHL w 1981 roku przez Philadelphia Flyers. Oprócz drużyny z Philadelphii, grał także w Los Angeles Kings. W sezonach zasadniczych NHL rozegrał łącznie 102 spotkania. Zdobył 20 bramek, a przy 39 asystował. Ostatecznie karierę profesjonalisty zakończył w 2001 roku.

</doc>
<doc id="1778322" url="https://pl.wikipedia.org/wiki?curid=1778322" title="Sarby (przystanek kolejowy)">
Sarby (przystanek kolejowy)

Sarby – nieistniejący już przystanek kolejowy na zlikwidowanej linii kolejowej nr 313 Otmuchów – Przeworno, w miejscowości Sarby, w województwie dolnośląskim, w powiecie strzelińskim, w gminie Przeworno, w Polsce.

</doc>
<doc id="1778323" url="https://pl.wikipedia.org/wiki?curid=1778323" title="Aristide Rinaldini">
Aristide Rinaldini

Aristide Rinaldini (ur. 5 lutego 1844 w Montefalco, zm. 10 lutego 1920 w Rzymie) – włoski duchowny katolicki, dyplomata, kardynał.
Życiorys.
Kształcił się w seminarium watykańskim, a także "Almo Collegio Capranica". Na Uniwersytecie Gregoriańskim uzyskał doktorat z filozofii i licencjat z teologii. 6 czerwca 1868 przyjął święcenia kapłańskie, po czym rozpoczął pracę jako sekretarz w nuncjaturach w Portugalii (1868-1872) i Belgii (1872-1880). Był następnie "chargé d'affaires" a od 1887 audytorem. Po przejęciu władzy w Belgii przez liberalny gabinet stosunki dyplomatyczne z Watykanem zostały zerwane, a nuncjusz Serafino Vannutelli musiał opuścić kraj. Rinaldini powrócił tam wtedy jako "prywatny agent". W latach 1887-1893 był internuncjuszem w Holandii, a od 1891 także w Luksemburgu. W 1893 został substytutem w Sekretariacie Stanu.
14 sierpnia 1896 mianowany tytularnym arcybiskupem Eraclea di Europa. Cztery dni później objął obowiązki nuncjusza w Belgii. Sakrę przyjął w Rzymie z rąk kardynała Mariano Rampolla del Tindaro, Sekretarza Stanu Stolicy Apostolskiej. Na tej samej uroczystości konsekrowany został przyszły kardynał Sebastiano Martinelli. W 1899 został nuncjuszem w Hiszpanii. Na konsystorzu z kwietnia 1907 kreowany kardynałem prezbiterem, przestał jednocześnie pełnić obowiązki nuncjusza. W latach 1912-1914 pełnił funkcję Kamerlinga Świętego Kolegium Kardynałów. Brał udział w konklawe 1914. Pochowany na Campo Verano.

</doc>
<doc id="1778326" url="https://pl.wikipedia.org/wiki?curid=1778326" title="Herb Papowa Biskupiego">
Herb Papowa Biskupiego

Herb Papowa Biskupiego został zatwierdzony 19 kwietnia 1991 roku. Przedstawia on ruiny zamku we wsi Papowo Biskupie oraz oznaki władzy biskupa (mitra, pastorał oraz krzyż).

</doc>
<doc id="1778328" url="https://pl.wikipedia.org/wiki?curid=1778328" title="Archidiecezja Lyon">
Archidiecezja Lyon



</doc>
<doc id="1778330" url="https://pl.wikipedia.org/wiki?curid=1778330" title="Shiikh">
Shiikh

Shiikh (somalijski: "Sheekh", arabski "شَيخ") − miasto w regionie Togdheer w Somalii, na terenie Somalilandu. Znajduje się 70 km na północ od Burco.

</doc>
<doc id="1778331" url="https://pl.wikipedia.org/wiki?curid=1778331" title="Rascisłau Łapicki">
Rascisłau Łapicki

Rascisłau Łapicki, biał. Расціслаў Лапіцкі (ur. 1 września 1928 we wsi Kasuta w powiecie wilejskim, zm. 28 października 1950 na uroczysku Krasny Bierażok k. Wilejki) – białoruski działacz antysowiecki, twórca podziemnego ugrupowania na Ziemi Miadziolskiej i Smorgońskiej. 
Życiorys.
Urodził się na Wileńszczyźnie w rodzinie duchownego prawosławnego. W 1944 związał się z antysowieckim ruchem oporu na Wileńszczyźnie, którego centrum znajdowało się w Wileńskim Seminarium Duchownym, do którego uczęszczał jego brat Aleh. Za działalność opozycyjną władze sowieckie skazały Aleha na 10 lat więzienia, Raścisława na 3 lata, jednak w 1945 w wyniku amnestii wyszedł na wolność. Od 1946 do 1949 uczył się w szkołach średnich w Miadziole i Smorgoniach, gdzie stworzył antysowiecki ruch młodzieżowy (Młodzieżowe Podziemie Antykomunistyczne Ziemi Miadziolskiej i Smorgońskiej, biał. "Мядзельска-Смаргонскае маладзёвае антыкамуністычнае падполле"), który walczył z systemem komunistycznym, rozpowszechniając antysowieckie ulotki. W 1950 grupa została rozpracowana przez NKWD. Rościsław uciekł pieszo do Kobylnika, jednakże został tam zatrzymany. Również inni członkowie grupy zostali aresztowani i osądzeni. W większości zostali skazani na 25 lat więzienia, a dwaj liderzy: Łapicki i Fakunda Nieściarowicz na karę śmierci (Nieściarowiczowi wyrok zamieniono na dożywocie). 
Do dziś żyje siostra Rościsława – Alona Szarepa-Łapicka, która stara się o prawną i społeczną rehabilitację brata. W 2009 białoruscy działacze niepodległościowi z inicjatywy Alaksieja Siudaka kilkakrotnie dokonywali upamiętnienia powstańców i Łapickiego na uroczysku Krasny Bierażok, jednak ustawiane krzyże były sukcesywnie usuwane przez lokalne władze.

</doc>
<doc id="1778332" url="https://pl.wikipedia.org/wiki?curid=1778332" title="Rościsław Łapicki">
Rościsław Łapicki



</doc>
<doc id="1778333" url="https://pl.wikipedia.org/wiki?curid=1778333" title="Zacisze (Kielce)">
Zacisze (Kielce)



</doc>
<doc id="1778334" url="https://pl.wikipedia.org/wiki?curid=1778334" title="Oddziaływania jądrowe">
Oddziaływania jądrowe



</doc>
<doc id="1778337" url="https://pl.wikipedia.org/wiki?curid=1778337" title="Ministrowie spraw zagranicznych Polski">
Ministrowie spraw zagranicznych Polski

Poniższa tabela przedstawia wszystkich ministrów spraw zagranicznych w Polsce od czasu utworzenia rządu polskiego w Królestwie Polskim w roku 1917 do dziś.

</doc>
<doc id="1778339" url="https://pl.wikipedia.org/wiki?curid=1778339" title="Sheikh">
Sheikh



</doc>
<doc id="1778340" url="https://pl.wikipedia.org/wiki?curid=1778340" title="Stojko Sakaliev">
Stojko Sakaliev



</doc>
<doc id="1778341" url="https://pl.wikipedia.org/wiki?curid=1778341" title="Louis-Marie-Joseph-Eusèbe Caverot">
Louis-Marie-Joseph-Eusèbe Caverot

Louis-Marie-Joseph-Eusèbe Caverot (ur. 26 maja 1806 w Joinville, zm. 23 stycznia 1887 w Lyonie) – francuski duchowny katolicki, arcybiskup Lyonu, prymas Galii, kardynał.
Życiorys.
Ukończył seminarium św. Sulpicjusza w Paryżu. Święcenia kapłańskie otrzymał 19 marca 1831. Pracował w archidiecezji Besançon m.in. jako wikariusz metropolitalny, proboszcz, kanonik w katedrze, a także wikariusz generalny.
20 kwietnia 1849 otrzymał nominację na biskupa Saint-Dié. Sakry udzielił w katedrze w Bensançon przyszły kardynał Jacques-Marie-Adrien-Césaire Mathieu. 26 lipca 1876 został metropolita Lyonu i prymasem Galii. Na konsystorzu z marca 1877 kreowany kardynałem prezbiterem San Silvestro in Capite. Brał udział w konklawe 1878. Pochowany w katedrze lyońskiej.

</doc>
<doc id="1778342" url="https://pl.wikipedia.org/wiki?curid=1778342" title="Kawetczyzna (Kielce)">
Kawetczyzna (Kielce)

Kawetczyzna - część Kielc, znajdująca się na południowych obrzeżach miasta, sąsiadująca z Barwinkiem. Od południa graniczy z Pasmem Posłowickim i Pasmem Dymińskim wchodzącymi w skład Chęcińsko-Kieleckiego Parku Krajobrazowego. W granicach miasta od 1930 roku.
Główne ulice Kawetczyzny to: Buska, Iłżecka, Jędrzejowska, Konecka, św. Rafała Kalinowskiego (dawniej "Kozienicka"), Łagowska, Opatowska, Opoczyńska, Pińczowska, Włoszczowska, Wiślicka (dawniej "Sandomierska").
Na terenie Kawetczyzny swoją siedzibę ma zakon Karmelitanek Bosych. Większość Kawetczyzny należy do obszaru parafii Chrystusa Króla.
Turystyka.
Przez Kawetczyznę przechodzą:
Komunikacja.
Dojazd autobusami komunikacji miejskiej nr 2, 27, 29, 30 (ul. Ściegiennego).
Kawetczyznę przecina ulica ks. Piotra Ściegiennego, która ok. 100 metrów na południe za Kawetczyzną łączy się z aleją ks. Jerzego Popiełuszki będącą częścią drogi krajowej 73.

</doc>
<doc id="1778343" url="https://pl.wikipedia.org/wiki?curid=1778343" title="Linia kolejowa nr 313">
Linia kolejowa nr 313

Linia kolejowa nr 313 rozpoczynała swój bieg na stacji Otmuchów na terenie województwa opolskiego, natomiast jej koniec umiejscowiono na stacji Przeworno, na terenie województwa dolnośląskiego, gdzie linia ta łączyła się z linią kolejową nr 321 Grodków Śląski – Głęboka Śląska. Była to linia jednotorowa, o szerokości torów 1435 mm, niezelektryfikowana.
Obecnie linia jest nieczynna, a tory jej zostały rozebrane.

</doc>
<doc id="1778344" url="https://pl.wikipedia.org/wiki?curid=1778344" title="Wilhelm Schlenk">
Wilhelm Schlenk

Wilhelm Johann Schlenk (ur. 22 marca 1879 w Monachium, zm. 29 kwietnia 1943 w Tybindze) – niemiecki chemik, specjalista w zakresie związków metaloorganicznych.
Studiował tam na Uniwersytecie Ludwika i Maksymiliana w Monachium. W roku 1917 opublikował, wraz z Johanną Holtz, informację o otrzymaniu pierwszych związków litoorganicznych:
Zajmował się również badaniami wolnych rodników i karboanionami. Wspólnie z synem odkrył, że halogenki magnezoorganiczne biorą udział w złożonej równowadze zwanej dzisiaj równowagą Schlenka:
Schlenk opracował technikę pracy laboratoryjnej ze związkami wrażliwymi na kontakt z powietrzem, skonstruował na przykład linię próżniową (zwaną również linią Schlenka) i ampułę laboratoryjną (naczynie Schlenka).

</doc>
<doc id="1778348" url="https://pl.wikipedia.org/wiki?curid=1778348" title="Wydawnictwo Uniwersytetu Kazimierza Wielkiego">
Wydawnictwo Uniwersytetu Kazimierza Wielkiego

Wydawnictwo Uniwersytetu Kazimierza Wielkiego (poprzednio Wydawnictwo Akademii Bydgoskiej) – wydawnictwo założone w 1971 roku.
Specjalizuje się w publikacjach naukowych wydając monografie, rozprawy naukowe, skrypty, zeszyty naukowe, prace pokonferencyjne, informacyjne, przewodniki metodyczne i czasopisma. Dokumentują one dorobek pracowników naukowych uczelni i reprezentują różne dziedziny wiedzy. Część publikacji to podręczniki i książki stanowiące praktyczne przewodniki po danej dziedzinie.

</doc>
<doc id="1778349" url="https://pl.wikipedia.org/wiki?curid=1778349" title="Leonhard Fuchs">
Leonhard Fuchs



</doc>
<doc id="1778350" url="https://pl.wikipedia.org/wiki?curid=1778350" title="Shanghai Masters 2009">
Shanghai Masters 2009

Roewe Shanghai Masters – pierwszy turniej rankingowy sezonu snookerowego 2009/2010, rozgrywany w dniach 7–13 września 2009 roku w hali widowiskowej Grand Stage w Szanghaju.
Obrońcą tytułu mistrzowskiego był Anglik Ricky Walden, który przegrał w ćwierćfinale z Liangiem Wenbo 3−5.
Zwycięzcą turnieju został Ronnie O’Sullivan, który w finale pokonał Lianga Wenbo 10−5. Dla Anglika była to 22. wygrana w imprezie rankingowej w karierze.
Nagrody.
Nagrody w finale:
Dojście do danej fazy turnieju:
Breaki:
Całość puli to £300 000.
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu. Jako drugi rozstawiony został aktualny Mistrz świata. Następni gracze byli rozstawiani według kolejności zajmowanej na światowej liście rankingowej (w nawiasie podano rundę w której zawodnik zakończył swój udział w turnieju):
Zawodnicy nierozstawieni.
Poniżsi zawodnicy uzyskali awans do turnieju Shanghai Masters poprzez udział w kwalifikacjach (w nawiasie numer zajmowany na liście rankingowej):
Runda dzikich kart.
Mecze rundy dzikich kart rozegrano 7 września 2009 roku. W przeciwieństwie do poprzedniego roku, w 2009 roku nie wszyscy gracze z dziką kartą byli reprezentantami Chin.
Kwalifikacje.
Mecze kwalifikacyjne zostały rozegrane w dniach 3–6 sierpnia 2009 w Pontin’s Centre w Prestatyn w Walii. Wyłoniły one 16 zawodników, którzy w pierwszej rundzie turnieju zmierzyli się z najlepszą 16 światowego rankingu snookerowego.

</doc>
<doc id="1778351" url="https://pl.wikipedia.org/wiki?curid=1778351" title="Bitwa pod Ouessant">
Bitwa pod Ouessant



</doc>
<doc id="1778352" url="https://pl.wikipedia.org/wiki?curid=1778352" title="Jean Bernard Leon Foucault">
Jean Bernard Leon Foucault



</doc>
<doc id="1778353" url="https://pl.wikipedia.org/wiki?curid=1778353" title="Essy Persson">
Essy Persson

Essy Persson (ur. 15 czerwca 1941 w Göteborgu) – szwedzka aktorka. W 1971 roku wystąpiła w filmie "Want So Much To Believe".

</doc>
<doc id="1778354" url="https://pl.wikipedia.org/wiki?curid=1778354" title="Cecilia Payne-Gaposchkin">
Cecilia Payne-Gaposchkin

Cecilia Payne-Gaposchkin (ur. 10 maja 1900, zm. 7 grudnia 1979) – brytyjsko-amerykańska astronomka.
Życiorys.
Cecilia Helena Payne urodziła się w Wendover w Wielkiej Brytanii; jako czterolatka straciła ojca (Edwarda), od tej pory była wychowywana tylko przez matkę, Emmę. Studiowała w Newnham College Uniwersytetu w Cambridge; następnie, dzięki wstawiennictwu Harlowa Shapleya, została jego doktorantką w Harvard College Observatory. Zajmowała się badaniami widm gwiazd.
W swojej pracy doktorskiej już w 1925 roku twierdziła, że różne natężenia linii absorpcyjnych nie wynikają z różnic ich składu chemicznego, lecz z różnic temperatury. Odkryła też, że najczęściej występującymi pierwiastkami w gwiazdach są wodór i hel; z obawy przed odrzuceniem pracy poczyniła w niej zastrzeżenie, że wyliczone wartości są prawdopodobnie obarczone błędem. Twierdzenia te były odrzucane aż do 1929 roku, gdy opublikował je jeden z jej dotychczasowych oponentów.
Jako pierwsza kobieta została profesorem Uniwersytetu Harvarda.
W 1934 roku została pierwszą laureatką nowo utworzonej nagrody Annie J. Cannon Award in Astronomy. W 1976 roku American Astronomical Society przyznało jej nagrodę Henry Norris Russell Lectureship. Nazwiskiem Cecilii Payne-Gaposchkin nazwano planetoidę (2039) Payne-Gaposchkin.
Jej mężem był astronom Sergiej Gaposchkin; mieli troje dzieci.
Cecilia Payne-Gaposchkin zmarła w 1979 roku na raka płuc (wcześniej nałogowo paliła papierosy).

</doc>
<doc id="1778355" url="https://pl.wikipedia.org/wiki?curid=1778355" title="Cordoba Durchmusterung">
Cordoba Durchmusterung

Cordoba Durchmusterung – atlas nieba i katalog gwiazd opracowany na podstawie obserwacji prowadzonych w argentyńskim obserwatorium astronomicznym w Cordobie. Katalog "Cordoba Durchmusterung" posiada symbol CoD i jest kontynuacją katalogu Bonner Durchmusterung. Zawiera przybliżone współrzędne 613 953 gwiazd jaśniejszych od 10m w obszarze nieba południowego od δ= -23° do δ= -90°.

</doc>
<doc id="1778356" url="https://pl.wikipedia.org/wiki?curid=1778356" title="Dominique Francis Arago">
Dominique Francis Arago



</doc>
<doc id="1778359" url="https://pl.wikipedia.org/wiki?curid=1778359" title="Pinus rzedowskii">
Pinus rzedowskii

Pinus rzedowskii Madrigal &amp; Caballero – gatunek drzewa iglastego z rodziny sosnowatych ("Pinaceae"). Występuje w Meksyku, w stanie Michoacán.
Biologia i ekologia.
Drzewo wiatropylne. Jedna wiązka przewodząca i 2–3 (rzadko 4) kanały żywiczne w liściu. Aparaty szparkowe znajdują się tylko na dwóch wewnętrznych stronach liścia. Igły pozostają na drzewie przez 2–3 lata. Siewki wykształcają 9–14 liścieni.
Występuje w górach, na wysokości 2100–2400 m n.p.m.. Trzy izolowane populacje znajdują się Cerro Chiqueritas, Cerro Ocotoso i Puerto del Pinabete. 
Systematyka.
Pozycja gatunku w obrębie rodzaju "Pinus":
"Pinus rzedowskii" posiada wiele cech morfologicznych i anatomicznych charakterystycznych dla jednego lub drugiego podgatunku sosny: "Pinus" lub "Strobus". Gatunek ten został umiejscowiony w podrodzaju "Strobus", ponieważ budowa morfologiczna i anatomiczna liści oraz wyniki analiz chloroplastowego DNA (cpDNA) umiejscawiają "P. rzedowskii" razem z "P. cembroides" w odrębnym, na razie nieustalonym kladzie. Cechą odróżniającą ten gatunek od innych sosen z podsekcji "Cembroides" jest występowanie skrzydełka u nasion, cecha typowa dla podrodzaju "Pinus".
Zagrożenia.
Międzynarodowa organizacja IUCN przyznała temu gatunkowi kategorię zagrożenia EN ("endangered"), czyli jest gatunkiem zagrożonym, o wysokim ryzyku wymarcia w najbliższej przyszłości. Zagrożeniem dla gatunku jest utrata naturalnych siedlisk.

</doc>
<doc id="1778360" url="https://pl.wikipedia.org/wiki?curid=1778360" title="Cerkiew Podwyższenia Krzyża Świętego w Andryjankach">
Cerkiew Podwyższenia Krzyża Świętego w Andryjankach

Cerkiew pod wezwaniem Podwyższenia Krzyża Świętego – prawosławna cerkiew filialna w Andryjankach. Należy do parafii Zaśnięcia Matki Bożej w Boćkach, w dekanacie Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Historia.
Pierwsza cerkiew w Andryjankach wspominana jest w dokumentach pod koniec XVI w. jako siedziba autonomicznej parafii. Dysponowała własnym cmentarzem, liczyła od 550 do 850 wiernych (810 osób na początku XX w.). Świątynia uległa zniszczeniu w pożarze w 1895. Jej odbudowa została ukończona w 1914. Materiały budowlane pochodziły z rozebranego w 1912 klasztoru reformatów w Boćkach.
W czasie I wojny światowej większość prawosławnych mieszkańców dzisiejszej gminy Boćki udała się na bieżeństwo. Po ich powrocie parafia w Andryjankach została zlikwidowana, jednak cerkiew przetrwała wojnę i pozostaje czynna do dnia dzisiejszego. 21 października 2006 została ponownie poświęcona po remoncie. W latach 2012–2013 przeprowadzono kolejny remont świątyni. Po ukończeniu rozpisania polichromii na wewnętrznych ścianach, cerkiew została poświęcona (21 maja 2016) przez metropolitę warszawskiego i całej Polski Sawę.
Architektura.
Wejście do cerkwi w Andryjankach prowadzi przez wysunięty przedsionek i drzwi z portalem. Nad przedsionkiem wznosi się dzwonnica z cebulastą kopułą zwieńczoną krzyżem. Na dzwonnicy znajdują się cztery półkoliste okna, po jednym na każdej ścianie. Nawa główna cerkwi ma kształt kwadratu. Poniżej dachu jest obramowana fryzem, okna w tej części budynku również są półkoliste. W centralnym miejscu nawy wznosi się sygnaturka z kopułą o podobnej formie. Wnętrze cerkwi ozdabiają polichromie autorstwa Joanny i Jarosława Jakimczuk, wykonane w latach 2012–2016. W ołtarzu znajdują się relikwie Świętych Młodzieńców Betlejemskich, umieszczone 21 maja 2016 (w dniu konsekracji świątyni).
Bardzo zbliżony pod względem architektonicznym obiekt znajduje się na Litwie i jest nim w Duksztach, z taką różnicą, że cerkiew w Andryjankach została w ostatnich latach znacznie zmodernizowana (m.in poprzez pozłocenie kopuł czy wymianę krzyży ją wieńczących).
Inne.
Cerkiew została wpisana do rejestru zabytków 31 stycznia 1994 pod nr A-392.

</doc>
<doc id="1778363" url="https://pl.wikipedia.org/wiki?curid=1778363" title="Bad Münder am Deister">
Bad Münder am Deister

Bad Münder am Deister, Bad Münder – miasto uzdrowiskowe w Niemczech, w kraju związkowym Dolna Saksonia, w powiecie Hameln-Pyrmont. Miasto znajduje się na południowej stronie wzgórza Deister, ok. 15 km na północny wschód od miasta Hameln.

</doc>
<doc id="1778366" url="https://pl.wikipedia.org/wiki?curid=1778366" title="Kościół św. Michała Archanioła i Wniebowzięcia Najświętszej Maryi Panny w Kiekrzu">
Kościół św. Michała Archanioła i Wniebowzięcia Najświętszej Maryi Panny w Kiekrzu

Kościół świętego Michała Archanioła i Wniebowzięcia NMP w Kiekrzu – kościół rzymskokatolicki znajdujący się przy ulicy Chojnickiej 41 w poznańskim Kiekrzu, na wzgórzu wysokości 93 m n.p.m.
Historia.
Pierwszą świątynię zbudowano w Kiekrzu prawdopodobnie w XII wieku. Kolejną, gotycką, konsekrował bp Jakub Brzeźnicki w 1591. Trzeci kościół (obecny) powstał w latach 1767–1770. Fundatorką była właścicielka Kiekrza – Marianna Zakrzewska. Wieża kościelna (późnobarokowa) zapaliła się w 1855, a odbudowano ją w 1865 – mierzy 31 metrów i stanowi punkt orientacyjny. Biała fasada kościoła z wysoką wieżą jest widoczna z wielu części Poznania i okolic. Hełm i opierzenia wieży wykonano z blachy miedzianej. W latach 1940–1945 świątynia odgrywała rolę magazynu. Renowacje nastąpiły po 1945 i w 1970 roku.
Wyposażenie i obiekty towarzyszące.
Kościół posiada rokokowe ołtarze i ambonę, a także kopię obrazu Rafaela Santi, przedstawiającą Michała Archanioła. Przy wejściu wmurowano dwie tablice:
Przed kościołem stoi pomnik Jana Pawła II, odsłonięty 1 maja 2011. Poniżej – w ciągu schodów ku centrum Kiekrza – wzniesiono pomnik "Ku uczczeniu poległych w I wojnie światowej 1914-1918, Powstaniu wielkopolskim 1918-1920, w II wojnie światowej 1939-1945". Obiekt postawiła "parafia Kiekrz" w 1929. Remont nastąpił w 1974. Na tablicach wymieniono nazwiska poległych. Obok kościoła znajdują się dwa grobowce: Stock-Jesse'ów i Przyłuskich herbu Lubicz. Ten pierwszy grobowiec wyposażony jest w stary zamek wyprodukowany przez "Ślusarnię Artystyczną i Budowlaną St. Żuromski Poznań".
Na północnej zewnętrznej ścianie kościoła umieszczono tablicę grobową Nepomuceny z Przyłuskich Godlewskiej (1797–1833).
Na krzyżu misyjnym umieszczone są następujące daty misji świętych: 16-23.11.1947, 3-10.11.1957, 20-27.11.1966, 21-28.11.1971, 31.7., 7.8., 10.8.1977, 27.9.5.10.1997, 21-29.09.2013

</doc>
<doc id="1778367" url="https://pl.wikipedia.org/wiki?curid=1778367" title="Chris Hardwick">
Chris Hardwick

Christopher Ryan "Chris" Hardwick (ur. 23 listopada 1971 w Louisville) – amerykański aktor, osobowość telewizyjna, komik, muzyk.
Życiorys.
Urodzony w Louisville w stanie Kentucky, jako syn Billy'ego Hardwicka, byłego profesjonalnego zawodnika gry w kręgle. Dojrzewał w Memphis, lecz uczęszczał do Regis Jesuit High School w Denver oraz na oddział Uniwersytetu Kalifornijskiego w Los Angeles, gdzie studiował filozofię. Absolwentem uczelni został w 1993 roku.
We wczesnych latach dziewięćdziesiątych pracował jako DJ stacji radiowej KROQ-FM. Wówczas rozpoczął także karierę aktorską. Prócz gościnnych ról w telewizyjnych serialach takich jak "Świat według Bundych", pojawił się w filmach Roba Zombie: "Dom tysiąca trupów" (2003) jako Jerry Goldsmith oraz "Halloween II" (2009) jako David Newman. Stworzył piosenki do kolejnego projektu Zombie – animacji "The Haunted World of El Superbeasto" z 2009. Obecnie Hardwick podkłada głos pod postacie małp-ninja w animowanym serialu stacji Cartoon Network "".
Od końca grudnia 2016 r. prowadzi teleturniej pt. "The Wall".

</doc>
<doc id="1778368" url="https://pl.wikipedia.org/wiki?curid=1778368" title="Leonhard Fuchs (burmistrz Neuenburga)">
Leonhard Fuchs (burmistrz Neuenburga)

Leonhard Fuchs (zm. latem 1546) – burmistrz niewielkiego miasta Neuenburg położonego pomiędzy Fryburgiem Bryzgowijskim a Bazyleą. Znany przede wszystkim z kontaktów z Erazmem z Rotterdamu i rodem Amerbachów.
Życiorys.
Fuchs był zagorzałym katolikiem. W 1529 przeniósł się do położonego niedaleko Neuenburga Fryburga Bryzgowijskiego.
Pierwszą żoną Fuchsa była Margarete Zscheckenbürlin. Zięciem Fuchsa był Bonifacius Amerbach, bazylejski prawnik i humanista. Córka Fuchsa, Martha Fuchs (1505–1541) wyszła za Bonifaciusa Amerbacha w 1527, małżeństwo zaaranżował humanista Udalrich Zasius. Margarete Zscheckenbürlin była siostrą Hieronymusa Zscheckenbürlina, przełożonego bazylejskiego klasztoru kartuzów, z którym ród Amerbachów przez pokolenia utrzymywał bardzo żywe związki.
Korespondencja Erazma z Rotterdamu świadczy o częstych kontaktach Fuchsa z uczonym, nie zachowały się jednak listy pomiędzy nimi samymi. Zachowała się jednak korespondencja Fuchsa z Ludwigem Baerem, sekretarzem Erazma i teologiem katolickim. Fuchs zaopatrywał też w wino famulusa Erazma, Feliksa Reksa. Przewoził też listy i książki między bazylejskim domem Bonifaciusa Amerbacha a Erazmem, gdy mieszkał on we Fryburgu. Erazm rozważał nawet osiedlenie się na krótko w neuenburskim domu Fuchsa, nie doszło jednak do tego ze względu na wybuch zarazy. W chwili śmierci Erazm miał zdeponowane u Fuchsa 900 złotych koron.
Po śmierci Margarete w 1534 Leonhard Fuchs ożenił się ponownie. Za radą Erazma poślubił Küngolt Fischer, z którą miał syna.

</doc>
<doc id="1778369" url="https://pl.wikipedia.org/wiki?curid=1778369" title="Gene Reynolds">
Gene Reynolds

Gene Reynolds, właściwie Eugene Reynolds Blumenthal (ur. 4 kwietnia 1923 w Cleveland, zm. 3 lutego 2020 w Burbank) – amerykański reżyser, scenarzysta i producent telewizyjny; w młodości także aktor filmowy.
Kariera.
Urodził się w Cleveland w stanie Ohio, ale dorastał w Detroit, gdzie pracował jego ojciec. Był synem amerykańskich Żydów, przedsiębiorcy Franka Eugena Blumenthala i modelki Maud Evelyn z domu Schwab. W 1934 rodzina przeniosła się do Los Angeles. W tym samym roku Reynolds zadebiutował jako aktor epizodem w filmie "Washee Ironee". W latach 1937–1940 miał podpisany kontrakt z wytwórnią MGM. Jego aktorska kariera trwała ponad 30 lat, po raz ostatni na dużym ekranie pojawił się w 1956. W tym czasie grał u boku największych filmowych gwiazd tamtego okresu. W filmach: "Bohaterowie morza" (1937), "Miasto chłopców" (1938) i "Edison" (1940) zagrał ze Spencerem Tracym; a w filmach: "W ludzkich sercach" (1938) i "Śmiertelna zawierucha" (1940) z Jamesem Stewartem. Kilkakrotnie spotkał się na ekranie z ówczesnymi młodymi gwiazdami: Mickey Rooneyem i Shirley Temple (w filmie pt. "Błękitny ptak" (1940)). Po tym gdy wycofał się z aktorstwa związał się z telewizją będąc reżyserem i producentem popularnych seriali telewizyjnych. Był jednym z twórców serialu komediowego "M*A*S*H" (1972–1983). W okresie 1972–1976 wyprodukował 121 odcinków tego serialu; był także autorem 11 scenariuszy do poszczególnych odcinków oraz reżyserem 24 kolejnych. 
Reynolds był 24 razy nominowany do nagrody Emmy, przy czym otrzymywał ją sześciokrotnie; w tym m.in. za serial "M*A*S*H".
W latach 1993–1997 był przewodniczącym Stowarzyszenia Reżyserów Amerykańskich (DGA).
Wybrana filmografia.
Aktor:
Reżyser:

</doc>
<doc id="1778370" url="https://pl.wikipedia.org/wiki?curid=1778370" title="Pierre François Verhulst">
Pierre François Verhulst

Pierre François Verhulst (ur. 28 października 1804 w Brukseli, zm. 15 lutego 1849 tamże) – belgijski matematyk oraz doktor teorii liczb Uniwersytetu w Gent.
Życie.
Pierre Verhulst urodził się 28 października 1804 roku w Brukseli, w bogatej rodzinie. Uczęszczał do Brukselskiego Ateneum. Jego nauczycielem matematyki był Adolphe Quetelet. Był uważany za dobrego ucznia, jednak nie tylko ze względu na jego umiejętności matematyczne. Przejawiał też zdolności językowe. W roku 1822 zaczął uczęszczać na Uniwersytet w Gent, skąd po trzech latach studiów i uzyskaniu w 1825 stopnia doktora, powrócił do Brukseli.
Tam, pracował nad teorią liczb oraz, będąc pod wpływem Adolpha Queteleta, zainteresował się statystyką społeczną. Właśnie to zainteresowanie nie pozwoliło mu zrealizować zamierzenia – wydania wszystkich prac Leonharda Eulera. W roku 1829 opublikował tłumaczenie "Theory of Light" Johna Herschela. Krótko potem zachorował i zdecydował się na podróż do Italii w nadziei, że pozwoli mu to odzyskać nadwątlone zdrowie.
W roku 1830, Verhulst pojawił się w Rzymie. Jego przyjazd miał się odbić głośnym echem z powodów jego planów, o których pisze Quetelet:
Ponieważ jego plany nie spotkały się z aprobatą i rozkazano mu opuścić miasto, uczony powrócił do Belgii.
28 września 1835 Verhulst zatrudniony został jako profesor matematyki na Université Libre w Brukseli. Uczył tam astronomii, rachunku różniczkowego i całkowego, teorii prawdopodobieństwa, geometrii oraz trygonometrii. W 1840 przeniósł się do szkoły wojskowej, École Royale Militaire.
W roku 1841 został przyjęty do Belgijskiej Akademii Nauk zaś w 1848 został wybrany na jej prezydenta, jednak pogarszające się zdrowie doprowadziło do jego śmierci w roku 1849.
Dokonania.
W 1838 roku opublikował równanie logistyczne o następującej postaci:
gdzie formula_2 przedstawia liczbę osobników w czasie, formula_3 współczynnik tempa wzrostu a formula_4 oznacza maksymalną liczbę osobników, które może utrzymać środowisko. Równanie to zostało ponownie odkryte w roku 1920 przez Raymonda Pearla i Lowella Reeda, którzy docenili jego szerokie i ogólne znaczenie w opisie wzrostu populacji.

</doc>
<doc id="1778371" url="https://pl.wikipedia.org/wiki?curid=1778371" title="Dobromyśl (Kielce)">
Dobromyśl (Kielce)

Dobromyśl – część Kielc, znajdująca się na zachodnich obrzeżach miasta. Dawniej odrębna miejscowość, włączona do Kielc 1 grudnia 1979 roku. Graniczy:
Do Dobromyśla zalicza się też zwykle pobliski Nałęczów.
Dojazd autobusami komunikacji miejskiej linii nr 1 i 28.
Przez Dobromyśl przebiegają:
Historia.
W 1882 roku - wówczas odrębną od Kielc, wieś Dobromyśl zamieszkiwały 3 osoby a jej obszar obejmował ok. 64 mórg, wchodząc w skład folwarku Podzamcze Piekoszowskie. Na przełomie XIX i XX wieku miejscowość zaczęła być sukcesywnie zasiedlana. Około 1911 roku - na swoją posiadłość - Dobromyśl wybrał skrzypek Mieczysław Jaroński. Na terenie obecnej ul. Dobromyśl znajdują się ruiny dawnej posiadłości Szczepana Ejsmonda - modrzewiowego dworku (w większości rozebrany), pozostałości budynków gospodarczych oraz ogrodu, w którym rosną dwa pomniki przyrody - topola biała i sosna wejmutka (nr. 347 i 348 w rejestrze Regionalnego Konserwatora Przyrody w Kielcach).

</doc>
<doc id="1778372" url="https://pl.wikipedia.org/wiki?curid=1778372" title="Walton Goggins">
Walton Goggins

Walton Sanders Goggins, Jr. (ur. 10 listopada 1971 w Birmingham w stanie Alabama) – amerykański aktor filmowy i telewizyjny, rzadziej producent filmowy. W jego dorobku dominują głównie role oficerów policji. Wystąpił m.in. w takich filmach jak "", "Django" i "Nienawistna ósemka". W prywatnym życiu jest fotografem i podróżnikiem.

</doc>
<doc id="1778376" url="https://pl.wikipedia.org/wiki?curid=1778376" title="Holzminden">
Holzminden

Holzminden – miasto powiatowe w Niemczech, w kraju związkowym Dolna Saksonia, siedziba powiatu Holzminden. Miejscowość leży nad rzeką Wezerą.

</doc>
<doc id="1778405" url="https://pl.wikipedia.org/wiki?curid=1778405" title="Parafia św. Matki Teresy z Kalkuty w Kobyłce-Turowie">
Parafia św. Matki Teresy z Kalkuty w Kobyłce-Turowie

Parafia pod wezwaniem Świętej Matki Teresy z Kalkuty w Kobyłce-Turowie – parafia rzymskokatolicka w dekanacie kobyłkowskim diecezji warszawsko-praskiej. Erygowana 1 października 2004 roku. Obejmuje południowo-zachodnią część miasta – Osiedle Turów i Kobylak. Kaplica parafialna została poświęcona 14 grudnia 2003 roku. Przy ołtarzu w kaplicy uwagę zwraca krzyż z charakterystycznym dla kaplic Zakonu Misjonarek Miłości napisem „Pragnę”. Mieści się przy ulicy Nadarzyńskiej.

</doc>
<doc id="1778435" url="https://pl.wikipedia.org/wiki?curid=1778435" title="Bad Grund (Harz)">
Bad Grund (Harz)

Bad Grund (Harz) – uzdrowiskowa gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Getynga. Do 31 października 2016 należała do powiatu Osterode am Harz. Do 28 lutego 2013 miasto wchodzące w skład gminy zbiorowej Bad Grund (Harz).
1 marca 2013 do gminy przyłączono cztery gminy: Badenhausen, Eisdorf, Gittelde oraz Windhausen, które stały się jej dzielnicami.

</doc>
<doc id="1778451" url="https://pl.wikipedia.org/wiki?curid=1778451" title="Polskie Zjednoczenie Demokratyczne">
Polskie Zjednoczenie Demokratyczne

Polskie Zjednoczenie Demokratyczne – polska partia polityczna istniejąca na Białorusi w latach 1994–1995. 
Historia.
Ugrupowanie powstało na początku października 1993 jako uzupełnienie dla Związku Polaków na Białorusi. Zadaniem ZPB miała być dalsza walka o odrodzenie polskości na ziemiach Białorusi, Zjednoczenie miało zaś poświęcić się bieżącej działalności politycznej, w tym walce o mandaty dla Polaków w samorządzie oraz Radzie Najwyższej. Wśród delegatów na zjazd założycielski w październiku 1993 znaleźli się Czesław Bieńkowski, który wygłosił referat polityczny, Konstanty Tarasiewicz, Jan Kirwiel i Waldemar Preckajło. Przewodniczącym Rady Naczelnej ugrupowania wybrano polskiego biznesmena i założyciela prywatnej polskiej uczelni na Białorusi Edwarda Ochrema, w skład zarządu wszedł m.in. Czesław Bieńkowski. 
Zjednoczenie stawiało sobie za cel uzyskanie politycznej reprezentacji Polaków w organach władzy na Białorusi, obronę praw społecznych, religijnych, narodowych i kulturalnych Polaków. Określało się jako świeckie ugrupowanie o profilu chrześcijańsko-demokratycznym. Opowiadało się za współpracą z niepodległościowo i demokratycznie nastawionymi politykami Białorusi oraz ochroną statusu języka białoruskiego jako jednego języka państwowego. 

</doc>
<doc id="1778452" url="https://pl.wikipedia.org/wiki?curid=1778452" title="(11161) Daibosatsu">
(11161) Daibosatsu

(11161) Daibosatsu – planetoida z grupy pasa głównego asteroid okrążająca Słońce w ciągu 3 lat i 212 dni w średniej odległości 2,34 j.a. Została odkryta 25 stycznia 1998 roku w obserwatorium w Ōizumi przez Takao Kobayashiego. Nazwa planetoidy pochodzi od góry Daibosatsu (2057 m n.p.m.), należącej do łańcucha Koganesawa. Przed nadaniem nazwy planetoida nosiła oznaczenie tymczasowe (11161) 1998 BA8.

</doc>
<doc id="1778453" url="https://pl.wikipedia.org/wiki?curid=1778453" title="Echo (tygodnik regionalny)">
Echo (tygodnik regionalny)

Echo – górnośląski tygodnik regionalny wydawany od dnia 1 maja 1956 roku w Tychach. Początkowo wydawany jako lokalny organ PZPR, od początku lat 90. – przez prywatne wydawnictwo. Obejmował swoim zasięgiem, oprócz Tychów, teren powiatów: bieruńsko-lędzińskiego, mikołowskiego, pszczyńskiego, a także Czechowice-Dziedzice i Mysłowice.
Ukazywał się w środy, w ostatnim okresie w czwartki.
Ze względów finansowych wydawanie Echa zostało zawieszone, ostatni numer ukazał się 21 maja 2020 roku.

</doc>
<doc id="1778456" url="https://pl.wikipedia.org/wiki?curid=1778456" title="Liz Torres">
Liz Torres

Liz Torres, właśc. Elizabeth Torres (ur. 27 września 1947 w Nowym Jorku) – amerykańska aktorka i piosenkarka portorykańskiego pochodzenia.
Życiorys.
Urodziła się w Nowym Jorku w dzielnicy Bronx, gdzie jej rodzice przeprowadzili się po przyjeździe z Portoryko. Tam skończyła szkołę podstawową i średnią. Swoją karierę rozpoczęła jako aktorka komediowa i śpiewaczka w miejscowym nocnym klubie, razem ze swoją przyjaciółką Bette Midler. W 1971 roku została dostrzeżona przez producenta "The Tonight Show", którego gospodarzem był Johnny Carson, i zaprosił ją do występu w programie. Po tym pojawiła się w komedii telewizyjnej takiej jak "All in the Family". W 1973 roku zagrała Morticię w "The Addams Family Fun House", który był wersją musicalową oryginalnej serii. Pojawiła się w spin-offie serii stworzonej przez Cloris Leachman "The Mary Tyler Moore Show" – "Phyllis", zastępując Barbarę Colby w roli Julie Erskine.
Kariera.
W 1969 miała swój debiut filmowy – zagrała prostytutkę w niskobudżetowym filmie "Utterly Without Redeeming Social Value". Zagrała w ponad 50 filmach. W 2008 zagrała w filmie polsko-amerykańskim "Mała wielka miłość".
Zagrała w ponad stu gościnnych rolach, chociażby w takich serialach jak "Ally McBeal" czy "Pomoc domowa", oraz pojawiła się w paru powtarzających się rolach. W 1990 roku została nominowana do nagrody Emmy za serial "The Famous Teddy Z", gdzie wcieliła się w postać Angie, a także otrzymała nagrodę Bravo za wybitną rolę w serialu komediowym. Potem pojawiła się w serialu Donalda Bellisario "Zagubiony w czasie" i w "Tequila i Bonetti", również stworzonego przez Bellisariego, jako osoba, która słyszy myśli Tequila.
W 1993 roku dołączyła do stałej obsady serialu "The John Larroquette Show" jako Mahalia Sanchez. Za tę rolę otrzymała nominację do Emmy i Złotego Globu oraz dwie nominację do American Comedy Awards za najlepszy telewizyjny występ.
Od 2000 do końca serii w 2007 roku grała w "Kochanych kłopotach". W 2007 roku dołączyła do obsady serialu "Brzydula Betty", gdzie gra gosposię Wilhelmy Slater. W 2009 roku zagrała Connie Solis w serialu "Gotowe na wszystko".

</doc>
<doc id="1778457" url="https://pl.wikipedia.org/wiki?curid=1778457" title="Neuenhaus">
Neuenhaus

Neuenhaus – miasto w Niemczech, w kraju związkowym Dolna Saksonia, w powiecie Grafschaft Bentheim, siedziba gminy zbiorowej Neuenhaus.
Neuenhaus leży nad rzekami Vechte i Dinkel, na granicy Niemiec i Holandii. Miejscowość znajduje się ok. 10 km na północny zachód od miasta Nordhorn i 30 km na północ od holenderskiego Enschede.

</doc>
<doc id="1778458" url="https://pl.wikipedia.org/wiki?curid=1778458" title="Parafia Świętej Trójcy w Kobyłce">
Parafia Świętej Trójcy w Kobyłce

Parafia pw. Świętej Trójcy w Kobyłce – parafia rzymskokatolicka w dekanacie kobyłkowskim diecezji warszawsko-praskiej. Erygowana przed 1415. 
Historia.
Kobyłka powstała prawdopodobnie w XIII wieku. Na mapach diecezji płockiej z lat 1250–1350 był w Kobyłce zaznaczony ośrodek duszpasterski. Najstarsze wzmianki archiwalne o istnieniu parafii pochodzą z 1415 roku. Pierwszy kościół drewniany był "pw. św. Anny", a następny prawdopodobnie "pw. św. Stanisława Biskupa". 
W 1700 roku wieś stała się własnością Aleksandra Załuskiego, wojewody rawskiego. W 1736 roku w Kobyłce zamieszkał bp Marcin Załuski, który w latach 1740–1745 zbudował murowany barokowy kościół "pw. Świętej Trójcy", według projektu arch. Guido Antonio Longhiego. 6 sierpnia 1741 roku kościół został konsekrowany. W 1755 roku kościół i parafię objęli Jezuici, którzy przebywali tu do 1773 roku, gdy doszło do kasacji zakonu. 
W 1775 roku parafię przejęli oo. Bernardyni. Podczas powstania kościuszkowskiego została zniszczona wieża wschodnia. W latach 1811–1812 kościół został zdewastowany przez stacjonujące wojska napoleońskie. W 1822 roku przystąpiono do remontu kościoła. W 1873 roku parafia została przejęta przez duchowieństwo diecezjalne. W latach 1888–1908 kościół został gruntownie odremontowany. 
W 1944 roku wojska niemieckie zburzyły wieżę zachodnią, która podczas upadku zniszczyła nawy kościoła. W 1945 roku rozpoczęto odbudowę kościoła, a w latach 1957–1963 nadal ją kontynuowano i odrestaurowano freski. W 1971 spłonął ołtarz główny, podpalony przez włamywacza. W latach 1971–1977 odbudowano ołtarz, dokonano renowacji malowideł i odbudowano dawną wieżę wschodnią.
W 2006 roku został utworzony dekanat kobyłkowski. 18 czerwca 2011 roku kościół otrzymał tytuł bazyliki mniejszej.
Na terenie parafii znajduje się 14 100 wiernych.

</doc>
<doc id="1778460" url="https://pl.wikipedia.org/wiki?curid=1778460" title="Herb gminy Papowo Biskupie">
Herb gminy Papowo Biskupie



</doc>
<doc id="1778464" url="https://pl.wikipedia.org/wiki?curid=1778464" title="Wydawnictwo Cyklady">
Wydawnictwo Cyklady

Wydawnictwo Cyklady powstało w 1991 roku. Zakres zainteresowań obejmuje w pierwszym rzędzie literaturę popularnonaukową, naukową oraz beletrystykę. Oficyna publikuje rocznie od 15 do 20 nowych tytułów. Od początku działalności nastawiona jest zasadniczo na przekłady z języków obcych (ale publikuje także autorów polskich). Cyklady mają w swoim dorobku kilka serii książek popularnonaukowych. Są to głównie przekłady z języka angielskiego, francuskiego i niemieckiego. Najpopularniejszą serię stanowi "Judaica", która obejmuje publikacje naukowe i popularnonaukowe na temat historii, religii i dziedzictwa kulturowego Żydów. Od niedawna rozbudowywany jest dział literatury pięknej.

</doc>
<doc id="1778465" url="https://pl.wikipedia.org/wiki?curid=1778465" title="Cerkiew św. Symeona Słupnika w Orli">
Cerkiew św. Symeona Słupnika w Orli

Cerkiew pod wezwaniem św. Szymona Słupnika – prawosławna cerkiew pomocnicza w Orli. Należy do parafii św. Michała Archanioła w Orli, w dekanacie Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Historia.
Cerkiew została wzniesiona w latach 1991–1995 na miejscu, zajmowanym wcześniej przez zniszczoną w XVIII wieku cerkiew św. Jana Teologa, w celu upamiętnienia tej świątyni. Poświęcona w 1995 przez metropolitę warszawskiego i całej Polski Bazylego. 
Architektura.
Wejście do cerkwi prowadzi przez ganek z portykiem, wspierającym tympanon, zwieńczony krzyżem. Połączone nawa i prezbiterium mają formę rotundy, nakrytej kopułą z krzyżem. Okna cerkwi są półkoliste; główne drzwi przeszklone. We wnętrzu jednorzędowy ikonostas, wykonany w szkole ikonograficznej w Bielsku Podlaskim.

</doc>
<doc id="1778466" url="https://pl.wikipedia.org/wiki?curid=1778466" title="Dosso">
Dosso



</doc>
<doc id="1778467" url="https://pl.wikipedia.org/wiki?curid=1778467" title="Parafia św. Kazimierza Królewicza w Kobyłce-Stefanówce">
Parafia św. Kazimierza Królewicza w Kobyłce-Stefanówce

Parafia pw. Świętego Kazimierza Królewicza w Kobyłce – parafia rzymskokatolicka w dekanacie kobyłkowskim diecezji warszawsko-praskiej. Erygowana 15 grudnia 1988. Obejmuje południowo-wschodnią część miasta - Osiedle Stefanówka. Kościół parafialny został wybudowany w latach 1991–1995 według projektu doc. inż. architekta Andrzeja Buchnera, i konstruktora – inż. Andrzeja Żórawskiego. Mieści się przy ulicy Królewskiej.

</doc>
<doc id="1778470" url="https://pl.wikipedia.org/wiki?curid=1778470" title="Fryderyk Bawarski">
Fryderyk Bawarski

Fryderyk Bawarski (ur. 1339, zm. 4 grudnia 1393 w Budziejowicach) – książę Bawarii-Landshut z dynastii Wittelsbachów, panujący w latach 1375–1393, syn Stefana II bawarskiego i Elżbiety z Sycylii.
Pochodzenie Fryderyka.
Jego dziadkami ze strony matki byli Fryderyk II Sycylijski i Elżbieta z Anjou, z kolei jej rodzicami byli Karol II Andegaweński oraz Maria Ardap, córka króla węgierskiego Stefana V i królowej Elżbiety, córki Kocjana.
Prapradziad Fryderyka Bawarskiego Stefan V, był bratem Świętej Kingi i synem Beliego IV i Marii Laskarina, córki cesarza wschodniorzymskiego Teodora I i Anny Angeliny. Ta z kolei była córką Aleksego III, cesarza bizantyjskiego.
Panowanie.
Od 1375 do 1392 rządził księstwem Bawaria-Landshut wspólnie z braćmi Stefanem III i Janem II. Jednak Bawaria została podzielona między braćmi. Stefan III otrzymał księstwo Bawarii-Ingolstadt, a Jan II księstwo Bawarii-Monachium. Fryderyk zachował najbogatszą dzielnicę - Bawarię-Landshut.
Od 1387 toczyła się wojna miast w Niemczech. Powodem wybuchu konfliktu było porozumienie pomiędzy Związkiem Miast Szwabskich a arcybiskupstwem salzburskim w 1387 skierowane przeciwko książętom bawarskim. Książę Fryderyk Bawarski w odpowiedzi na to uwięził arcybiskupa Salzburga, żądając w zamian za jego uwolnienie zerwania podpisanej umowy ze Związkiem Szwabskim. 8 stycznia 1388 król Wacław IV Luksemburski wypowiedział Bawarii wojnę, co było konsekwencją działań Związku Szwabskiego, który już 15 grudnia 1387 wystąpił przeciwko Bawarii.
Wcześniej Fryderyk był doradcą króla Wacława IV w kwestiach prawnych.
Książę zmarł w 1393 w Budziejowicach. Jego następcą został jego syn Henryk XVI Bogaty.
Potomstwo.
Henryk żenił się dwa razy. Pierwszy raz w 1360 z Anną z Neuffen. Z tego małżeństwa narodziła się jedna córka Elżbieta (1361 – 17 stycznia–1382), żona lorda Parmy, Marco Viscontiego.
Po raz drugi ożenił się 2 września–1381 z Maddaleną Visconti, córką Bernabo z rodu Viscontich. Fryderyk z Maddaleną miał piątkę dzieci:

</doc>
<doc id="1778471" url="https://pl.wikipedia.org/wiki?curid=1778471" title="Stanisław Siemaszko">
Stanisław Siemaszko

Stanisław Siemaszko (biał. Станіслаў Людвікавіч Сямашка; ur. w 1952 na Szczuczyńszczyźnie) – białoruski przedsiębiorca polskiego pochodzenia, działacz mniejszości polskiej na Białorusi, przewodniczący oficjalnie uznawanego przez władze białoruskie Związku Polaków na Białorusi w latach 2009–2012.
Życiorys.
Ukończył rolniczą szkołę zawodową w Woronowie, później studiował w Żyrowickim Technikum Gospodarki Wiejskiej oraz w Grodzieńskim Instytucie Agrarnym. Pracował jako technik elektryk na wojskowym lotnisku w Szczuczynie. W latach 1980–1985 przebywał w Niemczech na pracach zarobkowych. Po powrocie z Niemiec rozpoczął karierę biznesmena. Najpierw prowadził biznes w Szczuczynie, gdzie otworzył swój pierwszy hotel. W 1997 przeniósł się do Grodna. Obecnie jest znanym grodzieńskim biznesmenem, właścicielem kilku nieruchomości w tym kompleksu hotelowo-handlowego „Siemaszko”, firmy budowlanej „Remstrojmontaż-1”, Sp. z o.o. „Uniwersal-grup” oraz Sp. z o.o. „Ewroprestiż”. Jest żonaty, córka Helena skończyła Uniwersytet Warszawski, pracuje jako tłumacz.
Jako przedsiębiorca wsławił się akcjami odnawiania na terenie Białorusi (w obwodzie grodzieńskim) miejsc pochówku niemieckich żołnierzy z II wojny światowej. Grodzieńska prokuratura obwodowa oskarżyła go o postawienie memoriałów bez zezwolenia. W aktach kontroli prokuratorskiej jest mowa o 9 takich przypadkach.
Jest posiadaczem pozwolenia na prowadzenie indywidualnej działalności przedsiębiorczej pod numerem jeden. Stoi na czele grodzieńskiego oddziału proprezydenckiej Republikańskiej Partii Pracy i Sprawiedliwości. Członkiem Związku Polaków na Białorusi uznawanego przez władze w Mińsku jest od 2008 r. Na VII zjeździe Związku, który odbył się 12 września 2009 r. w budynku Zakładów Nawozów Azotowych w Grodnie został zatwierdzony w charakterze nowego przewodniczącego ZPB, otrzymując poparcie 97,7% delegatów. W kontaktach z mediami, nawet polskimi, posługuje się językiem rosyjskim.
12 stycznia 2012 r. podał się do dymisji z powodów rodzinnych.

</doc>
<doc id="1778472" url="https://pl.wikipedia.org/wiki?curid=1778472" title="Duo">
Duo

Duo – forma muzyczna oznaczająca dwóch muzyków grających na różnych lub jednakowych instrumentach muzycznych, z których żaden nie pełni funkcji akompaniującej lub utwór na dwa instrumenty. 
Typową formą duo jest utwór na dwoje skrzypiec z akompaniamentem basu generalnego (sonata triowa). Duo było również utożsamiane od połowy XVIII wieku z sonatą na skrzypce oraz fortepian.
Potocznie słowo „duo” jest używane zamiennie z określeniem „duet”.

</doc>
<doc id="1778473" url="https://pl.wikipedia.org/wiki?curid=1778473" title="Sondra Locke">
Sondra Locke

Sandra Louise Anderson (z domu Smith), lepiej znana jako Sondra Locke (ur. 28 maja 1944 w Shelbyville, zm. 3 listopada 2018 w Los Angeles) – amerykańska aktorka, reżyserka, modelka i piosenkarka.
Życiorys.
Wczesne lata.
Urodziła się w Shelbyville w Tennessee jako córka Pauline Bayne, pracowniczki fabryki ołówków z Huntsville w Alabamie, i Raymonda Smitha, który służył w wojsku. Jej rodzice rozstali się przed jej narodzinami. W 1962 ukończyła Shelbyville Central High School. Studiowała dramat na Middle Tennessee State University.
Kariera.
Jej kariera aktorska rozpoczęła się w drugiej połowie lat sześćdziesiątych, gdy zaczęła występować w sztukach teatralnych. Debiutowała na ekranie w dramacie Roberta Ellisa Millera "Serce to samotny myśliwy" (1968) u boku Alana Arkina. Za swój filmowy debiut otrzymała w 1969 nominację do Oscara za najlepszą rolę drugoplanową i Złotego Globu za rolę drugoplanową.
W połowie lat 70. poznała Clinta Eastwooda. Ich związek trwał 13 lat, mimo że mężem Sondry był w tym czasie rzeźbiarz Gordon Anderson, za którego wyszła za mąż 25 września 1967. Locke zagrała wówczas w 6 filmach Eastwooda. Były to: "Wyjęty spod prawa Josey Wales" (1976), "Wyzwanie" (1977), "Każdy sposób jest dobry" (1978), "Jak tylko potrafisz" (1980), "Bronco Billy" (1980), "Nagłe zderzenie" (1983). Romans z Eastwoodem zakończył się skandalem i sprawą w sądzie.
Od 1986 zajmowała się głównie reżyserią. Zrealizowała cztery filmy: dramat "Ratboy" (1986), dreszczowiec "Odruch" ("Impulse", 1990) z Theresą Russell, Jeffem Fahey i George'em Dzundzą, telewizyjny dramat kryminalny ABC "Death in Small Doses" (1995) z Richardem Thomasem, Glynnis O’Connor i Tess Harper oraz dramat kryminalny "Przysługa" ("Do Me A Favor", 1997) z Rosanną Arquette. Pod koniec lat 90. przerwała karierę.
3 listopada 2018 w Los Angeles zmarła w wieku 74 lat w następstwie raka piersi i kości. Z nowotworem walczyła od lat 80. W 1990 roku przeszła podwójną mastektomię i chemioterapię.
Filmografia.
jako aktorka:
jako reżyser:

</doc>
<doc id="1778475" url="https://pl.wikipedia.org/wiki?curid=1778475" title="Tillaberi">
Tillaberi



</doc>
<doc id="1778477" url="https://pl.wikipedia.org/wiki?curid=1778477" title="Felix Maria Davídek">
Felix Maria Davídek

Felix Maria Davídek (ur. 12 stycznia 1921 w Chrlícach, zm. 18 sierpnia 1988 w Brnie) – czeski duchowny rzymskokatolicki, doktor filozofii, biskup Kościoła podziemnego w Czechosłowacji, lider tajnej wspólnoty eklezjalnej Koinótés.
Życiorys.
Z wykształcenia ekonomista, psycholog i filozof. 29 lipca 1945 roku został wyświęcony na księdza Kościoła rzymskokatolickiego i inkardynowany do diecezji brneńskiej. 
W latach 40. i 50. XX wieku organizował na terenie Moraw tajne struktury Kościoła katolickiego. Za prowadzenie potajemnie kursów dla kleryków był wielokrotnie prześladowany i w latach 1950–1964 więziony przez władze komunistyczne. Po zwolnieniu pracował jako pielęgniarz.
W 1967 roku został biskupem tajnej wspólnoty katolickiej Koinótés. Obawiając się całkowitego zniszczenia życia religijnego w Czechosłowackiej Republice Socjalistycznej był głównym inspiratorem kontrowersyjnego synodu w Kobeřicach z 1970 roku, na którym w sprzeczności z prawem kanonicznym Kościoła rzymskokatolickiego dopuszczono do święceń prezbiteriatu i episkopatu żonatych mężczyzn oraz pozwolono w wyjątkowych sytuacjach udzielać sakramentu kapłaństwa kobietom.
Biskup Davídek wyświęcił dla Kościoła podziemnego w Czechosłowacji kilkunastu biskupów i około stu sześćdziesięciu księży. Wśród nich byli Oliver Oravec i Ludmila Javorová.

</doc>
<doc id="1778478" url="https://pl.wikipedia.org/wiki?curid=1778478" title="Tillabery">
Tillabery



</doc>
<doc id="1778479" url="https://pl.wikipedia.org/wiki?curid=1778479" title="Giulia Anghelescu">
Giulia Anghelescu

Giulia Anghelescu (ur. 7 listopada 1984 w Gałaczu) – rumuńska wokalistka.
Historia.
Pierwszy raz zadebiutowała w wieku 6 lat w najpopularniejszym rumuńskim show telewizyjnym dla dzieci "Tip Top Minitop". Natomiast pierwszy album piosenkarki został wydany w 1995 roku i od razu stał się bestsellerem w Rumunii.
W latach 2000–2003 Giulia występowała razem z zespołem Candy, wokalistka jednak postanowiła od 2004 roku działać na własną rękę, debiutując „dorosłym” albumem zatytułowanym „Giulia”. W tym czasie zaczęła też pracę jako m.in. prezenterka w rumuńskiej telewizji publicznej.
W 2008 roku Giulia nawiązała współpracę z Mariusem Nedelcu (byłym wokalistą zespołu Akcent), z którym zaśpiewała w przeboju „Rain”. Dzięki tej współpracy została poznana i stała się popularna również w Polsce.
Piosenkarka wystąpiła wraz z Mariusem Nedelcu na koncercie Sopot Hit Festiwal w 2008 roku.
Od 2009 do 2012 roku Giulia była wokalistką grupy DJ Project. Wydane z jej udziałem utwory, takie jak: „Nu”, „Regrete”, „Mi-e dor de noi”, znalazły się na czołowych miejscach rumuńskich list przebojów.

</doc>
<doc id="1778480" url="https://pl.wikipedia.org/wiki?curid=1778480" title="Tillabéry">
Tillabéry



</doc>
<doc id="1778481" url="https://pl.wikipedia.org/wiki?curid=1778481" title="Trevor Bannister">
Trevor Bannister

Trevor Gordon Bannister (ur. 14 sierpnia 1934 w Durrington, zm. 14 kwietnia 2011 w Thames Ditton) – brytyjski aktor teatralny i telewizyjny, najszerzej znany ze swoich występów w serialach komediowych z lat 70., zwłaszcza w "Are You Being Served?".
Życiorys.
Bannister zdobył popularność w 1968, za sprawą roli tytułowej w miniserialu "The War of Darkie Pilbeam". Następnie od 1969 do 1970 z powodzeniem występował w sitcomie "The Dustbinmen". W 1972 David Croft zaprosił go do obsady nowego projektu "Are You Being Served?", którego był reżyserem, producentem i współscenarzystą. W chwili rozpoczęcia produkcji tego serialu, Bannister był najpopularniejszym spośród jego aktorów i liczył, że będzie główną gwiazdą tej produkcji. "Are You Being Served?" zyskało ogromną rzeszę wiernych widzów, jednak z czasem okazało się, że na ulubieńców publiczności wyrastają raczej John Inman czy Mollie Sugden, zaś Bannister jest nieco w cieniu. Było to dla aktora bardzo frustrujące i ostatecznie doprowadziło do jego odejścia z serialu po zakończeniu siódmej serii, w 1979 roku.
W późniejszych latach pracował przede wszystkim w teatrze, choć występował gościnnie w takich serialach jak "Co ludzie powiedzą?" czy "Coronation Street". W 1988 zagrał główną rolę w sitcomie "Wyatt’s Watchdogs", który doczekał się jednak zaledwie sześciu odcinków. W 2001 po raz pierwszy pojawił się w serialu "Babie lato". Przez osiem lat występował w nim jedynie epizodycznie, jednak począwszy od serii trzydziestej – emitowanej w roku 2009 – dołączył do głównej obsady. Można go było oglądać także w jednym z odcinków wznowionego po latach "Doctora Who".
14 kwietnia 2011 zasłabł podczas pracy w swoim ogrodzie w hrabstwie Surrey. Wkrótce potem stwierdzono jego zgon wskutek ataku serca. Miał 76 lat.

</doc>
<doc id="1778482" url="https://pl.wikipedia.org/wiki?curid=1778482" title="Royal Rumble (1998)">
Royal Rumble (1998)

Royal Rumble (1998) – 11. edycja gali wrestlingu Royal Rumble, wyprodukowanej przez World Wrestling Federation (WWF), która odbyła się 18 stycznia 1998 w San Jose Arena w San Jose w stanie Kalifornia. Gala oferowała sześć walk, w tym jedną będącą sztandarowym wydarzeniem tego pay-per-view, czyli Battle Royal Royal Rumble match, w którym zwyciężył Stone Cold Steve Austin (wygrał po raz drugi z rzędu), eliminując jako ostatniego z ringu The Rocka.
W pozostałych ważnych starciach podczas gali: Shawn Michaels pokonał The Undertakera w Casket matchu o WWF Championship; The Rock pokonał Kena Shamrocka przez dyskwalifikację o WWF Intercontinental Championship, a The Legion of Doom (Animal i Hawk) pokonali The New Age Outlaws (Billy Gunn i Road Dogg) przez dyskwalifikację o WWF Tag Team Championship.
Rezultaty.
Royal Rumble match.
Nowy zawodnik wchodził do ringu co 90 sekund.

</doc>
<doc id="1778484" url="https://pl.wikipedia.org/wiki?curid=1778484" title="Thane Baker">
Thane Baker

Walter Thane Baker (ur. 4 października 1931 w Elkhart w stanie Kansas) – amerykański lekkoatleta sprinter, czterokrotny medalista olimpijski.
Był uważany przede wszystkim za specjalistę biegu na 200 metrów. Na tym dystansie wywalczył srebrny medal na igrzyskach olimpijskich w 1952 w Helsinkach, przegrywając tylko ze swym rodakiem Andym Stanfieldem.
Jako student Kansas State University zdobył akademickie mistrzostwo Stanów Zjednoczonych (NCAA) na 220 jardów w 1953. 
W czerwcu 1956 wyrównał rekord świata Stanfielda w biegu na 200 metrów wynikiem 20,6 s, a w biegu na 100 metrów osiągnął w tym roku czas 10,2 s. Został także mistrzem Stanów Zjednoczonych (AAUAAU) w biegu na 200 metrów.
Na igrzyskach olimpijskich w 1956 w Melbourne Baker zdobył trzy medale, każdy innego koloru. Najpierw zajął 2. miejsce w finale biegu na 100 metrów (za swym rodakiem Bobbym Joe Morrowem, a przez Hectorem Hoganem z Australii, następnie był trzeci w finale biegu na 200 metrów, za Morrowem i Stanfieldem. W sztafecie 4 × 100 metrów zdobył wraz z kolegami (Ira Murchison, Leamon King i Morrow) złoty medal poprawiając rekord świata na 39,5 s. Biegł na trzeciej zmianie. 
Baker był również rekordzistą świata na nietypowym dystansie 300 jardów (29,4 s). Po zakończeniu kariery sportowej pracował w przemyśle naftowym w Mobil Oil. Startował z powodzeniem w lekkoatletycznych mistrzostwach weteranów.

</doc>
<doc id="1778485" url="https://pl.wikipedia.org/wiki?curid=1778485" title="Gods and Monsters (album I Am Kloot)">
Gods and Monsters (album I Am Kloot)

Gods and Monsters – trzeci, studyjny album grupy I Am Kloot, wydany 11 kwietnia 2005 roku.
Płyta zdobyła bardzo dobre recenzje i znalazła się w pierwszej setce (na miejscu 74) w notowaniach UK Albums Chart.
Pierwszym singlem promującym album został utwór „Over My Shoulder”, który ulokował się na 38 miejscu w notowaniach UK Singles Chart. Piosenka ta ukazała się wcześniej, w nieco innej, krótszej wersji, na kompilacji "We Love You... So Love Us Too" (różni wykonawcy), wydanej 19 marca 2000 r. nakładem We Love You.
Kolejnym singlem z albumu "Gods and Monsters" miała być piosenka „I Believe”, ale wytwórnia (The Echo Label) ograniczyła jego wydanie do formy internetowej (tzw. digital single). Podobna sytuacja miała miejsce z utworem „Proof” z poprzedniego albumu ("I Am Kloot"). Spowodowało to, że zespół postanowił opuścić wytwórnię, uzasadniając to posunięcie brakiem finansowego wsparcia z jej strony (w oświadczeniu umieszczonym na oficjalnej stronie internetowej grupy można było przeczytać: „"(...) it became clear that Echo were unable to sustain the bands financial backing."”).
Płytę "Gods and Monsters" nagrano w Moolah Rouge Studios, w Stockport. Nagrania trwały tydzień.
Album ukazał się nakładem wytwórni The Echo Label (będącej częścią Chrysalis Group) w postaci płyty gramofonowej 12" i płyty CD, przy czym ukazała się limitowana edycja wersji CD z załączonym nośnikiem DVD.
Lista utworów.
Edycja japońska zawiera ponadto utwory: „Junk Culture”, „Stop Taking Photographs” oraz teledysk „Over My Shoulder”.
Autorem wszystkich piosenek jest John Bramwell.
Zawartość dodatku DVD.
Fragmenty koncertu zarejestrowanego 12 października 2003 r. w manchesterskim klubie The Ritz. Piosenki pochodzą poprzedniego albumu grupy, zatytułowanego "I Am Kloot".
Teledyski.
Jedyny teledysk promujący album nakręcono do utworu „Over My Shoulder” (2005). W częściowo animowanym wideoklipie występują członkowie grupy I Am Kloot oraz osoby im bliskie. Motywem przewodnim jest przechadzka Johna Brawella po Manchesterze, po miejscach mających specjalne znaczenie dla zespołu, takich jak: Night &amp; Day Café (przy Oldham Street), bar Big Hands (przy Oxford Road) czy Film Factory (przy Hilton Street). Wokalista przez większość czasu porusza się ze skrzynką na piwo przymocowaną do prawego buta. Jest to nawiązanie do zwyczaju Bramwella, który przeważnie podczas występów nie używa pasa do gitary, lecz opiera nogę na właśnie takiej skrzynce. Teledysk zrealizowała firma Mocha Productions z Liverpoolu.
Twórcy.
I Am Kloot.
Skład zespołu:
Dodatek DVD.
Krishna Stott (Retina Circus Production) – reżyseria i produkcja
Oprawa graficzna.
Autorem okładki, grafik zamieszczonych w książeczce i na nośnikach jest amerykański plakacista Jay Ryan.

</doc>
<doc id="1778487" url="https://pl.wikipedia.org/wiki?curid=1778487" title="Cerkiew Zmartwychwstania Pańskiego w Bielsku Podlaskim">
Cerkiew Zmartwychwstania Pańskiego w Bielsku Podlaskim

Cerkiew pod wezwaniem Zmartwychwstania Pańskiego "(Woskriesieńska)" – prawosławna cerkiew konkatedralna i parafialna w Bielsku Podlaskim. Należy do dekanatu Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Świątynia znajduje się przy ulicy Romualda Traugutta. 
Pierwsza cerkiew o tym wezwaniu mieściła się na uroczysku „Buhor” koło Lewek i być może po 1377 została przeniesiona do bielskiej dzielnicy Dubicze. W drugiej połowie XVI w. zbudowano nową cerkiew w kolejnym nowym miejscu, w pobliżu dworu starościńskiego w dzielnicy Hołowiesk (obecnie ulica Romualda Traugutta). Po 1636 cerkiew została przekazana unitom, którzy w 1716 wybudowali w jej miejscu nową świątynię. W 1796 władze pruskie, ze względu na zły stan nieremontowanej od wielu lat świątyni, zezwoliły parafianom na odprawianie nabożeństw w nieczynnym kościele pokarmelickim. Nową cerkiew konsekrowano w 1838 i przeniesiono nabożeństwa z kościoła karmelitów.
W 1839 władze rosyjskie skasowały unię i przekazały cerkiew prawosławnym. Kolejna gruntowna przebudowa miała miejsce w latach 1912–1913, gdy dobudowano od frontu wieżę. Wygląd, który świątynia uzyskała po tej przebudowie, zachował się do dnia dzisiejszego. 
Część ołtarzowa oraz nawa główna miały konstrukcję drewnianą (do ostatniej przebudowy). Od strony zewnętrznej cerkiew posiada obmurowanie. Wewnętrzny wystrój świątyni jest charakterystyczny dla podlaskich cerkwi drewnianych.
W świątyni szczególnym kultem otaczane są dwie ikony: św. Męczennicy Barbary i św. Jerzego Zwycięzcy.
W latach 90. XX w. była gruntownie remontowana. W latach 2013–2014 (za zgodą wojewódzkiego konserwatora zabytków) dokonano całkowitej przebudowy cerkwi, polegającej na zastąpieniu konstrukcji drewnianej betonową. Powodem był bardzo zły stan techniczny konstrukcji drewnianej. Z dotychczasowej świątyni zachowano jedynie kopułę, ołtarz oraz kamienną część prezbiterium. Bryła budynku pozostała w niezmienionym kształcie.
20 sierpnia 2016 cerkiew odwiedził prawosławny patriarcha Antiochii Jan X.
Świątynia została wpisana do rejestru zabytków 29 października 1966 pod nr A-27.

</doc>
<doc id="1778494" url="https://pl.wikipedia.org/wiki?curid=1778494" title="Giulia">
Giulia



</doc>
<doc id="1778495" url="https://pl.wikipedia.org/wiki?curid=1778495" title="Paul Gerhardt">
Paul Gerhardt

Paul Gerhardt (ur. 12 marca 1607 w Gräfenhainichen k. Wittenbergi, zm. 27 maja 1676 w Lubinie na Łużycach Dolnych) – niemiecki teolog, poeta religijny, duchowny luterański. W latach 1628-1634 studiował teologię w Wittenberdze. Od 1651 był proboszczem w Mittenwalde, 1657-1666 diakonem w Nikolaikirche w Berlinie, od 1669 archidiakonem w Lubinie.
Na okres pobytu w Berlinie przypada rozkwit twórczości Gerhardta i jego współpracy z kompozytorem Johannem Crügerem. Paul Gerhardt został uznany za najwybitniejszego twórcę poezji religijnej w Niemczech XVII wieku, Crüger natomiast zyskał miano jednego z najsławniejszych twórcy muzyki pieśni protestanckich, które śpiewane są do dziś i znane w wersjach artystycznych m.in. z kantat i pasji Johanna Sebastiana Bacha. Zbiór pieśni "Praxis pietatis melica" wydany przez Crügera został po raz pierwszy w 1640, rozszerzony o 15 pieśni do poezji Gerhardta w roku 1647, w roku 1661 miał już 10. wydanie i było w nim aż 88 pieśni do słów Gerhardta. W 1721 (po śmierci obu twórców) śpiewnik miał swoje 39. wydanie.
Zachowane dzieło Paula Gerhardta zawiera 137 pieśni i poezji niemieckich, 15 poezji łacińskich, cztery mowy pogrzebowe, liczne listy, testament Gerhardta – zasady życiowe dla jego syna, pisemne oświadczenia w sporze z księciem Fryderykiem Wilhelmem oraz cztery tzw. medytacje (rozważania egzegetyczno-liturgiczne). 32 pieśni zostały włączone do aktualnego kancjonału protestanckiego.
Muzykę do słów Gerhardta pisali Johann Crüger i Johann Georg Ebeling, który został kantorem w Nikolaikirche w Berlinie, następcą Johanna Crügera. Bliska znajomość zawiązana w Berlinie z Paulem Gerhardtem sprawiła, że Ebeling zrezygnował z powrotu do rodzinnego Lüneburga, gdzie mógł zostać kantorem po śmierci swojego nauczyciela, Michaela Jacobiego. W roku 1668 Paul Gerhardt wyjechał z Berlina do Lübben, w tym też roku wyjechał z Berlina także Ebeling, który osiedlił się w Szczecinie. Na przełomie lat 1666 i 1667, a więc pod koniec swojego pobytu w Berlinie obaj twórcy pracowali nad wspólnym zbiorem pieśni. Pierwsze wydanie – zbiór 120 pieśni – ukazało się w 1667 we Frankfurcie nad Odrą i w Berlinie pod tytułem "Pauli Gerhardi geistliche Andachten". Było to najważniejsze osiągnięcie życiowe kompozytora, a również najobszerniejszy zbiór pieśni napisanych do tekstów Gerhardta. Kolejne wydania ukazywały się w Szczecinie cztery razy (w latach 1669, 1670, 1671 i 1672), następnie w Norymberdze (1683) i w Augsburgu (1708). Również ukazywały się pieśni do słów Gerhardta, będące przeróbkami starszych pieśni lub tekstami dostosowanymi do starszych melodii. Jedna z najsłynniejszych pieśni protestanckich, "O Haupt voll Blut und Wunden", znana z polskiego tłumaczenia z tekstem "O Głowo, coś skrwawiona", swój niemiecki tekst zawdzięcza właśnie Paulowi Gerhardtowi, lecz jest on trawestacją średniowiecznego łacińskiego hymnu pasyjnego "Salve caput cruentatum" Arnulfa von Löwen, cysterskiego mnicha z klasztoru w Löwen w Belgii, natomiast jej muzyka pochodzi z wcześniejszej pieśni Hansa Leo Hasslera.
Ważniejsze dzieła.
"Wie soll ich Dich empfangen" (Jak mam powitać Ciebie) – pieśń adwentowa (11)
"Warum willst du draußen stehen" (Przeczże miałbyś stać na dworze) – pieśń adwentowa (20)
"Kommt und laßt uns Christus ehren" (Do Chrystusa pospieszajmy) - kolęda (47)
"Ich stehe an Deinen Krippen" (Przy Twoim żłóbku stoję) muz. Johann Sebastian Bach - kolęda (74)
"Nun laßt uns gehn und treten" (Pójdźmy z podziękowaniem) - pieśń noworoczna (99)
"Ein Lämmlein geht und trägt die Schuld" (Baranek niesie brzemię win) - pieśń pasyjna (112)
"O Haupt voll Blut und Wunden" (O głowo, coś zraniona) - pieśń pasyjna (142)
"O Welt, sieh hier dein Leben" (Patrz, świecie, życie święte) - pieśń pasyjna (153)
"Sei mir tausendmal gegrüßet" (Tysiąckrotnie pozdrowiony) - pieśń pasyjna(165)
"Zieh ein zu deinen Toren" (Wstąp do bram serca mego) - pieśń na Zesłanie Ducha Świętego (230)
"Wie schön ist doch, Herr Jesu Christ" (Jak piękny jest małżeństwa stan) - pieśń na uroczystości małżeństwa (461)
"Die güldne Sonne" (Słońce złociste) (486) - pieśń pochwalna
"Lobet den Herren alle" (Wielbijcie Pana, gdy ze snu wstajecie) (489)- muz. Johann Crüger, 1653
"Wach auf, mein Herz und singe" (Wstań duszo ma) (490)
"Nun ruhen alle Walder" (Spoczęły lasy, sioła) (419)
"Soll ich meinem Gott nich singen" (Czyżbym nie miał śpiewać Bogu) (588). muz. Johann Schop, 1641.
"Ich singe dir mit Herz und Mund" (Pieśń wznoszą usta)(619), muz. Crüger 1653
"Du, meine Seele, singe" (Zaśpiewaj, duszo moja) (629), muz.Ebeling, 1666
"Ist Gott für mich, so trete" (Gdy ze mną Bóg) (636)
"Warum soll ich mich denn grämen?" (Dokąd mam się w troskach męczyć) (670), muz. Ebeling 1666
"Befiehl de deine Wege" (Polecaj drogi swoje) (697), muz. Bartholomäus Gesius 1603, opr. Tellemann 1730
"Geh aus, men Herz, und suche Freud" (Zaśpiewaj pieśni, serce me) (899), muz. August Harder, 1813
"Ich bin ein Gast auf Erden" (Jam gościem na tym świecie), (913)

</doc>
<doc id="1778496" url="https://pl.wikipedia.org/wiki?curid=1778496" title="Chinokalikantus">
Chinokalikantus



</doc>
<doc id="1778497" url="https://pl.wikipedia.org/wiki?curid=1778497" title="Gods &amp; Monsters (album)">
Gods &amp; Monsters (album)



</doc>
<doc id="1778500" url="https://pl.wikipedia.org/wiki?curid=1778500" title="Aleksander Lubomirski">
Aleksander Lubomirski



</doc>
<doc id="1778504" url="https://pl.wikipedia.org/wiki?curid=1778504" title="Menshen">
Menshen

Menshen – w ludowych wierzeniach chińskich para bóstw, duchy opiekuńcze drzwi.
Ich podobizny, umieszczone zazwyczaj na czerwonym tle, naklejane są symetrycznie na drzwiach wejściowych i mają odstraszać złe duchy. Zwyczaj ten sięga czasów starszych niż panowanie dynastii Han; wykopaliska wskazują, że na drzwiach umieszczano wówczas brązowe kołatki wyobrażające pyski groźnych zwierząt.
Według legendy postacie te to Shen Tu i Yu Lei, towarzysze Żółtego Cesarza. Mieli oni posiadać moc odpędzania złych duchów, które wiązali trzcinową plecionką i rzucali na żer tygrysom. Według innej legendy są to postaci Qin Shubao i Yuchi Jingde, generałów cesarza Taizonga z dynastii Tang (626-649), którzy mieli czuwać nocą pod drzwiami cesarskiej sypialni, aby odstraszać złe duchy nawiedzające władcę we śnie. Taizong miał następnie uhonorować swych generałów nakazując namalować na drzwiach ich portrety.
W okresie rewolucji kulturalnej w Chinach naklejanie menshen uznano za burżuazyjny zabobon i groziło ono wówczas poważnymi sankcjami.

</doc>
<doc id="1778506" url="https://pl.wikipedia.org/wiki?curid=1778506" title="Smendes II">
Smendes II

&lt;br&gt;&lt;br&gt;&lt;br&gt;&lt;br&gt;
Smendes II gr. – Nesbanebdżed egip. – "Boski Ojciec Pierwszy Prorok Amona Nesbanebdżed" – wielki kapłan Amona. Syn Mencheperre i Isetemachbit III. Objął tron pontyfikalny w Tebach po śmierci ojca Mencheperre, być może tuż przed śmiercią Psusennesa I w Tanis. Mogą na to wskazywać bransolety z jego imieniem, które Pierre Montet odnalazł w grobowcu Psusennesa I w Tanis. Władzę kapłańską sprawował około dwu lat, od 992-990 roku p.n.e.
Po jego śmierci tron pontyfikalny w Tebach objął jego młodszy brat – Pinodżem II.
W czasie jego pontyfikatu władzę równocześnie sprawowali:
Bibliografia.
 

</doc>
<doc id="1778507" url="https://pl.wikipedia.org/wiki?curid=1778507" title="XO-1 b">
XO-1 b

XO-1 b (Negoiu) – planeta pozasłoneczna znajdująca się około 600 lat świetlnych od Ziemi w gwiazdozbiorze Korony Północnej. Obiega ona żółtego karła XO-1 (Moldoveanu). Planeta ta została odkryta w 2006.
Odkrycie.
W 2006 międzynarodowy zespół odkrył planetę wielkości Jowisza, nazwaną później XO-1 b, okrążającą gwiazdę podobną do Słońca. Zespół, którego szefem był Peter McCullough ze Space Telescope Science Institute w Baltimore, składał się z 4 astronomów amatorów z Ameryki Północnej i Europy.
McCullough wraz z zespołem używali stosunkowo niedrogiego teleskopu nazywanego teleskopem XO, zrobionego z ogólnie dostępnego sprzętu, by szukać planet pozasłonecznych. Teleskop ten składał się z dwóch 200-milimetrowych teleobiektywów, w kształcie przypominających lornetkę. Teleskop ten znajdował się na szczycie wulkanu Haleakalā na Hawajach.
Od września 2003 do września 2005 teleskop XO badał dziesiątki tysięcy jasnych gwiazd. W tym czasie zespół McCullougha badał kilkadziesiąt gwiazd, które wcześniej zostały zidentyfikowane jako prawdopodobne posiadaczki planet pozasłonecznych. Gwiazda XO-1 w szczególności została oznaczona jako kandydatka w czerwcu 2005. Astronomowie obserwowali ją od czerwca do lipca 2005, ostatecznie potwierdzając, że obiekt wielkości planety okrążał ją. Wtedy zespół McCullougha przeniósł się do McDonald Observatory w Teksasie, by zdobyć informacje dotyczące masy obiektu oraz potwierdzić, że jest to rzeczywiście planeta.
Tranzyt.
Zespół McCullougha znalazł planetę poprzez wykrycie nieznacznego zmniejszenia jasności gwiazdy, kiedy planeta przechodziła przez jej tarczę. Takie zjawisko nazywane jest tranzytem. Ilość światła dochodzącego z gwiazdy podczas tranzytu była o około 2% mniejsza niż normalnie. Ich obserwacje wykazały, że XO-1 b znajduje się na ciasnej orbicie wokół XO-1, okrążając swoją gwiazdę w ciągu około 4 dni.
XO-1 b była dziesiątą planetą odkrytą dzięki metodzie tranzytowej i w momencie odkrycia 180. planetą pozasłoneczną. Była to także druga planeta odkryta za pomocą teleobiektywów (po TrES-1 b odkrytej w 2004). Metoda tranzytowa pozwala astronomom na określenie średnicy i rzeczywistej masy planety. Astronomowie używają później tych informacji do wyliczenia innych wartości, np. jej gęstości.
Prędkość radialna.
Zespół potwierdził obecność planety, używając teleskopu Harlana J. Smitha oraz teleskopu Hobby-Eberly, by zmierzyć drobne perturbacje wywołane przez planetę na jej gwieździe. Zbadanie zmian jej prędkości radialnej pozwoliło zespołowi obliczyć dokładną masę planety, która okazała się być nieznacznie mniejsza od masy Jowisza. Ta planeta jednak jest znacznie większa, niż sugerowałaby masa. McCullough powiedział: „...Ze wszystkich planet, które przeszły przez tarczę swojej gwiazdy, XO-1 b jest dotychczas najbardziej podobną do Jowisza, a gwiazda XO-1 jest najbardziej podobną do Słońca, jednakże XO-1 b znajduje się znacznie bliżej swojej gwiazdy niż Jowisz od Słońca.”
Technika użyta przez zespół do znalezienia XO-1 b była innowacyjna pod tym względem, że do wykrycia planety pozasłonecznej użyte zostały stosunkowo niedrogie teleskopy. Metoda ta ograniczona jest jednak jedynie do planet okrążających swoje gwiazdy po ciasnych orbitach, a przy tym na tyle dużych, by wywoływać możliwe do zmierzenia zmniejszenie jasności gwiazdy.
Charakterystyka fizyczna.
Jako planeta o masie porównywalnej do masy Jowisza oraz o ciasnej orbicie wokół swojej gwiazdy, XO-1 b jest przykładem gorącego jowisza. Podobnie jak pozostałe znane tranzytujące gorące jowisze takie jak HD 209458 b czy TrES-1, planeta ma niską gęstość, co wskazuje, że jest to gazowy olbrzym zbudowany głównie z wodoru i helu.
Nazwa.
Planeta ma nazwę własną Negoiu, będącą nazwą drugiego co do wysokości szczytu górskiego w Rumunii (2535 m n.p.m.). Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Rumunii mogli wybrać nazwę dla tej planety. Spośród nadesłanych propozycji zwyciężyła nazwa Negoiu dla planety i Moldoveanu dla gwiazdy.

</doc>
<doc id="1778511" url="https://pl.wikipedia.org/wiki?curid=1778511" title="Zatoka Suszczewskiego">
Zatoka Suszczewskiego

Zatoka Suszczewskiego (ang. "Suszczewski Cove") – zatoka na Wyspie Króla Jerzego, stanowi część południowo-zachodniego wybrzeża Zatoki Admiralicji między Przylądkiem Rakusy a Przylądkiem Llano. Do Zatoki Suszczewskiego schodzi Lodowiec Ekologii i wpływa Potok Petrela. Nazwę zatoki nadała polska ekspedycja naukowa na cześć prof. Stanisława Rakusa-Suszczewskiego, założyciela położonej kilkaset metrów na północ Polskiej Stacji Antarktycznej im. H. Arctowskiego. 

</doc>
<doc id="1778512" url="https://pl.wikipedia.org/wiki?curid=1778512" title="Cerkiew Zaśnięcia Najświętszej Maryi Panny w Bielsku Podlaskim">
Cerkiew Zaśnięcia Najświętszej Maryi Panny w Bielsku Podlaskim

Cerkiew pod wezwaniem Zaśnięcia Przenajświętszej Bogurodzicy – prawosławna cerkiew parafialna w Bielsku Podlaskim. Należy do dekanatu Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Świątynia znajduje się na północno-wschodnim krańcu miasta, przy ulicy Adama Mickiewicza 179.
Cerkiew została zaprojektowana przez Michała Bałasza. Wybudowana w latach 90. XX w. na planie krzyża greckiego, w stylu bizantyjsko-rosyjskim. Posiada łącznie 7 kopuł: główną oraz 4 mniejsze na skrzyżowaniu nawy i transeptu, a także wieńczącą wieżę-dzwonnicę i nad prezbiterium. Wewnątrz mieści się współczesny ikonostas. Inicjatorem budowy świątyni był ks. Jan Barszczewski, pierwszy proboszcz miejscowej parafii.
20 sierpnia 2016 cerkiew odwiedził Prawosławny patriarcha Antiochii Jan X, natomiast 20 sierpnia 2018 r. – metropolita całej Ameryki i Kanady Tichon, zwierzchnik Kościoła Prawosławnego w Ameryce.

</doc>
<doc id="1778517" url="https://pl.wikipedia.org/wiki?curid=1778517" title="Nowy Świat (Lwów)">
Nowy Świat (Lwów)

 
 
Nowy Świat (ukr. "Новий Світ") – dzielnica Lwowa, w rejonie frankowskim, położona na zachód od Śródmieścia; pełni funkcje mieszkaniowe; szpital, hala sportowa.
Zespół zabudowy willowej (tzw. Kastelówka) z przełomu XIX i XX w., realizującej ideę miasta-ogrodu, którą tworzyły firmy Jana Lewińskiego i Juliana Zachariewicza, m.in. willa malarza Zygmunta Rozwadowskiego, willa w stylu zakopiańskim, kamienica malarza Jana Henryka Rosena, willa „Julia” – Juliana i Alfreda Zachariewiczów, kamienica, w której mieszkał Józef Haller, willa rzeźbiarza Antoniego Popiela, willa „Maria” stylizowana na architekturę ludową.

</doc>
<doc id="1778518" url="https://pl.wikipedia.org/wiki?curid=1778518" title="Suszczewski Cove">
Suszczewski Cove



</doc>
<doc id="1778519" url="https://pl.wikipedia.org/wiki?curid=1778519" title="Andrzej Wiśniowski (muzyk)">
Andrzej Wiśniowski (muzyk)

Andrzej Janusz Wiśniowski (ur. 23 grudnia 1960) – polski gitarzysta i kompozytor.
Był pierwszym liderem rzeszowskiej grupy RSC, powstałej w 1981 roku. W 1983 roku został odsunięty z grupy. Wkrótce po tym zespół rozpadł się, a Wiśniowski w 1987 roku, już jako właściciel popularnego wówczas RSC Studio podjął się pierwszej próby jego reaktywacji. Mimo nagranego materiału na płytę, grupa po dwóch latach rozpadła się po raz kolejny. Album z tego okresu do tej pory nie został wydany.
25 lutego 2012 w rzeszowskim Klubie Pod Palmą ma miejsce koncert charytatywny dla przyjaciela Macieja Miernika. RSC wystąpiło w pierwotnym składzie, obok takich wykonawców jak Aurora, 1984, KSU, Wańka Wstańka, Maciej Maleńczuk, Made in Poland.

</doc>
<doc id="1778520" url="https://pl.wikipedia.org/wiki?curid=1778520" title="Chris Burns">
Chris Burns

Christopher Bruce "Chris" Burns (ur. 12 grudnia 1949) – australijski polityk. Jest członkiem Australijskiej Partii Pracy oraz Northern Territory Legislative Assembly. Obecnie minister biznesu, turystyki, handlu, stosunków azjatyckich i wsparcie obrony.

</doc>
<doc id="1778521" url="https://pl.wikipedia.org/wiki?curid=1778521" title="Christopher Bruce &quot;Chris&quot; Burns">
Christopher Bruce &quot;Chris&quot; Burns



</doc>
<doc id="1778522" url="https://pl.wikipedia.org/wiki?curid=1778522" title="Technik nawigator morski">
Technik nawigator morski

Technik nawigator morski - tytuł nadawany absolwentom szkół średnich lub policealnych studiów zawodowych po zdaniu zewnętrznego egzaminu zawodowego.
Po otrzymaniu tytułu absolwenci mogą podejmować pracę na statkach morskich, handlowych i rybackich różnych armatorów, okrętach marynarki wojennej RP, a także na jednostkach pływających służb portowych, ratownictwa morskiego, straży granicznej w dziale pokładowym.

</doc>
<doc id="1778525" url="https://pl.wikipedia.org/wiki?curid=1778525" title="Technik mechanik okrętowy">
Technik mechanik okrętowy

Technik mechanik okrętowy - tytuł nadawany absolwentom szkół średnich technicznych lub policealnych studiów zawodowych po zdaniu zewnętrznego egzaminu zawodowego. 
Po ukończeniu szkoły absolwenci mogą podejmować pracę na statkach morskich, handlowych i rybackich różnych armatorów, okrętach marynarki wojennej RP, a także na jednostkach pływających służb portowych, ratownictwa morskiego, straży granicznej w dziale maszynowym oraz w zakładach zajmujących się remontami urządzeń okrętowych i w służbach technicznych u armatorów.

</doc>
<doc id="1778526" url="https://pl.wikipedia.org/wiki?curid=1778526" title="Omicron Andromedae">
Omicron Andromedae



</doc>
<doc id="1778528" url="https://pl.wikipedia.org/wiki?curid=1778528" title="Mikasa Sports">
Mikasa Sports

 – japoński producent sprzętu sportowego założony 1 maja 1917 w Hiroszimie.
Firma jest związana umową z FIVB na produkcję oficjalnych piłek siatkarskich, zarówno do halowej, jak i plażowej odmiany tego sportu.
Historia.
Mikasa Sports została założona w 1917 roku w Hiroszimie, jako Masuda Rubber Industries. Nazwa Mikasa pojawiła się w roku 1988.
Od momentu powstania firma podpisała wiele umów z FIVB, CEV czy AVC na produkcję oficjalnych piłek siatkarskich. Promowała się także w innych sportach, jak piłka ręczna czy wodna.

</doc>
<doc id="1778530" url="https://pl.wikipedia.org/wiki?curid=1778530" title="Plankton eoliczny">
Plankton eoliczny



</doc>
<doc id="1778531" url="https://pl.wikipedia.org/wiki?curid=1778531" title="Parafia Miłosierdzia Bożego w Ząbkach">
Parafia Miłosierdzia Bożego w Ząbkach

Parafia pw. Milosierdzia Bożego w Ząbkach – parafia rzymskokatolicka w dekanacie zielonkowskim diecezji warszawsko-praskiej. Erygowana w 1988. Obejmuje północno-zachodnią część miasta - m.in. Osiedle Batorego.
Kościół parafialny został wybudowany w latach 1986-1993 według projektu inżyniera architekta Jerzego Kuźmienki z Warszawy. Konstruktorem świątyni był inżynier Andrzej Krawczyń. Wystrój kościoła zaprojektował architekt plastyk Maciej Kałuczyński z Krakowa. Świątynia mieści się przy ulicy 11 Listopada.

</doc>
<doc id="1778533" url="https://pl.wikipedia.org/wiki?curid=1778533" title="Cerkiew Świętych Cyryla i Metodego w Orli">
Cerkiew Świętych Cyryla i Metodego w Orli

Cerkiew pod wezwaniem Świętych Cyryla i Metodego – prawosławna cerkiew cmentarna w Orli. Należy do parafii św. Michała Archanioła w Orli, w dekanacie Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Historia.
Cerkiew została wzniesiona w latach 1868–1870 z okazji tysięcznej rocznicy misji Cyryla i Metodego na Morawach. Została usytuowana w centralnym punkcie założonego na początku XIX w. (według innego źródła w XVIII w.) cmentarza prawosławnego. W 1879 do budynku przeniesiono ikonostas znajdujący się do tej pory w cerkwi św. Michała Archanioła w Orli. Cerkiew została porzucona w 1915, kiedy większość mieszkańców Orli udała się na bieżeństwo. Prace remontowe w budynku wykonano dopiero w latach 30. i w latach 70. XX w., kiedy dokonano renowacji wnętrza. Obecnie nabożeństwa w cerkwi odbywają się jedynie w święto jej patronów 24 maja, we wtorek Paschalny, 1 listopada oraz okazjonalnie w czasie pogrzebów.
Świątynię wpisano do rejestru zabytków 19 października 1977 pod nr A-78.
Architektura.
Cerkiew Świętych Cyryla i Metodego jest wzniesiona z drewna na planie ośmioboku. Wejście do obiektu prowadzi przez przedsionek, nad którym wznosi się dzwonnica. Budynek jest oszalowany, dach kryty blachą. W bocznych ścianach cerkwi znajdują się prostokątne okna. Cerkiew jest malowana na niebiesko. We wnętrzu obiektu ikonostas z ikonami z I i II połowy XIX  w.
Otaczająca świątynię nekropolia ma powierzchnię 2,5 ha.

</doc>
<doc id="1778535" url="https://pl.wikipedia.org/wiki?curid=1778535" title="Palenie">
Palenie

Palenie – czynność, podczas której różne substancje (najczęściej tytoń) są spalane, a dym, który wydziela się podczas tego procesu, jest wdychany (inhalowany).
Początkowo palenie substancji o działaniu narkotycznym było formą rekreacji. Owe specyfiki podczas spalania uwalniają substancje aktywne, takie jak np.: nikotyna, które są następnie wchłaniane przez płuca. Jednakże palenie może być praktykowane również jako część rytuałów, w celu wywołania transów, bądź aby doznać duchowego oczyszczenia. Obecnie najpowszechniejszą metodą palenia są papierosy, głównie wytwarzane fabrycznie, jest również możliwość skręcania ich własnoręcznie za pomocą gilzy (cienkiej bibułki) i tytoniu. Innymi wyrobami, chociaż nie tak popularnymi jak papierosy, są: fajki, cygara, fajki szklane, fajki wodne, tzw. szisze.
Palenie tytoniu jest jedną z najpopularniejszych form palenia. Jest praktykowana przez ponad miliard dojrzałych ludzi na całym świecie. Konopie i opium są mniej popularnymi specyfikami. Większość z palonych narkotyków uznawana jest za uzależniające. Niektóre z owych substancji są klasyfikowane, jako twarde narkotyki, jak np. heroina czy crack, ale ich użycie jest ograniczone, ponieważ nie są one dostępne poprzez handel komercyjny.
Historia palenia.
Historia palenia datowana jest na 5000 lat p.n.e. i wzięła swoje początki od szamańskich rytuałów. Wcześniej palenie ewoluowało w związku z religijnymi ceremoniami, jako rodzaj ofiary składanej bóstwom, w rytuale oczyszczenia, jak również pozwalało szamanom zmieniać stan ich umysłów w celu osiągnięcia duchowego oczyszczenia. Po tym jak Ameryki zostały zbadane i podbite przez Europejczyków, praktyka palenia tytoniu rozprzestrzeniła się po całym świecie. W regionach takich jak: Indie czy Afryka Subsaharyjska palenie tytoniu połączyło się z istniejącymi już praktykami palenia (głównie konopi). W Europie przedstawiło to nowy typ aktywności społecznej i formę spożywania środków o działaniu narkotycznym, która wcześniej nie była znana.
Wyobrażenia dotyczące palenia były różne w zależności od czasu i miejsca: palenie było to święte, to grzeszne, raz wyrafinowane, innym razem wulgarne, było panaceum, jak również śmiertelnym zagrożeniem dla zdrowia. Dopiero niedawno, zwłaszcza w uprzemysłowionych krajach Zachodu, palenie zostało przedstawione w zdecydowanie negatywnym świetle.
Wiele starożytnych cywilizacji, takich jak: Babilonia, Indianie czy Chiny paliło kadzidła, jako część religijnych rytuałów, tak jak robili to Izraelici, a później także katolicy i Kościoły ortodoksyjne.
W Ameryce palenie wzięło swoje początki od szamańskich ceremonii palenia kadzideł, później zaś stosowane było dla przyjemności, jako narzędzie społeczne.
Palenie tytoniu oraz wielu innych środków o działaniu halucynogennym było używane w celu wywołania transów oraz aby osiągnąć kontakt ze światem duchów. Plemiona z Południowo-Wschodniej Ameryki przenosiły duże ilości tytoniu w torbach, jako łatwo akceptowalny towar na wymianę. Palili oni tytoń w fajkach, podczas określonych ceremonii, obrzędów sakralnych, jak również, aby przypieczętować zawartą umowę. Członkowie owych plemion palili tytoń w różnych etapach życia, nawet w okresie dzieciństwa. Wierzono, że tytoń był darem od Stwórcy, jak również w to, iż wydychany dym tytoniowy był zdolny zabrać troski i modlitwy do Nieba.
Poza paleniem, tytoń był również używany w medycynie. Był stosowany, jako środek przeciwbólowy na takie przypadłości, jak bóle ucha czy zębów, a okazjonalnie był stosowany jako kompres. Indianie zamieszkujący pustynie mówili, że palenie to lekarstwo na przeziębienie, tym skuteczniejsze, gdy tytoń był zmieszany z liśćmi małej Pustynnej Szałwii (łac. Salvia Dorrii), bądź korzeniem z drzewa balsamicznego. Owe mieszanki były uważane za szczególnie dobre w leczeniu astmy i gruźlicy.
W Europie przed odkryciem Ameryki istniał zwyczaj wdychania palonych ziół leczniczych i owoców (co miało chronić przed chorobami). Jak podaje Krzysztof Kolumb na wyspach Bahama w 1492 roku spotkał on tam palących tubylców. Palenie było dla nich rytuałem (fajką pokoju). Tytoń sprowadzili do Europy po raz pierwszy Hiszpanie dopiero w XVI wieku. Francuz Jean Nicot, który pełnił funkcję ambasadora w Portugalii sądził, że tytoń ma właściwości lecznicze i przywiózł go do Francji. Od nazwiska Jeana Nicota pochodzi też nazwa rośliny "nikocjana" i samej "nikotyny". Do Niemiec natomiast tytoń dotarł w 1566 roku przywieziony przez medyka augsburskiego Adolf'a Occo.
Wpływ palenia na zdrowie.
Palenie tytoniu oraz narażenie na dym tytoniowy niesie poważne negatywne skutki zdrowotne. Dowodzi się, że palenie oddziałuje negatywnie prawie na cały organizm, a palacze są szczególnie narażeni na: choroby układu oddechowego (przewlekła obturacyjna choroba płuc, astma, gruźlica, zapalenie płuc), choroby układu krążenia (choroba niedokrwienna serca, tętniak aorty, udar mózgu, miażdżyca) oraz nowotwory (gardła, krtani, przełyku, tchawicy, oskrzela i płuca, krwi, żołądka, wątroby, trzustki, nerki i moczowodu, okrężnicy, szyjki macicy, pęcherza, jelita grubego). Ponadto palenie tytoniu jest istotnym czynnikiem innych problemów zdrowotnych (np. ślepota, katarakta, zwyrodnienie plamki żółtej, zapalenie ozębnej, złamanie kości udowej, cukrzyca), ma również negatywny wpływ na układ rozrodczy i zaburzenia płodności u kobiet oraz zaburzenia erekcji u mężczyzn. Ponadto palenie uszkadza układ odpornościowy i odpowiada za ogólne pogorszenie stanu zdrowia.
Także bierne narażenie na dym tytoniowy jest czynnikiem ryzyka problemów zdrowotnych zarówno u dorosłych (udar mózgu, podrażnienie błony śluzowej nosa, choroba niedokrwienna serca, rak płuca), jak i u dzieci (choroby dolnych dróg oddechowych, choroby ucha środkowego, zaburzenia oddechowe, uszkodzenia płuc, zespół nagłego zgonu niemowląt). Ma również negatywny wpływ na kobiecy układ rozrodczy i jest przyczyną niskiej urodzeniowej masy ciała dziecka.
Palenie tytoniu pogarsza wygląd skóry. U palaczy wcześniej występują zmarszczki, opóźnia się gojenie ran oraz zaostrza się stan wielu schorzeń skóry (np. trądziku, łuszczycy). Palenie doprowadza również do przebarwienia i pokrycia kamieniem zębów, wystąpienia nieświeżego oddechu i żółcenia palców.
Palenie wyrobów tytoniowych w Polsce jest najczęstszą przyczyną zgonów związaną ze stylem życia, której można zapobiec. Szacuje się, że z powodu palenia w Polsce w 2016 zmarło 66 tys. osób (17% wszystkich zgonów), w tym 48 tys. mężczyzn (tj. 24,1% zgonów mężczyzn) i 18 tys. kobiet (tj. 9,6% zgonów kobiet). Dodatkowo bierne palenie odpowiadało za 6,2 tys. zgonów, tj. 1,6% wszystkich zgonów.
Palacze żyją przeciętnie 10 lat krócej niż niepalący. W dodatku palacze przez więcej lat życia doświadczają problemów zdrowotnych. Szacuje się, że w Polsce w 2016 w przypadku mężczyzn i kobiet palenie było odpowiedzialne za utratę odpowiednio 18,5% oraz 8,7% lat przeżytych w zdrowiu.
Szkodliwość palenia była przez wiele lat umniejszana.
Społeczne koszty palenia papierosów.
Palenie papierosów (wywołując choroby nowotworowe) zabija co roku w Unii Europejskiej około miliona osób (w tym w Niemczech około 100 tys.). Na całym świecie z tego samego powodu, według przybliżonych szacunków, umiera około 4 miliony ludzi rocznie.
Odsetek palących w społeczeństwie.
W 2014 osoby codziennie palące tytoń stanowiły w Polsce 22,7% populacji w wieku 15 lat i więcej, tj. 7,3 mln osób. Łącznie z osobami palącymi okazjonalnie (3,4%, tj. 1 mln osób) stanowiło to 26,1%, czyli 8,3 mln osób. Problem codziennego palenia tytoniu w Polsce dotyczył 28,8% (tj. 4,4 mln) mężczyzn i 17,2% (tj. 2,9 mln) kobiet.
W 2014 średni odsetek palących codziennie dla 28 państw członkowskich Unii Europejskiej wynosił 21%. Najwyższy odsetek palaczy występował w Bułgarii (28,2%) i Grecji (27,3%), a najniższy w Szwecji (11,9%) i Luksemburgu (15,3%). Odsetek mężczyzn palących codziennie w UE wynosił średnio 25,6% i wahał się od 12,1% w Szwecji do 38,2% na Cyprze. Odsetek kobiet palących codziennie wynosił średnio w UE 16,9% i był najniższy w Rumunii (8,3%), a najwyższy w Austrii (22,1%).
Problem palenia tytoniu dotyczy również dzieci. Badania przeprowadzone w 2014 wśród młodzieży w wieku 11–15 lat wskazują, że inicjację tytoniową w Polsce przeszło 26,4% tej grupy, a pali z różną częstością 12,3%, w tym 8,1% pali regularnie w każdym tygodniu.
Zakazy palenia.
Już w 1603 roku Jakub I Stuart, król Anglii, nakazał publikację broszury, która krytycznie odnosiła się do palenia tytoniu. Również w Rosji car Michał Fiodorowicz Romanow wydał w 1634 roku rozporządzenie zakazujące palenia tytoniu. Palących schwytanych tam wówczas na gorącym uczynku karano chłostą w gołe pięty, osobom powtórnie przyłapanym na paleniu obcinano nos. Przyłapany na paleniu po raz trzeci skazywany był na karę śmierci. Zakaz ten został zniesiony dopiero w 1697 przez cara Piotra I Wielkiego. W 1642 roku bullę zabraniającą palenia tytoniu w kościołach Sewilli wydał papież Urban VIII. W 1650 roku palenia w bazylice św. Piotra zabronił Innocenty X. W 1757 podobny zakaz obowiązywał podczas procesji w Boże Ciało w Kolonii. W Berlinie obowiązywał zakaz palenia na wszystkich ulicach publicznych do czasu rewolucji marcowej (1848).
Bezwzględnie obchodzono się z amatorami tytoniu też w Turcji. Jeden z osmańskich sułtanów kazał karać za wąchanie tytoniu rozcinaniem wargi. Natomiast osobom schwytanym na paleniu tytoniu wpychano przez nos fajkę a potem je wieszano. Ustawa parlamentu tureckiego z 1997 roku zabrania pod groźbą kary grzywny palenia zarówno papierosów, cygar jak i fajek we wszelkich obiektach użyteczności publicznej (w tym w przedszkolach, szkołach, uczelniach, biurach, bankach, obiektach sportowych, szpitalach, dworcach, w środkach komunikacji publicznej i na lotniskach).
Podobne zakazy już w 1998 roku obowiązywały w ponad 90 krajach. Przykładowo w stanie Kalifornia nie wolno pod karą grzywny palić tytoniu w jakimkolwiek pomieszczeniu z wyjątkiem własnego mieszkania – nie wolno więc też palić ani w barach, ani w restauracjach. Natomiast gdy ktoś pali na świeżym powietrzu, może to robić w odległości nie bliższej niż 7 metrów od najbliższego domu. Zakaz palenia obowiązuje w zasadzie wszędzie, gdzie ktoś mógłby odnieść wrażenie, że wbrew własnej woli musi wdychać dym tytoniowy. Podobne zakazy stosowane są w Nowym Jorku. W Belair (stan Teksas) zakaz palenia obowiązuje także w parkach publicznych.
W Bhutanie obowiązuje całkowity zakaz palenia tytoniu w miejscach publicznych oraz sprzedaży papierosów na terenie całego kraju. 
Również niektóre społeczności religijne (np. Świadkowie Jehowy czy Kościół Adwentystów Dnia Siódmego) są zobowiązane do kategorycznego wystrzegania się palenia i zażywania tytoniu.
Zakazy palenia w III Rzeszy.
W późnych latach 1930. naziści stopniowo wprowadzali prawo antynikotynowe. W 1938 Luftwaffe i Reichspost wprowadziły zakaz palenia. Podobne zakazy wprowadzono również w zakładach opieki zdrowotnej, urzędach publicznych i domach wypoczynkowych. Położnym zabroniono palenia na służbie. W 1939 NSDAP uznała za nielegalne palenie we wszystkich swoich siedzibach, a Heinrich Himmler, ówczesny szef SS, ograniczył służbom policyjnym i SS możliwość palenia na służbie. Palenie było również zabronione w szkołach.
W 1941 roku w 60 niemieckich miastach zabroniono palenia w tramwajach. Zakaz palenia obowiązywał również w schronach, choć w niektórych wprowadzono osobne pomieszczenia na palarnie. Kolejny krok w kampanii antynikotynowej nadszedł w lipcu 1943, gdy zabroniono publicznego palenia osobom w wieku poniżej 18. lat. W następnym roku zabroniono palenia w autobusach i kolei miejskiej. Dokonano tego z osobistej inicjatywy Adolfa Hitlera, który obawiał się, że konduktorki mogłyby być ofiarami biernego palenia.
Zakazy palenia w XXI wieku.
Konsekwencją potwierdzenia ryzyka dla zdrowia ze strony biernego palenia było wprowadzenie ogólnego zakazu palenia w miejscach serwujących jedzenie i picie (restauracjach, kawiarniach, klubach nocnych) w Norwegii 1 czerwca 2004, w Szwecji 1 czerwca 2005 oraz w wielu częściach Ameryki.
Zakazy palenia z czasem zwiększyły swój zasięg na więcej państw (takich jak Islandia i Szkocja) oraz okręgi administracyjne innych (np. stan Nowy Jork, Waszyngton, Ohio i Arkansas w USA), zabraniając teraz palenia w budynkach użytku publicznego, jak również w prywatnych budynkach użyteczności publicznej (restauracjach, klubach). Wiele budynków posiada specjalne wentylowane pomieszczenia dla palących; niekiedy wydzielenie takiej przestrzeni jest nakazane przez prawo.
Nawet w krajach tradycyjnie postrzeganych za naród palaczy, badania ankietowe wykazały poparcie dla zakazów palenia, jak chociażby 70% we Francji.
W ciągu pierwszych osiemnastu miesięcy od wprowadzenia w mieście Pueblo w stanie Kolorado zakazu palenia, szpitale zanotowały 27% spadek zgłoszeń ataków serca. W zgłoszeniach z sąsiednich miast, które nie przyjęły zakazu palenia, nie zanotowano zmian. Doktor Raymond Gibbons, prezes Amerykańskiego Stowarzyszenia Kardiologicznego, powiedział, że „spadek liczby ataków serca w ciągu pierwszego półtora roku po wprowadzeniu zakazu palenia jest najprawdopodobniej związany ze zmniejszeniem efektów, jakie wywierało na zdrowie bierne palenie, będące znaczącym czynnikiem w powodowaniu zawałów serca".
15 listopada 2010 w Polsce weszły w życie przepisy ograniczające palenie papierosów w miejscach publicznych. Obejmuje on m.in. lokale gastronomiczno-rozrywkowe, miejsca pracy, szpitale, teren uczelni, miejsca przeznaczone do zabaw dzieci, przystanki komunikacji publicznej, pomieszczenia obiektów sportowych oraz inne pomieszczenia użytku publicznego. Zakaz palenia obejmuje też tzw. E-papierosy, czyli „papierosy elektroniczne", których składnikiem jest glikol propylenowy lub gliceryna, substancje aromatyczne i nikotyna w czystej postaci.
Leczenie uzależnień.
Trwają próby opracowania szczepionki przeciwko nikotynie. Przykładowo szczepionka NicVAX powoduje, że po roku od rzucenia palenia nie paliło 16% osób z grupy która uzyskała wysoki poziom przeciwciał. Wysoki poziom przeciwciał uzyskano po 14 tygodniach od podania szczepionki u 80% osób które poddały się terapii.

</doc>
<doc id="1778536" url="https://pl.wikipedia.org/wiki?curid=1778536" title="Bad Salzdetfurth">
Bad Salzdetfurth

Bad Salzdetfurth – miasto uzdrowiskowe w Niemczech, w kraju związkowym Dolna Saksonia, w powiecie Hildesheim.

</doc>
<doc id="1778538" url="https://pl.wikipedia.org/wiki?curid=1778538" title="Tarnica (Wyspa Króla Jerzego)">
Tarnica (Wyspa Króla Jerzego)

Tarnica - wzgórze na Wyspie Króla Jerzego, którego wierzchołek wznosi się powyżej Lodowca Ekologii na wysokość 115 m n.p.m. Nazwa pochodzi od góry Tarnica w Bieszczadach i została nadana przez polską ekspedycję naukową. Wzgórze znajduje się na terenie Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128).

</doc>
<doc id="1778540" url="https://pl.wikipedia.org/wiki?curid=1778540" title="Frederick Gordon">
Frederick Gordon

Frederick Stanley Gordon (ur. 29 października 1897, zm. 27 czerwca 1985) – nowozelandzki as myśliwski okresu I wojny światowej. Autor 9 zwycięstw powietrznych.
Frederick Stanley Gordon służył w eskadrze myśliwskiej No. 74 Squadron RAF pd lata 1918 roku.
W jednostce odniósł swoje pierwsze zwycięstwo powietrzne 2 sierpnia 1918 roku nad niemieckim samolotem LVG. Ostatnie 9 zwycięstwo odniósł 30 października nad niemieckim balonem obserwacyjnym.

</doc>
<doc id="1778544" url="https://pl.wikipedia.org/wiki?curid=1778544" title="Harold Bennett">
Harold Bennett

Harold Bennett (ur. 17 września 1899 w Hastings - zm. 15 września 1981 w Londynie) - brytyjski aktor, artysta cyrkowy i architekt. Najbardziej pamiętany ze swoich ról w serialach komediowych "Armia tatuśka" i "Are You Being Served?", w których wystąpił mając przeszło 70 lat. 
Jako nastolatek Bennett był członkiem zespołu objazdowego cyrku w Stanach Zjednoczonych, gdzie występował jako klaun. W czasie I wojny światowej służył jako kurier polowy, początkowo przemieszczając się konno, a później także na motocyklu. Po powrocie do cywila został aktorem teatralnym, a następnie kierownikiem produkcji w teatrze. Później uznał jednak, że musi znaleźć sobie "poważny" zawód i zdobył wykształcenie architekta. 
Jako architekt pracował ponad 30 lat, aż do swojej emerytury, na którą przeszedł pod koniec lat 60. Zapragnął wtedy powrócić do swej młodzieńczej pasji - aktorstwa. Wystąpił w ponad 30 filmach i serialach, głównie grając gościnne role starszych panów. Tak trafił do serialu "Armia tatuśka", gdzie grał postać Pana Blewitta. Jego najbardziej pamiętną rolą była jednak postać Młodego Pana Grace'a w serialu "Are You Being Served?". Zmarł w Londynie w 1981 roku, na dwa dni przed swoimi 82. urodzinami.

</doc>
<doc id="1778547" url="https://pl.wikipedia.org/wiki?curid=1778547" title="Farma wiatrakowa">
Farma wiatrakowa



</doc>
<doc id="1778548" url="https://pl.wikipedia.org/wiki?curid=1778548" title="Parafia Zesłania Ducha Świętego w Ząbkach">
Parafia Zesłania Ducha Świętego w Ząbkach

Parafia pw. Zesłania Ducha Świętego w Ząbkach – parafia rzymskokatolicka w dekanacie zielonkowskim diecezji warszawsko-praskiej. Erygowana w 2000. Obejmuje południową część miasta - Osiedle Słoneczne. Kaplica parafialna została wybudowana w 2000. Kościół parafialny w budowie od 2004. W jego dolnej części od pasterki 2014 roku odprawiane są msze. Mieści się przy ulicy Powstańców.

</doc>
<doc id="1778550" url="https://pl.wikipedia.org/wiki?curid=1778550" title="W pogoni za Jonas">
W pogoni za Jonas

W pogoni za Jonas to miniserial (3 odcinki po 4 minuty) nadawany przez Disney Channel w oczekiwaniu na premierę serialu "Jonas" w październiku 2009. Serial ukazuje perypetie dwojga polskich fanów, którzy udają się w podróż do Londynu, w nadziei na spotkanie ze swoimi idolami. Widzowie będą mogli obejrzeć fragmenty występu braci Jonas na Wembley Arena. Jest to pierwsza polska produkcja Disney Channel.
Opis fabuły.
Akcja serialu zaczyna się w Polsce w domu rodzeństwa. Paweł i Aśka nudzą się, gdy odrabiają lekcje. Ich uwagę zajmuje jedynie zespół Jonas Brothers. Niespodziewanie mama zabiera ich do Londynu, gdzie na Wembley Arena mają występować bracia. Paweł i Aśka nie posiadają się ze szczęścia. Niestety, po wielu godzinach poszukiwań nie udało im się znaleźć braci w Londynie. Zagadką jest gitara, którą znajdują w tajemniczej taksówce. Jest całkiem podobna do tej, którą mają bracia Jonas. Paweł i Aśka postanawiają to sprawdzić i poszukują Jonasów po Londynie, by oddać im gitarę. Gdy tylko są na Wembley Arena nie mogą się powstrzymać od wejścia za kulisy.

</doc>
<doc id="1778552" url="https://pl.wikipedia.org/wiki?curid=1778552" title="Bergen (Dolna Saksonia)">
Bergen (Dolna Saksonia)

Bergen – miasto w Niemczech, w kraju związkowym Dolna Saksonia, w powiecie Celle.
W okolicach miejscowości Bergen znajdował się niemiecki obóz koncentracyjny Bergen-Belsen.

</doc>
<doc id="1778554" url="https://pl.wikipedia.org/wiki?curid=1778554" title="Cefuroksym aksetyl">
Cefuroksym aksetyl



</doc>
<doc id="1778556" url="https://pl.wikipedia.org/wiki?curid=1778556" title="Yippee, Yappee and Yahooey">
Yippee, Yappee and Yahooey

Yippee, Yappee and Yahooey (1964) – produkcja studia Hanna-Barbera, którego premiera światowa nastąpiła 16 września 1964.
Fabuła.
Yippee, Yappee i Yahooey są psami, które służą królowi jako jego ochrona. Muszą zawsze chronić i służyć królowi. W tym czasie będą walczyć z ziejącymi ogniem smokami i różnymi czarnymi charakterami.
Spis odcinków (ang.).
Serial składa się z 23 odcinków, po 6 minut każdy (emitowany po jednym):

</doc>
<doc id="1778557" url="https://pl.wikipedia.org/wiki?curid=1778557" title="Dolina Bielańska">
Dolina Bielańska

Dolina Bielańska (słow. "Bielanská dolina", niem. "Belanskotal", węg. "Belanszko-völgy") – dolina na południowych stokach Tatr Wysokich, na Słowacji, płynie nią Bielańska Woda. W górnej części dolina ta ma dwa odgałęzienia: Wielki Żleb Krywański i Gronikowski Żleb. Obydwa mają charakter żlebu lub głębokiego jaru, również poniżej Trzech Źródeł na pewnym odcinku dolina ma charakter jaru. Od wschodniej strony sąsiaduje z Doliną Koprową, oddzielona od niej grzbietem Wielkiej Palenicy i główną granią odnogi Krywania, od zachodu jej obramowanie tworzy Pawłowy Grzbiet i morenowy obszar Jam.
Dolinę Bielańską przecina Tatrzańska Droga Młodości i prowadzi przez nią kilka szlaków turystycznych.

</doc>
<doc id="1778558" url="https://pl.wikipedia.org/wiki?curid=1778558" title="Michał Łopot">
Michał Łopot

Michał Łopot (Łopott) herbu Łopot (ur, przed 1749 rokiem) – oboźny wielki litewski od 1776, marszałek Trybunału Głównego Wielkiego Księstwa Litewskiego w latach 1787-1789, członek Rady Nieustającej w latach 1778-1780, starosta bobrujski, kawaler maltański (w zakonie od 1775 roku), kawaler Honoru i Dewocji.
Życiorys.
W 1775 decyzją Sejmu Rozbiorowego otrzymał dobra starostwa bobrujskiego w 50-letnią emfiteuzę. Członek konfederacji Andrzeja Mokronowskiego w 1776 roku. Poseł z powiatu starodubowskiego na sejm skonfederowany 1776 roku, sędzia sejmowy. W 1778 był posłem z powiatu wołkowyskiego. Członek Departamentu Skarbowego Rady Nieustającej w 1779 roku.
Złożył swój akces do konstytucji 3 maja. W czasie wojny polsko-rosyjskiej 1792 roku podpisał adres do króla, w którym wraz ze 130 szlachty nowogródzkiej zapewnił władcę o swej wierności i gotowości kontynuowania walki. 
W 1792 roku został konsyliarzem województwa nowogródzkiego w konfederacji generalnej Wielkiego Księstwa Litewskiego konfederacji targowickiej, wyznaczony przez konfederację targowicką do sądów "ulitimae instantiae" Wielkiego Księstwa Litewskiego w 1793 roku. Poseł na sejm grodzieński 1793 roku z powiatu nowogródzkiego, członek konfederacji grodzieńskiej 1793 roku. Zyskawszy poparcie przedstawiciela Rosji Jakoba Sieversa wszedł w skład deputacji wyłonionej z sejmu, której zadaniem było zawarcie porozumień rozbiorczych z Imperium Rosyjskim i Królestwem Prus. 22 lipca 1793 roku podpisał traktat cesji przez Rzeczpospolitą ziem zagarniętych przez Rosję a 25 września cesji ziem zagarniętych przez Prusy w II rozbiorze Polski. Wybrany do nowej Rady Nieustającej, powołanej przez Sejm Grodzieński. 
Głęboko znienawidzony za swoją działalność na sejmie rozbiorowym, podejrzewany był o bycie donosicielem Osipa Igelströma. W marcu 1794 na kontraktach nowogródzkich został poważnie obity kijem, w obawie o swoje życie schronił się pod opiekę stacjonujących w Nowogródku żołnierzy rosyjskich. Na kilka dni przed wybuchem insurekcji kościuszkowskiej zdołał uciec, unikając aresztowania przez władze powstańcze. 
Odznaczony Orderem Orła Białego i Orderem Świętego Stanisława.

</doc>
<doc id="1778559" url="https://pl.wikipedia.org/wiki?curid=1778559" title="Bodenwerder">
Bodenwerder

Bodenwerder – miasto w Niemczech, w kraju związkowym Dolna Saksonia, w powiecie Holzminden, siedziba gminy zbiorowej Bodenwerder-Polle.

</doc>
<doc id="1778561" url="https://pl.wikipedia.org/wiki?curid=1778561" title="Mateusz Urbaniak">
Mateusz Urbaniak

Mateusz Urbaniak, dawniej Podawca (ur. 1 lipca 1986) – polski lekkoatleta, średniodystansowiec, reprezentant LKS Omega Kleszczów.

</doc>
<doc id="1778562" url="https://pl.wikipedia.org/wiki?curid=1778562" title="Michał Łopott">
Michał Łopott



</doc>
<doc id="1778567" url="https://pl.wikipedia.org/wiki?curid=1778567" title="Oko Jelenia">
Oko Jelenia

Oko Jelenia to wielotomowa powieść fantastyczna Andrzeja Pilipiuka wydana przez Fabrykę Słów w latach 2008 - 2011 (powrót serii w roku 2015). Autor oryginalnie planował wydanie siedmiu tomów cyklu, jednak ostatecznie fabuła została zamknięta w sześciu. Zmieniło się to w roku 2015, gdy została wydana jeszcze jedna część serii.
Fabuła.
Historia opowiada o losach trójki bohaterów – Marka, Staszka oraz Heli, przeniesionych w różnych okolicznościach do XVI-wiecznej Norwegii przez Skrata – kosmicznego kolekcjonera. Tam, od swej nadzorczyni Iny otrzymują zadanie zdobycia za wszelką cenę artefaktu, tytułowego Oka Jelenia.
Droga do Nidaros.
Akcja powieści rozpoczyna się w czasach współczesnych (XXI wiek). W stronę Ziemi leci rój meteoroidów antymaterii, ludziom na ratunek zostaje zaledwie kilka godzin. Nauczyciel informatyki – Marek, pomaga bitemu nastolatkowi Staszkowi. Gdy wydaje im się, że zaraz zginą, spotykają kosmicznego wędrowca – Skrata (kolekcjonera wiedzy unicestwionych cywilizacji, który potrafi przenosić ludzi w przeszłość). Obaj zgadzają się zostać jego niewolnikami.
Do szesnastowiecznej Norwegii zostaje przeniesiony sam Marek. Łasica Ina wskrzesza go do życia na podstawie zapisów „scalaka” (rodzaju pamięci) i wyznacza mu zadanie – odnaleźć Alchemika Sebastiana, a następnie Oko Jelenia. Pomóc w wykonaniu zadania ma mu spotkana po drodze szlachcianka Hela, pochodząca z XIX wieku. W trakcie wędrówki spotykają katolickiego księdza Jona, który wędruje po rządzonym przez znienawidzonych Duńczyków kraju odprawiając potajemne msze dla nielicznych katolików. Wędrowcy zostają jednak zdradzeni i po krótkim procesie ksiądz zostaje spalony na stosie, a Hela oddana katu (który wykonywał wyrok) „w rozliczeniu”. Główny bohater uznany za martwego zostaje wrzucony do jaskimi z trupami, losu Heli nie zna.
Nazwa "„Nidaros”" to współczesne miasto Trondheim. Główny bohater trafia tam w poszukiwaniu Sebastiana poznając dwóch norweskich nastolatków, z którymi pracuje przy rozbiórce zniszczonej katedry i mieszka w starej łodzi. Jednocześnie odkrywa, że bez żadnych problemów rozumie i mówi w ich języku. Marek trafia na ślad Sebastiana, który niestety opuścił miasto staczając wcześniej udaną walkę z łasicą. Z powodu zbliżającej się zimy i zakończenia prac rozbiórkowych chłopcy wracają do siebie na wieś a Marek wyrusza uzupełnić zapasy jedzenia.
Pewnego dnia, poznaje w oddali kurtkę Staszka i słyszy głos łasicy. Ta wskrzesiła Staszka, aby zmusić chłopaka do zabójstwa starszego kolegi, który zwlekał z wykonaniem zleconego przez nią zadania. Staszek nie wykonuje jej polecenia, a obaj wyjaśniają jej przyczynę opóźnienia (praca, konieczność zdobycia pożywienia). Ina nie rozumie potrzeb i zasad panujących wśród ludzi, nawet tak podstawowych jak potrzeba jedzenia. Każde nieposłuszeństwo i odstępstwo przy wykonywaniu zadania jest przez nią uznawane za zdradę i natychmiast karane. Bohaterowie wyjaśniają jej że ludzie potrzebują więcej swobody przy realizacji zadania, a to że Sebastian opuścił Nidaros nie oznacza, że zdradził. Przekonują oni Inę, że nie warto unicestwiać Staszka (według niej nie jest już potrzebny skoro Marek nie zdradził) i proponują utworzyć dwa dwuosobowe zespoły poszukujące Oka Jelenia. Jak dowiadują się od Iny mają oni znaleźć scalak po przyjacielu Skrata, który obecnie używany jest jako pieczęć, ale nie wiadomo gdzie i przez kogo.
Od Iny dowiadują się też, że Hela żyje (jej scalak jest aktywny) i rozpoczynają jej poszukiwania. Hela nadal jest u kata, który prowadzi dom publiczny i przygotowuje ją do pracy w nim. Ostatecznie przyjaciele odnajdują i uwalniają Hele, a w ucieczce pomaga im spotkany przypadkowo katolik Nils, który ukrywa ich u siebie.
Dodatkowo w pierwszej części pojawiają się motywy związane z Hanzą, której kupcy (Peter Hansavritson i Marius Kowalik) posiadają „Księgę łasicy”, opisującą dziwne zjawiska związane z przybyszami z przyszłości, a na koniec książki pojawia się postać kozaka (Maksyma Omelajnowicza). Wątki te zostaną rozwinięte w kolejnych tomach powieści.
Srebrna Łania z Visby.
Akcja tej części toczy się głównie w Nidaros. Trójka przyjaciół ukrywana przez mistrza introligatorskiego, Nilsa, w jego obejściu dawnym beginażu, oczekuje na rozkazy Iny. Okaleczona i zarażona syfilisem przez kata Hela zostaje (jako nieprzydatna) uśmiercona przez łasicę Inę, a następnie wskrzeszona już zdrowa. Hela zabija kata. Marek z pomocą swojego opiekuna próbuje „załatwić” transport do miasta Bergen, gdzie ukrył się Alchemik Sebastian. Udaje mu się poznać kapitana „Srebrnej Łani” Petera Hansavritsona, który obiecuje mu przewiezienie na pokładzie swojego statku. Hela i Staszek wyruszają pieszo na wyprawę do Uppsali. W tym czasie Marek na pokładzie Srebrnej Łani zostaje rozpoznany jako sługa łasicy i poddany torturom przez ludzi Petera. W tym samym czasie na statek napadają piraci sprzymierzeni z lensmanem Otto. Dochodzi do bitwy morskiej, podczas której Marek ratuje przed śmiercią Petera Hansavritsona.
Maksym dociera do Szwecji. W liście do swojego atamana pisze:
Drewniana twierdza.
Marek odzyskuje zdrowie po walce z piratami na morzu, podczas której został ciężko ranny. Znajduje się w Bergen pod opieką ludzi należących do Hanzy. Poznaje alchemika Sebastiana, który na terenie miasta otworzył mydlarnię. W tym samym czasie Helena i Staszek kontynuują swoją podróż przez zaśnieżone góry Norwegii. Zostają zaatakowani przez watahę agresywnych wilków, których mózgi były pokryte „delikatną niczym pajęczyna siateczką metalicznie srebrnych żyłek”. Wilki te były sterowane przez tajemniczych wrogów, którzy niebawem odnajdują parę wędrowców. Staszek ginie z rąk „Chińczyków” - przybyszów z przyszłości posiadających dostęp do nowoczesnych technologii. Hela, która uniknęła losu chłopaka postanawia odnaleźć Marka w Bergen. Po drodze spotyka członków Bractwa Świętego Olafa, którzy postanawiają zabić bezwzględnego lensmana Otto. Zarządca Bergen postanawia pozbyć się problematycznego kantoru Hanzy na terenie miasta, dając kupcom ultimatum na poniżających warunkach. Ludność kantoru postanawia potajemnie uciec z Norwegii na pokładzie Srebrnej Łani. W czasie nocnej ucieczki statek wpada w zasadzkę i rozpoczyna się potyczka morska.
Pan Wilków.
Łasica Ina pojawia się w krytycznym momencie bitwy morskiej pod Bergen. Postanawia pomóc pasażerom Srebrnej Łanii w ucieczce z norweskiego portu poprzez teleportację statku w bezpieczne miejsce. Następnie załoga udaje się na wyspę Bornholm w celu odnowienia uszkodzonego ciała łasicy. W tym samym czasie Maksym poszukuje przybysza z przyszłości zwanego jako Pan Wilków. Staszek budzi się w niewoli po odtworzeniu jego ciała przez „Chińczyków”, dowodzonych przez Pana Wilków. Marek i Helena docierają do Gdańska. Maksym poznaje przywódcę ludu Sámi i z pomocą jego ludzi, a także przybyłych Sadko i Borysa odnajdują bazę „Chińczyków”. Podczas szturmu biorą do niewoli Pana Wilków i zabijają jego ludzi. Staszek odzyskuje wolność i podąża z Maksymem do Polski poprzez zamarznięty Bałtyk. Po drodze zatrzymują się na Gotlandii gdzie dowiadują się o porwaniu Petera Hansavritsona przez nieznanych sprawców. W tym czasie Marek z Helą urządzają wynajęte mieszkanie i biorę pod opiekę młodą Niemkę - Gretę. Dziewczyna okazuje się być szpiegiem Hanzy podstawionym przez Mariusa Kowalika.
Triumf Lisa Reinicke.
Marek wraz z Helą spotykają Maksyma oraz Staszka. Po powrocie do wynajmowanego mieszkania w Gdańsku okazuje się, że Greta oraz wszyscy mieszkańcy domu zostają brutalnie zamordowani. Na miejscu czeka na nich miejski justycjariusz Grzegorz Grot, który aresztuje Marka. Pozostała trójka postanawia ukryć się znajomych Ukraińców. Gdy do miasta powraca wdowa Agata Ferber z bratem, Hela postanawia zamieszkać w jej rodzinnym domu. Staszek wraz z Ukraińcami natrafia przypadkowo na gromadę zamaskowanych bandytów, którzy uciekają przed miejskim justycjariuszem. Ich tożsamość pozostaje nieznana, jednak sposób mordowania w Gdańsku oraz Visby jest identyczny. Niebawem dochodzi również do ataku na Mariusa Kowalika, którego ludzie w zostają wymordowani w podobnych okolicznościach. Hela zostaje postrzelona z kuszy przez tajemniczego napastnika, którym okazuje się chłopak z Norwegii będący na usługach wdowy po kacie z Nidaros. Staszek postanawia udać się do burmistrza Gdańska i wykorzystać dokumenty Hanzy znalezione wśród przedmiotów Grety, aby podszyć się pod tajnego wysłannika z ważnymi rozkazami dotyczącymi uwolnienia Marka z aresztu. Przebiegły fortel dochodzi do skutku i Marek opuszcza gdański port na pokładzie Srebrnej Łani pod zmienioną banderą.
Sfera Armilarna.
Wolność Marka okazała się chwilowa, gdyż na rozkaz Hanzy zostaje on złapany do niewoli przez Sadkę i Borysa. Razem ukrywają się na wrakowisku na wybrzeżu Bałtyku. Choć po wielu tygodniach Markowi udaje się zbiec z niewoli to po kilku dniach zostaje ponownie pojmany. Otrzymuje przekaz z przyszłości od Iny, która informuje go, że misja została odwołana i poszukiwanie scalaka nie jest już konieczne. W tym czasie w Gdańsku Staszek odnajduje podejrzanych zabójców ukrywających się na statku „Święty Jerzy”. Wraz z miejskim justycjariuszem i podległymi mu strażnikami prawa dokonują zatrzymania podejrzanych. Kilka dni później dochodzi do ataku na dom Ferberów, w którym giną Hela, Agata i wszyscy domownicy z wyjątkiem Artura i służącej Marty. Staszek przeżywa załamanie. Niebawem zjawia się nowy podróżnik w czasie pod postacią kota mówiącego ludzkim głosem. Wyjaśnia, że Skrat jest kosmicznym bandytą, którego trzeba powstrzymać. Przenosi Marka do czasów teraźniejszych, a Staszka do roku 1864, aby mógł on uratować Helę i powstrzymać Skrata.
W epilogu Marek podróżuje na Gotlandię, gdzie odnajduje list od Staszka oraz sporą ilość gotówki.
Sowie Zwierciadło.
Marek powrócił do czasów współczesnych i próbuje wieść normalny tryb życia. Pewnego dnia jego dom nachodzi grupa bandytów, którzy próbują wyciągnąć od niego pewne informacje. Uznali bowiem Marka za porywacza, który odpowiada za zniknięcie Staszka. Młodzieniec miał wpływowego ojca, który za wszelką cenę próbuje go odnaleźć i w tym celu nasyła grupę do zadań specjalnych. Marek opowiada im swoją niewiarygodną historię o podróży w czasie i wspólnymi siłami próbują dowiedzieć się co stało się z Helą i Staszkiem.
Stanisław postanowił przenieść się w czasie do roku 1864 do posiadłości rodu Korzeckich, aby pomóc Heli w obronie przed atakiem Moskali. Udaje mu się zabić napastników i pomóc Heli w ucieczce. Ich tropem podąża rosyjski śledczy, który chce wyjaśnić, w jaki sposób zginęli żołnierze. Okazuje się, że wzajemna miłość nie jest pisana Heli i Staszkowi, gdyż szlachcianka ma już narzeczonego, który znajduje się w niewoli. Obmyśla on plan zbrojnego ataku w celu jego odbicia, który kończy się sukcesem. Staszek opuszcza Polskę i trafia do Visby, gdzie zostaje zabity.
Marek z pomocą ludzi wynajętych przez ojca Staszka odnajduje materiały historyczne świadczące o młodych bohaterów w przeszłości. Trafia do Visby gdzie udaje się odnaleźć ciało Staszka i jego scalak, a następnie przywrócić go do życia.

</doc>
<doc id="1778568" url="https://pl.wikipedia.org/wiki?curid=1778568" title="Wiktor Kucaj">
Wiktor Kucaj

Wiktor Kucaj (ur. 17 października 1956) – polski klawiszowiec i kompozytor.
Były członek rzeszowskiej grupy RSC, powstałej w 1981 roku. Jako jedyny z grupy grał we wszystkich jej składach (do roku 2015).

</doc>
<doc id="1778569" url="https://pl.wikipedia.org/wiki?curid=1778569" title="Damme (Dolna Saksonia)">
Damme (Dolna Saksonia)



</doc>
<doc id="1778570" url="https://pl.wikipedia.org/wiki?curid=1778570" title="Parafia Świętej Trójcy w Ząbkach">
Parafia Świętej Trójcy w Ząbkach

Parafia pw. Świętej Trójcy w Ząbkach – parafia rzymskokatolicka w dekanacie zielonkowskim diecezji warszawsko-praskiej. 
Była erygowana w 1918. Obejmuje północną część miasta - Ząbki i Drewnicę. Kościół parafialny został wybudowany w latach 1937-1939. Świątynia mieści się przy ulicy Józefa Piłsudskiego. Od czerwca 1972 do października 1975, za proboszczostwa ks. Tadeusza Karolaka, wikariuszem był bł. Jerzy Popiełuszko (w latach 1972–1975). W 1997 przed kościołem został odsłonięty jego pomnik.

</doc>
<doc id="1778571" url="https://pl.wikipedia.org/wiki?curid=1778571" title="Ludwina z Schiedam">
Ludwina z Schiedam

Ludwina z Schiedam (ur. 18 marca 1380, zm. 14 kwietnia 1433) – święta katolicka, dziewica, mistyczka.
Życiorys.
Urodziła się 18 marca w 1380 r. w Schiedam. W wieku piętnastu lat uległa wypadkowi podczas zabawy na lodzie. W jego wyniku została sparaliżowana i do końca życia była przykuta do łóżka. Na jej ciele szybko zaczęły pojawiać się bolesne odleżyny, z których wydobywała się flegma. Lekarza nie potrafili zaradzić na ten problem, a prowadzone przez nich terapie eksperymentalne jedynie pogarszały stan zdrowia Ludwiny.
Rodzina zatrudniła do opieki nad dziewczyną służącą, która używała przemocy wobec niej, tak że dziewczyna błagała Boga o śmierć. Zmianę w jej nastawieniu spowodowała wizyta spowiednika, który uświadomił Ludwinie, że Jezus Chrystus także cierpiał podczas swej śmierci męczeńskiej. Odtąd dziewczyna odnalazła sens w swoim stanie i uznała za szczególny rodzaj apostolstwa.
Z dumą i spokojem znosiła chorobę, a za jej sprawą już niedługo później zaczęły dokonywać się cudowne uzdrowienia. Wokół jej łóżka zaczęli gromadzić się ludzie, modląc się i prosząc o radę i pomoc a dary, które przynosili oddawała dla biednych. Bóg obdarzył również Ludwinę darem wizji oraz ekstazy.
Ludwina zmarła w środę wielkanocną 14 kwietnia 1433 r. Pochowano ją na cmentarzu przy kościele pw. św. Jana w Schiedam. Niedługo po tym jej miejsce pochówku było nawiedzane przez liczne grono pielgrzymów.
Kult świętej zatwierdził w 1890 roku papież Leon XIII. Wspomnienie jej obchodzone jest 14 kwietnia.

</doc>
<doc id="1778573" url="https://pl.wikipedia.org/wiki?curid=1778573" title="Kościół Świętych Apostołów Piotra i Pawła w Kurzycku">
Kościół Świętych Apostołów Piotra i Pawła w Kurzycku

Kościół pw. Świętych Apostołów Piotra i Pawła w Kurzycku – kościół filialny parafii Najświętszej Maryi Panny Częstochowskiej w Czelinie.
Opis.
Kościół salowy w stylu gotyckim, z kamienia polnego, ciosów granitowych i cegły; wieża w stylu neogotyckim. Wewnątrz znajduje się (niekompletny) wczesnobarokowy ołtarz z 1704 r. mistrza Hattenkerella z Morynia. Świątynia usytuowana jest w centralnej części miejscowości przy skrzyżowaniu dróg na wzgórzu. Działka kościelna wygrodzona jest murem kamiennym, ozdobiona szpalerem lip i elementami dawnego cmentarza.
Historia.
Zbudowany został w 1 poł. XIV w. W 1611 r. dobudowano wieżę, w 1692 r. gruntownie odnowiony. W 1888 r. wieżę ponownie wzniesiono od podstaw w stylu neogotyckim, w formie baszty obronnej z krenelażem i bastejami w narożnikach, zmieniono również kryptę na prezbiterium i poszerzono okna.
Do 1673 r. kościół był filią parafii w Mieszkowicach, w latach 1673–1741 filią Czelina, od 1741 r. do połowy XIX w. powtórnie filią Mieszkowic, następnie do 1945 r. filią Czelina. Od 25.04.1973 do 02.12.2000 był kościołem parafialnym, po czym stał się ponownie filią Czelina.

</doc>
<doc id="1778575" url="https://pl.wikipedia.org/wiki?curid=1778575" title="Hemmingen (Dolna Saksonia)">
Hemmingen (Dolna Saksonia)

Hemmingen – miasto w Niemczech, w kraju związkowym Dolna Saksonia, w związku komunalnym Region Hanower.
Do grudnia 2004 r. miasto Hemmingen należało do rejencji Hanower, która została rozwiązana w styczniu 2005 roku.
Współpraca.
Miejscowość partnerska:

</doc>
<doc id="1778576" url="https://pl.wikipedia.org/wiki?curid=1778576" title="Hessisch Oldendorf">
Hessisch Oldendorf

Hessisch Oldendorf – miasto w Niemczech, w kraju związkowym Dolna Saksonia, w powiecie Hameln-Pyrmont. Hessisch Oldendorf leży nad rzeką Wezerą.

</doc>
<doc id="1778580" url="https://pl.wikipedia.org/wiki?curid=1778580" title="Langen (Geestland)">
Langen (Geestland)

Langen – dzielnica miasta Geestland w Niemczech, w kraju związkowym Dolna Saksonia, w powiecie Cuxhaven. Do 31 grudnia 2014 miasto.
Langen leży ok. 7 km na północ od Bremerhaven i ok. 30 km na południe od Cuxhaven.

</doc>
<doc id="1778581" url="https://pl.wikipedia.org/wiki?curid=1778581" title="Zewy enochiańskie">
Zewy enochiańskie



</doc>
<doc id="1778582" url="https://pl.wikipedia.org/wiki?curid=1778582" title="Zewy Enochiańskie">
Zewy Enochiańskie



</doc>
<doc id="1778584" url="https://pl.wikipedia.org/wiki?curid=1778584" title="Kościół Matki Bożej Częstochowskiej w Czelinie">
Kościół Matki Bożej Częstochowskiej w Czelinie

Kościół pw. Matki Bożej Częstochowskiej w Czelinie – kościół parafialny parafii Najświętszej Maryi Panny Częstochowskiej w Czelinie.
Opis.
Zbudowany z jednolitego kwadratowego granitu o regularnym układzie, bez chóru, z wieżą od strony zach. (tej samej szerokości co nawa) i zakrystią prostokątną od strony płn. Główny portal wejściowy od strony zach. Z architektonicznych pozostałości warto zauważyć w ścianie płd. fragment pierwotnego portalu i ciosów o profilu wałka. Szerokie okolenia w formie łuku u wejścia do kościoła zostały zamurowane, pozostały jedynie nieduże drzwi oddzielające wnętrze kościoła od kruchty.
Nawa główna o wymiarach 24.36 m × 10.80 m, szerokość murów 1.4 m, wysokość wieży 24 m.
Historia.
Starannie ociosane kwadry o jednolitym formacie oraz ich regularny układ w poziomych warstwach świadczą o powstaniu budowli w XIII w. Szeroki łuk ostry, który otwierał się pierwotnie z hali wieżowej do wnętrza kościoła, wskazuje na koniec XIII w. jako datę powstania, przynajmniej tej części budowli. 5 maja 1322 r. Kantoria Kamieńska otrzymała patronat kościoła w Czelinie; w Czelinie prowadzono Kancelarię Katedry Kamieńskiej. W 1348 r. wymieniany jest Tyderyk, prepozyt z Czelina ("Thidericus praepositus de Zellin"), w roku 1368 archidiakon "Hynric Swynghen" i w latach 1387 oraz 1399 "Arnoldus de Garne archidiaconus Zellinensis".
Kościół przebudowany został w 1827 r. według projektu architekta Karla Schinkla, mury podwyższono o trzy warstwy układu kamiennego ponad obecną wysokość okien, przemurowano portal. W 1945 r. zniszczony w ponad 70%, odbudowany został w latach 1982-84.

</doc>
<doc id="1778587" url="https://pl.wikipedia.org/wiki?curid=1778587" title="Kańczuga (stacja kolejowa)">
Kańczuga (stacja kolejowa)

Kańczuga – wąskotorowa stacja kolejowa Przeworskiej Kolei Dojazdowej w Kańczudze, w województwie podkarpackim, w Polsce.
Została otwarta 8 września 1904 roku razem z wąskotorową linią kolejową z Przeworska do Dynowa. W sezonie letnim obsługuje ruch turystyczny.

</doc>
<doc id="1778588" url="https://pl.wikipedia.org/wiki?curid=1778588" title="Scipio (przydomek rodu patrycjuszy)">
Scipio (przydomek rodu patrycjuszy)



</doc>
<doc id="1778589" url="https://pl.wikipedia.org/wiki?curid=1778589" title="Otterndorf">
Otterndorf

Otterndorf – miasto uzdrowiskowe w Niemczech, w kraju związkowym Dolna Saksonia, w powiecie Cuxhaven, siedziba gminy zbiorowej Land Hadeln. Do 31 grudnia 2010 siedziba gminy zbiorowej Hadeln. 

</doc>
<doc id="1778590" url="https://pl.wikipedia.org/wiki?curid=1778590" title="Alfonso Pérez (bokser)">
Alfonso Pérez (bokser)

Alfonso Pérez (ur. 16 stycznia 1949 w Cartagenie) – bokser walczący w kategorii lekkiej. W 1971 roku w Cali na igrzyskach panamerykańskich zdobył srebrny medal. W 1972 roku letnich igrzysk olimpijskich w Monachium zdobył brązowy medal. 
Kariera zawodowa.
W 1973 roku został bokserem zawodowym. Bilans jego walk to 27 zwycięstw, 10 porażek i 3 remisy. W 1981 roku zakończył sportową karierę.

</doc>
<doc id="1778592" url="https://pl.wikipedia.org/wiki?curid=1778592" title="Lewan Sanadze">
Lewan Sanadze

Lewan Georgijewicz Sanadze gruz. ლევან სანაძე, ros. Леван Георгиевич Санадзе (ur. 16 sierpnia 1928 w Tbilisi, zm. 22 sierpnia 1998 w Moskwie) – gruziński lekkoatleta startujący w barwach ZSRR, sprinter, medalista olimpijski i mistrz Europy.
Na mistrzostwach Europy w 1950 w Brukseli zdobył wraz z kolegami (byli to: Władimir Suchariew, Lew Kalajew i Nikołaj Karakułow) złoty medal w sztafecie 4 × 100 metrów. Sanadze biegł na 3. zmianie. Wystąpił na tych mistrzostwach także w biegu na 200 metrów, ale odpadł w półfinale.
Podczas igrzysk olimpijskich w 1952 w Helsinkach Sanadze startował w biegu na 100 metrów (odpadł w eliminacjach), biegu na 200 metrów (odpadł w ćwierćfinale) oraz w sztafecie 4 × 100 metrów. Sztafeta (w składzie: Boris Tokariew, Kalajew, Sanadze i Suchariew) zdobyła srebrny medal po zaciętej walce ze sztafetą Stanów Zjednoczonych.
Na mistrzostwach Europy w 1954 w Bernie Sanadze odpadł w eliminacjach biegu na 100 metrów, ale w sztafecie 4 × 100 metrów (Tokariew, Wiktor Riabow, Sanadze i Łeonid Barteniew) zdobył brązowy medal.
Był wicemistrzem akademickich mistrzostw świata (UIE) w biegu na 100 metrów w 1953 i 1954.
Zdobył mistrzostwo ZSRR w sztafecie 4 × 100 metrów w 1948 i 1952, wicemistrz w biegu na 100 metrów w 1948, 1952 i 1954, w biegu na 200 metrów w 1948 i w sztafecie 4 × 100 metrów w 1954, brązowy medalista w biegu na 100 metrów w 1949, 1950 i 1953 oraz w biegu na 200 metrów w 1954.
W 1957 otrzymał tytuł Zasłużonego Mistrza Sportu ZSRR.
Rekordy życiowe.
Miał następujące rekordy życiowe:

</doc>
<doc id="1778593" url="https://pl.wikipedia.org/wiki?curid=1778593" title="Nowa Sarzyna Wąskotorowa">
Nowa Sarzyna Wąskotorowa

Nowa Sarzyna Wąskotorowa – zlikwidowana wąskotorowa towarowa stacja kolejowa w Nowej Sarzynie, w województwie podkarpackim, w Polsce.
Linki zewnętrzne.
Opis stacji

</doc>
<doc id="1778596" url="https://pl.wikipedia.org/wiki?curid=1778596" title="Rehburg-Loccum">
Rehburg-Loccum

Rehburg-Loccum – miasto w Niemczech, w kraju związkowym Dolna Saksonia, w powiecie Nienburg (Weser).

</doc>
<doc id="1778598" url="https://pl.wikipedia.org/wiki?curid=1778598" title="Prędkość ucieczkowa">
Prędkość ucieczkowa



</doc>
<doc id="1778602" url="https://pl.wikipedia.org/wiki?curid=1778602" title="Phil Bosmans">
Phil Bosmans

Ojciec Phil Bosmans (ur. 1 lipca 1922, zm. 17 stycznia 2012) – flamandzki (Belgia) pisarz oraz kapłan katolicki. Zakonnik ze Zgromadzenia Misjonarzy z Montfort mieszkał w klasztorze w Kontich pod Antwerpią. Autor wielu poczytnych wierszy i aforyzmów dotyczących cierpienia, samotności i odczuwania.
Ojciec Bosmans urodził się w miejscowości Gruitrode, jako jedno z czwórki dzieci prostego farmera. W wieku 16 lat przeprowadził się do Genk. Jego rodziców nie było stać na wysłanie dzieci na studia. Z pomocą ciotki i mnicha z Montfort otrzymał możliwość podjęcia studiów w Rotselaar niedaleko Leuven. 
W 1941 roku, Phil Bosmans został przyjęty do Zgromadzenia Misjonarzy w Montfort. W 1945 udał się do Oirschot w Holandii, gdzie został wyświęcony na kapłana 7 marca 1948 roku. 
Do 1991 ojciec Bosmans był przewodniczącym założonego przez niego Ruchu Bez Nazwy.
W grudniu 1994 roku doświadczył nieszczęśliwego wypadku samochodowego, który pozostawił ślad w postaci paraliżu prawej ręki i nogi. Dzięki intensywnej terapii jego stan uległ znacznej poprawie. Potrafił pisać lewą ręką i znał podstawy obsługi komputera.
7 marca 1998 w Kontich-Kazerne, gdzie mieszkał, świętował pięćdziesięciolecie swoich święceń kapłańskich. We wrześniu tegoż roku został przyjęty na prywatnej audiencji u króla Alberta II.

</doc>
<doc id="1778603" url="https://pl.wikipedia.org/wiki?curid=1778603" title="Cegielnia Igloobud (stacja)">
Cegielnia Igloobud (stacja)

Cegielnia Igloobud – nieistniejąca stacja kolei wąskotorowej na terenie cegielni Igloobud w Dębicy, w województwie podkarpackim, w Polsce. Rozebrana w 2009 r.

</doc>
<doc id="1778604" url="https://pl.wikipedia.org/wiki?curid=1778604" title="Koszalin Podgórze">
Koszalin Podgórze

Koszalin Podgórze – wąskotorowa towarowa stacja kolejowa w Koszalinie, w województwie zachodniopomorskim, w Polsce.

</doc>
<doc id="1778605" url="https://pl.wikipedia.org/wiki?curid=1778605" title="Siemens ES64U4">
Siemens ES64U4



</doc>
<doc id="1778607" url="https://pl.wikipedia.org/wiki?curid=1778607" title="Koszalin Żalno">
Koszalin Żalno

Koszalin Żalno – wąskotorowa towarowa stacja kolejowa w Koszalinie, w województwie zachodniopomorskim, w Polsce.

</doc>
<doc id="1778608" url="https://pl.wikipedia.org/wiki?curid=1778608" title="L45H">
L45H



</doc>
<doc id="1778609" url="https://pl.wikipedia.org/wiki?curid=1778609" title="L30H">
L30H



</doc>
<doc id="1778610" url="https://pl.wikipedia.org/wiki?curid=1778610" title="Asilus atricapillus">
Asilus atricapillus



</doc>
<doc id="1778611" url="https://pl.wikipedia.org/wiki?curid=1778611" title="Eugene Sseppuya">
Eugene Sseppuya

Eugene Sseppuya (ur. 1 kwietnia 1983 roku w Kampali), ugandyjski piłkarz, grający na pozycji napastnika.
Kariera klubowa.
Początki kariery.
Sseppuya zaczynał karierę w klubie Villa SC z Kampali w wieku siedmiu lat. Mając piętnaście lat zaczął grać profesjonalnie w tym klubie. Występował w barwach Villa SC do 2001 roku.
Wyjazd do Stanów Zjednoczonych.
Następnie wyjechał na stypendium zagraniczne na Uniwersytet Rolniczo-Techniczny w Alabamie, gdzie grał przez trzy lata w tamtejszej drużynie szkolnej. W 2005 roku został wybrany w drafcie przez klub występujący w MLS Colorado Rapids. Został w tej drużynie zarejestrowany na trzy miesiące i zagrał w jednym meczu MLS. Resztę sezonu spędził w drużynie z niższej ligi USL First Division, Virginia Beach Mariners. Zagrał tam w ośmiu meczach ligowych i strzelił dwie bramki. Później zawodnik zdecydował się kontynuować nauką na Uniwersytecie w Alabamie i w 2006 roku nie grał w żadnym klubie.
FC Banants.
W grudniu po tygodniowych testach podpisał dwuletni kontrakt z armeńskim zespołem FC Banants. Występował z tym klubem w Pucharze Mistrzów WNP, gdzie zdobył jedną bramkę w dwóch meczach. Nie zdołał sobie jednak wywalczyć miejsca w zespole i w lidze nie zagrał w żadnym spotkaniu. W czerwcu był już wolnym zawodnikiem.
Vojvodina, Čukarički i FK Mladi Radnik.
Następnie dzięki pomocy swojego rodaka Nestroy Kizito trafił do serbskiej Vojvodiny Nowy Sad. W Vojvodinie również nie był podstawowym zawodnikiem, wystąpił w 14 meczach ligowych, w większości wchodząc na boisko z ławki rezerwowych i zdobył dwie bramki. W 2009 roku trafił do klubu FK Čukarički Stankom, gdzie wywalczył sobie miejsce w pierwszym składzie zespołu i strzelił 9 bramek w 15 meczach w serbskiej Superlidze, w drugiej rundzie sezonu 2008/2009. W sezonie 2009/2010 zagrał w trzech meczach ligowych, po czy we wrześniu 2009 roku wygasł jego kontrakt z Čukaričkami.
14 września Sseppuya trafił na testy do polskiego klubu WKS Śląsk Wrocław. Po trzydniowych testach szkoleniowcy Śląska nie zdecydowali się na zatrudnienie Ugandyjczyka.
W październiku 2009 roku Sseppuya podpisał kontrakt z serbskim klubem, występującym w Superlidze FK Mladi Radnik. Po kilku miesiącach i zaledwie sześciu występach opuścił klub i w połowie marca 2010 roku podpisał umowę z litewskim zespołem Sūduva Mariampol. Zaliczył w tym klubie trzy spotkania i przeniósł się do North Queensland Fury FC. Z kolei w 2011 roku 3-krotnie zagrał w barwach Petrolulu Ploeszti.
Kariera reprezentacyjna.
W 2000 roku grał w barwach reprezentacji Ugandy B.
W pierwszej reprezentacji Ugandy zadebiutował 19 czerwca 2007 roku w spotkaniu eliminacji Pucharu Narodów Afryki z reprezentacją Lesotho. W 2008 roku zagrał w pięciu meczach eliminacji do Mistrzostw Świata 2010, w których zdobył dwie bramki.

</doc>
<doc id="1778613" url="https://pl.wikipedia.org/wiki?curid=1778613" title="Kretomino (przystanek kolejowy)">
Kretomino (przystanek kolejowy)

Kretomino – wąskotorowa stacja kolejowa w Koszalinie (osiedle: Kretomino), w województwie zachodniopomorskim, w Polsce obsługująca turystyczny ruch koleją wąskotorową uruchamianą przez Koszalińską Kolej Wąskotorową.

</doc>
<doc id="1778614" url="https://pl.wikipedia.org/wiki?curid=1778614" title="Sankt Andreasberg">
Sankt Andreasberg

Sankt Andreasberg – dzielnica uzdrowiskowa miasta Braunlage w Niemczech, w kraju związkowym Dolna Saksonia, w powiecie Goslar. Do dnia 31 października 2011 było to samodzielne miasto.
Sankt Andreasberg leży w górach Harzu, ok. 20 km na wschód od miasta Osterode am Harz.

</doc>
<doc id="1778616" url="https://pl.wikipedia.org/wiki?curid=1778616" title="Eugene Sepuya">
Eugene Sepuya



</doc>
<doc id="1778617" url="https://pl.wikipedia.org/wiki?curid=1778617" title="Eugene Ssepuuya">
Eugene Ssepuuya



</doc>
<doc id="1778618" url="https://pl.wikipedia.org/wiki?curid=1778618" title="Bonin (przystanek kolejowy)">
Bonin (przystanek kolejowy)

Bonin – wąskotorowy przystanek osobowy Koszalińskiej Kolei Wąskotorowej znajdujący się w Boninie, w województwie zachodniopomorskim, w Polsce. Składa się z peronu ziemnego umiejscowionego przy przejeździe kolejowo-drogowym w centrum miejscowości.

</doc>
<doc id="1778619" url="https://pl.wikipedia.org/wiki?curid=1778619" title="Tarnobrzeg Wąskotorowy">
Tarnobrzeg Wąskotorowy

Tarnobrzeg Wąskotorowy – dawna wąskotorowa towarowa stacja kolejowa w Tarnobrzegu, w województwie podkarpackim, w Polsce.

</doc>
<doc id="1778620" url="https://pl.wikipedia.org/wiki?curid=1778620" title="Gasparo Spontini">
Gasparo Spontini



</doc>
<doc id="1778623" url="https://pl.wikipedia.org/wiki?curid=1778623" title="Wydawnictwo Marek Derewiecki">
Wydawnictwo Marek Derewiecki

Wydawnictwo Marek Derewiecki powstało na bazie podziemnego (od roku 1990 legalnego) Wydawnictwa Antyk. Od 1990 roku nastąpił podział Wydawnictwa Antyk na Wydawnictwo Antyk-Marcin Dybowski wydające literaturę religijną i polityczną oraz Wydawnictwo Antyk-Marek Derewiecki parające się wydawaniem książek o tematyce filozoficznej. Od 1 maja 2006 roku wydawnictwo Antyk-Marek Derewiecki zmieniło nazwę na Wydawnictwo Marek Derewiecki.
Od roku 1997 wydawnictwo publikuje serię pod nazwą "Biblioteka Europejska". Seria zainaugurowana została wznowieniem "O duchu praw" Monteskiusza. Obecnie liczy blisko 100 tomów. Od 1999 roku wychodzi seria "Daimonion", a pierwszym tytułem jaki się w jej ramach ukazał był "Między wolnością, a prawdą egzystencji. Studium myśli Sorena Kierkegaarda" Antoniego Szweda. Do tej pory w serii ukazało się 45 tytułów. Pozostałe serie wydawnicze to "Ad Fontes", "Aurea", "Biblioteka Historyczna" i "Biblioteka klasyków antropologii" w ramach której ukazały się prace takich autorów jak Marcel Griaule, Maurice Leenhardt, Jonas Frykman, Algirdas Julien Greimas, Wilhelm z Rubruk, Edward Evans-Pritchard, Bernardino de Sahagún, Pierre Bourdieu, Mary Douglas i Alfred Radcliffe-Brown.

</doc>
<doc id="1778624" url="https://pl.wikipedia.org/wiki?curid=1778624" title="Manowo (stacja kolejowa)">
Manowo (stacja kolejowa)

Manowo – wąskotorowa stacja kolejowa Koszalińskiej Kolei Wąskotorowej położona w Manowie, w województwie zachodniopomorskim, w Polsce. Składa się z trzech torów pozwalających zmienić kierunek jazdy pociągu, oraz jednego ślepego toru odstawczego. Na stacji znajduje się również wiata i duży plac ładunkowy.

</doc>
<doc id="1778626" url="https://pl.wikipedia.org/wiki?curid=1778626" title="Waldemar González">
Waldemar González

Waldemar González - piłkarz urugwajski, obrońca.
González razem z klubem Club Nacional de Football zdobył w 1952 roku tytuł mistrza Urugwaju.
Jako piłkarz klubu Nacional wziął udział w turnieju Copa América 1955, gdzie Urugwaj zajął czwarte miejsce. González zagrał tylko w meczu z Peru.
Razem z Nacionalem trzy razy z rzędu zdobył mistrzostwo Urugwaju - w 1955, 1956 i 1957 roku.

</doc>
<doc id="1778629" url="https://pl.wikipedia.org/wiki?curid=1778629" title="Stridsvagn 74">
Stridsvagn 74

Stridsvagn 74 (Strv 74) – szwedzki czołg podstawowy będący modyfikacją czołgu Stridsvagn m/42, używany przez szwedzką armię w latach 1957-1981. Na podwoziu pojazdu m/42 zamontowano nową armatę kalibru 75 mm, a zawieszenie i napęd pojazdu zostały zmodyfikowane.
W latach 60. XX wieku pojazdy Strv 74 zostały zastąpione w brygadach pancernych przez czołgi Centurion Mk 10 (Strv 101) i przydzielono je do służby w samodzielnych (a później podlegających brygadom piechoty) kompaniach niszczycieli czołgów.

</doc>
<doc id="1778631" url="https://pl.wikipedia.org/wiki?curid=1778631" title="Strv 74">
Strv 74



</doc>
<doc id="1778632" url="https://pl.wikipedia.org/wiki?curid=1778632" title="Schöningen">
Schöningen

Schöningen – miasto w Niemczech, w kraju związkowym Dolna Saksonia, w powiecie Helmstedt.

</doc>
<doc id="1778633" url="https://pl.wikipedia.org/wiki?curid=1778633" title="Mielec Fabryka">
Mielec Fabryka

Mielec Fabryka – towarowa stacja kolejowa w Mielcu, w województwie podkarpackim, w Polsce.

</doc>
<doc id="1778635" url="https://pl.wikipedia.org/wiki?curid=1778635" title="Rytel pospolity">
Rytel pospolity

Rytel pospolity ("Hylecoetus dermestoides") – owad z rzędu chrząszczy, rodziny drwionkowatych o długości ciała 6-18 mm. Szkodnik techniczny drewna.
Występuje dymorfizm płciowy: samiec ma większe, baldaszkowate czułki, które pełnią rolę narządu powonienia. Samica składa jaja w zagłębieniach kory.
Larwy tego owada atakują drzewa iglaste i liściaste drążąc chodniki o długości do 15 cm i średnicy 3 mm. Chodniki są puste i głębokie. Larwy żywią się nie drewnem a grzybnią "Endomyces hylecoeti", dlatego zazwyczaj można je spotkać na drzewach osłabionych i ściętych.

</doc>
<doc id="1778636" url="https://pl.wikipedia.org/wiki?curid=1778636" title="Hylecoetus dermestoides">
Hylecoetus dermestoides



</doc>
<doc id="1778637" url="https://pl.wikipedia.org/wiki?curid=1778637" title="Piłkarze Arsenalu F.C.">
Piłkarze Arsenalu F.C.

Poniżej znajduje się lista wybitnych zawodników, którzy występowali w Arsenalu. Arsenal został założony w 1886 przez pracowników Royal Arsenal w Woolwich jako "Dial Square", lecz wkrótce nazwę zmieniono na "Royal Arsenal". Gdy w 1891 klub przeszedł na zawodowstwo nazwa ponownie uległa zmianie i brzmiała wtedy "Woolwich Arsenal". Klub debiutował w FA Cup w 1889, natomiast pierwsze spotkanie w The Football League przypadło na rok 1893. Obecna nazwa, czyli "Arsenal" została ustanowiona w 1914, rok po przeniesieniu się klubu na Arsenal Stadium w Highbury.
Lista piłkarzy.
Poniższa lista zawiera wszystkich piłkarzy, którzy rozegrali 100 lub więcej spotkań w barwach Arsenalu. Liczą się spotkania we wszystkich spotkaniach Football League, Premiership, FA Cup, Curling Cup oraz w europejskich pucharach: Lidze Mistrzów, Pucharze Zdobywców Pucharów, Pucharze Miast Targowych i w Pucharze UEFA. Wliczają się spotkania, w których zawodnik został wprowadzony z ławki. Mecze z czasów wojennych nie są brane pod uwagę. 
"Gracze posegregowani są według ilości swoich występów dla klubu. Gracze wciąż występujący w klubie oznaczeni są czcionką pogrubioną. Statystyki aktualne na dzień 20 marca 2023."

</doc>
<doc id="1778639" url="https://pl.wikipedia.org/wiki?curid=1778639" title="Andrzej Adamiak">
Andrzej Adamiak

Andrzej Jan Adamiak (ur. 28 lutego 1960 w Łodzi, zm. 8 kwietnia 2020 tamże) – polski gitarzysta basowy, wokalista, kompozytor i autor tekstów. Współzałożyciel, lider i frontman łódzkiej grupy muzycznej Rezerwat założonej w 1982.
Życiorys.
Podczas krótkiego rozstania z Rezerwatem w 1984 trafił do formacji Czerwony Kapturek i Omen, z którą nagrał singel dla Tonpressu. W 1985 wrócił do Rezerwatu i nagrał z nim największy przebój „Zaopiekuj się mną” – był współautorem tekstu piosenki wraz z Januszem Kondratowiczem.
Zmarł nagle 8 kwietnia 2020 w wyniku komplikacji po zapaleniu wyrostka robaczkowego. Został pochowany na cmentarzu rzymskokatolickim przy ulicy Szczecińskiej w Łodzi (kwatera 34).

</doc>
<doc id="1778640" url="https://pl.wikipedia.org/wiki?curid=1778640" title="Whistler Blackcomb">
Whistler Blackcomb

Whistler Blackcomb – ośrodek narciarski w Whistler, Kolumbia Brytyjska, Kanada. Właścicielem kurortu jest niezależna grupa inwestycyjna Intrawest.
Opis.
Dwa wcześniej osobne kurorty Whistler i Blackcomb zostały połączone w 1997 potem Intrawest połączył kurort z Whistler Mountain Ski Corporation. Wszystkie kurorty zostały w pełni zintegrowane w 2003. Razem, Whistler i Blackcomb tworzą największy kurort narciarski w Ameryce Północnej o powierzchni 33 km 2, o 54% większy niż Vail w Kolorado drugi co do wielkości kurort narciarski o powierzchni 21 km 2. Obie góry mają największe nachylenia stoków w Ameryce Północnej, Blackcomb ma największe pochyleni o długości 1,565 m. Whistler ma nieznacznie mniejsze nachylenie wynosi 1,530 m.
Do gór jest dostęp z doliny przez dwie gondole z wioski Whistler (Excalibur i Whistler Village Gondolas), czteroosobowy odpinany wyciąg krzesełkowy (Wizard Express Chair) przy podstawie Blackcomb Mountain, i czteroosobowy odpinany wyciąg krzesełkowy przy podstawie Whistler Mountain w wiosce Whistler oraz przez gondolę w Creekside oddalone około cztery kilometry na południe od wioski Whistler. Podróż z jednej góry na drugą, został umożliwiony w 2008 roku dzięki dwóm wyciągom gondolowym w odstępach 1,800 m. Te gondole zostały oddane do użytku 12 grudnia 2008 gondole mają całkowitą długość 4.4 km odstępy między gondolami wynoszą 436 m.
Główny teren narciarski zaczyna się na około 1 / 3 góry, sezon narciarski trwa zazwyczaj od grudnia do kwietnia. Obie góry mają 10 szybkich wyciągów krzesełkowych i 5 gondoli zrobionych przez firmy Lift Engineering, Doppelmayr i Poma oraz 3 wyciągi orczykowe. Ogólnie wyciągi mają przepustowość 65,507 tys. narciarzy na godzinę, z fantastycznym wynikiem w Ameryce Północnej, nieznacznie mniejszym niż w Vail (Kolorado).
Wioska Whistler, która jest częścią kurortu, jest usytuowany przy podstawie Whistler Mountain i Blackcomb połączona gondolą Excalibur. Wieś wykonuje prace na rzecz społeczności lokalnej, znajdują się tam, sklepy, miejsca rozrywki, restauracje, bary, hotele,i bloki mieszkalne. Wieś jest wzniesiona 675 m nad poziomem morza, i znajduje się 137 km od Portu lotniczego Vancouver.
Whistler Blackcomb było gospodarzem narciarstwa alpejskiego na ZIO 2010, wliczając w to olimpijczyków i paraolimpijczyków; na stokach Blackcomb zostaną rozegrane następujące konkurencje: zjazd, supergigant, slalom gigant, kombinacja alpejska i slalom.
Góra Whistler.
Góra Whistler początkowo nazywana górą Londynu, ma wysokość 2182 metrów i jest przesunięta na prawo od Blackcomb. Whistler obecnie ma 7 szybkich wyciągów krzesełkowych, 2 gondole, 2 szybko montowane wyciągi krzesełkowe, i 2 wyciągi orczykowe. Jest połączona dwoma wyciągami gondolowymi z sąsiednią górą Blackcomb, na szczycie są 4 restauracje, jak również szkółka narciarska dla dzieci które mogą się zapisywać na 5 lekcji cało dniowych w ramach „Obozu przygodowego”. Całkowita długość zbocza narciarskiego wynosi 1530 metrów o powierzchni 19 km 2. Na jej północno-zachodnim zboczu jest wioska Whistler a zaś na południowo-zachodnim zboczu znajduje się Whistler Creek. Kurort narciarski na je zboczach został oddany do użytku w 1966 roku.
Historia
1966–1997
Góra Whistler otwarta została dla narciarzy w lutym 1966 roku, z jedną gondolą, dwuosobowym wyciągiem krzesełkowym (Red Chair) i jednym wyciągiem orczykowym, wszystko zostało zbudowane przez firmę GMD Mueller. Nowa góra dostała natychmiastowe uznanie od narciarzy za strome stoki, świetne warunki śniegowe, i za olbrzymi obszar narciarski, jedynym problemem był dojazd polną bitą drogą.
Wyciągi krzesełkowe na niebieskie i zielone trasy zostały dobudowane w 1970 roku, z przybyciem nowych wyciągów przybyło także więcej terenu narciarskiego. W 1980 roku zostały zbudowane schroniska i restauracje które miały służyć narciarzom przebywającym bardzo długo na stokach.
W 1972 na górze Whistler przybyły kolejne dwa wyciągi krzesełkowe dla zielonej i pomarańczowej trasy. W 1974 roku dobudowano równoległy wyciąg do trasy zielonej w celu odciążenia pierwszej kolejki,a w 1978 roku został zbudowany wyciąg dla czerwonej trasy
Poważne zmiany zostały rozpoczęte w 1980 roku z otwarciem wioski Whistler i nowej rywalizującej stacji narciarskiej na górze Blackcomb, północna góra Whistler została pozostawiona w postaci oryginalnej,w tym czasie nie zostało nic dobudowane. Zaczęto się koncentrować na dobrym połączeniu drogowym z Whistler, serią trzech trzyosobowych wyciągów krzesełkowych, wioską, ośrodkiem olimpijskim, i kolejką dla czarnej trasy. Oryginalna nazwa wioski Whistler zaczęła się zmieniać na Whistler Creek, lub Creekside.
Następne główne udogodnienie weszło w 1986 roku gdy zbudowano najdłuższy Wyciąg krzesełkowy na szczyt góry whistler. Ta inwestycja zrobiła z góry whistler największy ośrodek narciarski w Ameryce Północnej.
1997-Obecnie
W 1997 kurort na górze whistler' została wykupiony przez Intrawest, który posiadał kurort na "górze Blackcomb" od 1986 roku. Duże zmiany zostały zrobione na górze whistler, wymieniony został wyciąg Quicksilver na gondolę firmy Poma, na Creekside została wybudowana gondola typu Redline lifts dla zielonej trasy przez firmę Doppelmayr. Został także wybudowany wysokiej prędkości czteroosobowy wyciąg krzesełkowy,pod nazwą Emerald Express, stare schronisko zostało rozebrane i zastąpione nowoczesnym obiektem.
W tym samym czasie spółka Intrawest zaczęła reklamować kurorty pod jedną nazwą Whistler-Blackcomb.
W Whistler-Blackcomb na sezon 2006/2007 została wybudowana szybka kolej krzesełkowa o nazwie Symphony Express oraz szybka czteroosobowa kolej krzesełkowa o nazwie Symphony Amphitheater.
12 grudnia 2008 szczyty wzbogaciły się o dwie kolejki gondolowe, zaś 6 czerwca 2009 udostępniono koleje dla turystów letnich.
Latem 2009 kurort w Creekside wzbogacił się o kolejną szybką kolej gondolową firmy Doppelmayr. Będzie odpowiedzialna za dowóz turystów i zawodników na szczyt w czasie ZIO 2010, ale będzie dostępna dla narciarzy po ZIO 2010,czas jazdy na szczyt wynosi 2 minuty. Gondola jest tylko tymczasowa i latem 2010 roku, zostanie rozebrana i przewieziona transportem samochodowym do Sunshine Village w Alberta.
Góra Blackcomb.
Kurort na górze Blackcomb został otwarty w 1980 roku wraz z Fortress Mountain Resorts finansowany przez Bank Rozwoju Kanady. W kurorcie zostały wybudowane cztery trzyosobowe wyciągi krzesełkowe pod nazwami (Cruiser, Stoker, Catskinner i Fitzsimmons lifts) i jeden dwuosobowy wyciąg krzesełkowy wykonany przez firmę Lift Engineering. Konkurencja tej góry początkowo nie została doceniona przez kurort na górze Whistler, rzeczywiście górę uważano za „nowego dzieciaka” do roku 1990.
W 1982 zostało wybudowanych sześć kolei krzesełkowych na Horstman Creek o nazwie Jersey Cream. W 1983 Blackcomb nabył używany wyciąg orczykowy z Fortress Mountain i zainstalowane na południowym stoku, w sumie zainstalowano siedem wyciągów. Dzięki czemu udostępniono najdłuższy teren pod szusowanie w Ameryce Północnej o długości 1,609 m.
W 1989, sześć starych kolei krzesełkowych (Jersey Cream) został wymienione na szybkie czteroosobowe koleje firmy Doppelmayr w rejonie Crystal Ridge.
W 1992, wyciąg Glacier Express został zainstalowany, i kursuje z podstawy Wyspy Jersey zaś do Horstman można wyjechać wyciągiem orczykowym. Budowa tego wyciągu miała miejsce przy Glacier Creek Restaurant największym budynkiem na górze Blackcomb.
A w 1994 kurort Blackcomb wybudował swoją ostatnią kolejkę krzesełkową i wymienił stare kolejki Stoker, Cruiser,i Fitzsimmons na szybkie czteroosobowe wyciągi Excelerator i Excalibur Gondola. Dzięki nowym kolejkom został dodany nowy teren dla narciarzy i pod budowy nowych restauracji, a także szybszy dostęp na szczyt z wioski Whistler, która wcześniej była nie dostępna przy starych wyciągach. W roku 1996 grupa inwestycyjna Intrawest dokonała fuzji z ośrodkiem narciarski na górze whistler.
Whistler Blackcomb Coca-Cola Tube Park
W sezonie 2005–2006 na górze Blackcomb został otwarty coca-cola park dla snowboardzistów. Park znajduje się przy II bazie pod Blackcomb w wiosce Run.
Zimowe XXI Igrzyska Olimpijskie.
Podczas ZIO 2010 góra Whistler była gospodarzem narciarstwa alpejskiego. Pierwszym zawodnikiem, który zjechał po trasie olimpijskiej, był Dave'a Murray.
Kurort Whistler Blackcomb udostępnił 90% terenu dla narciarzy podczas ZIO 2010.
W Whistler Sliding Centre odbyły się zawody w bobslejach, saneczkarstwie i skeletonie. W tym samym czasie w Whistler Olympic Park odbyły się zawody w biegach narciarskich, kombinacji norweskiej i w skokach narciarskich.

</doc>
<doc id="1778645" url="https://pl.wikipedia.org/wiki?curid=1778645" title="Parafia Najświętszej Maryi Panny Częstochowskiej w Czelinie">
Parafia Najświętszej Maryi Panny Częstochowskiej w Czelinie

Parafia pw. Najświętszej Maryi Panny Częstochowskiej w Czelinie – parafia rzymskokatolicka, należąca do dekanatu Mieszkowice, archidiecezji szczecińsko-kamieńskiej, metropolii szczecińsko-kamieńskiej.
Działalność parafialna.
Grupy parafialne.
Przy parafii swoją działalność prowadzą: Żywy Różaniec, Parafialny Zespół Caritas, Katolickie Stowarzyszenie Młodzieży, schola, Kościół Domowy, Grupa Modlitewna Ojca Pio.
Historia parafii.
W grudniu 1963 r. powstała parafia w Kurzycku, obejmująca miejscowości: Czelin, Gozdowice, Kurzycko, Kłosów, Stary Błeszyn, Stare Łysogórki. Obsługiwał ją dotychczasowy wikariusz mieszkowicki ks. Lech Stasiewski. Kanoniczne erygowanie parafii Kurzycko nastąpiło 25 kwietnia 1973 r., zaś siedzibą parafii był Czelin, gdzie zbudowano plebanię. 
Podczas uroczystej konsekracji kościoła w Czelinie 2 grudnia 2000 r., biskup Jan Gałecki wręczył proboszczowi Ignacemu Stawarzowi dekret Metropolity szczecińsko-kamieńskiego ustanawiający w nowych granicach parafię pw. Najświętszej Maryi Panny Częstochowskiej w Czelinie.
Miejsca święte.
Kościół parafialny.
Zbudowany pod koniec XIII w. z jednolitego kwadratowego granitu o regularnym układzie, bez chóru, z wieżą od strony zachodniej (tej samej szerokości co nawa) i zakrystią prostokątną od strony północnej. Główny portal wejściowy znajduje się od strony zachodniej. Przebudowany został w 1827 r. według projektu architekta Karla Schinkla, mury podwyższono o trzy warstwy układu kamiennego ponad obecną wysokość okien, przemurowano portal. W 1945 r. zniszczony w ponad 70%, odbudowany w latach 1982-84.

</doc>
<doc id="1778647" url="https://pl.wikipedia.org/wiki?curid=1778647" title="Waldemar Gonzalez">
Waldemar Gonzalez



</doc>
<doc id="1778648" url="https://pl.wikipedia.org/wiki?curid=1778648" title="Wieluń Wąskotorowy">
Wieluń Wąskotorowy

Wieluń Wąskotorowy – nieczynna wąskotorowa stacja kolejowa w Wieluniu, w województwie łódzkim, w Polsce.

</doc>
<doc id="1778653" url="https://pl.wikipedia.org/wiki?curid=1778653" title="Wieluń Dąbrowa Wąskotorowy">
Wieluń Dąbrowa Wąskotorowy

Wieluń Dąbrowa Wąskotorowy – nieczynna wąskotorowa stacja kolejowa w Wieluniu, w województwie łódzkim, w Polsce.

</doc>
<doc id="1778678" url="https://pl.wikipedia.org/wiki?curid=1778678" title="Čertův mlýn">
Čertův mlýn

Čertův mlýn (1206 m n.p.m., pol. Diabelski Młyn) – szczyt w Beskidzie Śląsko-Morawskim w Czechach.
Diabelski Młyn wznosi się w głównym grzbiecie tzw. Radhošťskiej hornatiny (czyli Radhošťských Beskidów), ok. 2,5 km na wschód od Pustewien i ok. 1 km na południowy zachód od szczytu Kněhyni. Leży w głównym wododziale europejskim, rozdzielającym tu dorzecza Odry i Dunaju. Jest zwornikiem, w którym od wspomnianego grzbietu odgałęzia się ku północnemu wschodowi ramię Kněhyni. Przez wierzchołek Diabelskiego Młyna biegnie granica między powiatami Vsetín (miejscowość Prostřední Bečva, na południowym zachodzie) i Frydek-Mistek (miejscowość Čeladná). Jest on w ten sposób najwyższym szczytem kraju zlińskiego.
Masyw Diabelskiego Młyna budują potężne ławice piaskowców godulskich. W partiach szczytowych i na południowym grzbiecie szereg złomisk, wychodni i rozpadlin skalnych. Pod samym szczytem długi na ok. 50 m kamienisty żleb. Na stokach szereg starych osuwisk. Ok. 600 m na południe od wierzchołka źródło.
Cały masyw Diabelskiego Młyna jest porośnięty lasami. Dominują w nich buki i jawory, a w wyższych położeniach świerki. Lasy te są obecnie znacznie uszkodzone imisjami przemysłowymi. Od 1989 r. partie szczytowe góry obejmuje rezerwat przyrody Kněhyně-Čertův mlýn o powierzchni 195,02 ha.
Nazwa góry, według miejscowej legendy, pochodzi od młyna, który miał postawić diabeł u wylotu wspomnianego wyżej żlebu.
2 listopada 1944 r. w masywie Diabelskiego Młyna została zaatakowana przez wojska niemieckie 1. Brygada Partyzancka Jana Žižky. Po rozpaczliwej obronie i poniesieniu znacznych strat udało jej się wycofać w rejon Gór Hostyńskich. Pomnik upamiętniający te wydarzenia znajduje się na tzw. Partyzanckiej Łące w siodle między Diabelskim Młynem a Kněhyniami.
Na szczyt Diabelskiego Młyna prowadzą znakowane szlaki turystyczne z Čeladnej, Górnej Beczwy i Pustewien.

</doc>
<doc id="1778679" url="https://pl.wikipedia.org/wiki?curid=1778679" title="David Kočí">
David Kočí

David Kočí (ur. 12 maja 1981 w Pradze) – czeski hokeista, trener.
Kariera klubowe.
Wychowanek Sparty Praga. 25 czerwca 2000 podczas draftu NHL został wybrany przez drużynę Pittsburgh Penguins jako 146. zawodnik draftu. Po tym wydarzeniu musiał czekać sześć sezonów, aby zagrać w National Hockey League. W tym czasie grał w takich zespołach jak: Prince George Cougars, Wheeling Nailers, Wilkes-Barre/Scranton Penguins oraz Norfolk Admirals. 17 lipca 2006 roku podpisał kontrakt z drużyną Chicago Blackhawks. W tym zespole zadebiutował w NHL 10 marca 2007 roku w meczu przeciwko Phoenix Coyotes w którym dostał 42 minuty kary w tym za trzy walki (dwukrotnie walcząc z Joshem Grattonem oraz raz z Nickiem Boytonem). Do końca sezonu David zagrał w dziewięciu meczach, zdobywając przy tym 88 minut kary.
25 października 2007 roku podczas meczu Chicago Blackhawks - Boston Bruins w walce z Zdeno Chárą został uderzony przez w nos co spowodowało rozprysk krwi na twarz. Po tym zdarzeniu Kočí został umieszczony na liście kontuzjowanych i przez kolejne dwa tygodnie nie rozegrał żadnego spotkania.
Od 2008 roku podpisuje jednoroczne kontrakty. Najpierw z drużyną Tampa Bay Lightning, a następnie z Colorado Avalanche.
Dotychczas rozegrał 64 mecze w NHL, zdobywając przy tym dwa punkty w tym jedną asystę i jednego gola przez 297 minut siedział na ławce kar.
Od 2011 ponownie zawodnik macierzystej Sparty Praga. W maju 2012 przedłużył kontrakt z klubem o rok.

</doc>
<doc id="1778680" url="https://pl.wikipedia.org/wiki?curid=1778680" title="Pinus balfouriana">
Pinus balfouriana

Pinus balfouriana Grev. et Balf. ex Murray – gatunek drzewa iglastego z rodziny sosnowatych ("Pinaceae"). "P. balfouriana" jest blisko spokrewniona z sosną ościstą ("P. aristata") oraz z sosną długowieczną ("P. longaeva"). Niektórzy botanicy zaliczają je do tego samego gatunku, inni uznają, że mają jedynie wspólnego przodka. Gatunki te odróżniają się głównie obszarem występowania. "P. balfouriana" występuje w USA w stanie Kalifornia.
Biologia i ekologia.
"P. balfouriana" to drzewo wiatropylne. Szyszki nasienne dojrzewają w ciągu 2 lat od zapylenia, uwalniają nasiona i opadają wkrótce potem. Igły pozostają na drzewie przez 10–30 lat. W liściu znajduje się jedna wiązka przewodząca i 2 kanały żywiczne. Jest drzewem wolno rosnącym, długowiecznym. Odnotowano okaz podgatunku "austrina", który dożył 2110 lat, przy czym nie prowadzono systematycznych badań, więc możliwe, że żyją starsze drzewa. Zakłada się, że drzewa te mogą osiągać wiek 2500–3000 lat.
"Pinus balfouriana" występuje w piętrze subalpejskim. Podgatunek typowy występuje na północy zasięgu w Górach Klamath, na wysokości 1525–1830 m n.p.m. Tworzy stanowiska otwarte lub zwarte, jednogatunkowe do mieszanych. Podgatunek "austrina" tworzy jednogatunkowe (lub prawie) stanowiska w południowych górach Sierra Nevada, na wysokościach 2750–3650 m n.p.m.. Populacje na północy zasięgu, skupione na stosunkowo odległych od siebie szczytach, z których niewiele osiąga powyżej 2000 m wysokości, są izolowane i ulegają dryfowi genetycznemu. W konsekwencji populacje te różnią się od siebie bardziej niż populacje na południu zasięgu.
Sosna ta jest sporadycznie gospodarzem rośliny pasożytniczej "Arceuthobium cyanocarpum" (pasożyt pędowy). Zainfekowane drzewa z podgatunku subsp. "balfouriana" znaleziono w północnej Kalifornii.
Systematyka i zmienność.
Pozycja gatunku w obrębie rodzaju "Pinus":
Wyróżnia się dwa podgatunki:
Zagrożenia i ochrona.
Początkowo Międzynarodowa Unia Ochrony Przyrody przyznała temu gatunkowi kategorię zagrożenia LR/cd ("Lower Risk/conservation dependent", według klasyfikacji v2.3), uznając go za gatunek mniej zagrożony, o niskim ryzyku wymarcia, zależnym od podjętych działań ochronnych. Następnie, w 2013 roku przyznano mu kategorię NT ("near threatened", według klasyfikacji v3.1). Zagrożeniem dla gatunku jest znaczne rozczłonkowanie zasięgu w połączeniu z niewielkim obszarem zajmowanym przez poszczególne populacje (stanowiska o powierzchni do 4 km²) i całość gatunku łącznie (136 km²). Liczebność populacji jest stabilna i nie ma symptomów jej zmniejszania w przeciągu ostatnich kilku wieków.
Prawie wszystkie stanowiska podgatunku "austrina" podlegają ochronie, gdyż znajdują się w obrębie Parku Narodowego Sekwoi i Parku Narodowego Kings Canyon.
Choroby.
"P. balfouriana" jest podatna na rdzę wejmutkowo-porzeczkową, chorobę wywoływaną przez grzyb "Cronartium ribicola".

</doc>
<doc id="1778683" url="https://pl.wikipedia.org/wiki?curid=1778683" title="Ministrowie spraw wewnętrznych Polski">
Ministrowie spraw wewnętrznych Polski

Poniższa tabela przedstawia wszystkich ministrów spraw wewnętrznych w Polsce od czasu utworzenia rządu polskiego w Regencyjnym Królestwie Polskim w roku 1917 do czasu przekształceń związanych z reformą centrum administracyjno-gospodarczego z roku 1996 i od roku 2011.

</doc>
<doc id="1778685" url="https://pl.wikipedia.org/wiki?curid=1778685" title="Sentymenty">
Sentymenty

Sentymenty – cykl telewizyjnych widowisk z pogranicza kabaretu literackiego i poezji śpiewanej, stworzony przez Agnieszkę Osiecką. Program był emitowany przez Telewizję Polską.

</doc>
<doc id="1778686" url="https://pl.wikipedia.org/wiki?curid=1778686" title="David Koci">
David Koci



</doc>
<doc id="1778688" url="https://pl.wikipedia.org/wiki?curid=1778688" title="Diecezja Livingstone">
Diecezja Livingstone

Diecezja Livingstone (łac. "Dioecesis Livingstonensis", ang. "Diocese of Livingstone") – rzymskokatolicka diecezja ze stolicą w Livingstone, w Zambii. Położona jest w południowo-zachodniej części kraju.
Diecezja Livingstone jest sufraganią archidiecezji Lusaka.
Na terenie diecezji pracuje 32 zakonników i 53 siostry zakonne.
Historia.
W dniu 25 maja 1936 erygowana została "prefektura apostolska Wodospadów Wiktorii" (prefektura apostolska Victoria Falls). Dotychczas wierni z terenów włączonych do nowej prefektury należeli do prefektury apostolskiej Broken Hill (obecnie archidiecezja Lusaka). Prefektura apostolska Wodospadów Wiktorii powstała jako czwarta jednostka administracyjna Kościoła rzymskokatolickiego w Rodezji Północnej (dzisiejszej Zambii).
10 marca 1950 prefekturę apostolską podwyższono do godności wikariatu apostolskiego i zmieniono nazwę na "wikariat apostolski Livingstone".
W dniu 25 kwietnia 1959 papież Jan XXIII powołał pierwsze północnorodezyjskie diecezje, w tym powstałą w miejsce dotychczasowego wikariatu apostolskiego, diecezję Livingstone.
14 czerwca 1997 w północnej części diecezji Livingstone utworzono diecezje Mongu.
Ordynariusze Wodospadów Wiktorii i Livingstone.
Prefekt Apostolski Wodospadów Wiktorii:
Wikariusz Apostolski Livingstone:
Biskupi Livingstone:

</doc>
<doc id="1778689" url="https://pl.wikipedia.org/wiki?curid=1778689" title="Osiedle Ściegiennego (Kielce)">
Osiedle Ściegiennego (Kielce)



</doc>
<doc id="1778690" url="https://pl.wikipedia.org/wiki?curid=1778690" title="Eugen Suchoň">
Eugen Suchoň

Eugen Suchoň (ur. 25 września 1908 w Pezinoku, zm. 5 sierpnia 1993 w Bratysławie) – kompozytor słowacki. Kształcił się w Bratysławie i Pradze (studia u Vitězslava Nováka). Od 1933 roku wykładowca w szkole muzycznej w Bratysławie, do której wcześniej uczęszczał. Międzynarodową sławę przyniosły mu takie dzieła jak: "Psalm Ziemi Karpackiej" oraz dwie opery – "Krutniawa" (Krútňava) i "Świętopełk" (Svätopluk).
Postanowieniem Prezydenta Słowacji z dnia 1 września 2008 został pośmiertnie odznaczony Orderem Ľudovíta Štúra I Klasy.

</doc>
<doc id="1778693" url="https://pl.wikipedia.org/wiki?curid=1778693" title="Najpiękniejsze kolędy (album Violetty Villas 1992)">
Najpiękniejsze kolędy (album Violetty Villas 1992)

Najpiękniejsze kolędy – album świąteczny Violetty Villas wydany w 1992 roku. Nagrań dokonano w studio „Sonus” w 1991 roku przy udziale zespołu muzycznego i chóru pod dyrekcją Marka Sewena.

</doc>
<doc id="1778695" url="https://pl.wikipedia.org/wiki?curid=1778695" title="Eugen Suchoń">
Eugen Suchoń



</doc>
<doc id="1778697" url="https://pl.wikipedia.org/wiki?curid=1778697" title="Eugen Suchon">
Eugen Suchon



</doc>
<doc id="1778700" url="https://pl.wikipedia.org/wiki?curid=1778700" title="Kościół Matki Bożej Królowej Korony Polskiej w Kłosowie">
Kościół Matki Bożej Królowej Korony Polskiej w Kłosowie

Kościół Matki Bożej Królowej Korony Polskiej w Kłosowie – kościół filialny parafii Najświętszej Maryi Panny Częstochowskiej w Czelinie.
Opis.
Świątynia orientowana, salowa, zbudowana z kamienia polnego, granitowych ciosów i cegły; pierwotnie w stylu gotyckim, dobudowane następnie zostały wtopiona drewniana wieża, kruchta oraz zakrystia. Wewnątrz znajduje się drewniany strop oraz ołtarz z 1 połowy XVIII w. z dwoma kolumnami korynckimi (datowanymi na połowę XIX w.) i rzeźbionym ornamentem liścia akantu.
Do nieczynnego cmentarza przykościelnego przylega od strony południowo-wschodniej dawny cmentarz ewangelicki, założony w 1938 r. i użytkowany do dzisiaj. W sąsiedztwie kościoła znajduje się wolnostojąca dzwonnica o drewnianej konstrukcji, która powstała w 1 połowie XX wieku. Dwa dzwony, które w niej wiszą, są nieznanego pochodzenia, ponieważ powojenni mieszkańcy wsi kupili je od szabrowników.
Historia.
Kościół zbudowany został w 1 połowie XIV w., wzmianka o nim znalazła się w księdze ziemskiej margrabiego brandenburskiego Ludwika Starszego z 1337 r., gdzie podano iż uposażony był 1 łanem ziemi. W 1371 r. wymieniony został jako parafialny, zaś w 1493 r. parafia w Kłosowie została połączona z wikariatem Mieszkowic.
Drewniana wieża nad fasadą zachodnią dobudowana została w 2 połowie XIX w., kruchta do ściany północnej w 1725 r., zakrystia po 1945 r. Remont przeprowadzono w 1970 r., wyprostowano wówczas drewnianą wieżę.

</doc>
<doc id="1778710" url="https://pl.wikipedia.org/wiki?curid=1778710" title="Laleczka (album)">
Laleczka (album)

Laleczka – album koncertowy Violetty Villas wydany w 1994 roku. Nagrań dokonano w podczas koncertu Violetty Villas na scenie Operetki Warszawskiej w 1993 roku. Na albumie zostały pominięte wykonania z tego koncertu takie jak "Habanera" z op. Carmen, "Granada" czy "If you go away".

</doc>
<doc id="1778711" url="https://pl.wikipedia.org/wiki?curid=1778711" title="Osiedle Kościuszki (Kielce)">
Osiedle Kościuszki (Kielce)



</doc>
<doc id="1778712" url="https://pl.wikipedia.org/wiki?curid=1778712" title="Złote przeboje (album Violetty Villas 1996)">
Złote przeboje (album Violetty Villas 1996)

Złote przeboje − składanka przebojów Violetty Villas wydana w 1996 roku.

</doc>
<doc id="1778713" url="https://pl.wikipedia.org/wiki?curid=1778713" title="Nasz jedyny świat">
Nasz jedyny świat

Nasz jedyny świat – kompilacyjny album grupy Azyl P., wydany na nośniku kasetowym w 1995 roku nakładem firmy Digiton.

</doc>
<doc id="1778714" url="https://pl.wikipedia.org/wiki?curid=1778714" title="Wielki Loch">
Wielki Loch

Wielki Loch (oryg. ukr. "Великий Льох") – poemat Tarasa Szewczenki, określany przez autora jako "misterium", napisany w 1845. Drukowany pierwszy raz w 1867 w wydaniu zbiorowym dzieł Szewczenki.
Okoliczności powstania utworu.
Inspiracją dla powstania poematu była najprawdopodobniej lektura "Dziadów" Adama Mickiewicza, jak również romantycznych rosyjskich poematów alegorycznych, określanych przez ich autorów jako misteria. Zdaniem M. Jakóbca na kształt poematu i panującą w nim atmosferę wpłynęła również twórczość Szekspira. "Wielki Loch" jest również kolejnym utworem z dojrzałego okresu twórczości Szewczenki, który otwiera motto biblijne. Mimo ambiwalentnego stosunku Szewczenki do religii wpływy symboliki chrześcijańskiej i Pisma Świętego są w utworze widoczne – dzieło oparte jest na symbolicznej w Biblii cyfrze 3 (każda z trzech części ma trzech bohaterów), nawiązuje również do Księgi Jeremiasza, przyjmując w niektórych fragmentach stylistykę lamentu nad cierpiącą ojczyzną.
Fabuła poematu nawiązuje również do wydarzenia autentycznego: w 1845 władze carskie nakazały, po pozorem prowadzenia wykopalisk archeologicznych, rozkopać podziemia cerkwi św. Eliasza w Subotowie, pragnąc odnaleźć w nich legendarny sarkofag Bohdana Chmielnickiego. Poszukiwania te zakończyły się fiaskiem: domniemane kosztowności w grobie hetmana nie zostały znalezione, natomiast budynek cerkwi został splądrowany, co wywołało ogromne oburzenie Szewczenki. Niezależnie od coraz bardziej krytycznej oceny postępowania Chmielnickiego i całej Kozaczyzny uważał on wydarzenia w Subotowie za świadomą profanację miejsca pamięci narodowej Ukraińców.
Za moment ostatecznego ukończenia prac nad "Wielkim Lochem" uważana jest data 21 października 1845, kiedy również powstał wiersz Szewczenki "Stoi we wsi Subotowie", traktowany przez autora jako epilog dla poematu. Sam "Wielki Loch" jest jedynym utworem ze zbioru "Trzy lata", który nie został przez autora opatrzony jednoznaczną datą ukończenia. Skłania to autorów "Шевченківського словника" do uznania "Stoi we wsi Subotowie" za integralną część dzieła.
Treść.
"Trzy dusze".
Na krzyżu wieńczącym budynek cerkwi w Subotowie siedzą trzy ptaki, symbolizujące trzy dusze. Zapowiadają one, że już wkrótce trafią do nieba, gdyż Bóg zapowiedział świętemu Piotrowi, że może tam je wpuścić, gdy "Moskale" rozkopią Wielki Loch – podziemia cerkwi w Subotowie, wsi należącej niegdyś do Bohdana Chmielnickiego. Następnie każda z dusz opowiada o swoim ziemskim życiu. Pierwsza z nich określa się jako Prysia, dziewczyna z Subotowa. Wspomina, jak dorastała razem z synem Chmielnickiego Jerzym. Tłumaczy również, dlaczego nie została wpuszczona do nieba – w dniu, gdy Chmielnicki udawał się do Perejasławia, by podpisać ugodę z Rosją, przeszła z konewką wody przez drogę, co według ludowego przesądu miało przynieść powodzenie tym, których mijała. Woda okazała się zatruta i stała się przyczyną śmierci zarówno Prysi, jak i całej jej rodziny. Druga z dusz opowiada o tym, że przyczyną jej tragicznego losu po śmierci był fakt, że w czasie powrotu Piotra I spod Połtawy zgodziła się napoić konia cara. Z kolei trzecia z nich zmarła jeszcze jako niemowlę, gdy uśmiechnęła się na widok carycy Katarzyna II przejeżdżającej statkiem po Dnieprze.
"Trzy wrony".
Przez nieokreśloną bliżej przestrzeń przelatują trzy wrony. Chwalą się, jak wiele nieszczęść zdołały wywołać, odwołując się metaforycznie do budowy Petersburga, spalenia Baturyna przez wojska Piotra I, zniszczenia Kozaczyzny. Wreszcie pierwsza z nich tłumaczy pozostałym, dlaczego wezwała je akurat tej nocy do Subotowa. Zapowiada, że chce pokazać im rozkopany Wielki Loch oraz zapowiada wydarzenie o szczególnej wadze: tej nocy mają narodzić się bliźnięta, z których jedno – porównane do Iwana Gonty – stanie na czele powstania, zaś drugie będzie je tłumić. Wrony zastanawiają się, jak unieszkodliwić pierwszego z mających przyjść na świat chłopców, stwierdzając, że dotychczasowe sposoby – przekupstwo i zaszczyty otrzymane od cara – mogą okazać się nieskuteczne.
"Trzej lirnicy".
Do Subotowa zmierzają trzej wędrowni lirnicy, zamierzający śpiewać ludziom tradycyjne pieśni o Chmielnickim. Gdy docierają na miejsce, postanawiają najpierw się zdrzemnąć. W tym czasie na polecenie lokalnych władz rosyjskich zaczyna się rozkopywanie podziemi pod cerkwią w Subotowie. Zamiast spodziewanych skarbów oczom kopiących ukazuje się jednak zbity garnek, zgniły żłób i zakuty w kajdany szkielet. Zirytowany kierujący pracami Rosjanin nakazuje ich wychłostać. Podmiot liryczny konkluduje jednak, że "Moskale" i tak nie znaleźli poszukiwanego Wielkiego Lochu, gdyż podziemia pod cerkwią były – wbrew pozorom – miejscem nic nie znaczącym.
Cechy utworu.
Styl i forma dzieła.
"Wielki Loch" jest dziełem ściśle związanym z tradycją romantyczną, bliską zwłaszcza "Dziadom" Adama Mickiewicza. W utworze wyraźnie współistnieją ze sobą światy rzeczywisty i fantastyczny, wydarzenia historyczne łączą się z ludowymi przesądami, światy umarłych i żywych pozostają w ciągłej interakcji, zaś cały przebieg dziejów jawi się jako walka metafizycznych sił dobra z siłami zła. Poemat posługuje się językiem symboli i znaków, ukrywając za szeregiem metaforycznych obrazów wyraźne przesłanie ideologiczne, kontynuując myśli zawarte w innych poematach politycznych ze zbioru "Trzy lata" ("Sen", "Kaukaz").
Metafizyczny charakter poematu widoczny jest zwłaszcza w części drugiej i kończącym ją proroctwie – zapowiedź narodzin dwóch braci bliźniaków, szaleństwa ich matki i nadania obu imienia Iwan nie została jednoznacznie odczytana i zinterpretowana. Jerzy Jędrzejewicz uważa, że fragment ten stanowi nawiązanie do przepowiedni narodzin mściciela Polski zawartej w "Dziadach", jak również wskazuje, że każdy naród nosi w sobie zarówno siły ułatwiające mu przetrwanie, jak i siły destrukcyjne.
Symbolika utworu.
"Wielki Loch" wyraźnie atakuje carat i jego stosunek do Ukrainy. Szewczenko wskazuje jednak nie tylko na działania władz rosyjskich zmierzające do rusyfikacji Ukraińców, ale i na inne przyczyny obecnej sytuacji ziem ukraińskich, w tym na błędne działania czy wręcz otwartą zdradę narodową podejmowaną przez samych Ukraińców. Trzy "przeklęte pokolenia" symbolizują trzy dusze z pierwszej części dzieła. Jedno z nich popełniło błąd, zawierając ugodę z carem, drugie – sprzymierzając się z Piotrem I, trzecie zaś – wierząc w dobre zamiary Katarzyny II wobec Kozaczyzny. Jednak za największy błąd kolejnych pokoleń swoich rodaków Szewczenko uważał nieświadomość wagi własnych działań w skali ogólnohistorycznej. Dlatego trzy dusze, choć popełniały grzechy nieświadomie, nie mogą wejść do nieba, dopóki trwają ich tragiczne skutki.
Z kolei "Trzy wrony" ukazują metafizyczne ciemne siły, które przyczyniły się do obecnego stanu Ukrainy. Pierwsza miała wszczepiać Kozakom, a następnie Ukraińcom, cechy sprzyjające ich niewierności ojczyźnie, powodując, że stawali się wiernymi poddanymi króla polskiego lub cara. Druga podpowiadała władzom polskim błędną politykę wobec Kozaczyzny, zaś trzecia skłaniała carów do coraz brutalniejszego ucisku swoich poddanych. Poeta podkreśla jednak, że ciemne siły będą bezradne wobec prawdziwego, ludowego powstania, którego wybuch jest nieunikniony.
Równie silnej krytyce zostają poddani przez Szewczenkę jego rodacy, symbolizowani przez trzech wędrownych lirników. Śpiewacy ci, którzy do tej pory utożsamiani byli z podtrzymywaniem ducha wśród Kozaków, a następnie Ukraińców, w utworze są zaprzeczeniem swojego własnego mitu – odrażający fizycznie, leniwi, pragną jedynie szybko i łatwo zarobić na najważniejsze potrzeby. W ten sposób karykaturalnie przedstawieni zostają wykształceni Ukraińcy, którzy zamiast stanąć na czele ruchu narodowego nie wierzą w możliwości odniesienia przezeń sukcesu, pragną jedynie spokojnego życia, bez narażania się rządowi carskiemu.
Całość kończy się jednak w sposób bardziej optymistyczny: tytułowy Wielki Loch nie został zbezczeszczony przez Rosjan, którzy kopiąc w niewłaściwym miejscu znaleźli jedynie bezwartościowe odpadki. Poeta podkreśla w ten sposób, że prawdziwe ukraińskie ideały narodowe – mimo wszystkich przeciwności losu – nadal zatem trwają i mogą odrodzić się w społeczeństwie, zaś moment narodzenia się nowego przywódcy Ukraińców i odzyskania przez nich wolności jest bliski.

</doc>
<doc id="1778715" url="https://pl.wikipedia.org/wiki?curid=1778715" title="Globus (choroba)">
Globus (choroba)

Globus, gałka () – zaburzenie czynnościowe przewodu pokarmowego objawiające się wrażeniem obecności ciała obcego albo ściskania w gardle, które ustępuje podczas spożywania pokarmów lub picia płynów. Objawom tym nie towarzyszy utrudnione lub bolesne przełykanie i nie można ich tłumaczyć chorobą organiczną. Globus jest jednym z zaburzeń konwersyjnych.
Epidemiologia.
Zaburzenie to występuje u około 46% zdrowej populacji, najczęściej stwierdza się je w wieku średnim. Kobiety częściej odczuwają dyskomfort związany z globusem, choć występuje ona u obu płci w podobnym odsetku.
Etiologia.
Globus może być somatyzacją w zaburzeniach lękowych i somatoformicznych.
Objawy.
Pacjenci skarżący się na globus, poza odczuwaniem ciała obcego (np. kluski, kęsa pokarmowego, kłębu włosów) w gardle, skarżą się również na:
Objawy ustępują podczas jedzenia lub picia i nie towarzyszą im zaburzenia przełykania. W jednym z badań stwierdzono, że 95,5% pacjentów zauważa związek między wzmożonym napięciem emocjonalnym a nasileniem objawów choroby.
Kryteria rozpoznania.
Globus rozpoznaje się na podstawie kryteriów rzymskich III. Początek objawów musi występować co najmniej 6 miesięcy przed postawieniem diagnozy. Konieczne jest spełnienie wszystkich poniższych warunków przez co najmniej 3 miesiące:
Diagnostyka.
Konieczna jest konsultacja laryngologiczna w celu wykluczenia chorób gardła i krtani. Szczegółową diagnostykę zaleca się w przypadku występowania objawów takich jak: bolesne przełykanie, utrudnione przełykanie, spadek masy ciała, chrypka, podwyższona temperatura ciała czy niedokrwistość. Objawy te sugerują inne choroby i wymagają wykonania dodatkowych badań np. gastroskopii, laryngoskopii, pH-metrii, badań rentgenowskich.
Badaniem służącym do potwierdzenia globusa jest manometria przełyku – w przypadku globusa nie stwierdza się zaburzeń ciśnienia w obrębie górnego zwieracza przełyku, a także zaburzeń czynności motorycznej w zakresie trzonu przełyku.
Leczenie.
Nie ma skutecznego leczenia farmakologicznego. Zaleca się poinformowanie chorego o łagodnej naturze choroby i jej istocie, co często powoduje uspokojenie chorego i złagodzenie dolegliwości. W przypadkach gdy globus jest objawem depresji, poprawę może przynieść leczenie antydepresyjne.
Globus w literaturze.
Na globus chorowała Emilia Korczyńska, jedna z bohaterek powieści "Nad Niemnem" Elizy Orzeszkowej.

</doc>
<doc id="1778716" url="https://pl.wikipedia.org/wiki?curid=1778716" title="Love &amp; Life">
Love &amp; Life

Love &amp; Life to szósty album amerykańskiej wokalistki Mary J. Blige, wydany 26 sierpnia 2003 roku nakładem Geffen Records. Album zadebiutował na miejscu 1 zestawienia Billboard 200. Album był nominowany do nagrody Grammy w kategorii Best Contemporary R&amp;B Album w 2004 roku.

</doc>
<doc id="1778717" url="https://pl.wikipedia.org/wiki?curid=1778717" title="Praszka Wąskotorowa">
Praszka Wąskotorowa

Praszka Wąskotorowa – nieczynna wąskotorowa stacja kolejowa w Praszce, w województwie opolskim, w Polsce.

</doc>
<doc id="1778720" url="https://pl.wikipedia.org/wiki?curid=1778720" title="Komediantka (serial telewizyjny)">
Komediantka (serial telewizyjny)

Komediantka – dziewięcioodcinkowy serial telewizyjny w reżyserii Jerzego Sztwiertni z 1988 roku. Scenariusz na podstawie powieści Władysława Reymonta o tym samym tytule - (odcinki 1–6) oraz na podstawie powieści będącej kontynuacją Komediantki, czyli Fermentów - (odcinki 7–9). Serial powstawał równocześnie z wersją kinową pod tytułem "Komediantka".
Akcja toczy się w drugiej połowie XIX wieku. Opowiada o tragicznej historii Janki, która porzuca wszystko i rozpoczyna karierę aktorki. Jej skomplikowane życie i niepowodzenia na scenie doprowadzają ją do tragicznego zakończenia...

</doc>
<doc id="1778728" url="https://pl.wikipedia.org/wiki?curid=1778728" title="Jestem taka, a nie inna">
Jestem taka, a nie inna

Jestem taka, a nie inna – składanka przebojów Violetty Villas wydana w 1997 roku. 

</doc>
<doc id="1778733" url="https://pl.wikipedia.org/wiki?curid=1778733" title="Katastrofa lotu Air Kazakhstan 1907 i Saudi Arabian Airlines 763">
Katastrofa lotu Air Kazakhstan 1907 i Saudi Arabian Airlines 763



</doc>
<doc id="1778735" url="https://pl.wikipedia.org/wiki?curid=1778735" title="Praszka Zawisna">
Praszka Zawisna

Praszka Zawisna – nieczynna wąskotorowa stacja kolejowa w Praszce (w dzielnicy Zawisna), w województwie opolskim, w Polsce.

</doc>
<doc id="1778739" url="https://pl.wikipedia.org/wiki?curid=1778739" title="Osiedle Ściegiennego">
Osiedle Ściegiennego



</doc>
<doc id="1778740" url="https://pl.wikipedia.org/wiki?curid=1778740" title="Złote przeboje (album Violetty Villas 2000)">
Złote przeboje (album Violetty Villas 2000)

Złote przeboje – składanka hitów Violetty Villas z 2000 roku będąca jedyną składanką Villas obejmującą piosenki z czterech dekad jej działalności artystycznej.

</doc>
<doc id="1778741" url="https://pl.wikipedia.org/wiki?curid=1778741" title="Bucznik (Beskid Śląski)">
Bucznik (Beskid Śląski)

Bucznik (683 m n.p.m.) – szczyt w północnej części Beskidu Śląskiego, stanowiący zakończenie górskiego ramienia Wielkiej Polany w paśmie Błotnego. Wznosi się od wschodu nad Jaworzem Nałężem. Całkowicie zalesiony, w drzewostanie przeważa buk pospolity. Przez szczyt nie prowadzi żaden znakowany szlak turystyczny, dlatego nie ma on znaczenia turystycznego.

</doc>
<doc id="1778743" url="https://pl.wikipedia.org/wiki?curid=1778743" title="Gałka">
Gałka



</doc>
<doc id="1778749" url="https://pl.wikipedia.org/wiki?curid=1778749" title="Wielka Polana (Beskid Śląski)">
Wielka Polana (Beskid Śląski)

Wielka Polana (788 m n.p.m.) - wydłużone, rozległe wzniesienie w północnej części Beskidu Śląskiego, w paśmie Błotnego.
Wielka Polana wznosi się w grzbiecie górskim odchodzącym w kierunku północno-zachodnim od Przykrej. Zamyka ona od północy dolinę źródłowych cieków Jasionki.
Grzbiet i południowe stoki Wielkiej Polany stoki były dawniej pokryte licznymi łąkami i polanami, kiedyś intensywnie wykorzystywanymi (pastwiska i łąki kośne), a obecnie niemal całkowicie zarośniętymi.

</doc>
<doc id="1778751" url="https://pl.wikipedia.org/wiki?curid=1778751" title="Tioredoksyna">
Tioredoksyna

Tioredoksyna – to niewielkie białko o masie około 12 kDa obecne w stromie chloroplastów komórek roślinnych, komórkach prokariontów oraz zwierząt. Białko zawiera sąsiadujące ze sobą reszty cysteiny, które mogą znajdować się w formie utlenionej tworząc mostek dwusiarczkowy (-S-S-) lub w formie zredukowanej, ugrupowanie tiolowe (-SH). Może ona służyć jako reduktor dla enzymów, na przykład reduktazy rybonukleotydowej przy reakcjach tworzenia difosforanów 2'-deoksyrybonukleotydów (dNDP) z difosforanów rybonukleotydów (NDP). Jedynie zredukowane formy enzymów wykazują aktywność. Aktywacja u roślin, następuje na świetle, na skutek przeniesienia elektronów z ferredoksyny na tioredoksynę w reakcji katalizowanej przez reduktazę ferredoksyna-tioredoksyna co prowadzi do zerwania mostku dwusiarczkowego, i następnie na enzymy katalizujące reakcje asymilacji CO2.
Masa cząsteczkowa ludzkiej tioredoksyny wynosi 11,737 kDa. Jest ona peptydem o długości 105 aminokwasów.

</doc>
<doc id="1778752" url="https://pl.wikipedia.org/wiki?curid=1778752" title="Klasa właściwa">
Klasa właściwa



</doc>
<doc id="1778764" url="https://pl.wikipedia.org/wiki?curid=1778764" title="Kościół Niepokalanego Poczęcia Najświętszej Maryi Panny w Gozdowicach">
Kościół Niepokalanego Poczęcia Najświętszej Maryi Panny w Gozdowicach

Kościół Niepokalanego Poczęcia Najświętszej Maryi Panny w Gozdowicach – kościół filialny parafii Najświętszej Maryi Panny Częstochowskiej w Czelinie.
Opis.
Świątynia z kamienia polnego, z ceglaną wieżą. W całości otynkowany. Od strony wschodniej przedsionek – główne wejście.
Historia.
Kościół wzniesiony został w XIII/XIV w. W 1730 r. przeprowadzono gruntowny remont świątyni – otynkowano elewacje zewnętrzne, wybito nowe okna oraz ufundowano nowy ołtarz amonowy z dwiema korynckimi kolumnami w stylu barokowym, zwieńczony rzeźbionym orłem trzymającym w dziobie ośmioramienny krzyż maltański – godło Joannitów. Przed ołtarzem zawieszony był późnobarokowy anioł chrzcielny. Na ołtarzu stały dwa cynowe bogato zdobione barokowe świeczniki. W posiadaniu kościoła był kielich z 1691 r. i patena z 1779 r. W 1840 r. nastąpiła generalna rozbudowa kościoła – w kierunku wschodnim dobudowano do budowli średniowiecznej część szerszą i dłuższą, ołtarz przesunięto pod ścianę zamykającą dobudowę, wewnątrz dobudowano empory boczne, wsparte na drewnianych kolumnach, zainstalowano posadzkę z płytek ceramicznych. Nowa część od zewnątrz otrzymała skromną elewację. Dodatkowe wejście wykonano od strony południowej. Wejście dla pastora znajdowało się w dobudowanym frontonie wschodnim.
W 1904 r. od strony zach. dobudowano do najstarszej części kościoła wieżę o wysokości 25 m, na niej umieszczono zegar z czterema tarczami oraz trzy różnej wielkości dzwony odlane w 1905 r. przez Franza Schillinga z Apoldy. Obecnie na wieży pozostał tylko najmniejszy z dzwonów (o średnicy 63 cm). W wyniku działań wojennych w kwietniu 1945 r. kościół został nieznacznie uszkodzony; sprzęty i księgi kościelne zaginęły. W okresie powojennym zlikwidowano empory. W latach 60. XX w. odnowiono wnętrze kościoła, malarz Michał Lipko wykonał trzy malowidła ścienne, z których dwa nadal zdobią boczne ściany prezbiterium. Na przełomie 1975/76 r. przeprowadzono remont dachu wraz z podwyższeniem murów części zachodniej. Zmieniono orientację świątyni – przesunięto ołtarz do części zach. W 1982 r. zlikwidowano wejście od strony południowej tworząc w tak powstałej wnęce po malutkiej kruchcie ołtarzyk św. Józefa. Od strony wsch. dobudowano przedsionek – jest on obecnie głównym wejściem do świątyni. Okna po obu stronach ołtarza zamieniono na witraże. W 2000 r. przeprowadzono renowację starych tarcz i uruchomiono zegar z elektronicznym mechanizmem.
Około 1540 r. świątynia stała się ewangelicka, od 1655 r. wzmiankowana jako parafialna, od 1750 r. stała się filią parafii w Starych Łysogórkach. Po II wojnie światowej kościół został przejęty przez katolików i poświęcony 25.05.1947 r. pod wezwaniem Zesłania Ducha Świętego, który to tytuł zmieniono później na Niepokalane Poczęcie Najświętszej Marii Panny. Przez wiele lat funkcjonował pod nazwą Wniebowzięcia Najświętszej Marii Panny. Początkowo był filią parafii w Mieszkowicach, od 25 kwietnia 1973 r. nowo utworzonej parafii w Kurzycku, obecnie należy do parafii w Czelinie.
Cmentarz.
Obok kościoła stoi nagrobek wójta Fryderyka Falckenberga (1751-1812) z 1812 r. Od XIII w. do około 1820 r. miejscem pochówków był teren przy kościele. Następnie utworzono cmentarz na północnym skraju wsi, po prawej stronie drogi do Morynia, który funkcjonował do około 1918 r.; pozostały po nim szczątki kamiennych nagrobków i charakterystyczna roślinność cmentarna. Kolejny cmentarz obwiedziony murem, z akacjowymi alejami w kształcie krzyża ulokowano po drugiej stronie moryńskiej drogi. W 1930 r. wybudowano na nim kaplicę cmentarną. W latach 70. XX w. rozebrano kamienie nagrobne i wywieziono je jako materiał budowlany. Na miejscu pozostał nagrobny głaz, na którym kiedyś był napis Bernard Starcke; staraniem byłych mieszkańców Gozdowic umieszczono na nim napis REOUIESCANT IN PACE.

</doc>
<doc id="1778769" url="https://pl.wikipedia.org/wiki?curid=1778769" title="Sojuz-Gazprom Iżewsk">
Sojuz-Gazprom Iżewsk

Sojuz-Gazprom Iżewsk (ros. Футбольный клуб «Союз-Газпром» Ижевск, "Futbołnyj Klub "Sojuz-Gazprom"" Iżewsk) - rosyjski klub piłkarski z Iżewska w Udmurcji.
Historia.
Chronologia nazw:
Piłkarska drużyna Gazowik została założona w 1988 w mieście Iżewsk.
W 1988 startował w drugiej grupie mistrzostw Udmurcji i zdobył awans do pierwszej grupy. W następnym 1990 zdobył wicemistrzostwo Udmurcji oraz został finalistą Pucharu Udmurcji. Dopiero w trzecim sezonie zdobył mistrzostwo i Puchar Udmurcji oraz otrzymał prawo występować w Mistrzostwach ZSRR.
W 1991 zespół debiutował w Drugiej Niższej Lidze.
W Mistrzostwach Rosji klub startował w Drugiej Lidze, grupie 5, w której zajął drugie miejsce i zdobył awans do Pierwszej Ligi. Jednak klubowi nie udało się utrzymać się w niej i od 1994 występował w Drugiej Lidze.
W 1995 jako Gazowik-Gazprom Iżewsk ponownie startował w Pierwszej Lidze, w której występował do 2004.
W 2004 klub zajął ostatnie 22 miejsce i spadł do Drugiej Dywizji, grupy Nadwołżańskiej, w której występował do 2011 roku.
W 2006 klub zmienił nazwę na Sojuz-Gazprom Iżewsk.
W 2011 jego miejsce w Drugiej Dywizji zajął Zenit Iżewsk

</doc>
<doc id="1778774" url="https://pl.wikipedia.org/wiki?curid=1778774" title="Kardynałowie z nominacji Mikołaja III">
Kardynałowie z nominacji Mikołaja III

Mikołaj III (1277 – 1280) mianował dziewięciu kardynałów na jednym konsystorzu 12 marca 1278, w tym dwóch swoich krewnych (Latino Malabranca Orsini i Giordano Orsini):

</doc>
<doc id="1778775" url="https://pl.wikipedia.org/wiki?curid=1778775" title="Dom Wydawniczy Elipsa">
Dom Wydawniczy Elipsa

Dom Wydawniczy Elipsa – polskie wydawnictwo, które założone zostało w 1990 roku. Specjalizuje się w publikacjach naukowych i popularnonaukowych ze wszystkich dziedzin nauki, w szczególności politologii, historii najnowszej, ekonomii, prawa i językoznawstwa.
 wydało ponad 750 tytułów. Od 2000 roku wydaje też podręczniki szkolne do zajęć z zakresu edukacji dla bezpieczeństwa (zagadnienia ratownictwa, pierwszej pomocy i obrony cywilnej). Wydawnictwo świadczy także usługi dla szkół wyższych i innych instytucji wydając książki, podręczniki, skrypty i broszury.
Od 2013 roku wydawca „Poradnika Językowego”.

</doc>
<doc id="1778776" url="https://pl.wikipedia.org/wiki?curid=1778776" title="Skalica (Beskid Śląski)">
Skalica (Beskid Śląski)

Skalica - charakterystyczny, zalesiony szczyt górski o wysokości 487 m n.p.m. w Beskidzie Śląskim w Ustroniu. Wznosi się tuż nad prawym brzegiem Wisły, na wprost wylotu doliny Poniwca. Stanowi zakończenie południowo-zachodniego ramienia Pasma Równicy.
Na stokach Skalicy znajduje się niewielki, stary kamieniołom piaskowca.

</doc>
<doc id="1778780" url="https://pl.wikipedia.org/wiki?curid=1778780" title="Wincenty Prennushi">
Wincenty Prennushi

Vinçenc Prennushi właśc. Kolë Vinçenc Prendushi (ur. 4 września 1885 w Szkodrze, zm. 19 marca 1949 w Durrësie) – albański biskup katolicki, poeta i tłumacz, błogosławiony Kościoła katolickiego.
Życiorys.
Był synem kupca Gjona Prendushiego i Drany z d. Markaj. We wczesnej młodości związał się z albańskim ruchem narodowym, za co został uwięziony przez władze osmańskie. Po uwolnieniu uczył się w Szkodrze, a następnie wyjechał do Salzburga, gdzie studiował filozofię i teologię. Po studiach wstąpił w 1900 do zakonu franciszkanów, a 25 marca 1908 w Tyrolu odprawił mszę prymicyjną. 
Od 1908 pełnił funkcję dyrektora wydawnictwa franciszkańskiego, potem kierował szkołą w Szkodrze. W latach 1929–1935 sprawował godność prowincjała zakonu.
19 marca 1936 w 28 rocznicę święceń kapłańskich został wyświęcony na biskupa, metropolitę diecezji Sapa. Funkcję tę pełnił do 1940, kiedy został arcybiskupem, metropolitą archidiecezji Durrës - Tirana. Po śmierci abp Gaspera Thaçiego w 1946, przejął po nim obowiązki prymasa Albanii. W rozmowie z władzami komunistycznymi, odmówił zerwania ze Stolicą Apostolską i pełnego podporządkowania nowym władzom Albanii. Aresztowany 19 maja 1947 przez funkcjonariuszy Sigurimi, stanął przed sądem wojskowym i został skazany na karę 10 lat więzienia, pod zarzutem szpiegostwa i kolaboracji z okupantami włoskimi. Karę odbywał w więzieniu w Durrësie, gdzie mimo słabego zdrowia został zmuszony do ciężkiej pracy fizycznej. Zmarł w więzieniu w wyniku tortur. Jego doczesne szczątki umieszczono w kościele w Durrësie, skąd w 1967 zostały przeniesione na cmentarz miejski. 
W swoim życiu napisał kilkanaście dzieł – od tomików wierszy, biografistyki, katechez, po zbiory esejów o tematyce polityczno-społecznej. Doskonała znajomość języka niemieckiego pozwoliła mu na tłumaczenie klasyków niemieckiego romantyzmu, lecz większość tłumaczeń pozostała w rękopisie. Był także współredaktorem pism katolickich – "Hylli i Dritës" oraz "Zani i Shen Ndout". Przez całe życie zbierał teksty albańskich pieśni ludowych.
Jego beatyfikacja wraz z 37 towarzyszami odbyła się 5 listopada 2016 roku w Szkodrze, a uroczystościom przewodniczył kardynał Angelo Amato. Beatyfikacja duchownych, którzy zginęli "in odium fidei" została zaaprobowana przez papieża Franciszka 26 kwietnia 2016. Imię Prennushiego nosi jedna z ulic w Durrësie.

</doc>
<doc id="1778782" url="https://pl.wikipedia.org/wiki?curid=1778782" title="Jan Gaston Zakrzewski">
Jan Gaston Zakrzewski

Jan Gaston Tadeusz Zakrzewski herbu Pomian (ur. 27 października 1911 w Krakowie, zm. w kwietniu 1940 w Charkowie) – inżynier mechanik, podporucznik rezerwy artylerii Wojska Polskiego, ofiara zbrodni katyńskiej.
Życiorys.
Urodził się w krakowskiej inteligenckiej rodzinie Tadeusza, znanego adwokata, i Jadwigi z Baranieckich. Jego dziadek Wincenty był profesorem UJ oraz rektorem w latach 1890-1891. Dziadek od strony matki, Marian Baraniecki, był profesorem nauk matematycznych na tym samym uniwersytecie, a brat Witold - profesorem prawa.
Zakrzewski uczęszczał do szkoły w Krakowie. Ukończył VIII Gimnazjum w Krakowie. W latach 1930-31 był słuchaczem Wołyńskiej Szkoły Podchorążych Rezerwy Artylerii. Po ukończeniu studiów uzyskał tytuł inżyniera mechanika, a po odbyciu ćwiczeń rezerwy, stopień podporucznika artylerii ze starszeństwem z dniem 1 stycznia 1933. Był przydzielony do 5 dywizjonu artylerii ciężkiej, później do 5 dywizjonu artylerii przeciwlotniczej, w którym odbywał ćwiczenia rezerwy pełniąc funkcję dowódcy plutonu. Pracował jako konstruktor silników lotniczych w Polskich Zakładach Lotniczych - Wytwórnia Płatowców nr 1.
W sierpniu 1939 r. Zakrzewski został zmobilizowany do 1 pułku artylerii przeciwlotniczej. Po agresji ZSRR na Polskę dostał się do niewoli sowieckiej. Zamordowany przez Sowietów w kwietniu 1940 r. w Charkowie.
Minister obrony narodowej, decyzją Nr 439/MON z 5 października 2007, awansował go pośmiertnie do stopnia porucznika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Życie prywatne.
W lipcu 1936 zawarł związek małżeński z Anną Marią de Pourbaix córką ziemianina Kamila de Pourbaix, 2 września 1939 urodził mu się syn Jan, przyszły profesor Politechniki Śląskiej.

</doc>
<doc id="1778784" url="https://pl.wikipedia.org/wiki?curid=1778784" title="Święto Miłosierdzia Bożego">
Święto Miłosierdzia Bożego



</doc>
<doc id="1778785" url="https://pl.wikipedia.org/wiki?curid=1778785" title="Erşan Ilyasova">
Erşan Ilyasova



</doc>
<doc id="1778786" url="https://pl.wikipedia.org/wiki?curid=1778786" title="Okres Wielkanocy">
Okres Wielkanocy



</doc>
<doc id="1778788" url="https://pl.wikipedia.org/wiki?curid=1778788" title="Mistrzostwa Europy w siatkówce kobiet 2009">
Mistrzostwa Europy w siatkówce kobiet 2009



</doc>
<doc id="1778789" url="https://pl.wikipedia.org/wiki?curid=1778789" title="Karczówka (Kielce)">
Karczówka (Kielce)

Karczówka – część Kielc, obejmująca wzniesienie Karczówka, położona na południowy zachód od centrum miasta. Została przyłączona do Kielc w 1930 roku i obejmuje co najmniej obszar dawnej miejscowości Czarnów Poklasztorny (nazywanej potocznie Podkarczówką) – obecnie są to ulice Podklasztorna, Św. Barbary i Bernardyńska.
Na terenach przyłączonych do Kielc w 1930 roku i położonych w najbliższym sąsiedztwie Karczówki lub częściowo na jej obszarze znajdują się też:

</doc>
<doc id="1778791" url="https://pl.wikipedia.org/wiki?curid=1778791" title="Fabryka gwiazd na świecie">
Fabryka gwiazd na świecie



</doc>
<doc id="1778792" url="https://pl.wikipedia.org/wiki?curid=1778792" title="Kowda (rzeka)">
Kowda (rzeka)

Kowda () – rzeka na północy europejskiej części Rosji, na granicy obwodu murmańskiego i Karelii. 
Długość – 233 km, powierzchnia zlewni – 26 100 km². 
Wypływa z jeziora Topoziero na wysokości 109 m n.p.m., wpada do Morza Białego w rejonie zatoki Kandałaksza. Na rzece wybudowano trzy elektrownie wodne o łącznej mocy 336 MW i trzy zbiorniki retencyjne: Kumski, Jowski i Kowdozierski.

</doc>
<doc id="1778794" url="https://pl.wikipedia.org/wiki?curid=1778794" title="Jerzy Adamkiewicz">
Jerzy Adamkiewicz

Jerzy Albert Adamkiewicz (ur. 10 czerwca 1881 w Krakowie, zm. 2 kwietnia 1958 w Montrealu) – polski prawnik, dyplomata, urzędnik konsularny.
Życiorys.
Urodził się w rodzinie żydowskiej Alberta i Kazimiery z Reychmanów (1858–1926). Gdy miał 7 lat, jego rodzice dokonali konwersji na katolicyzm w roku 1888. Ukończył studia prawnicze na Uniwersytecie Jagiellońskim, uzupełnione doktoratem na uniwersytecie w Grazu i dyplomem wiedeńskiej Akademii Konsularnej. Od 25 lutego 1919 w polskiej służbie zagranicznej, pełnił funkcje: prac. Ministerstwa Spraw Zagranicznych (1919–1920), prac. Prezydium Rady Ministrów (1920), ponownie w MSZ (1920–1921), prac./sekr. poselstwa w Londynie (1921–1923), kier. konsulatu w Jerozolimie (1923–1924), prac. MSZ (1924–1927), konsula gen. w Lipsku (1927–1931), w Montrealu (1931–1933), i w Ottawie (1933–1936). Po powrocie do kraju pracował jako radca prawny Izby Handlowo-Przemysłowej w Gdyni (1936) i specjalista ds. rynków eksportowych w Polskiej Konwencji Węglowej w Katowicach.
W czasie II wojny światowej kierował służbą radioodbiorczą w polskim Ministerstwie Informacji w Londynie. Pozostał na emigracji po 1945, początkowo w Wielkiej Brytanii, a od 1948 w Kanadzie. Wykładał na Uniwersytet Dalhousie w Halifaxie i na St. Francis Xavier University w Antigonish w Nowej Szkocji oraz w Ośrodku Studiów Słowiańskich na uniwersytecie w Montrealu. Był autorem artykułów naukowych, przełożył na język francuski książkę ks. kard. Stefana Wyszyńskiego "L'Esprit du travail". Przed 1939 opublikował pracę "Rolnictwo w gospodarce powojennych Niemiec".
Miał syna Wincentego Witolda (1920–1996).
Zmarł w Montrealu, Pochowany w grobie rodzinnym na Saint-Sauveur Cemetery in Quebec’s Laurentians.

</doc>
<doc id="1778795" url="https://pl.wikipedia.org/wiki?curid=1778795" title="Fenzhou Wuye">
Fenzhou Wuye

Fenzhou Wuye (chiń. 汾州無業, pinyin "Fénzhōu Wúyè"; kor. 분주무업 "Punju Muŏp"; jap. "Funshū Mugyō"; wiet. "Phần Châu Vô Nghiệp"; ur. 761, zm. 823) – chiński mistrz chan szkoły hongzhou, uczeń mistrza Mazu Daoyi.
Życiorys.
Urodził z w Shangluo w prow. Shangzhou. Jego rodzinne nazwisko to Du.
Już w wieku 9 lat studiował sutry mahajany pod kierunkiem mistrza chan Zhibena. Wśród tekstów, które poznawał były "Sutra Diamentowa", "Sutra lotosu", "Sutra Wimalakirtiego" i "Awatamsaka sutra".
W 779 r. przyjął pełną ordynację mnisią u nauczyciela winai Xiangzhou Yu. Studiował także wtedy "Sifen lu" (Winaję w czterech częściach). Podobno po przeczytaniu jakiegokolwiek tekstu, był gotów do wykładów o nim. Biografia jego zawiera informację, że często wykładał także "Sutrę Nirwany".
Wuye został w końcu uczniem mistrza Mazu w klasztorze Kaiyuan, w ostatniej dekadzie życia mistrza. Po otrzymaniu przekazu Dharmy, Wuye opuścił Hongzhou i udał się w pielgrzymkę. Początkowo podróżował na południe, aby złożyć szacunek przy stupie 6 Patriarchy Huinenga. Następnie wędrował po świętych górach buddyzmu w Chinach; odwiedził góry Lu, Nanyue, Tiantai i inne. Zatrzymał się także w Chang’anie w klasztorze Ximing. Wtedy to Wuye został rekomendowany na stanowisko „liangjie dade” (dosł. bardzo wartościowego ze stolicy), jednak odmówił.
Ostatecznie osiedlił się w Shangdang (na płn.-wsch. od Luoyangu), we wschodniej części dzisiejszej prow. Shanxi. Wkrótce stał się znany i był często odwiedzany przez militarnego komisarza prowincji Zhaoyi – Li Baozhena. W miarę zyskiwania coraz większej popularności zauważył, że ma coraz mniej czasu na swój dalszy duchowy rozwój. Opuścił więc Shangdang i przeniósł się na górę Wuyu, gdzie spędził 8 lat na czytaniu całego buddyjskiego kanonu.
Następnie przeniósł się do Fenzhou (w dzisiejszej prowincji Shanxi, za płd.-zach. od Taiyuanu). Tam został zaproszony przez Donga Shuchana – urzędnika dystryktu – do poprowadzenia klasztoru Kaiyuan. Wuye pozostał więc w Fenzhou przez następne dwie dekady.
Jego reputacja rosła i cesarz Xianzong posłał dwa zaproszenia mistrzowi w 819 i 820 r., aby ten pojawił się w Chang’anie. Cesarz otrzymał wcześniej nauki od dwóch mistrzów szkoły hongzhou Xingshana Weikuana i Zhangjinga Huaihui, jednak obaj już zmarli. Wuye odrzucił zaproszenie wymawiając się chorobą. Gdy w 829 r. następca Xianzonga, jego syn Muzong został cesarzem, także wysłał kilka zaproszeń mistrzowi. Wuye odmawiał i w 823 r. zmarł.
Otrzymał pośmiertny tytuł „dada guoshi” (Narodowy Nauczyciel Wielkiej Przenikliwości), a jego stupa otrzymała nazwę „chengyuan” (Czyste Źródło).
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1778797" url="https://pl.wikipedia.org/wiki?curid=1778797" title="Kardynałowie z nominacji Marcina IV">
Kardynałowie z nominacji Marcina IV

Papież Marcin IV (1281–1285) mianował siedmiu nowych kardynałów na jednym konsystorzu 12 kwietnia 1281:

</doc>
<doc id="1778800" url="https://pl.wikipedia.org/wiki?curid=1778800" title="Przestrzeń wirtualna">
Przestrzeń wirtualna



</doc>
<doc id="1778804" url="https://pl.wikipedia.org/wiki?curid=1778804" title="Kardynałowie z nominacji Klemensa IX">
Kardynałowie z nominacji Klemensa IX

Papież Klemens IX (1667–1669) mianował 12 nowych kardynałów na trzech konsystorzach:

</doc>
<doc id="1778805" url="https://pl.wikipedia.org/wiki?curid=1778805" title="Kardynałowie z nominacji Innocentego IX">
Kardynałowie z nominacji Innocentego IX

Papież Innocenty IX (1591) mianował dwóch kardynałów na jednym konsystorzu 18 grudnia 1591:
1. Filippo Sega, biskup Piacenzy – kardynał prezbiter S. Onofrio (tytuł nadany 5 grudnia 1594), zm. 29 maja 1596
2. Giovanni Antonio Facchinetti de Nuce, prabratanek papieża, referendarz Obojga Sygnatur – kardynał diakon Ss. IV Coronati (tytuł nadany 4 marca 1592), następnie kardynał prezbiter Ss. IV Coronati (27 marca 1602), zm. 18 maja 1606

</doc>
<doc id="1778806" url="https://pl.wikipedia.org/wiki?curid=1778806" title="Holoarktyka">
Holoarktyka



</doc>
<doc id="1778807" url="https://pl.wikipedia.org/wiki?curid=1778807" title="Peter Onorati">
Peter Onorati

Peter Daniel Onorati (ur. 13 maja 1954 w Boonton, New Jersey) – amerykański aktor.
Życiorys.
Urodził się i wychował w Boonton w stanie New Jersey. Uczęszczał do Boonton High School. Chodził do Lycoming College, gdzie po ukończeniu otrzymał dyplom z administracji. Grał w lidze futbolu amerykańskiego NCAA. Miał grać w World Football League, ale liga ta szybko rozpadła się. Następnie uczęszczał Fairleigh Dickinson University, gdzie uzyskał tytuł Master of Business Administration. Pracował dla Ford Motor Company i w magazynie "McCall". Postanowił jednak rzucić biznes i zaczął grać w komediach. Obecnie gra w filmach i w serialach telewizyjnych.
Prywatne życie.
Mieszka w Los Angeles. Jest mężem pisarki Jeanette Collins. Mają trójkę synów: Sebastiana, Gian Carlo i Francisco.

</doc>
<doc id="1778808" url="https://pl.wikipedia.org/wiki?curid=1778808" title="Kardynałowie z nominacji Innocentego XIII">
Kardynałowie z nominacji Innocentego XIII

Papież Innocenty XIII (1721–1724) mianował trzech nowych kardynałów na dwóch konsystorzach:

</doc>
<doc id="1778809" url="https://pl.wikipedia.org/wiki?curid=1778809" title="LGV Rhin-Rhône">
LGV Rhin-Rhône

LGV Rhin-Rhône – francuska linia kolejowa dużych prędkości (LGV) w budowie, docelowo łącząca Dijon, Miluzę i Lyon. Linia składać się będzie z trzech odcinków: wschodni (dł. ok. 190 km), łączący Dijon z Miluzą, południowy (dł. ok. 200 km), łączący Dijon i Lyon oraz zachodni (dł. ok. 70 km), łączący Dijon z LGV Sud-Est w kierunku Paryża. Obecnie (2009) w budowie jest odcinek wschodni, przewidziany do oddania w 2011 r. Przebieg pozostałych odcinków nie został jeszcze w pełni ustalony.
Geneza.
Budowa linii jest motywowana chęcią poprawienia komunikacji w rejonie wschodniej Francji.
Powstanie linii przyczyni się również do przyspieszenia podróży i przewozu towarów na osi Niemcy – Francja – Hiszpania.
Opis trasy.
Odcinek zachodni.
Przebieg tego odcinka nie został jeszcze definitywnie ustalony, najprawdopodobniej będzie rozpoczynał się od istniejącego odgałęzienia LGV Sud-Est w kierunku Dijon, w miejscowości Aisy-sur-Armançon. Następnie pobiegnie na zachód w kierunku Dijon, na północ od istniejącej linii aż do istniejącej linii kolejowej "Luksemburg – Metz – (Nancy) – Toul – Dijon".
Odcinek wschodni.
Trasa rozpoczyna się od połączenia z istniejącą linią "Dijon – Dole" w miejscowości Villers-les-Pots na południowy wschód od Dijon, następnie biegnie na wschód, wzdłuż autostrady (A36), omijając od północy miasta Dole, Besançon i Montbéliard, łącząc się z istniejącą linią "Dole – Belfort". Do obsługi miast Besançon i Montbeliard/Belfort na linii zaplanowano dwa nowe dworce: Besançon TGV oraz Belfort – Montbéliard TGV, połączone z centrami miast liniami kolejowymi obecnie zamkniętymi dla ruchu pasażerskiego. Planowane jest przedłużenie linii tak, aby łączyła omijała Belfort od południa i łączyła się z istniejącą linią na wschód od Miluzy. Planowane jest również przedłużenie linii w kierunku zachodnim, do połączenia z linią "Paryż – Dijon – Lyon – Marsylia".
Odcinek południowy.
Planowanie przebiegu tego odcinka jest najsłabiej zaawansowane. Prawdopodobnie trasa rozpocznie się od połączenia z odcinkiem wschodnim w okolicy Auxonne, następnie pobiegnie na południe wzdłuż autostrady A39). Linia połączy się z LGV Rhône-Alpes na północ od Lyonu, wybudowana zostanie także łącznica pozwalająca pociągom TGV dotrzeć do dworca Lyon-Part-Dieu linią "Paryż – Dijon – Lyon – Marsylia". Planowane jest wybudowanie dworca obsługującego miasta Chalon-sur-Saône i Lons-le-Saunier. Być może powstanie także drugi dworzec w okolicy Bourg-en-Bresse. Istnieją kontrowersje dotyczące budowy tego odcinka, lokalni politycy uznają za bardziej celową modernizację istniejącej linii (Paryż) – Dijon – Lyon.
Przejazd przez Dijon.
Trzy odcinki planowanej linii zostaną połączone trasą przebiegającą przez wschodnie dzielnice Dijon. Istniejący dworzec Dijon-Porte-Neuve zlokalizowany na linii Luksemburg – Dijon zostanie całkowicie przebudowany. Dolny poziom dworca przeznaczony będzie dla pociągów TGV, zarówno przelotowych jak i zatrzymujących się. Górny poziom będzie obsługiwał pociągi regionalne. 
Czas przejazdu.
Po oddaniu do użytku odcinka wschodniego, czasy przejazdu pociągów zmienią się następująco:
Po ukończeniu odcinka wschodniego czas podróży Strasburg – Lyon wyniesie 2:05h.

</doc>
<doc id="1778810" url="https://pl.wikipedia.org/wiki?curid=1778810" title="Galeria Jo Design">
Galeria Jo Design

Galeria Jo Design – galeria sztuki, działająca w Krakowie w latach 1992 – 1996. Mieściła się w Zaułku św. Tomasza. Odwiedzali ją liczni artyści: plastycy, aktorzy, pisarze, dziennikarze polscy i zagraniczni, lubujący się w obcowaniu z surrealistyczną przestrzenią. Prezentowano projekty autorstwa Andrzeja Głowackiego: szkła, meble, lampy. Klientów przyciągał zarówno charakter wzornictwa wyraźnie zmierzającego ku odrealnieniu i fantazji, jak i ciekawa filozofia projektowa twórcy, balansującego na granicy humoru i powagi. Projekty nosiły niecodzienne nazwy, np. fotel "Łopuncja", lampa "Chochlik", szafka "Kociłapci", serie szkieł: "Gnomy", "Gracje".

</doc>
<doc id="1778811" url="https://pl.wikipedia.org/wiki?curid=1778811" title="Certyfikator energetyczny">
Certyfikator energetyczny

Certyfikator energetyczny – osoba uprawniona do sporządzania świadectwa charakterystyki energetycznej budynku (pot. certyfikatu energetycznego), lokalu mieszkalnego, oraz części budynku stanowiącej samodzielną całość techniczno-użytkową na podstawie "art. 5 ust. 8 ustawy z dnia 7 lipca 1994 r. – Prawo budowlane".
Rejestr osób uprawnionych prowadzi Ministerstwo Infrastruktury i Budownictwa.

</doc>
<doc id="1778814" url="https://pl.wikipedia.org/wiki?curid=1778814" title="Leśnogóra">
Leśnogóra

3 wzniesienia w Polsce:

</doc>
<doc id="1778817" url="https://pl.wikipedia.org/wiki?curid=1778817" title="Ashtaroth">
Ashtaroth



</doc>
<doc id="1778818" url="https://pl.wikipedia.org/wiki?curid=1778818" title="Wojciech Ossowski">
Wojciech Ossowski

Wojciech Ossowski (ur. 4 marca 1961 roku) – polski dziennikarz muzyczny, prezenter radiowy i konferansjer. Propagator muzyki folkowej, ekspert w tej dziedzinie.
Życiorys.
Od roku 1986 związany z radiową "Trójką", na antenie której prowadził m.in. audycje "Folk – muzyka z przyszłości", "Folk w Pigułce", "Klub Folkowy", "Ossobliwości muzyczne". Jest członkiem Akademii Muzycznej Trójki. Od 2002 roku pracuje w Radiowym Centrum Kultury Ludowej. Współpracuje również z Programem II Polskiego Radia i radiową Czwórką.
Muzykę folkową promuje również od wielu lat na licznych festiwalach muzycznych. W roku 1989 stworzył i szefował "Wiosce Folkowej" na Famie. W latach 1989-1990 szefował "Wiosce Folkowej" w Jarocinie. Wielokrotnie pełnił rolę jurora i konferansjera na "Festiwalu Muzyki Ludowej "Mikołajki Folkowe" w Lublinie". Od roku 1998 jest szefem artystycznym festiwalu muzyki folkowej i etnicznej Ethnosfera w Skierniewicach. Od 2006 (z przerwą w 2018) jest jurorem na festiwalu Rock May Festival w Skierniewicach. 
Zasiada w jury World Music Charts Europe.
Od 2012 r. prowadzi w Programie II Polskiego Radia folkową audycję "Nokturn". W lutym 2018 r. 
w sobotnich "Porankach Dwójki" rozpoczął prowadzenie cyklu "Poznaj historię polskiego folku" przybliżającego dzieje folku w Polsce.

</doc>
<doc id="1778819" url="https://pl.wikipedia.org/wiki?curid=1778819" title="Asteroth">
Asteroth



</doc>
<doc id="1778820" url="https://pl.wikipedia.org/wiki?curid=1778820" title="Zbigniew Szydło">
Zbigniew Szydło

Zbigniew Szydło (ur. w 1949 w Londynie), znany także jako Andrew Szydlo, Andrew Zbigniew Szydlo i Andrew Z. Szydlo – nauczyciel i popularyzator chemii w Wielkiej Brytanii, zajmujący się historią alchemii, a zwłaszcza osobą Michała Sędziwoja.
Zbigniew Szydło jest dzieckiem polskich emigrantów. Jest absolwentem Latymer Upper School, Hammersmith, Imperial College i University College London. Uzyskał stopień bakałarza inżynierii chemicznej, magistra BHP oraz doktora historii i filozofii nauki. Od 1975 roku uczy chemii w Highgate School w Londynie.
Kilkukrotnie jeździł z odczytami popularnonaukowymi, ilustrowanymi replikami eksperymentów opisanych przez Sędziwoja, a także eksperymentami własnego pomysłu, które zostały zauważone w brytyjskich mediach. M.in. prowadził swoje pokazy i wykłady na Uniwersytecie Cambridge, Durham University, University College London i Royal Institution. Według relacji mediów na jego wykłady przychodzi nawet do 350 osób.
Kilkukrotnie występował też w popularnych serialach telewizyjnych, gdzie grał krótkie rólki: nauczyciel chemii w "That'll Teach 'em" (Channel 4, 2006) i "Sorcerer's Apprentice" (CBBC, 2007), historyk nauki w "Absolute Zero" (BBC4, 2007) i jako chemik w "Generals at War" (National Geographic, 2009).
Zbigniew Szydło jest autorem jednej książki, "Water that does not wet hands: The Alchemy of Michael Sendivogius", przetłumaczonym na język polski pt. "Woda, która nie moczy rąk. Alchemia Michała Sędziwoja", oraz współautorem jednej publikacji popularnonaukowej. W obu tych pracach dowodzi tezy, że Michał Sędziwoj jako pierwszy odkrył istnienie tlenu.

</doc>
<doc id="1778821" url="https://pl.wikipedia.org/wiki?curid=1778821" title="Leśnogóra (Wolin)">
Leśnogóra (Wolin)

Leśnogóra – wzniesienie o wysokości 91,2 m n.p.m. w Paśmie Wolińskim na wyspie Wolin na obszarze Wolińskiego Parku Narodowego. 
Na południe od wzgórza przebiega droga krajowa nr 3. Dawniej na szczycie wzgórza znajdowała się wieża widokowa.
Ok. 0,6 km na zachód znajduje się wzniesienie Suchogórz.
Nazwę "Leśnogóra" wprowadzono urzędowo rozporządzeniem w 1949 roku, zastępując poprzednią niemiecką nazwę "Brand Berg".

</doc>
<doc id="1778824" url="https://pl.wikipedia.org/wiki?curid=1778824" title="Oficyna Wydawnicza Atut">
Oficyna Wydawnicza Atut

Oficyna Wydawnicza Atut – wydawnictwo wrocławskie założone w 1993 roku, wydające głównie książki naukowe i popularnonaukowe, oraz literaturę piękną. Znaczna część publikacji związana jest z tematyką pogranicza kulturowego polsko-czesko-niemieckiego.
Wydawnictwo założył i prowadzi Witold Podedworny. Atut samodzielnie lub wspólnie z "Neisse Verlag" z Drezna wydaje publikacje naukowe w języku niemieckim. Ogólnopolski projekt Kroki/Schritte, w którym uczestniczy Oficyna, przybliża czytelnikowi polskiemu współczesną prozę niemieckojęzyczną. Wydawnictwo jest inicjatorem przekładów z literatury niemieckiej oraz współczesnej literatury czeskiej i słowackiej.
Serie wydawnicze.
Serie wydawnicze Atutu to m.in.:
i wiele innych serii.
Czasopismo „Sudety”.
Od 2001 roku Atut wydaje „Sudety” – miesięcznik dla miłośników gór.

</doc>
<doc id="1778828" url="https://pl.wikipedia.org/wiki?curid=1778828" title="Daequan Cook">
Daequan Cook

Daequan Cook (ur. 28 kwietnia 1987 w Dayton, w stanie Ohio) – amerykański koszykarz, występujący na pozycji rzucającego obrońcy.
W 2006 roku wystąpił w meczu gwiazd amerykańskich szkół średnich – McDonald’s All-American. Wybrano go również do III składu Parade All-American.
Został wybrany z numerem 21 draftu NBA do drużyny Philadelphia 76ers, jednak został oddany do Miami Heat za Jasona Smitha.
Daequan Cook notował średnio 8,2 punktu na mecz w swoim pierwszym sezonie w Miami Heat przed wysłaniem do Iowa Energy, członka ligi NBDL pod koniec lutego 2008. Wrócił do Miami 8 marca i w swoim drugim meczu po powrocie (10 marca) zanotował rekordowe w swojej karierze 23 punkty, w przegranym jednym punktem meczem z Los Angeles Clippers. Poprawił rekord kariery 4 marca 2009 roku przeciwko Phoenix Suns uzyskując 27 punktów (6 celnych rzutów za 3 punkty na 8).
Cook wygrał konkurs rzutów za 3 podczas NBA All-Star Weekend 2009.
27 października 2012 został wymieniony do Houston Rockets.
9 sierpnia został zawodnikiem izraelskiego Ironi Nes Cijjona.
4 lutego 2020 dołączył do tunezyjskiego J.S.Kairouan. 24 sierpnia 2020 zawarł umowę z izraelskim Hapoelem SP Tel Awiw.

</doc>
<doc id="1778841" url="https://pl.wikipedia.org/wiki?curid=1778841" title="Foguang Ruman">
Foguang Ruman

Foguang Ruman (chiń. 佛光如滿, pinyin "Fóguāng Rúmǎn"; kor. 불광여만 "Pulkwang Yŏman"; jap. "Butsukō Joman"; wiet. " Phật Quang Như Mãn"; ur. 752, zm. 842) – chiński mistrz chan szkoły hongzhou, uczeń mistrza Mazu Daoyi.
Życiorys.
Ruman został uczniem mistrza chan Mazu w jego klasztorze Kaiyuan w Hongzhou. Po otrzymaniu przekazu Dharmy Ruman przeniósł się na północ i ostatecznie osiadł w klasztorze Jinge na górze Wutai.
W 805 r. odwiedził Chang’an i ofiarował nauki religijne choremu cesarzowi Shunzongowi. Objaśniał także szeroko pojęte nauki mahajany. Używał popularnych terminów chanu, takich jak np. "wunian" (niemyślenie) i "wuxin" (bez umysłu), ale jego idee wykazują ogólnie akceptowane poglądy o naturze stanu buddy, które były także często wykorzystywane w szkole chan.
Ruman był najbardziej znanym przedstawicielem szkoły hongzhou działającym w Luoyangu, jednak nie wiadomo dokładnie, kiedy do niego przybył. Tam spotkał swojego najbardziej znanego ucznia Bo Juyi (772–846). Ta część życia mistrza jest najbardziej znana, gdyż opisał ją Bo Juyi. Bo Juyi w 836 r. ofiarował zbiór swoich prac literackich klasztorowi Shenshan, w którym był wcześniej nauczany przez Rumana.
W 842 r. Ruman i Bo założyli buddyjskie stowarzyszenie nazwane „Towarzystwem Kadzidełka”.
Ostatnie lata swojego życia Ruman spędził w klasztorze Xiangshan, który znajdował się obok słynnych grot Longmen na południe od Luoyangu. Zmarł prawdopodobnie w 842 r.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1778846" url="https://pl.wikipedia.org/wiki?curid=1778846" title="Przylądek Llano">
Przylądek Llano

Przylądek Llano (ang. "Llano Point") - przylądek na Wyspie Króla Jerzego, na zachodnim brzegu Zatoki Admiralicji, u północnych podnóży Wzgórz Ratowników. Zamyka od południa Zatokę Suszczewskiego. Został nazwany w 1977 roku na cześć amerykańskiego naukowca dra George'a Llano. Przylądek znajduje się na terenie Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128). 

</doc>
<doc id="1778847" url="https://pl.wikipedia.org/wiki?curid=1778847" title="Llano Point">
Llano Point



</doc>
<doc id="1778850" url="https://pl.wikipedia.org/wiki?curid=1778850" title="Potok Petrela">
Potok Petrela

Potok Petrela (ang. "Petrel Creek") - potok na Wyspie Króla Jerzego, rozpoczyna bieg na wysokości 35 m n.p.m. przy wschodniej krawędzi lodowca Kopuła Warszawy między odchodzącymi od niego lodowcami: Ekologii i Sfinksa. Biegnie wzdłuż północnego skraju Wzgórz Ratowników, po czym wpada do Zatoki Suszczewskiego przy Przylądku Llano. Nazwa pochodzi od występujących tam kolonii petrela olbrzymiego. Potok znajduje się na terenie Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128).

</doc>
<doc id="1778851" url="https://pl.wikipedia.org/wiki?curid=1778851" title="Petrel Creek">
Petrel Creek



</doc>
<doc id="1778852" url="https://pl.wikipedia.org/wiki?curid=1778852" title="Wzgórza Ratowników">
Wzgórza Ratowników

 
Wzgórza Ratowników (ang. "Rescuers Hills") - wzgórza na Wyspie Króla Jerzego, na zachodnim brzegu Zatoki Admiralicji, między Przylądkiem Llano a wzgórzem Sphinx Hill i północno-wschodnią krawędzią Lodowca Sfinksa. Najwyższym szczytem jest Krzemień (152 m n.p.m.). U wschodnich podnóży wzgórz ciągnie się plaża "Copacabana", na której zlokalizowano amerykańską stację antarktyczną Pieter Lenie. Wzdłuż północnych podnóży biegnie Potok Petrela. Wzgórza znajdują się na terenie Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128).
Wzgórza zostały nazwane na cześć trzech członków polskiej ekspedycji naukowej ze Stacji Antarktycznej im. H. Arctowskiego - W. Kowalewskiego, L. A. Kumocha i K. Zubka, którzy latem 1977/1978 roku zorganizowali operację ratunkową dla ocalenia życia K. Birkenmajera i S. Baranowskiego, którym przydarzył się poważny wypadek w tym rejonie.

</doc>
<doc id="1778853" url="https://pl.wikipedia.org/wiki?curid=1778853" title="Rescuers Hills">
Rescuers Hills



</doc>
<doc id="1778856" url="https://pl.wikipedia.org/wiki?curid=1778856" title="Prawo Poiseuille'a">
Prawo Poiseuille'a



</doc>
<doc id="1778858" url="https://pl.wikipedia.org/wiki?curid=1778858" title="Krzemień (Wyspa Króla Jerzego)">
Krzemień (Wyspa Króla Jerzego)

Krzemień - góra na Wyspie Króla Jerzego, najwyższy szczyt Wzgórz Ratowników (152 m n.p.m.). Góra leży w południowo-zachodniej części pasma, na skraju Lodowca Sfinska, w sąsiedztwie Sphinx Hill. Nazwa pochodzi od szczytu Krzemień w polskich Bieszczadach. Góra znajduje się na terenie Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128).

</doc>
<doc id="1778862" url="https://pl.wikipedia.org/wiki?curid=1778862" title="Weywot (księżyc)">
Weywot (księżyc)

Weywot, pełna nazwa (50000) Quaoar I Weywot – naturalny satelita planetoidy transneptunowej (50000) Quaoar.
Odkrycie i nazwa obiektu.
Weywot został odkryty w lutym 2006 roku przez astronomów M. E. Browna i T.-A. Suera za pomocą teleskopu Hubble’a. O odkryciu poinformowano 22 lutego 2007 roku. Nazwa zaczerpnięta została z mitologii ludu Tongva, w której to "Weywot" jest bogiem nieba.
Właściwości fizyczne.
Jest to obiekt o średnicy szacowanej na ok. 100 km. Obiega Quaoara w czasie ok. 12,44 dni, w średniej odległości ok. 14 500 km. Powstał być może w wyniku kolizji Quaoara z innym ciałem i oddzielił się od jego lodowego płaszcza.

</doc>
<doc id="1778863" url="https://pl.wikipedia.org/wiki?curid=1778863" title="Planetoida transneptunowa">
Planetoida transneptunowa



</doc>
<doc id="1778864" url="https://pl.wikipedia.org/wiki?curid=1778864" title="Sengrui">
Sengrui

Sengrui (僧睿; ur. 352, zm. 436) – chiński duchowny buddyjski związany z naukami madhjamiki i dhjany.
Życiorys.
Sengrui urodził się w północnym Henanie, w rejonie, gdzie działał Fotudeng i Dao’an (do 365 r.).
Jeszcze jako dziecko pragnął zostać mnichem i w wieku 18 lat opuścił dom i został uczniem Sengxiana. Słuchał także wykładów Senglanga, jednego z wybitnych uczniów Fotudenga, na temat "Pañcavimśati" i w czasie dyskusji wyróżniał się inteligentnymi pytaniami.
W 375 r., kiedy miał 24 lata, wyruszył w podróż, której celem było dalsze kształcenie się. Prawdopodobnie wtedy po raz pierwszy spotkał Dao’ana. Chociaż jego biografia nie wspomina o tym, to we wstępach do kilku swoich prac twierdzi, że Dao’an był jego mistrzem.
W tym czasie zyskał już sławę jako wykładowca.
W 382 r. przebywał w Ye, gdzie służył jako pisarz w zespole asystującym Kumārabodhiemu w tłumaczeniu "Siehan muchao jie" Wasubhadry (T 1505; K 1019). Przedsięwzięcie to nadzorowane było przez Dao’ana, który w tym samym roku przybył do Ye z Chang’anu. Można także przypuszczać, że Sengrui mógł być ze swoim nauczycielem także w Chang’anie.
Po śmierci Dao’ana w 385 r. i w czasie politycznych zamieszek w północnych Chinach Sengrui udał się do Syczuanu. W zachodnim rejonie tej prowincji został schwytany przez pasterzy, którzy uczynili z niego niewolnika nadzorującego owce. Pewien wędrowny kupiec po odkryciu, że Sengrui jest mnichem, wykupił go z niewoli. Sengrui kontynuował podróż i dotarł do góry Lu, na której spędził jakiś czas we wspólnocie Huiyuana. Z Huiyuanem dzielił zainteresowanie dhjaną. Sengrui przez Dao’ana został wprowadzony w kult Maitrei, a Huiyuan wprowadził go w kult Amitabhy.
W 401 r. do Chang’anu przybył Kumaradżiwa i w 6 dni po tym fakcie zjawił się u niego Sengrui i poprosił o przetłumaczenie tekstów związanych z praktyką dhjany. Kumaradżiwa spełnił prośbę i z różnych źródeł złożył tekst "Bodhisattva-dhyāna" oraz przetłumaczył go. Sengrui – chociaż miał 50 lat – został głównym uczniem Kumaradżiwy i przebywał z nim przez 12 lat.
Napisał wtedy przedmowy do najważniejszych tłumaczeń i wyróżniał się zarówno w nauczaniu jak i tłumaczeniach. W "Gaoseng zhuan" napisano: "Śramana Sengrui posiadał wielki talent i jasny intelekt. Zawsze towarzyszył Kumaradżiwie i służył jako jego pisarz". 
Po otrzymaniu tekstu "Bodhisattva-dhyāna" Sengrui poświęcił się praktyce medytacji i wkrótce zyskał reputację świętego. Został zaproszony na dwór cesarski i wywarł na Yaoxingu wielkie wrażenie. 
W 402 r. asystował przy tłumaczeniu "Viśeṣa[-cintā]-brahma-paripṛcchā" oraz był starszym redaktorem przy tłumaczeniu "Pañcavimśati" (404 r.). Współpracował także przy tłumaczeniu cyklu "Pradźniaparamity". Praca ta została zakończona w 405 r. i obdarzona wstępem napisanym przez Sengruia. Następnie brał udział w tłumaczeniu "Saddharma-puṇḍarīka-sūtra" (406 r.), "Zizaiwang jing" (407 r.), "Aṣṭasāhasrikā" (408 r.) i innych. W 407 r. ukazało się poprawione wydanie "Bodhisattva-dhyāna" z jego wstępem.
Prowadził wykłady na temat "Sutry Wimalakirtiego" (przetłumaczonej w 406 r.) oraz w 411 i 412 r. na temat "Satyasiddhi-śāstra", chociaż nie brał udziału w jej tłumaczeniu.
W 418 r. przeniósł się na południe do Jiangangu, do klasztoru Wuyi, gdzie prowadził wykłady na temat sutr. Jego uczniem został książę Pencheng, jedna z najbardziej wpływowych postaci okresu Song. Zwrócił się wtedy w stronę Winai. Na życzenie swojego świeckiego ucznia Xie Lingyuna napisał traktat o fonologii sanskryckiej.
Zmarł w 436 r. spodziewając się odrodzenia w raju buddy Amitabhy.
Prace literackie.
Teksty znajdujące się w kanonie buddyjskim. T – numer katalogowy tekstu w "Taishō shinshū daizōkyō", Tokio 1924-1934; K – numer katalogowy tekstu w "The Korean Buddhist Canon: a Descriptive Catalogue", pod red. Lewisa R. Lancastera, Berkeley 1979.

</doc>
<doc id="1778867" url="https://pl.wikipedia.org/wiki?curid=1778867" title="Michaił Tomski">
Michaił Tomski

Michaił Pawłowicz Tomski wł. Michaił Jefremow, (ur. w osadzie Kołpino w guberni sankt-petersburskiej, zm. 23 sierpnia 1936 w Bołszewie pod Moskwą) – rosyjski rewolucjonista, bolszewik, z zawodu poligraf, działacz związków zawodowych. Długoletni członek Komitetu Centralnego RKP(b) i WKP(b) (1919-1936), członek Biura Politycznego KC 1923-1930, popełnił samobójstwo w początkach wielkiej czystki w ZSRR.
Życiorys.
Pochodził z rodziny robotnika fabrycznego. Ukończył w 1892 szkołę podstawową, po czym dwa lata uczył się w szkole przyzakładowej i w wieku czternastu lat zaczął pracę w Zakładach Smirnowa. Od początku zatrudnienia został wciągnięty do pracy w związkach zawodowych handlowców. Od 1904 w Socjaldemokratycznej Partii Robotniczej Rosji. Za działalność związkową wciągnięty na czarną listę policyjną, ukrywał się. W maju 1908 zatrzymany i więziony przez okres roku. Po uwolnieniu w 1909 emigrował do Francji.
Po powrocie założył w Moskwie pismo "Sztandar Robotniczy". Pod koniec 1909 ponownie zatrzymany i więziony przez dwa lata bez sądu, po czym skazany na pięć lat ciężkich robót. Po abdykacji Mikołaja II zwolniony dekretem Rządu Tymczasowego z zesłania, powrócił do Moskwy. Od 1917 w Piotrogrodzkim Komitecie SDPRR(b). Po rewolucji lutowej i obaleniu caratu tworzył Rady Delegatów Robotniczych. W czasie rewolucji październikowej 1917 był naczelnym redaktorem pisma „Metalurg”. Po rewolucji przewodniczący Moskiewskiego Komitetu Związków Zawodowych. Przewodniczący Wszechzwiązkowej Centralnej Rady Związków Zawodowych od 1918 do 1921 i od 1922 do 1929, w 1921 przewodniczący Komisji Turkiestańskiej WCKW i Rady Komisarzy Ludowych RSFRR. Członek Komitetu Centralnego WKP(b) w l. 1919–1934, członek Biura Politycznego WKP(b) od 1923–1930. Był członkiem Biura Organizacyjnego KC WKP(b) w 1921, 1924 i 1925. W 1920 wybrany na sekretarza generalnego Międzynarodowej Rady Związkowej (Mieżprofsowu), przekształconej w lipcu 1921 w Profintern (Czerwona Międzynarodówka Związków Zawodowych), gdzie Tomski był członekiem trzyosobowego stałego sekretariatu organizacji. Wiceprzewodniczący Najwyższej Rady Gospodarki Narodowej (WSNCh) ZSRR.
Od stycznia 1929 wraz z Nikołajem Bucharinem w opozycji wobec Stalina, w związku z polityką przyspieszonej industrializacji i związanym z tym programem przymusowej kolektywizacji rolnictwa w ZSRR. Oskarżony o "odchylenie prawicowe", w 1930 zmuszony do rezygnacji i pozbawiony stanowisk partyjnych i państwowych. W latach 1930–1936 przewodniczący Zjednoczenia Wydawnictw Państwowych ("Gosizdat").
U progu wielkiej czystki, zagrożony aresztowaniem 23 sierpnia 1936 roku popełnił samobójstwo na swej podmoskiewskiej daczy strzałem z pistoletu. Gazeta 'Prawda' napisała: 'Tomski zagubił się w swych kontrrewolucyjnych powiązaniach z trockistowsko-zinowiewowskimi terrorystami'. Oskarżony pośmiertnie w procesie „dwudziestu jeden” w marcu 1938. W czerwcu 1988 rehabilitowany z przywróceniem członkostwa w partii od 1904 r.

</doc>
<doc id="1778868" url="https://pl.wikipedia.org/wiki?curid=1778868" title="Jan Rudzutak">
Jan Rudzutak



</doc>
<doc id="1778869" url="https://pl.wikipedia.org/wiki?curid=1778869" title="Schüttorf">
Schüttorf

Schüttorf − miasto w Niemczech, w kraju związkowym Dolna Saksonia, w powiecie Grafschaft Bentheim, siedziba gminy zbiorowej Schüttorf.
1 listopada 2011 do miasta przyłączono gminę Suddendorf, która stała się jego dzielnicą.
Położenie.
Schüttorf leży nad rzeką Vechte, ok. 5 km na wschód od miasta Bad Bentheim i ok. 20 km na południowy wschód od miasta Nordhorn. Miasto skupia się na południowo-zachodnim brzegu rzeki Vechte, która płynie dalej do Holandii. Najwyższym punktem miasta leży ok. 48 m n.p.m. Schüttorf leży u podnóża góry Bentheimer Berg na zachodnich zboczach znajduje się las Teutoburski. Miasto posiada w sumie około 89 hektarów terenów leśnych.
Geografia.
Szczególną cechą regionu było występowanie wydm. Są to stosunkowo duże otwarte przestrzenie wokół miasta, które są wykorzystywane w przeważającej części do rolnictwa. Większość mieszkańców żyje w domach jednorodzinnych.
Po zakończeniu budowy autostrady A30 i autostrady A31 zostały rozbudowane bezkolizyjne skrzyżowania autostrad, dzięki czemu rozwinął się przemysł i handel. Piękny krajobraz zalewowy znajduje się na północny zachód od miasta, w nizinnym obszarze Vechte. Znajduje się tu wiele stawów, które zostały przez powodzie ponownie wypełnione. Znajduje się tu również wiele gatunków motyli i innych owadów, oraz zimorodki, czajki, perkoz dwuczuby. W centrum można znaleźć tereny rekreacyjne, takie jak zbiorniki wodne czy miejsca, w których regularnie występują podtopienia.
Klimat.
Schüttorf leży w strefie umiarkowanej Europy Środkowej. Średnia roczna temperatura wynosi 8,5 stopnia Celsjusza, średnie ciśnienie atmosferyczne 1015,2 Hektopaskala, a średnie roczne opady deszczu 700 do 800 mm. Klimat subatlantycki sprawia, że znacznie bardziej łagodne są zimy a lata umiarkowanie ciepłe. W Schüttorf nie ma odrębnego centrum meteorologicznego. Najbliższa stacja meteorologiczna znajduje się w Nordhorn.
Mieszkańcy.
18 kwietnia 2005 Schüttorf zamieszkiwało 11 711 mieszkańców, z czego 40,7% to ewangelicy-reformowani, 14,9% luteranie, 22,1% katolicy i 22% z członków lub innych społeczności religijnych. W Schüttorf jest 942 cudzoziemców (8%), największą grupę wśród nich stanowią Turcy (448), następnie Holendrzy (187). Nierdzenni obywatele Niemiec stanowią 16,2% społeczności Schüttorf.

</doc>
<doc id="1778870" url="https://pl.wikipedia.org/wiki?curid=1778870" title="Jadwiga Szlagowska">
Jadwiga Szlagowska

Jadwiga Szlagowska (ur. w 1887 w Szczodrzykowie, zm. 1964 w Warszawie) – działaczka Polskiego Stowarzyszenia Pielęgniarek Zawodowych, Ligi Kobiet, Związku Zawodowego Pracowników Służby Zdrowia, długoletnia inspektor do spraw pielęgniarstwa w Ubezpieczalni Społecznej, następnie w ZUS-ie. Założycielka szkół pielęgniarstwa prowadzonych pod patronatem ZUS-u.
Życiorys.
Szkołę średnią ukończyła w Poznaniu w roku 1905, następnie w roku 1906 ukończyła roczną szkołę gospodarstwa. Po ukończeniu szkoły podjęła kilkuletnią pracę społeczną w Towarzystwie Czytelni Ludowych. W roku 1913 pracowała na stanowisku sekretarki w Towarzystwie Pomocy Naukowej dla dziewcząt w Poznaniu. Przez dwa lata 1914–15 szkoliła się w teorii i praktyce w zakresie pielęgniarstwa. W latach 1919–1922 na ochotnika podjęła pracę w szpitalach polowych i wojskowych gdzie pracowała jako przełożona pielęgniarek. Okres 1922–1925 podjęła pracę w Okręgu Wielkopolskim PCK. Pełniła tam funkcję sekretarza generalnego oraz równocześnie była przewodniczącą Sekcji Opieki nad Dzieckiem.
W okresie 1 września] 1927 do 1 marca 1928 prowadziła kursy przeznaczone dla higienistek społecznych z ramienia Urzędu Wojewódzkiego. Po ukończeniu szkoleń podjęła pracę w Okręgowym Związku Kas Chorych w Poznaniu na stanowisku kierowniczki kursów dla higienistek społecznych.
W roku 1932 uzyskała dyplom pielęgniarski, który zdała na egzaminie państwowym w Uniwersyteckiej Szkole Pielęgniarek i Higienistek w Krakowie. W okresie 1932–1934 pełniła funkcję dyrektora Szkoły Pielęgniarek Społecznych Związku Kasy Chorych w Poznaniu. Na okres od 1 maja 1934 do 1 stycznia 1935 została służbowo przeniesiona do Warszawy, gdzie została minowana inspektorką pielęgniarstwa w Zakładzie Ubezpieczeń Społecznych na Wypadek Choroby i Macierzyństwa.
Podjęła się zorganizowania Szkoły Pielęgniarek w Wilnie, gdzie od 1 lutego 1939 pracowała na stanowisku dyrektora. Wybuch II wojny światowej przeszkodził w zrealizowaniu planów i otwarciu szkoły. W dniu 14 lipca 1940 roku powróciła do stolicy. Chciała zatrudnić się w ZUS-ie lecz ograniczenia związane z okupacją nie pozwoliły na jej zatrudnienie. Okres okupacji przepracowała w węglowej spółce Giesche i Sp. oraz jako tłumaczka pracowała w więzieniu na Pawiaku. W tym też czasie brała czynny udział w konspiracji.
W powstaniu warszawskim pomagała walczącym pełniąc funkcję sanitariuszki na ulicy Polnej, następnie pomagała w szpitalu. Po powstaniu wyjechała do Krakowa. Tam od dnia 5 kwietnia 1945 pracowała jako inspektorka pielęgniarstwa w krakowskim oddziale ZUS-u, który w tym okresie miał w Krakowie tymczasową siedzibę. 27 kwietnia 1945 roku przeniesiona zostaje do Łodzi w związku z planowanymi przenosinami centrali ZUS. Tam pracowała jako inspektorka pielęgniarek na teren całego kraju w dziale nadzoru i lecznictwa.
W roku 1946 po przenosinach całego oddziału ZUS do Warszawy pracowała jako wizytatorka szpitali oraz szkoliła nowe pielęgniarki.
Po zakończeniu działań wojennych starała się na utworzenie szkół pielęgniarstwa w innych miastach. Dzięki jej staraniom powstały szkoły pielęgniarstwa w Siemianowicach i w Warszawie.
Od 1 stycznia 1951 została służbowo przeniesiona do Zakładu Lecznictwa Pracowniczego, następnie po roku oddelegowano ją do Departamentu Lecznictwa i Profilaktyki w Ministerstwie Zdrowia i Opieki Społecznej. Tam pracowała do 30 maja 1952 roku.
Zła polityka kadrowa doprowadziła do zwolnienia jej z pracy, z tego powodu przeszła na emeryturę.
Odznaczona złotym medalem PCK w roku 1922.

</doc>
<doc id="1778872" url="https://pl.wikipedia.org/wiki?curid=1778872" title="Stadtoldendorf">
Stadtoldendorf

Stadtoldendorf − miasto w Niemczech, w kraju związkowym Dolna Saksonia, w powiecie Holzminden, siedziba gminy zbiorowej Eschershausen-Stadtoldendorf. Do 31 grudnia 2010 siedziba gminy zbiorowej Stadtoldendorf.

</doc>
<doc id="1778873" url="https://pl.wikipedia.org/wiki?curid=1778873" title="Zielonka (Wolin)">
Zielonka (Wolin)

Zielonka (także "Orle Wzgórze") – wzgórze na wyspie Wolin, na Pagórkach Lubińsko-Wapnickich, w Wolińskim Parku Narodowym, na wschód wsi Lubin. Ok. 0,4 km na północny wschód znajduje się Lelowa Góra.
Na szczyt Zielonki prowadzi Szlak Nad Bałtykiem i Zalewem Szczecińskim (odcinek Międzyzdroje–Wolin). Wzgórze stanowi popularny punkt widokowy i jest jedynym dostępnym miejscem, skąd jednocześnie można obserwować Zalew Szczeciński, deltę wsteczną Świny, jezioro Wicko Wielkie oraz Bałtyk. Widać również Lubin, Świnoujście, wzgórze Golm, a przy dobrej widzialności można zobaczyć Ahlbeck. Międzynarodowe Towarzystwo Przyjaciół Przyrody uznało go "Krajobrazem roku 1993/94”. 
Nazwę "Zielonka" wprowadzono urzędowo rozporządzeniem w 1949 roku, zastępując poprzednią niemiecką nazwę "Blätter Berg".

</doc>
<doc id="1778874" url="https://pl.wikipedia.org/wiki?curid=1778874" title="Kamil Dragun">
Kamil Dragun

Kamil Dragun (ur. 25 czerwca 1995 w Gorzowie Wielkopolskim) – polski szachista, arcymistrz od 2013 roku.
Kariera szachowa.
Sukcesy szachowe zaczął odnosić w bardzo młodym wieku. Pierwszy medal mistrzostw Polski juniorów zdobył w 2005 r. w Kołobrzegu, zajmując II m. w kategorii do 10 lat. Kolejne medale zdobywał w latach 2006 (Kołobrzeg, MP do 12 lat – srebrny), 2007 (Ustroń, MP do 12 lat – brązowy), 2008 (Szczawno-Zdrój, MP do 14 lat – srebrny), 2009 (Sielpia, MP do 14 lat – srebrny) oraz 2010 (Karpacz, MP do 16 lat).
W 2009 r. zdobył w Fermo tytuł mistrza Europy juniorów do 14 lat, w Antalyi – tytuł wicemistrza świata juniorów do 14 lat. W 2010 r. odniósł największy sukces w dotychczasowej karierze, zdobywając w Porto Carras tytuł mistrza świata juniorów do 16 lat. W 2012 r. zdobył w Pardubicach złoty medal drużynowych mistrzostw Europy do 18 lat, osiągnięcie to powtarzając w 2013 r. w Mariborze.
W 2010 r. wystąpił w rozegranym systemem szwajcarskim w Warszawie finale indywidualnych mistrzostw Polski, wypełnił również (podczas turnieju w Cappelle-la-Grande) pierwszą normę na tytuł mistrza międzynarodowego. Również w 2010 r. wypełnił kolejne dwie normy, podczas mistrzostw świata juniorów do 20 lat w Chotowej oraz ekstraligi seniorów w Katowicach. Na przełomie 2010 i 2011 r. podzielił I m. (wspólnie z Ołeksandrem Zubowem, Jewgienijem Szarapowem i Marcinem Sieciechowiczem) w cyklicznym turnieju "Cracovia" w Krakowie. W 2011 r. podczas rozgrywek ekstraligi wypełnił pierwszą normę arcymistrzowską. Drugą normę zdobył w 2012 r., wygrywając otwarty turniej we Wrocławiu, natomiast trzecią – zwyciężając w edycji 2012/13 turnieju "Cracovia" w Krakowie. W 2013 r. zajął w Chorzowie IV miejsce w finale indywidualnych mistrzostw Polski oraz podzielił I m. (wspólnie z Kiriłłem Stupakiem) w "V Międzynarodowym Arcymistrzowskim Turnieju Szachowym im. Unii Lubelskiej" w Lublinie. W 2014 r. samodzielnie zwyciężył w "I Arcymistrzowskim Turnieju Kołowym o Puchar Burmistrza Nakła nad Notecią" w Nakle nad Notecią, zajął VI m. w mistrzostwach świata juniorów do 20 lat w Pune oraz podzielił I m. (wspólnie z Bai Jinshim) w otwartym turnieju festiwalu "London Chess Classic" w Londynie. W 2015 r. podzielił I m. (wspólnie z Nigelem Shortem i Surya Gangulym) w Pattaya.
Reprezentuje klub Stilon Gorzów Wielkopolski. Jest wielokrotnym medalistą drużynowych mistrzostw Polski juniorów: trzykrotnie złotym (2006, 2008, 2009) oraz srebrnym (2007).
Wielokrotnie reprezentował Polskę w turniejach drużynowych, m.in.:
Najwyższy ranking w dotychczasowej karierze osiągnął 1 sierpnia 2017 r., z wynikiem 2625 punktów zajmował wówczas 6. miejsce wśród polskich szachistów.

</doc>
<doc id="1778875" url="https://pl.wikipedia.org/wiki?curid=1778875" title="Zamek w Kurzętniku">
Zamek w Kurzętniku

Zamek w Kurzętniku – ruiny średniowiecznego zamku biskupa chełmińskiego w Kurzętniku w powiecie nowomiejskim w województwie warmińsko-mazurskim.
Historia.
Na przełomie XIII i XIV wieku kapituła chełmińska wzniosła zamek na górze zwanej Kurnik, położonej nad Drwęcą (wysokość 142 m n.p.m. i wybitność 63 m w stosunku do doliny Drwęcy). Dokładna data powstania warowni nie jest znana; przypuszcza się, że budowę rozpoczęto po 1331 roku. Na pewno ukończona została przed 1361 rokiem, wtedy bowiem wzmiankowani są urzędnicy zakonni rezydujący na zamku.
Zachowane mury kamienne i częściowo ceglane w układzie gotyckim pozwalają zrekonstruować pierwotny kształt założenia obronnego. Zamek zbudowano na planie nieregularnym, co wynikało z nierówności terenu. Długość warowni wynosiła 110 metrów, szerokość 42 metry. Wejście do zamku prowadziło od strony południowej (z kierunku Brodnicy) przez most zwodzony. Około 1340 roku powstał główny budynek mieszkalny o wymiarach 25 na 28 metrów. Pierwotnie był kilkupiętrowy; zachowały się dwie elewacje o wysokości 6-8 m.
Budowlę otaczały mury z granitu, w partiach szczytowych uzupełnione cegłą, wzmocnione dwiema wieżami wyrastającymi z dłuższych ciągów muru obwodowego. Dziedziniec zamkowy od strony północnej zamykała kaplica pw. św. Krzyża (możliwe też, że kaplica ta zamykała przedzamcze od wschodu). Na widocznej z zamku szerokiej równinie Drwęcy i zachodnich wzgórzach pomiędzy Kurzętnikiem a Nowym Miastem zbierały się w lipcu 1410 roku wojska krzyżackie przed późniejszą bitwą pod Grunwaldem. To właśnie spod Kurzętnika musiały zawrócić wojska Władysława Jagiełły, by uniknąć bitwy w trakcie przeprawy przez rzekę. Wskutek rezygnacji Jagiełły z przeprawy brodami kurzętnickimi zamek pozostał nietknięty. Po bitwie grunwaldzkiej zamek został zajęty przez Jana Kretkowskiego, starostę radomskiego, ale po pokoju toruńskim w 1411 roku zwrócono go Krzyżakom. Został mocno zniszczony podczas wojny głodowej w 1414. Podczas wojny trzynastoletniej pod koniec października 1454 roku walczący po stronie Krzyżaków rycerze zaciężni pod dowództwem Ulryka von Kinsberg zdobyli i spalili zamek. W trakcie oblężenia zginęło 16 Polaków, a 24 dostało się do niewoli. W 1466 roku w efekcie podpisania Drugiego pokoju toruńskiego Kurzętnik został włączony do Polski. Zamek został uszkodzony przez Szwedów w 1659 roku.
W XIX wieku ocalałe dotąd ruiny zamku zniszczono, rozbierając pozostałe mury na materiał budowlany. Obecnie zachowały się częściowo mury zewnętrzne oraz fundamenty, które wskazują, że zamek miał kształt czworoboku z trapezowym dziedzińcem. Grubość murów wynosi około 1,5 metra. Z ruin zamku roztacza się piękny widok na położoną w dole u stóp góry osadę Kurzętnik, na rozległą równinę, przez którą przepływa Drwęca, oraz na oddalone Nowe Miasto Lubawskie.
W latach 1989-1990 wykonano prace sondażowe, a w 1999 roku J. Michalski prowadził nadzór archeologiczny przy budowie wieży telekomunikacyjnej
Legendy.
Jedna z legend głosi, że przed wiekami w zamkach w Bratianie i w pobliskim Kurzętniku mieszkali dwaj bracia. Ich zgodne sąsiedztwo nie trwało długo. W gniewie przyrzekli sobie, że już nigdy nie spotkają się na ziemi. Udanej próby mediacji pomiędzy zwaśnionymi braćmi podjął się trzeci brat. Przysięga jednak obowiązywała. By wybrnąć z kłopotliwej sytuacji, bracia zaczęli drążyć podziemny ganek, który po kilku latach pracy połączył dwa zamki. Tutaj, pod ziemią, spotykali się często, żałując pochopnie złożonej przysięgi. Pomimo poszukiwań nikomu nie udało się dotychczas odszukać podziemnego ganku łączącego dwa bliźniacze zamki.

</doc>
<doc id="1778876" url="https://pl.wikipedia.org/wiki?curid=1778876" title="Michał VIII">
Michał VIII



</doc>
<doc id="1778877" url="https://pl.wikipedia.org/wiki?curid=1778877" title="Seelze">
Seelze

Seelze – miasto w Niemczech, w kraju związkowym Dolna Saksonia, w związku komunalnym Region Hanower. 
Seelze leży nad rzeką Leine, ok. 10 km na zachód od Hanoweru. 
Obecnie Seelze przede wszystkim odgrywa rolę miasta-sypialni dla osób dojeżdżających do pracy w Hanowerze.
Dzielnice miasta.
Miasto składa się administracyjnie z dwóch większych części Seelze Centrum i Letter oraz miejscowości podmiejskich: Almhorst, Dedensen, Döteberg, Gümmer, Harenberg, Kirchwehren, Lathwehren, Lohnde und Velber. 

</doc>
<doc id="1778878" url="https://pl.wikipedia.org/wiki?curid=1778878" title="Please Don’t Go (singel Basshuntera)">
Please Don’t Go (singel Basshuntera)

„Please Don’t Go” – ósmy singel szwedzkiego muzyka Basshuntera, wydany 19 maja 2008 roku.
Drugi singel z drugiego studyjnego albumu Basshuntera – "Now You’re Gone – The Album".
Singel został napisany przez Ricka Fincha i Harry'ego Wayne’a Caseya.
Singel był notowany w Szwecji na Top 60 Singles przez siedem tygodni – osiągnął szóste miejsce.
Opis i produkcja.
Wykonanie utworu zaproponował Basshunterowi jego zarząd. Utwór jest coverem „Please Don’t Go” z 1979 roku wykonanego przez KC and the Sunshine Band, został on napisany przez Harry'ego Wayne’a Caseya i Ricka Fincha. Piosenka trwa dwie minuty i 58 sekund. Utwór został wyprodukowany przez Basshuntera i Scotta Simonsa.
Wydanie.
Singel został wydany 19 maja 2008 roku.

</doc>
<doc id="1778879" url="https://pl.wikipedia.org/wiki?curid=1778879" title="Under the Radar Over the Top">
Under the Radar Over the Top

Under the Radar Over the Top – czternasta studyjna płyta zespołu Scooter wydana 2 października 2009. 
Album zawiera 12 utworów. Promuje go singel J'adore Hardcore, który miał premierę 14 sierpnia.
Lista utworów.
Limitowana edycja.
Limitowana edycja tego albumu zawiera drugie CD zatytułowane "The Dark Side Edition" oraz bonusowe DVD.

</doc>
<doc id="1778880" url="https://pl.wikipedia.org/wiki?curid=1778880" title="Royal Rumble (1997)">
Royal Rumble (1997)

Royal Rumble (1997) – 10. edycja gali wrestlingu Royal Rumble, wyprodukowanej przez World Wrestling Federation (WWF), która odbyła się 17 stycznia 1997 w Alamodome w San Antonio w stanie Teksas. Gala oferowała dziewięć walk w tym trzy nagrane do programu "WWE Free for All" oraz jedną będącą sztandarowym wydarzeniem tego pay-per-view, czyli Battle Royal Royal Rumble match, w którym zwyciężył Stone Cold Steve Austin, eliminując jako ostatniego z ringu Breta Harta. 
W pozostałych ważnych starciach podczas gali: W main-evencie Shawn Michaels pokonał Sycho Sida o WWF Championship, a Hunter Hearst Helmsley pokonał Goldusta o WWF Intercontinental Championship. 
Rezultaty.
Royal Rumble match.
Nowy zawodnik wchodził do ringu co 90 sekund.
Na zielono wrestler z Lucha Libre AAA World Wide, który zakontraktowany był na współpracę z federacją WWF w tym czasie.

</doc>
<doc id="1778884" url="https://pl.wikipedia.org/wiki?curid=1778884" title="Springe">
Springe

Springe – miasto w Niemczech, w kraju związkowym Dolna Saksonia, w związku komunalnym Region Hanower.
Springe po raz pierwszy został wymieniony w 1013 jako "Hallerspringe".
Współpraca.
Miejscowości partnerskie:

</doc>
<doc id="1778885" url="https://pl.wikipedia.org/wiki?curid=1778885" title="Hallerspringe">
Hallerspringe



</doc>
<doc id="1778887" url="https://pl.wikipedia.org/wiki?curid=1778887" title="Gmina zbiorowa Emlichheim">
Gmina zbiorowa Emlichheim

Gmina zbiorowa Emlichheim (niem. "Samtgemeinde Emlichheim") – gmina zbiorowa położona w niemieckim kraju związkowym Dolna Saksonia, w powiecie Grafschaft Bentheim. Siedziba administracji gminy zbiorowej znajduje się w miejscowości Emlichheim.
Podział administracyjny.
Do gminy zbiorowej Emlichheim należą cztery gminy:

</doc>
<doc id="1778892" url="https://pl.wikipedia.org/wiki?curid=1778892" title="Okręg telszewski">
Okręg telszewski



</doc>
<doc id="1778895" url="https://pl.wikipedia.org/wiki?curid=1778895" title="Akademia Połocka">
Akademia Połocka

Akademia Połocka – rosyjski uniwersytet w Połocku istniejący w latach 1812–1820.
Dzieje Uniwersytetu.
Akademia Połocka była kontynuatorką kolegium jezuitów w Połocku, uczelni jezuickiej założonej w 1582 przez króla Stefana Batorego. Po I rozbiorze Połock stał się częścią Imperium Rosyjskiego. Kasata zakonu jezuitów w 1773 nie weszła w życie na terenie Rosji i kolegium działało do 1812, kiedy to zostało przekształcone w akademię na prawach uniwersytetu.
Otwarcie poprzedził ukaz carski Aleksandra I z 2/15 stycznia 1812 roku, ogłoszony w Połocku w języku polskim i rosyjskim w dniu 15/28 czerwca 1812 roku. Akademia Połocka dorobiła się filii w Krasławiu, Mohylowie, Romanowie, Petersburgu, Astrachaniu, Rydze, Odessie. Zamknięto ją w 1820 roku w następstwie kasaty Towarzystwa Jezusowego i wypędzenia jezuitów z zaboru rosyjskiego. Akademię zamknięto w 1820 roku, a kadra profesorska rozjechała się po świecie. I tak filozof i profesor Akademii, Wincenty Buczyński wykładał na Uniwersytecie w Louvain, a Franciszek Dzierożyński utworzył sieć szkół katolickich w USA. W roku zamknięcia Akademia liczyła około 700 studentów i 30 profesorów, w szkołach jej podległych – ok. 2300 uczniów.
Duchowym spadkobiercą Akademii Połockiej jest Bobolanum w Warszawie, część Papieskiego Wydziału Teologicznego (PWT), który składa się z dwóch Sekcji: św. Andrzeja Boboli (Bobolanum) i św. Jana Chrzciciela. W obowiązujących obecnie statutach wspomina się o tym, że Bobolanum „posiada historyczne powiązania z Akademią Połocką założoną przez zakon Towarzystwa Jezusowego i rząd rosyjski w 1812 roku”. W kościele połockim złożono trumnę św. Andrzeja Boboli, patrona Bobolanum i od 16 maja 2002 roku Patrona Polski. Relikwie Męczennika pozostały w Połocku (do 1922 roku), zaś jezuici z Akademii musieli opuścić miasto w roku 1820: po wypędzeniu z zaboru rosyjskiego przybyli do Małopolski (wówczas Galicja pod zaborem austriackim), gdzie w końcu studium teologiczne znalazło siedzibę w Krakowie.
Struktura uczelni.
Akademia Połocka miała 3 wydziały: teologii, filozofii oraz nauk wyzwolonych i filologii klasycznej i współczesnej. W krótkim okresie działalności Akademia nadała ponad 100 tytułów doktora teologii i obojga praw. Cieszyła się na Kresach wielką popularnością, konkurując z Uniwersytetem Wileńskim także doskonałą i międzynarodową kadrą profesorską. Uczelnia miała bogatą bibliotekę (zagrabioną i wywiezioną do Petersburga po wypędzeniu jezuitów z Akademii), doskonale wyposażone pracownie naukowe, drukarnię oraz wydawała własne pismo, Miesięcznik Połocki. Akademia sprawowała nadzór nad placówkami w Czeczersku, Dźwińsku, Mohylewie, Mścisławiu, Orszy i Witebsku.
Słynni polscy studenci.
W Akademii Połockiej studiowali między innymi: pisarz Jan Barszczewski, filozof Anioł Dowgird, filolog Stanisław Czerski, późniejszy arcybiskup Antoni Fijałkowski, archeolodzy: Justyn Karnicki i Marcin Łaski, historyk Konstanty Tyszkiewicz, malarz Walenty Wańkowicz, jezuita, teolog i późniejszy wykładowca uczelni Wincenty Buczyński.

</doc>
<doc id="1778896" url="https://pl.wikipedia.org/wiki?curid=1778896" title="Łukowa Tarnowska">
Łukowa Tarnowska

Łukowa Tarnowska – nieczynny przystanek kolejowy w Łukowej, w województwie małopolskim, w Polsce, na linii Tarnów – Szczucin koło Tarnowa. Znajduje się tu 1 peron.

</doc>
<doc id="1778897" url="https://pl.wikipedia.org/wiki?curid=1778897" title="Katarzyna Adamowicz">
Katarzyna Adamowicz

Katarzyna Adamowicz (ur. 7 stycznia 1993 w Koszalinie) – polska szachistka.
Kariera szachowa.
Od najmłodszych lat startowała w finałach indywidualnych mistrzostw Polski, zdobywając 6 medali: dwa złote (Kołobrzeg 2005 – MP do 12 lat, Turawa 2007 – MP do 14 lat), trzy srebrne (Bęsia 2006 – MP do 14 lat, Chotowa 2009 – MP do 16 lat, Murzasichle 2011 – MP do 18 lat) oraz brązowy (Środa Wielkopolska 2007 – MP do 20 lat). Dwukrotnie zdobyła tytuły drużynowej mistrzyni Polski w szachach błyskawicznych (Mielno 2007, Bydgoszcz 2009).
W 2009 r. osiągnęła dwa międzynarodowe sukcesy, w Fermo zdobyła tytuł mistrzyni Europy juniorek do 16 lat, natomiast w Pardubicach – tytuł drużynowej mistrzyni Europy do 18 lat.
Najwyższy ranking w dotychczasowej karierze osiągnęła 1 października 2014 r., z wynikiem 2194 punktów.

</doc>
<doc id="1778900" url="https://pl.wikipedia.org/wiki?curid=1778900" title="Rozdroże w Dolinie Furkotnej">
Rozdroże w Dolinie Furkotnej

Rozdroże w Dolinie Furkotnej (słow. "Rázcestie pod Furkotskou dolinou") – rozdroże szlaków turystycznych w Dolinie Furkotnej w słowackich Tatrach Wysokich. Znajduje się na tzw. Wyżnim Podkrywańskim Chodniku – fragmencie Magistrali Tatrzańskiej. Położone jest w górnoreglowym lesie na wysokości 1457 m n.p.m.
W odległości ok. 150 m od tego rozdroża od szlaku do Doliny Furkotnej odchodzi w lewo zarastająca ścieżka do nieistniejącego już Schroniska Furkotnego (spaliło się w 1956).

</doc>
<doc id="1778902" url="https://pl.wikipedia.org/wiki?curid=1778902" title="Heng Samrin">
Heng Samrin

Heng Samrin (ur. 25 maja 1934) – kambodżański polityk, dowódca oddziałów Czerwonych Khmerów, a następnie lider powstania ludowego, które doprowadziło do upadku reżimu Pol Pota. 
W latach 1970–1975 uczestniczył w działaniach rewolucyjnych przeciwko rządowi Lon Nola. W 1976 roku został komisarzem politycznym i dowódcą 4 dywizji armii kampuczańskiej. Dwa lata później wraz z Hun Senem stał na czele powstania ludowego przeciwko rządom Pol Pota. W latach 1978–1981 został przewodniczącym Komitetu Centralnego Zjednoczonego Frontu Ocalenia Narodowego Kampuczy, a następnie sekretarzem generalnym rządzącej Ludowo-Rewolucyjnej Partii Kampuczy i przewodniczącym Rady Państwa Kambodży (głowa państwa) (do 1992 roku)

</doc>
<doc id="1778903" url="https://pl.wikipedia.org/wiki?curid=1778903" title="Zhonghua Renmin Gongheguo">
Zhonghua Renmin Gongheguo



</doc>
<doc id="1778906" url="https://pl.wikipedia.org/wiki?curid=1778906" title="Port lotniczy Broome">
Port lotniczy Broome

Port lotniczy Broome (IATA: BME, ICAO: YBRM) – regionalny port lotniczy położony w Broome, w stanie Australia Zachodnia, w Australii. 
Port lotniczy Broome jest regionalnym węzłem północno-zachodniej części Australii Zachodniej. Uważa się go za bramę do Kimberley. Obsługa ponad 300 tys. pasażerów rocznie. Jest to największy regionalny port lotniczy w stanie.

</doc>
<doc id="1778907" url="https://pl.wikipedia.org/wiki?curid=1778907" title="Vienenburg">
Vienenburg

Vienenburg – dzielnica miasta Goslar w Niemczech, w kraju związkowym Dolna Saksonia, w powiecie Goslar. Od roku 1935 do 31 grudnia 2013 miasto.
Położenie.
Vienenburg leży w północnych górach Harzu nad rzeką Oker.
Stacja kolejowa zbudowana w 1840 roku, jest najstarszą zachowaną w Niemczech.

</doc>
<doc id="1778909" url="https://pl.wikipedia.org/wiki?curid=1778909" title="Ro Centauri">
Ro Centauri

Ro Centauri ("ρ Cen") – gwiazda w gwiazdozbiorze Centaura. Ro Centauri jest karłem typu widmowego B o jasności obserwowanej równej +3,97. Oddalona jest o około 342 lat świetlnych od Słońca.

</doc>
<doc id="1778913" url="https://pl.wikipedia.org/wiki?curid=1778913" title="Victor d’Arcy">
Victor d’Arcy

Victor Henry Augustus „Vic” d’Arcy (ur. 30 czerwca 1887 w Rotherhithe w Londynie, zm. 12 marca 1961 w Fish Hoek) – brytyjski lekkoatleta sprinter, mistrz olimpijski ze Sztokholmu z 1912.
W 1911 zajął 2. miejsce w biegu na 100 jardów na mistrzostwach Wielkiej Brytanii (AAA). W tym samym roku wyrównał rekord Wielkiej Brytanii na tym dystansie (9,8 s). Nigdy nie zdobył indywidualnego mistrzostwa AAA (poza 2. miejscem w 1911 zajmował 3. miejsca nw biegu na 100 jardów w 1914 i 1919 oraz 2. miejsca w biegu na 220 jardów w 1913 i 1914), ale czterokrotnie uczynił to w biegu sztafetowym.
Na igrzyskach olimpijskich w 1912 w Sztokholmie startował w biegu na 100 metrów i biegu na 200 metrów, odpadając w półfinałach. Sukces odniósł za to w sztafecie 4 × 100 metrów, w której wraz z kolegami (byli to David Jacobs, Henry Macintosh i William Applegarth) najpierw awansował do finału po dyskwalifikacji sztafety Stanów Zjednoczonych za przekazanie pałeczki poza strefą zmian, a później w finale zdobył złoty medal.
Startował także na igrzyskach olimpijskich w 1920 w Antwerpii, gdzie odpadł w ćwierćfinale biegu na 100 metrów, w eliminacjach biegu na 200 metrów, a w sztafecie 4 × 100 metrów zajął z kolegami (byli to William Hill, Harold Abrahams i Denis Black) 4. miejsce. Wkrótce potem zakończył karierę sportową i wyjechał do Południowej Afryki, gdzie spędził resztę życia.
Rekordy życiowe:

</doc>
<doc id="1778914" url="https://pl.wikipedia.org/wiki?curid=1778914" title="Ρ Cen">
Ρ Cen



</doc>
<doc id="1778916" url="https://pl.wikipedia.org/wiki?curid=1778916" title="Arik Air">
Arik Air

Arik Air – nigeryjska linia lotnicza z siedzibą w Lagos. Obsługuje połączenia krajowe i międzynarodowe. Głównym węzłem jest port lotniczy Lagos.
Agencja ratingowa Skytrax przyznała linii trzy gwiazdki.

</doc>
<doc id="1778920" url="https://pl.wikipedia.org/wiki?curid=1778920" title="Rho Centauri">
Rho Centauri



</doc>
<doc id="1778924" url="https://pl.wikipedia.org/wiki?curid=1778924" title="Partia Centrum (Norwegia)">
Partia Centrum (Norwegia)



</doc>
<doc id="1778925" url="https://pl.wikipedia.org/wiki?curid=1778925" title="Kowda (wieś)">
Kowda (wieś)

Kowda (ros. "Ковда") – wieś w Rosji, w rejonie Kandałaksza obwodu murmańskiego. Jest częścią osiedla typu miejskiego Zielienoborskij.
Jedna z najstarszych i najważniejszych nadmorskich osad w rejonie Morza Białego, na mapach oznaczana już w XV wieku.
We wsi zachowała się drewniana cerkiew Św. Mikołaja - zabytek XVII-wiecznej architektury.
W latach 1908-1940 w Kowdzie działała stacja biologiczna, założona przez (Saint Hilaire? ros. "основанна К.К. Сент-Илером"). W roku 1974 w wiosce zaczęła działać stacja biologiczna "Nasz dom", należąca do klas biologicznych moskiewskiej szkoły nr 57 (obecnie do klas szkoły nr 520), zorganizowana przez zasłużoną nauczycielkę biologii Galinę Anatoliewnę Sokołową.

</doc>
<doc id="1778927" url="https://pl.wikipedia.org/wiki?curid=1778927" title="Kowda">
Kowda



</doc>
<doc id="1778929" url="https://pl.wikipedia.org/wiki?curid=1778929" title="Medrano (stacja metra)">
Medrano (stacja metra)

Medrano – stacja metra w Buenos Aires, na linii B. Znajduje się pomiędzy stacjami Carlos Gardel a Ángel Gallardo. Stacja została otwarta 17 października 1930.

</doc>
<doc id="1778931" url="https://pl.wikipedia.org/wiki?curid=1778931" title="Bernard Haitink">
Bernard Haitink

Bernard Johan Herman Haitink (ur. 4 marca 1929 w Amsterdamie, zm. 21 października 2021 w Londynie) – holenderski dyrygent.
Dyrygował wieloma orkiestrami uznawanymi za najbardziej renomowane, w swoim dorobku ma nagrania choćby z londyńską Covent Garden czy z festiwalu operowego w Glyndebourne, którego był muzycznym dyrektorem w latach 1978–1988. Nagrał cały cykl "Pierścienia Nibelunga" Wagnera z Orkiestrą Symfoniczną Bawarskiego Radia. Z Haitinkiem współpracowali m.in. Kiri Te Kanawa, Theo Adam, James Morris, Benjamin Luxon, May Sandoz, Bryn Terfel, Cheryl Studer, Eva Marton, Siegfried Jerusalem, Jadwiga Rappé, Barbara Frittoli.
Otrzymał Nagrodę Grammy w 2008.

</doc>
<doc id="1778932" url="https://pl.wikipedia.org/wiki?curid=1778932" title="Ángel Gallardo (stacja metra)">
Ángel Gallardo (stacja metra)

Ángel Gallardo – stacja metra w Buenos Aires, na linii B. Znajduje się pomiędzy stacjami Medrano a Malabia. Stacja została otwarta 17 października 1930.

</doc>
<doc id="1778934" url="https://pl.wikipedia.org/wiki?curid=1778934" title="Twistringen">
Twistringen

Twistringen (dolnoniem. "Twustern") – miasto w Niemczech, w kraju związkowym Dolna Saksonia, w powiecie Diepholz.

</doc>
<doc id="1778936" url="https://pl.wikipedia.org/wiki?curid=1778936" title="Alfa Circini">
Alfa Circini

Alfa Circini ("α Cir") – gwiazda zmienna w gwiazdozbiorze Cyrkla, najjaśniejsza w tej konstelacji. Znajduje się w odległości 53 lat świetlnych.
Jest to karzeł, typu widmowego F1 V, o barwie pomarańczowej. Jasność obserwowana tej gwiazdy to ok. 3,18, jasność absolutna 2,1m. Gwiazda ma bardzo dziwne widmo. Formalnie jej typ widmowy to ApSrEuCr, gdzie p pochodzi od , „szczególny”. Spektrum jest wzbogacone liniami absorpcyjnymi ciężkich pierwiastków: strontu, europu i chromu, bardzo niezwykłych dla karła typu A, nieco bardziej masywnego i kilka razy jaśniejszego od Słońca.
Alfa Circini leży na tle Drogi Mlecznej. Jest łatwą do odnalezienia gwiazdą podwójną o składnikach trzeciej i dziewiątej wielkości gwiazdowej, które można rozdzielić przy użyciu małego teleskopu. Odległość składników A i B wynosi 15,7″ a okres obiegu 180 lat.

</doc>
<doc id="1778939" url="https://pl.wikipedia.org/wiki?curid=1778939" title="L'Ile-Dorval">
L'Ile-Dorval



</doc>
<doc id="1778942" url="https://pl.wikipedia.org/wiki?curid=1778942" title="Walentynkowe hity">
Walentynkowe hity

Walenynkowe hity - album Violetty Villas i Michała Wiśniewskiego nagrany i wydany w 2003 roku z okazji Walentynek. Płyta zawiera pięć tang, w tym trzy duety Villas i Wiśniewskiego oraz po jednej piosence wykonywanej solo („Nie Pragnę Złota” śpiewaną przez piosenkarkę i „Kobieta” wykonywana w wykonaniu Michała Wiśniewskiego).
Piosenka „Tango Dla Kowalskiej” miała stanowić finał show Violetty Villas podczas jubileuszowego Festiwalu Piosenki Polskiej w Opolu w 2003, jednak ostatecznie artystka z tego zrezygnowała.

</doc>
<doc id="1778943" url="https://pl.wikipedia.org/wiki?curid=1778943" title="Alpha Circini">
Alpha Circini



</doc>
<doc id="1778944" url="https://pl.wikipedia.org/wiki?curid=1778944" title="Α Cir">
Α Cir



</doc>
<doc id="1778945" url="https://pl.wikipedia.org/wiki?curid=1778945" title="Celedonio Rey">
Celedonio Rey

Celedonio Francisco Rey País - piłkarz urugwajski, pomocnik.
Jako piłkarz klubu River Plate Montevideo wziął udział w turnieju Copa América 1955, gdzie Urugwaj zajął czwarte miejsce. Rey zagrał we wszystkich pięciu meczach - z Paragwajem, Chile, Ekwadorem, Argentyną i Peru.
Rey w reprezentacji Urugwaju rozegrał 5 meczów - wszystkie podczas turnieju Copa América.

</doc>
<doc id="1778950" url="https://pl.wikipedia.org/wiki?curid=1778950" title="Do ciebie mamo">
Do ciebie mamo

Do ciebie mamo – składanka przebojów Violetty Villas z 2003 roku wydana w ramach kolekcji „Polskie perły”. Na płycie znajdują się wydawane wcześniej piosenki, a także nigdy przedtem niewydane: „Malaguena” oraz „Funiculi, funicula”. 

</doc>
<doc id="1778951" url="https://pl.wikipedia.org/wiki?curid=1778951" title="Celedonio Francisco Rey">
Celedonio Francisco Rey



</doc>
<doc id="1778952" url="https://pl.wikipedia.org/wiki?curid=1778952" title="Tryturacje">
Tryturacje



</doc>
<doc id="1778953" url="https://pl.wikipedia.org/wiki?curid=1778953" title="Equinox Desktop Environment">
Equinox Desktop Environment

EDE lub Equinox Desktop Environment to lekkie środowisko graficzne dla systemów uniksowych. 
EDE bazuje na bibliotece FLTK. Wcześniejsze wersje (1.x) były oparte na eFLTK - własnej modyfikacji FLTK. Środowisko jest wizualnie bardzo podobne do starszych wersji Windows. Jest stworzone z myślą o starszych i mało wydajnych komputerach.
EDE 2.
W EDE 2 (obecnie wersja alpha) eFLTK zostało zastąpione przez FLTK i własną bibliotekę, edelib. 
Dystrybucje z EDE.
EDE nie jest tak powszechne w dystrybucjach Linuksa, jak inne środowiska graficzne, takie jak KDE, GNOME i Xfce. EDE jest dostępne jako opcjonalny pakiet w Minix 3.
Od roku 2009 EDE zostało włączone do dystrybucji Mandriva.

</doc>
<doc id="1778954" url="https://pl.wikipedia.org/wiki?curid=1778954" title="Kolędy serca">
Kolędy serca

Kolędy serca − album świąteczny Violetty Villas z 2004 nagrany wraz z o. Bogusławem Palecznym.

</doc>
<doc id="1778955" url="https://pl.wikipedia.org/wiki?curid=1778955" title="Ja jestem już taka">
Ja jestem już taka

Ja jestem już taka – album koncertowy Violetty Villas będący reedycją płyty Laleczka z nową szatą graficzną. Nagrań dokonano podczas koncertu Villas w Operetce Warszawskiej 23 stycznia 1993 roku.

</doc>
<doc id="1778960" url="https://pl.wikipedia.org/wiki?curid=1778960" title="Nowerska Partia Liberalna">
Nowerska Partia Liberalna



</doc>
<doc id="1778962" url="https://pl.wikipedia.org/wiki?curid=1778962" title="Lowestoft (stacja kolejowa)">
Lowestoft (stacja kolejowa)

Lowestoft – stacja kolejowa w Lowestoft, w hrabstwie Suffolk, w Anglii (Wielka Brytania). Jest stacją końcową dwóch linii kolejowych: Wherry Lines z Norwich i East Suffolk Line z Ipswich. Jest to najbardziej na wschód wysunięta stacja w sieci National Rail. Stacja została otwarta w 1855.
Stacja jest własnością firmy Network Rail i jest obsługiwana przez National Express East Anglia. Wszystkie połączenia są wykonywane przez spalinowe zespoły trakcyjne 153, 156 lub 170. Niektóre połączenia są wykonywane bezpośrednio na London Liverpool Street Station przez East Suffolk Line z wykorzystaniem nowych jednostek Turbostar.
Według Strategic Rail Authority (2003) Lowestoft jest po Ipswich najbardziej używaną stacją kolejową w Suffolk, z ogromnym ruchem podmiejskim do Norwich, a w mniejszym stopniu do Ipswich. Do końca lat 60 XX w stacja posiadała jeszcze regularnie dodatkowe bezpośrednie pociągi ekspresowe dla urlopowiczów.

</doc>
<doc id="1778964" url="https://pl.wikipedia.org/wiki?curid=1778964" title="Zapasy na Letnich Igrzyskach Olimpijskich 1992">
Zapasy na Letnich Igrzyskach Olimpijskich 1992

Wyniki turnieju zapaśniczego, który odbył się podczas LIO 1992 w Barcelonie.

</doc>
<doc id="1778965" url="https://pl.wikipedia.org/wiki?curid=1778965" title="Touko Laaksonen">
Touko Laaksonen



</doc>
<doc id="1778969" url="https://pl.wikipedia.org/wiki?curid=1778969" title="SMS Derfflinger">
SMS Derfflinger

SMS Derfflinger − niemiecki krążownik liniowy (w Niemczech klasyfikowany jako wielki krążownik – niem.: "Großer Kreuzer") oddany do służby tuż przed wybuchem I wojny światowej, jako piąta jednostka swej klasy w Kaiserliche Marine. Wraz z „Lützowem” i „Hindenburgiem” należał do typu "Derfflinger", będącego ulepszoną i powiększoną kontynuacją poprzednich konstrukcji niemieckich krążowników liniowych. Nazwę otrzymał na cześć Georga von Derfflingera, brandenburskiego feldmarszałka z czasów wojny trzydziestoletniej.
Podczas I wojny światowej „Derfflinger” brał udział w bitwie na Dogger Bank w 1915 roku i bitwie jutlandzkiej w 1916 roku, uczestniczył także w dwóch operacjach ostrzału miejscowości na wschodnim wybrzeżu Anglii. Po zakończeniu wojny został, wraz z całą Hochseeflotte, internowany w Scapa Flow, gdzie jak pozostałe okręty został zatopiony przez własną załogę 21 czerwca 1919 roku. Wrak został wydobyty 20 lat później i zezłomowany po zakończeniu II wojny światowej.
Budowa.
Stępkę pod okręt określany jako „krążownik K” położono w stoczni koncernu Blohm &amp; Voss w Hamburgu 30 marca 1912 roku (według innego źródła w styczniu tegoż roku). Jednostka otrzymała numer stoczniowy 213. Wodowanie miało odbyć się 14 czerwca 1913 roku w obecności generała Augusta von Mackensena, którego żona została matką chrzestną okrętu, jednak kadłub krążownika zablokował się na pochylni, na której był budowany.
Ponowne wodowanie odbyło się, już bez przeszkód, 12 lipca 1913 roku. Jak wszystkie wielkie krążowniki, otrzymał nazwę pochodzącą od dowódcy wojsk lądowych – brandenburskiego feldmarszałka z czasów wojny trzydziestoletniej. Po zakończeniu budowy „Derfflinger” został przeprowadzony przez załogę stoczniową do Kilonii, gdzie przeprowadzono prace przy wykończeniu i uzbrojeniu okrętu. 1 września 1914 roku krążownik został oficjalnie przejęty przez Kaiserliche Marine i skierowany na próby odbiorcze. Po ich ukończeniu miał od października wejść w skład 1. Grupy Rozpoznawczej ("1. Aufklärungsgruppe"), dowodzonej przez kontradmirała Franza von Hippera, jednak awaria turbiny opóźniła przyjęcie okrętu do linii, co ostatecznie nastąpiło 12 listopada 1914 roku.
Opis konstrukcji.
„Derfflinger” miał długość całkowitą 210,4 m i szerokość maksymalną 29 m. Jego kadłub został podzielony grodziami na 16 przedziałów wodoszczelnych. Pancerz burtowy składał się z pasa pancernego grubości 305 mm, chroniącego wszystkie mechanizmy okrętu oraz dodatkowych pasów pancernych na dziobie (grubości 120–152 mm), rufie (grubości 120 mm) i poniżej linii wodnej, grubego na 152 mm. Pas burtowy przechodził w cytadelę pancerną o grubości ścian 228 mm, zamkniętą grodziami pancernymi (200–250 mm). Pancerz poziomy składał się ze skośnych elementów grubości 30 mm na śródokręciu, łączących się z pancerzem burtowym i pokładu pancernego o grubości od 50 do 80 mm. Główne stanowisko dowodzenia miało pancerz o grubości 300 mm.
Napęd krążownika stanowiły dwa zespoły turbin parowych Parsonsa wysokiego i niskiego ciśnienia (razem cztery turbiny w czterech osobnych maszynowniach), o łącznej projektowanej mocy 63 000 KM (na próbach z przeforsowaniem maszyn 76 600 KM), poruszające 4 śruby o średnicy 3,9 m i pozwalające osiągnąć stałą maksymalną prędkość 26,5 węzła. Parę do turbin dostarczało 18 kotłów parowych (cztery z nich zostały dostosowane do opalania paliwem płynnym) rozmieszczonych w 12 kotłowniach. Okręt posiadał dwa stery, ustawione w tandem, jeden za drugim. Normalny zapas paliwa wynosił 738 ton węgla i 246 ton paliwa płynnego, maksymalny, odpowiednio 3640 ton i 1180 ton, pozwalał osiągnąć zasięg 6800 mil morskich przy prędkości ekonomicznej 14 węzłów.
W odróżnieniu od dwóch pozostałych okrętów swojego typu, „Derfflinger” miał tylny komin niższy o 2 m od przedniego.
Główne uzbrojenie artyleryjskie stanowiło osiem dział kal. 305 mm, umieszczonych w czterech wieżach artyleryjskich, po dwie na dziobie i rufie, w superpozycji. Maksymalny kąt podniesienia luf wynosił 13,5°, po bitwie jutlandzkiej został zwiększony do 16°. Artyleria średniego kalibru składała się z 12 dział kal. 150 mm, zainstalowanych w kazamatach, po 6 na każdej burcie. Po cztery stanowiska z każdej burty mogły prowadzić ogień w kierunku dziobu, dwa pozostałe w kierunku rufy. Poza tym okręt posiadał osiem dział kal. 88 mm dla ochrony przed atakami niszczycieli i torpedowców na małych odległościach. Cztery z nich umieszczono w kazamatach poniżej mostka, cztery pozostałe na otwartych stanowiskach na rufie. W trakcie działań wojennych działa te zostały zastąpione ośmioma działami przeciwlotniczymi tego samego kalibru. Wszystkie działa okrętu zostały wyprodukowane w zakładach Friedrich Krupp AG.
Wieże artyleryjskie głównego kalibru były chronione pancerzem, który z przodu i z tyłu miał grubość 270 mm, z boków 220 mm, a z góry 80–110 mm. Barbety wież miały grubość do 260 mm. Artyleria w kazamatach była opancerzona płytami ze stali pancernej o grubości do 150 mm.
Krążownik posiadał cztery podwodne wyrzutnie torpedowe kalibru 500 mm, z których jedna znajdowała się na dziobie, druga w części rufowej, dwie pozostałe na burtach, prostopadle do osi podłużnej kadłuba okrętu.
W 1915 roku na „Derfflingerze” prowadzono próby z wodnosamolotem pokładowym.
Służba operacyjna.
Pierwszym dowódcą okrętu został komandor ("Kapitän zur See") Ludwig von Reuter. Pierwsze bojowe wyjście w morze, bez kontaktu z przeciwnikiem, miało miejsce 20 listopada 1914.
Bombardowanie Scarborough i Whitby.
W dniach 15–16 grudnia 1914 roku okręty 1. Grupy Rozpoznawczej w osłonie krążowników lekkich i torpedowców przeprowadziły rajd na nadbrzeżne miasta wschodniej Anglii: Scarborough, Hartlepool i Whitby. Ich głównym celem było wciągnięcie do walki części jednostek Grand Fleet i wyprowadzenie ich pod ogień oczekujących w okolicy Dogger Bank głównych sił Hochseeflotte. Krążowniki admirała Hippera: flagowy „Seydlitz”, „Derfflinger”, „Moltke”, „Von der Tann” oraz „Blücher” opuściły kotwicowisko u ujścia Jade nad ranem 15 grudnia.
Po osiągnięciu 16 grudnia wybrzeży Anglii „Derfflinger”, „Von der Tann” i krążownik lekki „Kolberg” zostały wysłane w kierunku Scarborough. „Kolberg” postawił w drodze zagrodę złożoną ze 100 min morskich wzdłuż wybrzeży Yorkshire. Krążowniki liniowe otworzyły ogień w kierunku miasta około 8.00 rano, wystrzeliwując w ciągu pół godziny ponad 300 pocisków dużego kalibru, które spowodowały śmierć 17 i ranienie 97 mieszkańców miasta oraz duże straty materialne. Następnie okręty niemieckie skierowały się w stronę rybackiego miasteczka Whitby, gdzie w ciągu około 10 minut ostrzelały posterunek straży wybrzeża i budynki miejskie, trafiając również w zabytkowe ruiny opactwa z XII wieku. W Whitby zginęły kolejne dwie osoby.
W tym samym czasie drugi zespół niemiecki ostrzelał Hartlepool. Obydwie grupy połączyły się o 9.45 i skierowały z powrotem w stronę wybrzeża Niemiec. Okręty brytyjskie, które wyszły w morze przeciwko siłom niemieckim, wykryły co prawda przeciwnika, ale błędy w dowodzeniu pozwoliły Niemcom wymknąć się z próby okrążenia. Nie zrealizowali oni jednak planu wciągnięcia Grand Fleet do bitwy, statyczna taktyka dowodzącego Hochseeflotte admirała von Ingenohla spowodowała, że jej przewaga nie została wykorzystana. Po zakończeniu akcji krążowniki admirała Hippera nie niepokojone powróciły do ujścia Jade.
Bitwa na Dogger Bank.
W styczniu 1915 roku niemieckie dowództwo postanowiło zaatakować okręty brytyjskie patrolujące rejon Dogger Bank. Admirał von Ingenohl powierzył to zadanie 1. Grupie Rozpoznawczej kontradmirała Hippera, wzmocnionej czterema krążownikami lekkimi 2. Grupy Rozpoznawczej i 18 torpedowcami osłony. Eskadra niemiecka opuściła kotwicowisko 23 stycznia. Obok krążowników liniowych: „Seydlitza”, „Derfflingera” i „Moltke” („Von der Tann” przebywał na okresowym remoncie w stoczni) dołączył do niej ponownie krążownik pancerny „Blücher”, wolniejszy i słabiej uzbrojony od pozostałych okrętów. Miały one zaatakować brytyjskie trawlery, łowiące ryby w rejonie ławicy oraz ich ewentualną eskortę.
Dzięki wykryciu i rozszyfrowaniu niemieckich sygnałów radiowych Admiralicja brytyjska miała rozeznanie w planie działania i ruchach okrętów admirała Hippera. Zostały przeciwko nim wysłane jednostki 1. i 2. Eskadry Krążowników Liniowych dowodzone przez admirała Davida Beatty'ego, 2. Eskadra Krążowników Lekkich komodora Williama Goodenougha oraz okręty Harwich Force komodora Reginalda Tyrwhitta. Ogółem dysponowali oni pięcioma krążownikami liniowymi, siedmioma krążownikami lekkimi i 35 niszczycielami.
Okręty obydwu stron nawiązały kontakt wzrokowy o godzinie 7.14 rano 24 stycznia 1915 roku. Brytyjskie krążowniki liniowe otworzyły ogień o 9.05, jako pierwszy cel obierając pozostający w tyle za resztą eskadry niemieckiej „Blücher”. W wyniku skoncentrowanego ognia krążownik pancerny zatonął o 12.13 wraz z 792 członkami załogi. Skupienie się Brytyjczyków na zniszczeniu najsłabszego z niemieckich okrętów pozwoliło pozostałym oderwać się od przeciwnika. Poważnie uszkodzony został „Seydlitz”, ponadto niegroźnie trafione zostały „Derfflinger” oraz lekki krążownik „Kolberg”. Po stronie brytyjskiej poważne uszkodzenia odniósł „Lion” i jeden z niszczycieli, lżejsze „Tiger”.
„Derfflinger” wystrzelił w bitwie 316 pocisków dużego i średniego kalibru, uzyskując między innymi trafienia na „Lionie”, które wyłączyły ten okręt z akcji. Sam otrzymał co najmniej jedno (według części źródeł brytyjskich trzy) trafienie pociskiem kalibru 343 mm, jednak odniesione uszkodzenia były nieznaczne. Ich usuwanie trwało do 14 lutego 1915 roku, po czym okręt powrócił do czynnej służby.
W maju 1915 roku nastąpiła zmiana dowódcy okrętu. Nowym został "Kapitän zur See" Paul Heinrich. Po awarii turbin, która miała miejsce pod koniec czerwca, krążownik został skierowany do stoczni na remont. Do linii wrócił 31 sierpnia. Następnie brał udział w osłonie operacji minowych na ławicy Swarte i w kolejnym wypadzie floty w październiku 1915 roku. Kolejne tego typu działania miały miejsce w marcu 1916 roku. W kwietniu kolejnym dowódcą „Derfflingera” został "Kapitän zur See" Johannes Hartog. W dniach 21–22 kwietnia okręty 1. Grupy Rozpoznawczej w eskorcie małych jednostek przeprowadziły operację mającą na celu zagrożenie wschodnim wybrzeżom Anglii, przerwaną po uszkodzeniu na nierozpoznanym polu minowym małego krążownika „Graudenz”.
Bombardowanie Lowestoft i Yarmouth.
Kolejny raz siły niemieckie wyszły w morze rankiem 24 kwietnia 1916 roku. Celem akcji było zbombardowanie angielskich miast: Lowestoft i Great Yarmouth. 1. Grupą Rozpoznawczą dowodził, w zastępstwie chorego admirała Hippera, wiceadmirał Friedrich Bödicker. Jego okręt flagowy, „Seydlitz” wszedł w trakcie rejsu na minę i został uszkodzony, w wyniku czego admirał Bödicker przeniósł się ze swoim sztabem na niedawno przyjętego do linii „Lützowa”. W ślad za krążownikami liniowymi podążały główne siły Hochseeflotte pod dowództwem admirała Reinharda Scheera, stanowiące daleką osłonę na wypadek kontrakcji okrętów brytyjskiej Grand Fleet.
Cztery pozostałe w boju okręty 1. Grupy Rozpoznawczej rozpoczęły bombardowanie Lowestoft o 4.10 rano 25 kwietnia 1916 roku, niszcząc w ciągu dziesięciu minut około 200 domów, dwie baterie brzegowe oraz zabijając trzech i raniąc dwunastu ludzi. Skuteczne zbombardowanie Great Yarmouth uniemożliwiła mgła, toteż niemieckie krążowniki oddały tylko kilka niecelnych salw. Jedynie „Derfflinger” prowadził ogień nieco dłużej. Interweniujące lekkie krążowniki brytyjskich Harwich Force zostały ostrzelane przez wycofujących się Niemców. Ostatecznie, pomimo znacznej przewagi, admirał Bödicker podjął decyzję o odwrocie, obawiając się ataków brytyjskich okrętów podwodnych, a siły główne admirała Scheera podążyły w ślad za nim.
Jednostki Grand Fleet nie były w stanie doścignąć wycofujących się Niemców, a lekkie okręty nie zaryzykowały pościgu, słusznie obawiając się napotkania niemieckich pancerników. To kolejne bombardowanie angielskich miast wywołało panikę wśród Brytyjczyków i spowodowało decyzję rządu o przebazowaniu części okrętów do portów na południu Anglii. Obydwie strony planowały przeprowadzenie kolejnych rajdów w najbliższym czasie, licząc na wciągnięcie nieprzyjaciela do walnej bitwy sił głównych, zwycięstwo w której miało zdecydować o panowaniu na morzu.
Bitwa jutlandzka.
31 maja i 1 czerwca 1916 roku „Derfflinger”, wciąż w składzie 1. Grupy Rozpoznawczej admirała Hippera, wziął udział w największej bitwie morskiej I wojny światowej, znanej jako bitwa jutlandzka, a w historiografii niemieckiej jako bitwa na Skagerraku. Doszło do niej w dniach 31 maja i 1 czerwca 1916 roku na skutek spotkania się na morzu głównych sił morskich Niemiec i Wielkiej Brytanii. Niemieckie krążowniki liniowe 1. Grupy Rozpoznawczej, którym towarzyszyły mniejsze okręty, wyszły w morze z kotwicowiska u ujścia rzeki Jade o godzinie 2.00 (czasu środkowoeuropejskiego) w nocy 31 maja i skierowały się najpierw w stronę wybrzeży Norwegii, a następnie na Skagerrak, gdzie miały przeprowadzić działania przeciwko żegludze brytyjskiej. W przypadku napotkania przeważających sił miały się wycofać pod osłonę dział podążającej za nimi Hochseeflotte.
Krótko przed godziną 16.00 nastąpiło spotkanie krążowników admirała Hippera z podążającymi w ich kierunku jednostkami 1. i 2. Eskadry Krążowników Liniowych dowodzonymi przez wiceadmirała Davida Beatty'ego. Niemieccy artylerzyści otworzyli ogień o godzinie 16.48. Na skutek błędów w podziale celów pomiędzy okrętami brytyjskimi „Derfflinger” nie był w początkowej fazie bitwy ostrzeliwany przez żaden z nich. Wkrótce potem zniszczeniu w wyniku trafień niemieckimi pociskami dużego kalibru uległy dwa brytyjskie krążowniki liniowe: „Indefatigable” i „Queen Mary”. Główną rolę w wywołaniu eksplozji magazynów amunicyjnych na drugim z tych okrętów odegrały celne salwy artylerii głównej „Derfflingera” i „Seydlitza”. W kolejnej fazie bitwy obie strony przeprowadziły ataki torpedowe własnych niszczycieli i torpedowców, nie uzyskując większych sukcesów. Po nadciągnięciu na pole bitwy głównych sił Hochseeflotte krążowniki liniowe admirała Beatty'ego zmuszone zostały do oderwania się od przeciwnika.
Następnie jednostki 1. Grupy Rozpoznawczej starły się z krążownikami liniowymi 3. Eskadry Krążowników Liniowych kontradmirała Horace'a Hooda, wysłanymi dla wsparcia admirała Beatty'ego. „Derfflinger” wraz z bliźniaczym „Lützowem” rozpoczęły pojedynek artyleryjski z okrętem flagowym admirała Hooda, „Invincible”. W jego trakcie obydwa niemieckie krążowniki otrzymały szereg trafień ciężkimi pociskami (odpowiednio: pięć i osiem), jednak pomimo to odniosły sukces: o godzinie 19.33 jeden z niemieckich pocisków przebił pancerz wieży „Q” brytyjskiej jednostki, powodując eksplozję w komorach amunicyjnych i natychmiastowe przełamanie się i zatonięcie „Invincible”, z którego załogi ocalało jedynie sześciu marynarzy.
Po 20.00 krążowniki admirała Hippera otrzymały rozkaz przeprowadzenia kontrataku, mającego osłonić manewr odwrotu sił głównych Hochseeflotte. Dostawszy się pod ostrzał okrętów brytyjskich, Niemcy ponieśli bardzo ciężkie straty. Ciężko uszkodzony został okręt flagowy admirała Hippera, „Lützow” (zatopiony po bitwie przez niemiecki niszczyciel G 38). Zmusiło to głównodowodzącego do zmiany okrętu, a na ten czas kierowanie atakiem przejął dowódca „Derfflingera”, Johannes Hartog. W czasie bitwy krążownik liniowy otrzymał 21 trafień pociskami dużego kalibru, które wyłączyły z akcji całą jego artylerię ciężką i zabiły 157 członków załogi, raniąc ponadto 26 ludzi. Największe straty poniosła obsada rufowej wieży artyleryjskiej, w której eksplodowały ładunki miotające. Pomimo uszkodzeń (do kadłuba wlało się około 3000 ton wody) okręt dotarł o własnych siłach do Wilhelmshaven, gdzie poddany został prowizorycznym naprawom. Następnie skierowano go na remont do stoczni Howaldtswerke w Kilonii.
Od bitwy jutlandzkiej do zakończenia wojny.
Remont „Derfflingera” trwał do 15 października 1916 roku i był połączony z modernizacją okrętu. W jej wyniku krążownik otrzymał działa artylerii przeciwlotniczej, nowy trójnożny maszt i podwyższony tylny komin. Ponieważ po bitwie jutlandzkiej dowództwo floty niemieckiej faworyzowało działania okrętów podwodnych przeciwko brytyjskim liniom żeglugowym, duże okręty sił nawodnych nie brały udziału w większych akcjach. W 1917 roku „Derfflinger” był wykorzystywany jedynie w osłonie własnych operacji minowych na wodach przybrzeżnych. W grudniu tegoż roku nastąpiła kolejna zmiana dowódcy okrętu, nowym został komandor porucznik ("Fregattenkapitän"; później komandor – "Kapitän zur See") Hans-Carl von Schilck.
Od końca 1917 roku lekkie siły Kaiserliche Marine rozpoczęły, z sukcesami, zwalczanie brytyjskich konwojów do neutralnej Norwegii. Zaniepokojony tym ówczesny dowódca Grand Fleet, admirał David Beatty, zdecydował, że ważne konwoje będą dodatkowo osłaniane przez wydzieloną eskadrę okrętów liniowych. Stworzyło to jednostkom Hochseeflotte okazję do przechwycenia i zniszczenia takiej eskadry, korzystając z chwilowej przewagi liczebnej. Plan wiceadmirała Hippera polegał na przeprowadzeniu ataku na konwój przez krążowniki liniowe 1. Grupy Rozpoznawczej, które miały następnie wciągnąć ścigające je okręty brytyjskie pod ogień oczekujących w zasadzce niemieckich sił głównych.
Flota niemiecka z „Derfflingerem” w składzie, prowadzona przez najnowszy krążownik liniowy Kaiserliche Marine, „Hindenburg”, opuściła kotwicowiska rankiem 23 kwietnia 1918 roku. Już w godzinę później z jej składu ubyły dwie jednostki. „Moltke” doznał poważnej awarii urządzeń napędowych i, niezdolny do samodzielnego poruszania się, został wzięty na hol i odprowadzony do bazy przez pancernik „Oldenburg”. Pozostałe okręty kontynuowały akcję, ale pomimo dwudniowych poszukiwań nie udało im się przechwycić żadnego konwoju i w dniu 25 kwietnia wszystkie powróciły do baz.
W październiku 1918 roku Cesarstwo Niemieckie znalazło się w bardzo trudnej sytuacji. Zwycięska ofensywa Ententy, wycofywanie się z działań wojennych kolejnych sprzymierzeńców oraz rewolucyjne wrzenie w samych Niemczech spowodowały podjęcie przez nowego kanclerza, księcia Maksymiliana Badeńskiego rozmów o zawieszeniu broni z aliantami. Reakcją dowodzącego od sierpnia 1918 roku Kaiserliche Marine admirała Reinharda Scheera, niewyrażającego (podobnie jak większość dowództwa armii i floty niemieckiej) zgody na zaprzestanie działań wojennych, było opracowanie planu decydującej bitwy morskiej z brytyjską Royal Navy. Miał go wykonać admirał Franz von Hipper z podległą mu Hochseeflotte. Okręty admirała Hippera wyszły na redę bazy w Wilhelmshaven w nocy z 29 na 30 października 1918 roku. Jednak niemieccy marynarze nie zamierzali brać udziału w tej, w zasadzie samobójczej misji i odmówili wykonywania rozkazów. W obliczu otwartej rewolty admirał Hipper nakazał okrętom powrót do portów w Wilhelmshaven i Kilonii.
Ostatecznie Niemcy zgodziły się na podpisanie 11 listopada 1918 roku rozejmu w Compiègne, kończącego I wojnę światową. Na mocy tego traktatu okręty Kaiserliche Marine miały zostać rozbrojone i poddane kontroli sprzymierzonych. U-Booty miały zostać wydane ostatecznie i bez prawa do zwrotu, natomiast jednostki nawodne poddane internowaniu na czas trwania rozmów pokojowych. Prezydent Stanów Zjednoczonych Woodrow Wilson proponował przekazanie rozbrojonej floty niemieckiej pod nadzór któregoś z państw neutralnych (mowa była o Hiszpanii, Holandii i Norwegii), ale ostatecznie do urzeczywistnienia tej propozycji nie doszło. W tej sytuacji aktualna stała się oferta brytyjska, wskazująca na kotwicowisko Royal Navy w Scapa Flow na Orkadach jako miejsce postoju internowanej Hochseeflotte.
Internowanie w Scapa Flow i samozatopienie.
W wyniku negocjacji pomiędzy przedstawicielami marynarek wojennych Wielkiej Brytanii i Niemiec ustalono listę internowanych okrętów. Znajdował się na niej również „Derfflinger”. Niemieckie okręty, rozbrojone i z minimalnymi zapasami paliwa i żywności, wyszły w morze 19 listopada 1918 roku pod dowództwem pierwszego dowódcy „Derfflingera”, Ludwiga von Reutera, by po spotkaniu z silnym zespołem Royal Navy, wzmocnionym na tę okazję okrętami US Navy i Marine nationale, wpłynąć do Firth of Forth. Po przeprowadzeniu kontroli stanu rozbrojenia okręty zostały przebazowane do Scapa Flow. Na czas rejsu na miejsce internowania załogą krążownika dowodził "Kapitän zur See" Walter Hildebrand, później dowództwo nad szkieletową załogą pozostającą na kotwiczącym w Scapa Flow okręcie przejął komandor podporucznik ("Korwettenkapitän") Paul Pastiszyk.
W trakcie pobytu na internowaniu Ludwig von Reuter coraz wyraźniej zdawał sobie sprawę, że powrót choćby części powierzonych mu okrętów do kraju jest niemożliwy. W związku z tym i w obliczu zbliżającego się dnia wygaśnięcia obowiązywania zawieszenia broni, niemiecki dowódca zdecydował się postąpić zgodnie z rozkazem cesarza, mówiącym, że żaden niemiecki okręt nie może się dostać w ręce wroga. 21 czerwca 1919 roku admirał wydał rozkaz o samozatopieniu. „Derfflinger” zatonął o 14.45. Jego marynarze zostali potraktowani jako jeńcy wojenni i osadzeni w obozach, skąd powrócili do kraju dopiero na początku 1920 roku.
Wrak krążownika został podniesiony latem 1939 roku i złomowany w stoczni złomowej British Shipbreakers w Faslane dopiero po zakończeniu II wojny światowej, w latach 1946–1948. Pochodzący z niego dzwon okrętowy został w 1965 roku przekazany marynarce wojennej Republiki Federalnej Niemiec.

</doc>
<doc id="1778974" url="https://pl.wikipedia.org/wiki?curid=1778974" title="Paulina Wilkońska">
Paulina Wilkońska

Paulina z Lauczów (Lautschów) Wilkońska (ur. 1815 w Swarzędzu, zm. 9 czerwca 1875 w Poznaniu) – polska powieściopisarka, redaktorka, pamiętnikarka.
Życiorys.
Dzieciństwo spędziła w Siekierkach koło Swarzędza. Uczyła się na pensji w Poznaniu. Jej mężem był od 1832 August Wilkoński. W latach 1840–1851 prowadziła w Warszawie salon literacki, w którym bywały osoby związane z „Biblioteką Warszawską”, „Przeglądem Naukowym” i Cyganerią Warszawską. Po wydaleniu w 1851 z zaboru rosyjskiego osiadła w Wielkopolsce. Owdowiawszy w 1852, utrzymywała się z twórczości pisarskiej.
Wilkońska debiutowała w 1841 zbiorem prozy "Wieś i miasto". Napisała kilkadziesiąt powieści o tematyce społecznej i historycznej, m.in. "Wieś i miasto" (1841), "Poranki i wieczory" (1847). Publikowała m.in. w „Pierwiosnku” i „Zorzy”. Była też autorką wspomnień wydanych przez Wiktora Gomulickiego: "Moje wspomnienia o życiu towarzyskim w Warszawie" (Poznań,1871) i "Moje wspomnienia o życiu towarzyskim na prowincji w Kongresówce" (1875), w których dokumentowała życie intelektualne i polityczne Warszawy między powstaniem listopadowym i styczniowym.
Władysław Syrokomla przyznał się, że to jej inspiracji zawdzięczamy jego poemat "Margier".
Powieści autorki wpisują się w nurt literatury dydaktycznej, skierowanej przede wszystkim do kobiet. Modelowa bohaterka jej powieści to wzorowo wychowana Polka, dojrzewająca w patriotycznej rodzinie i gotowa do dużych poświęceń dla najbliższych. Czasem bywa wyposażona w doświadczenia Wilkońskiej, jak np. Teresa Zawrzecka z "Dziedziczki Czarnolic".

</doc>
<doc id="1778976" url="https://pl.wikipedia.org/wiki?curid=1778976" title="Natalia Sánchez">
Natalia Sánchez

Natalia ("Nati") Sánchez Echeverri (ur. 20 maja 1983) – kolumbijska łuczniczka, brązowa medalistka świata. Startuje w konkurencji łuków klasycznych. Olimpijka z Pekinu.
Największym jej osiągnięciem jest brązowy medal mistrzostw świata w Ulsan (2009) indywidualnie (przegrała w półfinale z Koreanką Joo Hyun-Jung, a w meczu o brąz pokonała Polką Karinę Lipiarską). 
Złota medalistka Igrzysk Panamerykańskich 2007.

</doc>
<doc id="1778977" url="https://pl.wikipedia.org/wiki?curid=1778977" title="Natalia Sanchez">
Natalia Sanchez



</doc>
<doc id="1778978" url="https://pl.wikipedia.org/wiki?curid=1778978" title="Kupa e shqipërisë">
Kupa e shqipërisë



</doc>
<doc id="1778982" url="https://pl.wikipedia.org/wiki?curid=1778982" title="Modrzejowianka">
Modrzejowianka

Modrzejowianka ("Modrzejowica") – rzeka, lewy dopływ Iłżanki o długości 30 km. 
Przepływa obok miejscowości: Płudnica, Bujak (gdzie przepływa pod drogą krajową nr 9), Modrzejowice, Dzierzkówek Stary, Niedarczów Górny-Wieś, Niedarczów Górny-Kolonia, Kopiec i w okolicach wsi Osuchów wpada do Iłżanki. Jednym z jej dopływów jest Kobylanka.

</doc>
<doc id="1778983" url="https://pl.wikipedia.org/wiki?curid=1778983" title="Aleksander Rudnicki">
Aleksander Rudnicki

Aleksander Rudnicki (ur. 6 marca 1910 w Toruniu, zm. w czasie II wojny światowej) – polski instruktor harcerski, urzędnik, komendant Pomorskiej Chorągwi Harcerzy.
Był synem mistrza piekarskiego Kazimierza i Anastazji z domu Katlewskiej. Po ukończeniu szkoły wydziałowej (1924) przez kilka lat pracował jako handlowiec, przypuszczalnie w piekarni ojca, później jako urzędnik. Przez pewien czas zatrudniony był m.in. w Wojskowej Komendzie Rejonowej w Toruniu.
Działalność harcerską rozpoczął jako członek 1. Drużyny Skautowej im. Tadeusza Kościuszki. W 1928 uzyskał stopień wywiadowcy. Od 1930, po ukończeniu Harcerskiego Kursu Informacyjnego Ligi Ochrony Przeciwpowietrznej, miał uprawnienia referenta obrony przeciwlotniczej i przeciwgazowej Związku Harcerstwa Polskiego. Od września 1931 nosił stopień podharcmistrza. W 1932 prowadził kurs dla drużynowych i podharcmistrzów Pomorskiej Chorągwi Harcerzy w Borkowie Kartuskim. Pełnił w Chorągwi funkcje sekretarza Komendy (1931–1935), przybocznego komendanta (1932–1933), kierownika Wydziału Organizacyjnego Komendy (1934–1935), kierownika Wydziału Drużyn Harcerzy (1935–1937). Przez pewien czas był sekretarzem Zarządu Oddziału Pomorskiego Związku Harcerstwa Polskiego (do listopada 1932, kiedy otrzymał powołanie do wojska).
W latach 1934–1935 był drużynowym I Drużyny Męskiej (przemianowanej później na I Pomorską Drużynę Harcerzy im. Tadeusza Kościuszki). W grudniu 1935 mianowany został komendantem Pomorskiej Chorągwi Harcerzy; funkcję oficjalnie objął 14 stycznia 1936 i pełnił ją do 20 kwietnia tegoż roku. 28 maja 1936 został harcmistrzem. Do wybuchu wojny pełnił w Chorągwi Pomorskiej szereg kolejnych funkcji: zastępcy komendanta (1936–1937), referenta-komisarza Trzyletniego Wyścigu Pracy drużyn, członka i wiceprzewodniczącego komisji próby podharcmistrza przy Komendzie Chorągwi, członka komisji próby drużynowego. W Komendzie Hufca Harcerzy w Toruniu był referentem skautów i członkiem komisji harcerza Rzeczypospolitej i harcerza orlego.
Był wielkim miłośnikiem i znawcą przyrody.
Zaangażowany był w działalność obronną w obliczu zagrożenia wojennego w 1939. Dalsze jego losy nie są znane; wojny nie przeżył, 9 maja 1946 został uznany oficjalnie za zmarłego.
Wiadomo, że był żonaty, pozostawił urodzonego w 1936 roku syna – Aleksandra.

</doc>
<doc id="1778985" url="https://pl.wikipedia.org/wiki?curid=1778985" title="Europejski Festiwal Filmowy Integracja Ty i Ja">
Europejski Festiwal Filmowy Integracja Ty i Ja

Europejski Festiwal Filmowy „Integracja Ty i Ja” – festiwal filmowy odbywający się w Koszalinie.
Festiwal „Integracja Ty i Ja” odbywa się we wrześniu w Koszalinie od 2003 roku. Na Festiwalu przyznawane są nagrody „Motyla” w kategoriach „film fabularny”, „film dokumentalny” i „film amatorski” tworzony przez niepełnosprawnych.

</doc>
<doc id="1778986" url="https://pl.wikipedia.org/wiki?curid=1778986" title="Władimir Murawjow">
Władimir Murawjow

Władimir Pawłowicz Murawjow (ros. Владимир Павлович Муравьёв; ur. 30 września 1959 w Karagandzie) – kazachski lekkoatleta startujący w barwach Związku Radzieckiego, sprinter, dwukrotny mistrz olimpijski i mistrz Europy.
Rozpoczął międzynarodową karierę na igrzyskach olimpijskich w 1980 w Moskwie, na których zdobył złoty medal w sztafecie 4 × 100 metrów (skład sztafety: Murawjow, Nikołaj Sidorow, Aleksandr Aksinin, Andriej Prokofjew). W biegu na 100 metrów zajął 6. miejsce w finale.
Na halowych mistrzostwach Europy w 1981 w Grenoble Murawjow zdobył srebrny medal w biegu na 50 metrów, przegrywając tylko z Marianem Woroninem, a wyprzedzając swego kolegę z reprezentacji ZSRR Andrieja Szlapnikowa. Zdobył srebrny medal w sztafecie 4 × 100 metrów na uniwersjadzie w 1981 w Bukareszcie. Zajął 4. miejsce w tej konkurencji na zawodach pucharu świata w 1981 w Rzymie. Odpadł w półfinale biegu na 200 metrów na halowych mistrzostwach Europy w 1982 w Mediolanie. Na mistrzostwach Europy w 1982 w Atenach zajął 7. miejsce w biegu na 200 metrów, a w biegu na 100 metrów odpadł w półfinale. Radziecka sztafeta 4 × 100 metrów zdobyła złoty medal, ale bez Murawjowa w składzie.
Podczas pierwszych mistrzostw świata w 1983 w Helsinkach był członkiem sztafety 4 × 100 metrów, która zdobyła brązowy medal (biegli w niej Prokofjew, Sidorow, Murawjow i Wiktor Bryzhin). Startował również w biegu na 200 metrów, ale odpadł w półfinale. Zdobył brązowy medal w sztafecie 4 × 100 metrów na uniwersjadzie w 1983 w Edmonton.
Radziecki bojkot uniemożliwił mu start na igrzyskach olimpijskich w 1984 w Los Angeles. Na zawodach Przyjaźń-84 w Moskwie zwyciężył w biegu na 200 metrów i w sztafecie 4 × 100 metrów. Zajął 2. miejsce w biegu na 100 metrów w finale pucharu Europy w 1985 w Moskwie oraz 6. miejsce w biegu na 200 metrów i 3. miejsce w sztafecie 4 × 100 metróww pucharze świata w Canberze.
Na mistrzostwach Europy w 1986 w Stuttgarcie odpadł w półfinale biegu na 100 metrów, ale był w składzie zwycięskiej sztafety 4 × 100 metróww (Aleksandr Jewgienjew, Nikołaj Juszmanow, Murawjow i Bryzhin), która czasem 38,29 s ustanowiła rekord mistrzostw.
Na mistrzostwach świata w 1987 w Rzymie odpadł w ćwierćfinale biegu na 100 metrów, ale zdobył srebrny medal w sztafecie 4 × 100 metróww (biegli w niej Jewgienjew, Bryzhin, Murawjow i Władimir Kryłow). Jej wynik (38,02 s) był nowym rekordem Europy.
Na igrzyskach olimpijskich w 1988 w Seulu wystąpił tylko w sztafecie 4 × 100 metróww, która po zgubieniu pałeczki przez sztafetę USA zdobyła w finale złoty medal (w składzie Bryzhin, Kryłow, Murawjow i Witalij Sawin).
Murawjow był mistrzem ZSRR w biegu na 200 metrów w 1983 i w biegu na 100 metrów w 1985 i 1987, a także halowym mistrzem w biegu na 100 metrów w 1979 i w biegu na 60 metrów w 1981.
Rekordy życiowe.
Rekordy życiowe Murawjowa:

</doc>
<doc id="1778987" url="https://pl.wikipedia.org/wiki?curid=1778987" title="The Cat Empire">
The Cat Empire

The Cat Empire jest australijską grupą muzyków, składającą się z dwóch głównych wokali, dwóch trąbek, puzonu, saksofonu, perkusji, klawiszy i DJ'a oraz wielu innych instrumentów. 
Powstała w Melbourne, w Australii. Ich brzmienie jest często opisywane jako mieszanka jazzu, ska, funku i rocka z dużymi wpływami latynoskimi. 
Zespół koncertował w wielu miejscach w Australii, USA i Europie, oraz wydał cztery albumy, z których dwa pierwsze otrzymały status podwójnej platynowej płyty, zaś trzeci otrzymał ARIA Music Award w kategorii The Best World Album. Ich czwarta płyta, So many Nights, została wydana na rynek 22 sierpnia 2007. Ich piosenka "Sly" została wykorzystana w grze EA Sports FIFA 08.
Aktualnie w skład The Cat Empire wchodzą Ollie McGill (klawisze i wokal), Ryan Monro (bas i wokal), Felix Riebl (perkusja i wokal główny), Harry James Angus (Trąbka i wokal główny), Will Hull-Brown (bębny) i Jamshid "Jumps" Khadiwhala (perkusja). Graja również z wieloma artystami gościnnie.
Częstym tematem ich utworów jest odrzucenie szerzącego się materializmu, wojny, nietolerancji i entuzjastyczne przyjęcie różnorodności kulturowej oraz prostego beztroskiego życia. Fanów taktują bardzo ciepło wysyłając, między innymi, osobiście podpisane i zaadresowane kartki do członków ich wolontariackich zespołów promocyjnych.
Nazwa zespołu wzięła się od tytułu rysunku młodszego brata Felixa Riebla, Maxa.

</doc>
<doc id="1778990" url="https://pl.wikipedia.org/wiki?curid=1778990" title="Matthew Goss">
Matthew Goss

Matthew Harley Goss (ur. 5 listopada 1986 w Launceston) – australijski kolarz szosowy i kolarz torowy, mistrz i wicemistrz świata.
Startuje w południowoafrykańskiej grupie zawodowej MTN-Qhubeka. Początkowo uprawiał kolarstwo torowe osiągając sukcesy, m.in. złoty medal na mistrzostwach świata w 2006 roku w wyścigu na dochodzenie. W 2007 roku dołączył do Team CSC. Pokazał się z dobrej strony wygrywając m.in. klasyfikację sprinterską w Tour of Britain. W 2010 roku przeszedł do drużyny Team HTC-Columbia. W 2010 wygrał 9 etap Giro d'Italia oraz Grand Prix Ouest France-Plouay. W 2011 roku został na szosie wicemistrzem świata w wyścigu ze startu wspólnego i był 2 w Tour Down Under wygrywając jeden etap i klasyfikację sprinterską, oraz zwyciężył prestiżowy Mediolan-San Remo oraz etap w Tour of Oman i Paryż-Nicea. Po rozwiązaniu grupy HTC-Highroad w 2012 podpisał kontrakt z australijskim zespołem GreenEDGE Cycling.

</doc>
<doc id="1778991" url="https://pl.wikipedia.org/wiki?curid=1778991" title="Renta starcza">
Renta starcza



</doc>
<doc id="1778993" url="https://pl.wikipedia.org/wiki?curid=1778993" title="August Wilkoński">
August Wilkoński

August Wilkoński ps. "Au-Wi" (ur. 28 sierpnia 1805 w Kąkolewie koło Leszna, zm. 4 lutego 1852 w Siekierkach koło Swarzędza) – prozaik, satyryk, krytyk literacki, uczestnik powstania listopadowego.
Urodził się jako syn Marianny Borzęckiej i Franciszka Wilkońskiego herbu Odrowąż.
W młodości brał udział w powstaniu listopadowym. Walczył w bitwach pod Iganiami, Grochowem, Ostrołęką i na Woli.
W 1832 skazany na 12 lat twierdzy za zabicie oficera pruskiego w pojedynku, po uwolnieniu w 1836 przeniósł się z zaboru pruskiego do rosyjskiego. Od 1840 mieszkał w Warszawie. W latach 1848-1850 więziony za działalność patriotyczną. W 1851 został wydalony z Królestwa Polskiego i osiadł w Poznańskiem.
Był prezesem honorowym grupy literatów warszawskich zwanej Cechem Głupców, która ukształtowała się 1844-1845 w salonie Wilkońskich przy ówczesnej ul. Nowosenatorskiej (obecnie J. Moliera) i rozpadła w wyniku aresztowań w 1846. Pełnił funkcję redaktora almanachu tej grupy "Dzwon Literacki". Współpracował z Dziennikiem Warszawskim.
Wilkoński jest zaliczany do najlepszych polskich humorystów głównie dzięki zbiorowi "Ramoty i ramotki literackie" (druk w Bibliotece Warszawskiej 1841-1845 i w "Dzwonie Literackim" 1846, wydanie 1. tom 1-4, 1845-1846, wydanie 2. poszerzone tom 1-5, 1862, wybór 1950).
August Wilkoński był mężem Pauliny Wilkońskiej.
Jest patronem ulicy na warszawskich Bielanach od 1961 oraz w Lesznie, a oboje małżonkowie ulicy w Swarzędzu.

</doc>
<doc id="1778994" url="https://pl.wikipedia.org/wiki?curid=1778994" title="Zamek Ogorzelec">
Zamek Ogorzelec



</doc>
<doc id="1778996" url="https://pl.wikipedia.org/wiki?curid=1778996" title="Zé Maria">
Zé Maria



</doc>
<doc id="1778997" url="https://pl.wikipedia.org/wiki?curid=1778997" title="Timof i cisi wspólnicy">
Timof i cisi wspólnicy

timof i cisi wspólnicy – warszawskie wydawnictwo komiksowe założone przez Pawła Timofiejuka. Zajmuje się głównie publikacją komiksów z nurtu tzw. awangardowego i undergroundowego, zarówno autorów polskich jak i zagranicznych – rosyjskich, amerykańskich i innych. Opublikowało m.in. kilka uznanych powieści graficznych takich jak Blankets. Pod śnieżną kołderką, Prosto z piekła czy Fun Home, Zagubione dziewczęta, a także serie "Dom Żałoby" czy cykl o Benedykcie Dampcu. Z inicjatywy wydawnictwa wystartował Polski Dzień Darmowego Komiksu, wzorowany na amerykańskim Free Comic Book Day.
W 2007 i 2019 wydawnictwo otrzymało nagrodę dla najlepszego polskiego wydawcy komiksów przyznawaną przez organizatorów Międzynarodowego Festiwalu Komiksu w Łodzi.
Imprinty.
Od 2009 roku wydawnictwo podzielone jest na imprinty:
Wydane pozycje.
timof i cisi wspólnicy / timof comics.
Serie
Albumy
Mroja Press.
Serie
Albumy
Dolna Półka.
Serie
Albumy

</doc>
<doc id="1779001" url="https://pl.wikipedia.org/wiki?curid=1779001" title="New Richmond (Quebec)">
New Richmond (Quebec)

New Richmond – miasto w Kanadzie, w prowincji Quebec, w regionie Gaspésie–Îles-de-la-Madeleine. Znajduje się na półwyspie Gaspé. Nazwa miasta (z ang. "Nowe Richmond") pochodzi z 1818 roku i została nadana na cześć Charlesa Lennoxa, 4. księcia Richmond, gubernatora generalnego Brytyjskiej Ameryki Północnej.
Pierwszymi mieszkańcami obszaru dzisiejszego New Richmond było 38 Akadian. W roku 1760 osiedliło się tutaj również kilkoro żołnierzy z armii Wolfe'a, jednak największy napływ ludności nastąpił wraz z rewolucją amerykańską, kiedy to w 1784 w tych okolicach zaczęli się pojawiać liczni anglojęzyczni lojaliści, głównie szkockiego pochodzenia.
Liczba mieszkańców New Richmond wynosi 3 748. Język francuski jest językiem ojczystym dla 80,5%, angielski dla 18,2% mieszkańców (2006).

</doc>
<doc id="1779003" url="https://pl.wikipedia.org/wiki?curid=1779003" title="Kobylanka (dopływ Modrzejowianki)">
Kobylanka (dopływ Modrzejowianki)

Kobylanka – struga, lewy dopływ Modrzejowianki, o długości 21,49 km. Wypływa w okolicach wsi Parznice, u zbiegu dwóch dróg wojewódzkich nr 733 i 744. W czasie swojego biegu mija miejscowości: Gębarzów, Skaryszew, Wólka Twarogowa, Miasteczko i na północ Niedarczowa Górnego-Wsi wpada do Modrzejowianki.

</doc>
<doc id="1779007" url="https://pl.wikipedia.org/wiki?curid=1779007" title="Sulingen">
Sulingen

Sulingen – miasto w Niemczech, w kraju związkowym Dolna Saksonia, w powiecie Diepholz.
Sulingen leży ok. 30 km na wschód od miasta Diepholz i ok. 45 km na południe od Bremy. 

</doc>
<doc id="1779009" url="https://pl.wikipedia.org/wiki?curid=1779009" title="Jeździectwo na Igrzyskach Śródziemnomorskich 2009">
Jeździectwo na Igrzyskach Śródziemnomorskich 2009

Jeździectwo na Igrzyskach Śródziemnomorskich 2009 odbywało się w dniach 29 czerwca – 3 sierpnia w Pescarze.

</doc>
<doc id="1779017" url="https://pl.wikipedia.org/wiki?curid=1779017" title="Słowo i Myśl">
Słowo i Myśl

Słowo i Myśl. Przegląd Ewangelicki – półrocznik (dawniej miesięcznik, a następnie dwumiesięcznik), obecnie półrocznik Polskiego Towarzystwa Ewangelickiego (PTEw), ukazujący się od 1989 r.
Historia.
Pierwszy numer ukazał się w lutym 1989 r. jako miesięcznik, samodzielny dodatek do „Tygodnika Polskiego”, pisma wydawanego w Warszawie pod patronatem Unii Chrześcijańsko-Społecznej (UChS) powstałej z Chrześcijańskiego Stowarzyszenia Społecznego – w latach PRL-u prorządowej partii reprezentującej środowiska rzymskokatolickie, o ambicjach ekumenicznych). Formalnie było ono redagowane „przy udziale działaczy Polskiego Towarzystwa Ewangelickiego”, zaś redaktorem naczelnym była Zofia Wojciechowska, wówczas jedna z czołowych działaczek Towarzystwa. W tym pierwszym okresie pismo było kolportowane przez ogólnopolską sieć kiosków „Ruchu”.
Gdy wkrótce finansowanie miesięcznika przez UChS się skończyło, PTEw przejęło trud utrzymania pisma. Powołano w tym celu w 1992 r. Wydawnictwo Św. Mateusza w Łodzi, działające pod patronatem miejscowej parafii ewangelicko-augsburskiej, kierowane przez Zofię i Andrzeja Wojciechowskich. W związku z utratą mecenatu pismo wycofano jednak z kiosków „Ruchu” i zaniechano wypłat honorariów. Oba te czynniki wpłynęły na zawężenie kręgu autorskiego pisma, jak i na jego kolportaż i poczytność. W 1996 r. wydawanie pisma zawieszono.
Po krótkiej przerwie tytuł przejął prywatny wydawca z Krakowa, firma FHG „Tondera”. Redaktorem naczelnym został właściciel firmy Bogusław Tondera, związany z krakowskim środowiskiem ewangelickim, później prezes krakowskiego oddziału PTEw. Formalnie pismo pozostało prywatne, jednak podejmowało przede wszystkim tematykę wyznaniową, ewangelicką. Na skutek trudności finansowych i brak wsparcia ze strony innych instytucji kościelnych, ukazywało się jednak coraz rzadziej, kilka razy w ciągu roku.
W 2004 r. pismo formalnie wróciło do PTEw, gdy przy poznańskim oddziale PTEw zawiązała się nowa redakcja, z redaktorem naczelnym Michałem Jadwiszczokiem, później Romualdem Długoszem. Pismo ukazywało się odtąd jako „Organ Polskiego Towarzystwa Ewangelickiego”, dwumiesięcznik a później kwartalnik, wsparcie finansowe zapewniały dochody własne poznańskiego Oddziału PTEw.
„Słowo i Myśl” funkcjonując w czterech różnych układach wydawniczych przybierało różną postać zarówno jeśli idzie o szatę graficzną jak i profil. W pewnym okresie było traktowane jako opozycyjne w stosunku do władz Kościoła Ewangelicko-Augsburskiego w RP, którego wyznawcy przede wszystkim tworzą PTEw. Jednak było to pierwsze po II wojnie światowej niekościelne pismo ewangelickie w Polsce, które w dużym stopniu przyczyniło się do ożywienia środowisk inteligencji ewangelickiej po przemianach 1989 r. W ostatnich latach podejmowało przede wszystkim sprawy wewnętrzne PTEw i Kościołów ewangelickich w Polsce. W 2016 r. pismo zostało włączone do zasobów Śląskiej Biblioteki Cyfrowej.
Ostatnich kilka lat w życiu pisma znowu cechowało coraz rzadsze ukazywanie się. Pomimo formalnego przekształcenia w kwartalnik, ukazywał się średnio jeden zeszyt rocznie. Ostatni numer ukazał się w 2016 r. Wpłynęło to niekorzystnie na poczytność i nakład pisma. Na początku 2017 r. pojawiła się inicjatywa wznowienia pisma od 2018 r. przez tego samego wydawcę, ale z nową redakcją. Od 31 października 2018 roku, czasopismo ukazuje się ponownie, wyłącznie w wersji elektronicznej, do pobrania w formie pliku w formacie PDF ze strony http://slowoimysl-blog.pl.

</doc>
<doc id="1779021" url="https://pl.wikipedia.org/wiki?curid=1779021" title="Cecylia Moderacka">
Cecylia Moderacka

Cecylia Moderacka (ur. 22 listopada 1921 w Suwałkach, zm. 23 października 1997 tamże) – polska działaczka państwowa, posłanka na Sejm PRL VII i VIII kadencji (1976–1985). 
Życiorys.
Córka Karola i Feliksy. W czasie II wojny światowej zatrudniona w Banku Powiatowym w Suwałkach. W 1951 ukończyła studia prawnicze na Uniwersytecie Łódzkim, w trakcie nauki pracowała jako księgowa w Centrum Zarządzania Przemysłem Skórzanym w Łodzi. Po studiach podjęła pracę jako nauczycielka w Zespole Szkół Ekonomicznych CRS „Samopomoc Chłopska”, później zatrudniona m.in. w Technikum Mechanicznym, Oddziale Spółdzielczości Pracy im. Marii Konopnickiej (jako radca prawny) oraz w Wojewódzkiej Spółdzielni Ogrodniczo-Pszczelarskiej w Suwałkach. 
Od 1962 pozostawała członkiem Stronnictwa Demokratycznego. W wyborach w 1969 uzyskała mandat członka Powiatowej Rady Narodowej w Suwałkach, była jej wiceprzewodniczącą. Po reformie administracyjnej w 1975 przez rok zasiadała w Wojewódzkiej Radzie Narodowej w Suwałkach. W wyborach w 1976 rekomendowana przez Stronnictwo Demokratyczne na miejsce mandatowe w okręgu Suwałki podczas wyborów Sejmu PRL VII kadencji. Zasiadła w Komisji Pracy i Spraw Socjalnych. W wyborach w 1980 uzyskała reelekcję. W Sejmie VIII kadencji była członkiem Komisji: Przemysłu Lekkiego, Rolnictwa i Przemysłu Spożywczego, Spraw Wewnętrznych i Wymiaru Sprawiedliwości oraz Przemysłu.
Wieloletnia i zasłużona działaczka Ligi Kobiet, Towarzystwa Przyjaźni Polsko-Radzieckiej oraz Ochotniczej Rezerwy Milicji Obywatelskiej. Uhonorowana m.in. Krzyżem Kawalerskim i Oficerskim Orderu Odrodzenia Polski, Medalem 30-lecia Polski Ludowej i Srebrnym Krzyżem Zasługi.

</doc>
<doc id="1779025" url="https://pl.wikipedia.org/wiki?curid=1779025" title="Senneterre">
Senneterre

Senneterre – miasto w Kanadzie, w prowincji Quebec, w regionie Abitibi-Témiscamingue i MRC La Vallée-de-l’Or. Miasto zostało nazwane na cześć Henriego de La Ferté-Senneterre, XVII-wiecznego marszałka Francji. Jest to drugą w Quebecu i trzecia w Kanadzie największa (pod względem powierzchni) gmina.
Liczba mieszkańców Senneterre wynosi 2 993. Język francuski jest językiem ojczystym dla 94,9%, angielski dla 0,5% mieszkańców (2006).

</doc>
<doc id="1779026" url="https://pl.wikipedia.org/wiki?curid=1779026" title="Miasto popiołów">
Miasto popiołów

Miasto popiołów (ang. "City of Ashes") – druga część serii "Dary anioła", napisanej przez Cassandrę Clare, została wydana w Polsce 21 października 2009 roku.

</doc>
<doc id="1779028" url="https://pl.wikipedia.org/wiki?curid=1779028" title="Bitwa pod Prion">
Bitwa pod Prion

Bitwa pod Prion – starcie zbrojne, które miało miejsce w roku 238 p.n.e. 
W roku 239 p.n.e. doszło do oblężenia Kartaginy przez zbuntowane wojska najemników wspieranych przez króla Syrakuz Hierona II i Rzymian. Rok później naczelnym wodzem Kartagończyków wybrano Hamilkara a armia kartagińska wyparła buntowników z okolic miasta. Hamilkar otoczył przeciwnika, który z uwagi na brak żywności zdecydował się poddać. Przywódcy najmników Autaritos, Zarzas i Spendios rozpoczęli rozmowy z Hamilkarem, zakończone oddaniem się w ręce zwycięzców. Na wieść o pojmaniu swoich wodzów główne wojska najemników chwyciły za broń. Pod miejscowością Prion doszło do bitwy, w której po otoczeniu buntowników przez wyposażone w słonie bojowe siły Hamilkara wybito ponad 40 000 najmników. Po tym zwycięstwie przywódców buntu ukrzyżowano. Do końca roku 238 p.n.e. stoczono jeszcze kilka potyczek przeciwko ostatniemu z przywódców najemników Mathosowi, zakończonych zwycięstwem Hamilkara. 

</doc>
<doc id="1779029" url="https://pl.wikipedia.org/wiki?curid=1779029" title="Strużanka">
Strużanka

Strużanka ("Strużka") – struga, prawy dopływ Iłżanki o długości 17,63 km i powierzchni zlewni 61,99 km².
Struga wypływa na północny zachód od wsi Wólka Dąbrowska w województwie mazowieckim, gminie Ciepielów. Płynie na wschód, przepływa pod drogą krajową nr 79. Potem mija miejscowości: Katarzynów i Wólka, a po minięciu wsi Baranów wpada do Iłżanki.

</doc>
<doc id="1779030" url="https://pl.wikipedia.org/wiki?curid=1779030" title="Close My Eyes (singel Sandera van Doorna)">
Close My Eyes (singel Sandera van Doorna)

Close My Eyes to elektroniczna piosenka holenderskiego DJ-a i producenta Sandera van Doorna, a także brytyjskiego wokalisty Robbie Williamsa. Utwór został wyprodukowany przez grupę Pet Shop Boys i Chrisa Zippela.

</doc>
<doc id="1779034" url="https://pl.wikipedia.org/wiki?curid=1779034" title="WrestleMania 22">
WrestleMania 22

WrestleMania 22 – 22. edycja WrestleManii, która odbyła się 2 kwietnia 2006 roku na Allstate Arena w Chicago.

</doc>
<doc id="1779036" url="https://pl.wikipedia.org/wiki?curid=1779036" title="Jan Fajęcki">
Jan Fajęcki

Jan Paweł Fajęcki (ur. 30 czerwca 1922 w Warszawie, zm. 4 sierpnia 2012 tamże) – polski ekonomista, wydawca i wykładowca, dyrektor Wydawnictwa SD "Epoka" (od 1960), poseł na Sejm PRL VIII kadencji (1980–1985).
Życiorys.
Syn Apolinarego i Marty. Ukończył studia ekonomiczne na SGH i SGPiS. W 1945 podjął pracę w Państwowej Wytwórni Papierów Wartościowych. Od 1953 zatrudniony w Wydawnictwie Przemysłu Poligraficznego oraz Ministerstwie Kultury i Sztuki. W 1960 objął obowiązki dyrektora, a później przewodniczącego Zarządu i redaktora naczelnego Wydawnictwa Stronnictwa Demokratycznego "Epoka". Wykładał w Katedrze Ekonomiki Pracy SGPiS, będąc jednocześnie wykładowcą poligrafii na Politechnice Warszawskiej.
W 1962 wstąpił do Stronnictwa Demokratycznego, zasiadał w Stołecznym oraz (w latach 1973–1985) w Centralnym Komitecie partii. Od 1976 był członkiem prezydium CK SD, w tym od 1981 jego wiceprzewodniczącym i członkiem Sekretariatu. W latach 1980–1985 pełnił mandat posła na Sejm PRL VIII kadencji. Pełnił obowiązki członka Komisji: Kultury i Sztuki (później: Kultury) oraz Spraw Zagranicznych (jako wiceprzewodniczący). Od 1980 do 1981 był sekretarzem Klubu Poselskiego SD, a od kwietnia 1981 przewodniczył Klubowi, będąc z jego ramienia członkiem Konwentu Seniorów.
Założył spółkę wydawniczą "Patria", przygotowującą materiały pomocnicze dla uczniów i studentów.
Działał w Towarzystwie Przyjaźni Polsko-Radzieckiej oraz Polskim Towarzystwie Ekonomicznym. Odznaczony m.in. Orderem Sztandaru Pracy II klasy oraz Krzyżami Komandorskim i Kawalerskim Orderu Odrodzenia Polski, Złotym Krzyżem Zasługi (1955), Medalem 10-lecia Polski Ludowej (1955), a także Orderem Uśmiechu.
Ojciec dwóch córek – Aleksandry Fajęckiej i Ewy Fajęckiej-Dembińskiej.
Zmarł 4 sierpnia 2012 w Warszawie i 8 sierpnia został pochowany na warszawskich Powązkach (kwatera 267-1-1).

</doc>
<doc id="1779037" url="https://pl.wikipedia.org/wiki?curid=1779037" title="Tępozębne">
Tępozębne

Tępozębne, bradiodonty (†Bradyodonti) – kopalne ryby chrzęstnoszkieletowe o szerokich, płytkowanych zębach. Uważane za grupę wyjściową zrosłogłowych (Holocephali). Ich szczątki – głównie szczęki i zęby – znane są z pokładów od górnego dewonu do górnego permu. Klasyfikowane są, w zależności od autora, w randze gromady, podgromady lub rzędu albo jako takson siostrzany dla Elasmobranchii, czasami synonimizowane z Holocephali.

</doc>
<doc id="1779038" url="https://pl.wikipedia.org/wiki?curid=1779038" title="Bradiodonty">
Bradiodonty



</doc>
<doc id="1779039" url="https://pl.wikipedia.org/wiki?curid=1779039" title="Bradyodonti">
Bradyodonti



</doc>
<doc id="1779040" url="https://pl.wikipedia.org/wiki?curid=1779040" title="Clive Beverley Glynn">
Clive Beverley Glynn

Clive Beverley Glynn (ur. 9 kwietnia 1893 w Liverpoolu, zm. 3 grudnia 1946 w Cullompton) – angielski as myśliwski okresu I wojny światowej. Autor 8 zwycięstw powietrznych.
Clive Glynn służył w wojsku prawdopodobnie od lata 1914 roku w "10th (Scottish) Battalion, The King's (Liverpool Regiment)".
Na początku 1918 roku został przydzielony do eskadry myśliwskiej No. 74 Squadron RAF. Pierwsze zwycięstwo powietrzne odniósł nad 29 kwietnia. W czasie walki pilotów z No. 74 Squadron RAF z pilotami z Jasta 36 Clive Glynn zestrzelił ówczesnego dowódcę Jasta 36, jednego z największych asów niemieckich Heinricha Bongartza.
Do końca wojny Clive Glynn odniósł jeszcze 7 zwycięstw powietrznych, ostatnie 9 października.
Clive Beverley Glynn był odznaczony m.in. :

</doc>
<doc id="1779042" url="https://pl.wikipedia.org/wiki?curid=1779042" title="Wyżni Podkrywański Chodnik">
Wyżni Podkrywański Chodnik

Wyżni Podkrywański Chodnik (słow. "Vyšný podkrivanský chodnik") – znakowany czerwono szlak turystyczny w słowackich Tatrach Wysokich, część Magistrali Tatrzańskiej od osady Podbańska do Szczyrbskiego Jeziora. Przebiega południowymi podnóżami Krywania i okolicznymi dolinami na wysokości 920–1457 m n.p.m. Wybudowany został w 1889, wówczas nosił nazwę „Reitweg” i był bardzo mylny. Błądził tu w 1906 r. Mieczysław Orłowicz, a w 1914 r. Jan Kasprowicz prowadzący na Krywań malarza Władysława Jarockiego. Przez cały dzień błąkali się perciami wydeptanymi przez woły, wreszcie zamiast na Krywań dotarli do Podbańskiej.
Szlak prowadzi cały czas przez las, jednak potężny wiatr w 2004 r. zmiótł znaczne połacie tego lasu, tak że przez dużą część trasy otwierają się rozległe widoki na Tatry i Liptów. W sierpniu w wiatrołomach zakwitają na różowo olbrzymie łany wierzbówki kiprzycy. Obecnie szlak jest bardzo dobrze oznakowany i istnieją na nim cztery nazwane rozdroża z podaną wysokością n.p.m., wiatami dla turystów i tabliczkami informacyjnymi szlaków:
Łączny czas przejścia całego Wyżniego Podkrywańskiego Chodnika od Podbańskiej do Szczyrbskiego Jeziora 4:45 h, ↓ 4:15 h (czasy przejść na podstawie mapy "Tatry Wysokie słowackie i polskie").

</doc>
<doc id="1779047" url="https://pl.wikipedia.org/wiki?curid=1779047" title="Wetland">
Wetland



</doc>
<doc id="1779050" url="https://pl.wikipedia.org/wiki?curid=1779050" title="Janick Klausen">
Janick Klausen

Janick Klausen (ur. 3 kwietnia 1993) – duński lekkoatleta specjalizujący się w skoku wzwyż.

</doc>
<doc id="1779051" url="https://pl.wikipedia.org/wiki?curid=1779051" title="Jeff Hackett">
Jeff Hackett

Jeff Hackett (ur. 1 czerwca 1968 w London w prowincji Ontario w Kanadzie) – były kanadyjski hokeista.
Jego syn Montana (ur. 1996) i bratanek Matt (ur. 1990) także zostali hokeistami.
Kariera klubowa.
W latach 1988-2004 występował w lidze NHL na pozycji bramkarza. Wybrany z numerem (34) w drugiej rundzie draftu NHL w 1987 roku przez New York Islanders. Oprócz drużyny z Nowego Jorku, grał także w San Jose Sharks, Chicago Blackhawks, Montreal Canadiens, Boston Bruins oraz Philadelphia Flyers. W sezonach zasadniczych NHL rozegrał łącznie 500 spotkań. Karierę zawodową hokeisty zakończył w 2004. Od 2006 roku został trenerem bramkarzy w Colorado Avalanche.

</doc>
<doc id="1779053" url="https://pl.wikipedia.org/wiki?curid=1779053" title="Grzegorz Dziemidowicz">
Grzegorz Dziemidowicz

Grzegorz Dziemidowicz (ur. 20 lutego 1943 w Warszawie) – polski orientalista, archeolog, dziennikarz i dyplomata, ambasador RP w Egipcie i Sudanie (1994–1999) oraz w Grecji (2001–2005).
Życiorys.
Ukończył studia w zakresie egiptologii w Instytucie Orientalistycznym Uniwersytetu Warszawskiego oraz Podyplomowe Studium Dziennikarstwa UW.
Po ukończeniu studiów, w latach 1966–1968 uczestniczył w misjach archeologicznych w Egipcie i Sudanie. Od 1969 pracował jako dziennikarz w Polskim Radiu. W latach 1986–1988 współpracował z polskim przedsiębiorstwem Dromex w Libii. Na przełomie lat 80. i 90. był redaktorem, a następnie szefem działu zagranicznego w "Wiadomościach" TVP.
Od 1991 pracował w strukturach Ministerstwa Spraw Zagranicznych. W latach 1991–1994 był rzecznikiem prasowym i wicedyrektorem gabinetu ministra. Od 1994 pełnił funkcję Ambasadora RP w Kairze, akredytowanego również w Sudanie. Po powrocie do Polski w 1999 objął stanowisko dyrektora Departamentu Systemu Informacji MSZ. W latach 2000–2001 był ponownie rzecznikiem prasowym Ministerstwa. Od 2001 do 2005 kierował polską placówką dyplomatyczną w Atenach. W latach 2006–2007 był dyrektorem Akademii Dyplomatycznej MSZ.
Wykłada w Collegium Civitas w Warszawie i na Wydziale Nauk Humanistycznych Uniwersytetu Kardynała Stefana Wyszyńskiego.

</doc>
<doc id="1779055" url="https://pl.wikipedia.org/wiki?curid=1779055" title="Partia Postępu (Norwegia)">
Partia Postępu (Norwegia)

Partia Postępu (bokmål: "Fremskrittspartiet", nynorsk: "Framstegspartiet") – norweska narodowo-konserwatywna i neoliberalna partia polityczna założona w 1973. W wyborach w 2021 roku zdobyła 21 mandatów, co uczyniło ją czwartą pod względem liczby posłów partią w parlamencie.
20 stycznia 2020 Partia Postępu zadecydowała o wystąpieniu z rządu Erny Solberg.

</doc>
<doc id="1779063" url="https://pl.wikipedia.org/wiki?curid=1779063" title="Dialekt sułkowski">
Dialekt sułkowski



</doc>
<doc id="1779066" url="https://pl.wikipedia.org/wiki?curid=1779066" title="PTEw">
PTEw



</doc>
<doc id="1779067" url="https://pl.wikipedia.org/wiki?curid=1779067" title="US Open 2009 (gra pojedyncza chłopców)">
US Open 2009 (gra pojedyncza chłopców)



</doc>
<doc id="1779068" url="https://pl.wikipedia.org/wiki?curid=1779068" title="Simon w krainie rysunków">
Simon w krainie rysunków

Simon w krainie rysunków (ang. "Simon in the Land of Chalk Drawings", 1977-1978) – brytyjski serial animowany.
Opis fabuły.
Serial opowiada o przygodach młodego chłopca – Simona, który uwielbia rysować za pomocą kredy. Postacie narysowane przez niego stają się prawdziwe i zapraszają go do swojej krainy do której wejście prowadzi po drabinie.

</doc>
<doc id="1779069" url="https://pl.wikipedia.org/wiki?curid=1779069" title="Ulica Francuska w Katowicach">
Ulica Francuska w Katowicach

Ulica Francuska w Katowicach − jedna z najważniejszych ulic w katowickich jednostkach pomocniczych: Osiedle Paderewskiego-Muchowiec i Śródmieście. Łączy centrum Katowic z lotniskiem w Muchowcu i Katowickim Parkiem Leśnym.
Przebieg.
Rozpoczyna swój bieg przy skrzyżowaniu z ulicą Warszawską. Następnie przecina ją skrzyżowanie z deptakiem (ul. Mariacka), skąd widoczny jest katowicki kościół Mariacki. Za skrzyżowaniem znajduje się most kolejowy (trasa Katowice−Warszawa − linia kolejowa nr 1 oraz trasa Wrocław - Kraków−Przemyśl), z dopuszczalną wysokością pojazdów samochodowych do 3,1 m. Za skrzyżowaniem z ul. Powstańców znajduje się drogowy "Węzeł Francuska" (z autostradą A4). Następnie ulica przebiega wzdłuż ogródków działkowych (POD Rymera, POD Kombatant) i lotniska w Muchowcu. Kończy swój bieg przy Stacji Towarowej Muchowiec.
Historia.
Ulica Francuska została zabudowana w drugiej połowie XIX wieku według planu Nepilly'ego z 1875 (blok zamknięty ulic na wschód od Rynku). Posiada przebieg południkowy. W 1895 przy ulicy oddano do użytku Szpital Spółki Brackiej (niem. "Knappschaftslazarett"), dzisiaj Szpital Kliniczny im. Andrzeja Mielęckiego. Na jego dziedzińcu znajduje się obelisk, upamiętniający Andrzeja Mielęckiego. W okresie Rzeszy Niemieckiej (do 1922) ulica nosiła nazwę "Emmastraße". Taka też nazwa obowiązywała w okresie niemieckiej okupacji Polski w latach 1939−1945. Nazwa pochodziła od działającej tu od 1842 huty cynku "Emma". W 1922 ulica otrzymała nazwę "Francuska" na pamiątkę stacjonujących pod numerem "20" i "24" sztabu francuskiego 91. Brygady Strzelców, zabezpieczającego Międzysojuszniczą Komisję Rządzącą i Plebiscytową w czasie plebiscytu na Górnym Śląsku. W latach międzywojennych przy ul. Francuskiej swoją siedzibę miały: kaplica metodystów, w której modlili się także starokatolicy (pod numerem "27"), skład trumien Franciszka Solka (pod numerem "22"), Apteka Administracji Spółki Brackiej (pod numerem "34"), Zarząd Związku Zawodowego Robotników Przemysłu Górniczego (w 1936 należało do niego 22266 osób, posiadał siedzibę pod numerem "4"), Katowickie Biuro Zaopatrzenia Sprzętu Samochodowego "Motozbyt" (ul. Francuska 32), skład wódek i koniaków spółki "Szustow i Synowie" (ul. Francuska 27), przedszkole prywatne Towarzystwa Polskich Ewangelików (ul. Francuska 40), towarzystwo ubezpieczeniowe "Port" (pod numerem "1"), Bank Ziemiański (pod numerem "22"), Wojskowy Sąd Rejonowy (ul. Francuska 49), dowództwo 23 Dywizji Piechoty i Pluton Żandarmerii (pod numerem "49"). W miejscu obecnego skrzyżowania ul. Francuskiej i Al. Górnoślaskiej w 1828 roku założono hutę cynku Emma.
Od 1945 pod numerem "20" funkcjonowała firma "Capello", oferująca rowery, radia i artykuły elektroniczne.
Dnia 3 sierpnia 2010 ulicą prowadziła trasa trzeciego etapu wyścigu kolarskiego Tour de Pologne 2010, a 2 sierpnia 2011 − trasa trzeciego etapu Tour de Pologne 2011.
W 2010 zburzono kamienicę przy ul. Mariackiej 27 / ul. Francuskiej 5.
Obiekty i instytucje.
Przy ulicy Francuskiej znajdują się następujące historyczne obiekty:
Przy ul. Francuskiej znajdują się: "Galeria Na Francuskiej" (ul. Francuska 13), Wojewódzki Sztab Wojskowy w Katowicach (ul. Francuska 30), Wojskowa Komenda Uzupełnień w Katowicach (ul. Francuska 30), Wojskowe Biuro Emerytalne w Katowicach (ul. Francuska 30), Śląski Związek Piłki Nożnej (ul. Francuska 32), Biurowiec Francuska 70 (powstał w latach 70. XX wieku jako siedziba Przedsiębiorstwa Budownictwa Węglowego), Katowicki Klub Jeździecki. W 2009 przy ulicy Francuskiej oddano do użytku nowy gmach katowickiego Sądu Okręgowego (uroczyście otwarty 29 września 2009). W sąsiedztwie sądu powstało Centrum Biurowe Francuska, którego inwestorem była firma Globe Trade Centre.
Przy ul. Francuskiej 180a i 182 znajduje się ośrodek jazdy konnej.
Infrastruktura.
Pod ulicą zlokalizowany jest wodociąg ∅315 mm PE. Ulicą Francuską kursują linie autobusowe ZTM .

</doc>
<doc id="1779072" url="https://pl.wikipedia.org/wiki?curid=1779072" title="Vanth (księżyc)">
Vanth (księżyc)

Vanth, pełna nazwa (90482) Orkus I Vanth – naturalny satelita planetoidy transneptunowej (90482) Orkus.
Odkrycie i nazwa obiektu.
Vanth został odkryty 13 listopada 2005 roku przez astronomów M.E. Browna i T.-A. Suera za pomocą teleskopu Hubble’a. O odkryciu poinformowano 22 lutego 2007 roku. Nazwa zaczerpnięta została z mitologii etruskiej.
Właściwości fizyczne.
Jest to obiekt o średnicy szacowanej na 443 ± 10 km. Obiega Orkusa w czasie ok. 9,539154 dni, w średniej odległości ok. 9000 km.

</doc>
<doc id="1779073" url="https://pl.wikipedia.org/wiki?curid=1779073" title="Jarosław Starzyk">
Jarosław Starzyk

Jarosław Robert Starzyk (ur. 1963 w Olsztynie) – polski ekonomista i dyplomata, ambasador RP w Szwajcarii i Liechtensteinie, stały przedstawiciel RP przy Unii Europejskiej.
Życiorys.
W 1989 ukończył studia na Wydziale Handlu Zagranicznego Szkoły Głównej Planowania i Statystyki, a w latach 1990–1991 odbył studia podyplomowe w Akademii Dyplomatycznej w Wiedniu.
W 1989 podjął pracę w dyplomacji, początkowo był zatrudniony w Departamencie Międzynarodowych Stosunków Ekonomicznych Ministerstwa Spraw Zagranicznych. W latach 1992–1997 pełnił funkcję attaché ds. ekonomicznych w Ambasadzie RP w Sztokholmie. Po powrocie do Polski objął stanowisko naczelnika Wydziału Koordynacji w Departamencie Integracji Europejskiej, a następnie został zastępcą dyrektora Departamentu Unii Europejskiej MSZ. W latach 1999–2004 pracował w Stałym Przedstawicielstwie RP przy Unii Europejskiej w Brukseli jako radca-minister, odpowiadając za koordynację negocjacji dotyczących członkostwa Polski w UE. Od 2004 był I radcą w Departamencie Unii Europejskiej, a w 2005 został zastępcą dyrektora Departamentu Zagranicznej Polityki Ekonomicznej MSZ w randze radcy-ministra. W 2006 objął kierownictwo Departamentu Unii Europejskiej, rok później został ambasadorem tytularnym.
1 lipca 2008 objął funkcję ambasadora RP w Szwajcarii, będąc jednocześnie akredytowany w Liechtensteinie. Stanowiska te zajmował do sierpnia 2015. 25 lutego 2016 został mianowany stałym przedstawicielem RP przy Unii Europejskiej. W październiku 2017 podał się do dymisji, co motywował względami osobistymi.

</doc>
<doc id="1779077" url="https://pl.wikipedia.org/wiki?curid=1779077" title="Frederick John Hunt">
Frederick John Hunt

Frederick John Hunt (ur. 1899 w Whitchurch, zm. 17 marca 1954 w Basingtroke) – angielski asów myśliwskich okresu I wojny światowej. Autor 9 zwycięstw powietrznych.
Służbę w RFC rozpoczął prawdopodobnie na początku 1918 roku. Od lata został przydzielony do No. 74 Squadron RAF. W jednostce służył do końca wojny.
Pierwsze zwycięstwo powietrzne odniósł 1 września 1918 roku nad niemieckim balonem obserwacyjnym. Z jego dziewięciu zwycięstw powietrznych dwa stanowiły balony, a pozostałe 7 samoloty Fokker D.VII.
Frederick John Hunt był odznaczony m.in.:

</doc>
<doc id="1779078" url="https://pl.wikipedia.org/wiki?curid=1779078" title="Miguel Miramón">
Miguel Miramón

Miguel Miramón (ur. 29 września 1832 w Meksyku, zm. 19 czerwca 1867 w Cerro de las Campanas w stanie Querétaro) – meksykański polityk konserwatywny i wojskowy, prezydent Meksyku, a później wielki marszałek Cesarstwa Meksyku. Przyczynił się do osadzenia na tronie cesarza Maksymiliana.
Życiorys.
Urodził się 29 września 1832 roku w mieście Meksyk. W wieku piętnastu lat rozpoczął naukę w Akademii Wojskowej. W końcu roku 1847 roku służył pod rozkazami generała Santa Anny biorąc udział w wojnie przeciwko Stanom Zjednoczonym. 13 września 1847 roku brał udział w obronie twierdzy Chapultepec. W armii meksykańskiej dosłużył się stopnia pułkownika.
Po wojnie został instruktorem w Akademii Wojskowej, a w 1855 roku został pułkownikiem. W czasie rewolucji ayutlańskiej w 1856 roku, która doprowadziła do obalenia Santa Anny i przejęcia władzy przez Igniacio Comonforta, a potem przez Benito Juareza, Miramón walczył po stronie konserwatystów przeciwko liberałom.
W 1857 roku konserwatyści wystąpili przeciwko rządom liberałów, rozpoczynając tzw. wojnę o reformę. Po obaleniu liberała Comonforta, konserwatyści ogłosili prezydentem generała Féliksa Zuolagę. Po jego śmierci urząd prezydenta przejął tymczasowo Miramón. Benito Juárez uważany przez liberałów za jedynego prawowitego prezydenta, postanowił kontynuować walkę z rządem konserwatystów.
Sprawując dowództwo nad siłami zbrojnymi konserwatystów, Miramón dwukrotnie, bez powodzenia próbował zająć bronione przez liberałów Veracruz. Wkrótce sytuacja na froncie przybrała niekorzystny dla konserwatystów obrót. W grudniu 1860 roku Juárez zajął miasto Meksyk, a Miramón musiał uchodzić za granicę. Schronienie znalazł na Kubie, następnie przeniósł się do Europy. Podczas pobytu w Europie nawiązał kontakty z cesarzem Francji Napoleonem III, który przygotowywał interwencję zbrojną w Meksyku w celu wyegzekwowania od meksykańskiego rządu zaległości finansowych i osadzeniu na tronie austriackiego arcyksięcia Maksymiliana.
Po opanowaniu Meksyku przez Maksymiliana, Miramón wrócił do kraju w 1863 roku i został mianowany wielkim marszałkiem. W latach 1864–1866 sprawował funkcję ambasadora Meksyku w Prusach. W 1866 roku powrócił do Meksyku i wziął udział w walkach z siłami republikańskimi. W czerwcu 1867 roku w bitwie pod Querétaro został ranny i trafił do niewoli. 19 czerwca 1867 roku zginął rozstrzelany wraz z cesarzem Maksymilianem na pobliskim wzgórzu w Cerro de las Campanas.
Odznaczony papieskim krzyżem Orderu Piusa IX 3 czerwca 1864 roku.

</doc>
<doc id="1779080" url="https://pl.wikipedia.org/wiki?curid=1779080" title="Małyszyniec">
Małyszyniec

Małyszyniec – struga dorzecza Wisły, prawy dopływ Iłżanki o długości 13,38 km. Zaczyna swój bieg w okolicach wsi: Małyszyn Dolny (Stary). Jej początek znajduje się w obszarze Natura 2000 (Uroczyska Lasów Starachowickich), gdzie też zaopatruje w wody okoliczne stawy rybne. Przepływa przez Jasieniec-Maziarze, Jasieniec Iłżecki Górny, Białkę i w okolicach wsi Kolonia Seredzice wpada do Iłżanki.

</doc>
<doc id="1779081" url="https://pl.wikipedia.org/wiki?curid=1779081" title="Gründlach">
Gründlach

Gründlach – niewielka rzeka w Niemczech o długości około 20 km; prawy dopływ Regnitz; należąca do dorzecza Menu i Renu.
Wypływa spod osiedla Kleingeschaidt w mieście Heroldsberg a uchodzi do Regnitz koło Erlangen. Przepływa przez Heroldsberg, Lauf an der Pegnitz, a także przez dzielnice Norymbergi. Po drodze zbiera wodę z ośmiu strumieni.

</doc>
<doc id="1779083" url="https://pl.wikipedia.org/wiki?curid=1779083" title="Franciszek Loeffler">
Franciszek Loeffler

Franciszek Loeffler (ur. 4 września 1875 w Kielcach lub Radomsku, zm. 24 lutego 1919 w Kielcach) – działacz socjalistyczny i niepodległościowy. Lider Polskiej Partii Socjalistycznej w Kielcach. Komisarz rządu Tymczasowego Rządu Ludowego Republiki Polskiej Ignacego Daszyńskiego, a następnie rządu Jędrzeja Moraczewskiego na Kielce i powiat kielecki. Poseł na Sejm Ustawodawczy w 1919, działacz oświatowy i publicysta.
Życiorys.
Urodził się w rodzinie drobnego kupca Jana Loefflera i Klementyny z domu Rejchelt. Ukończył gimnazjum filologiczne w Kielcach, a następnie podjął pracę księgowego. Od 1895 był członkiem pierwszego koła Polskiej Partii Socjalistycznej w Kielcach. Stał się jednym z liderów PPS i członkiem Komitetu Okręgowego, za co został uwięziony na siedem miesięcy w X pawilonie Cytadeli Warszawskiej, a następnie wydalony z granic Królestwa. Po powrocie uczestniczył w wydarzeniach rewolucji 1905 roku, m.in. organizował w 1906 pierwszy związek zawodowy – Stowarzyszenie Górników w Kielcach, oraz uczestniczył w strajku szkolnym.
Po rozbiciu struktur PPS, zaczął brać udział w działalności oświatowej. Był członkiem konspiracyjnego zarządu Czytelni Naukowej, powstałej w 1906. Współdziałał w organizowaniu Towarzystwa Biblioteki Publicznej w Kielcach. Był członkiem zarządu Towarzystwa, w 1909 pełnił funkcję sekretarza (1909), później wiceprezesa, prowadził też księgowość. Organizował również Stowarzyszenie Kursów dla Analfabetów Dorosłych. Organizator 152 ruchomych kompletów książek dla nauczycieli i robotników na Kielecczyźnie. Był korespondentem „Robotnika” i „Jedności Robotniczej” oraz współpracownikiem pisma „Echa Kieleckie” (1906–1907).
Po rozpoczęciu I wojny światowej współpracował z utworzoną przez Józefa Piłsudskiego Polską Organizacją Narodową. Po opuszczeniu Kielc przez legionistów pierwszej Kompanii Kadrowej, zagrożony aresztowaniem, opuścił miasto i przeniósł się do Jabłonkowa na Śląsku Cieszyńskim. Do Kielc powrócił w połowie 1915, odbudowując struktury PPS. Podjął również działalność na rzecz konsolidacji organizacji niepodległościowych. Współtworzył Zjednoczone Organizacje Niepodległościowe w Kielcach. Pełnił funkcję przewodniczącego Narodowej Rady Okręgowej Ziemi Kieleckiej. Członek Centralnego Komitetu Narodowego w Warszawie (XII 1915 - II 1917).
Reprezentował kieleckie w Centralnym Komitecie Narodowym w Warszawie, był również członkiem Okręgowej Komisji Porozumiewawczej Stronnictw Niepodległościowych. Uczestniczył w pracach POW.
Od grudnia 1915 do marca 1917 pełnił funkcję redaktora naczelnego pisma „Ziemia Kielecka”. Pismo było wspierane przez POW, Ligę Kobiet Pogotowia Wojennego oraz PPS i stanowiło półoficjalny organ legionowy.
15 października 1917 odsłaniał tablicę ku czci Tadeusza Kościuszki, w setną rocznicę śmierci Naczelnika. Ponieważ podczas uroczystości Franciszek Loeffler wraz z PPS wystąpili, z czerwonym sztandarem, wobec czego biskup Augustyn Łosiński, przeniósł uroczystości kościelne na 21 października.
Od 1917 kierował okręgiem kieleckim Pogotowia Bojowego PPS. Objął również funkcję przewodniczącego Okręgowego Komitetu Robotniczego PPS w Kielcach.
W listopadzie 1918 uczestniczył w rozbrajaniu żołnierzy austriackich w Kielcach. Od listopada 1918 pełnił funkcję komisarza Tymczasowego Rządu Ludowego Republiki Polskiej Ignacego Daszyńskiego na Kielce i powiat kielecki. Nie mógł jednak początkowo objąć swoich zadań, z uwagi na sprzeciw oddziału Wojska Polskiego, podporządkowanego Radzie Regencyjnej. Miejski radny z ramienia PPS.
W pierwszych dniach stycznia 1919 został oskarżony przez „Gazetę Warszawską”, a za nią 4 stycznia przez „Gazetę Kielecką”, że jako komisarz rządu skierował do Ministerstwa Spraw Wewnętrznych raport nr 17, dotyczący wysyłania agitatorów celem przeciwdziałania agitacji kleru i prawicy w trakcie wyborów. Minister spraw wewnętrznych zaprzeczył istnieniu takiego raportu, jednak zwrócił się do komisarza, że gdyby fakt wysyłania agitatorów miał miejsce, jest to czynność niedopuszczalna. Prawdopodobnie jednak dokument taki nie powstał.
W wyborach parlamentarnych w 1919, został wybrany jako jeden z czternastu posłów PPS do Sejmu Ustawodawczego z obszaru zaboru rosyjskiego w okręgu nr 24 (Sandomierz). Zmarł w lutym 1919, w trakcie epidemii tyfusu plamistego w Kielcach. Na jego miejsce do Sejmu Ustawodawczego wszedł z listy PPS Antoni Pączek.
Od 1898 jego żoną była Jadwiga Walentyna z domu Jokiel, z którą miał córkę Jadwigę oraz synów Jana i Juliusza. Został pochowany na Cmentarzu Starym w Kielcach, kwatera 6-B. Jego imię nosi jedna z ulic w Kielcach. Jak zwrócili uwagę czytelnicy lokalnej gazety „Echo dnia”, władze miasta błędnie oznaczyły ulicę imieniem: „F. Leofflera” zamiast „F. Loefflera”.

</doc>
<doc id="1779087" url="https://pl.wikipedia.org/wiki?curid=1779087" title="Państwowy Bank Rolny">
Państwowy Bank Rolny

Państwowy Bank Rolny – bank powstały w 1919 r. jako Polski Bank Rolny i przemianowany w 1921 r. na Państwowy Bank Rolny (PBR).
Opis.
Przedmiotem jego działalności było udzielanie kredytów krótkoterminowych i długoterminowych drobnym i średnim rolnikom – w znacznym stopniu jego działalność była nakierowana na zabezpieczenie finansowe realizowanej w II RP reformy rolnej.
W czasie II wojny światowej PBR został poddany ścisłej kontroli przez niemieckie władze okupacyjne Generalnego Gubernatorstwa, które w 1940 r. powołały niemieckiego powiernika i przemianowały go na "Staatliche Agrarbank". PBR w czasie wojny poniósł najwyższe ze wszystkich polskich banków straty finansowe. W 1948 r. PBR został przekształcony w Bank Rolny, który "de facto" został likwidatorem PBR. Następcą prawnym Banku Rolnego (a tym samym PBR) jest Bank Gospodarki Żywnościowej, powstały w 1975 r. z połączenia z Centralnym Związkiem Spółdzielni Oszczędnościowo-Pożyczkowych.
Długoletnim (1927–1938, z przerwą 1932–33) prezesem PBR był Seweryn Ludkiewicz. Przed wojną prezesem był Kazimierz Stamirowski, w momencie wybuchu II wojny światowej prezesem był Maurycy Jaroszyński, zaś w komisji rewizyjnej był m.in. Józef Kucza.
Siedziba.
Siedziba centrali PBR mieściła się w Warszawie przy ul. Nowogrodzkiej 50, róg ul. Pankiewicza. Gmach został zbudowany w roku 1927 przez „Biuro Budowlane T. Czosnowski i Ska” według projektu Mariana Lalewicza. Fasada utrzymana jest w stylu petersburskiego klasycyzmu, natomiast mniej widoczne, wyższe partie budynku mają modernistyczny charakter.

</doc>
<doc id="1779089" url="https://pl.wikipedia.org/wiki?curid=1779089" title="KSL">
KSL



</doc>
<doc id="1779090" url="https://pl.wikipedia.org/wiki?curid=1779090" title="Marcin Pietrowski">
Marcin Pietrowski

Marcin Pietrowski (ur. 1 marca 1988 w Gdańsku) – polski piłkarz występujący na pozycji pomocnika w klubie Miedź Legnica.
Kariera klubowa.
Zawodnik od początku swojej kariery związany był z Lechią Gdańsk, której jest wychowankiem. Swój debiut w Ekstraklasie zaliczył 29 sierpnia 2009 roku w meczu ze Śląskiem Wrocław, zmieniając w 86 minucie, Marko Bajicia. Piłkarz zdobył swojego debiutanckiego gola w Ekstraklasie 16 października 2011 r. w meczu rozegranym przeciwko Zagłębiu Lubin.
Przed sezonem 2015/2016 przeszedł na zasadzie wolnego transferu do Piasta Gliwice.
Debiutanckie spotkanie w nowym zespole rozegrał 20 lipca 2015 roku w ramach Ekstraklasy z zespołem Bruk-Bet Termalica Nieciecza wygranym przez Piasta 1:0. Natomiast pierwszą bramkę strzelił w spotkaniu ligowym z Górnikiem Łęczna 10 września 2016 roku zremisowanym przez jego zespół 3:3.
W sezonie 2018/2019 Ekstraklasy zdobył z Piastem Gliwice mistrzostwo Polski.
7 lutego 2020 podpisał półtoraroczny kontrakt z Miedzią Legnica.

</doc>
<doc id="1779092" url="https://pl.wikipedia.org/wiki?curid=1779092" title="Ziemia obiecana (serial telewizyjny)">
Ziemia obiecana (serial telewizyjny)

Ziemia obiecana – polski 4-odcinkowy serial telewizyjny z 1978 w reżyserii Andrzeja Wajdy. Serial zrealizowany został na podstawie filmu kinowego o tym samym tytule, będącego adaptacją powieści Władysława Reymonta pt. "Ziemia obiecana".

</doc>
<doc id="1779093" url="https://pl.wikipedia.org/wiki?curid=1779093" title="Party in the U.S.A.">
Party in the U.S.A.

Party in the U.S.A. – ósmy singel amerykańskiej piosenkarki pop Miley Cyrus. Autorami piosenki są Łukasz Gottwald, Claude Kelly i Jessie J. Piosenka pochodzi z pierwszego minialbumu The Time of Our Lives. Utwór miał swoją premierę w radiu 3 sierpnia 2009 roku, ale zmieniono datę premiery ze względu na premierę internetową, która odbyła się 29 lipca 2009 roku.
Miley wykonała tę piosenkę na gali rozdania nagród 2009 Teen Choice Awards. Zamiast „And the JAY-Z (zaśpiewała Britney) song was on”, a zamiast w drugiej zwrotce „Britney” zaśpiewała: „And the Michael song was on”. Złożyła w ten sposób hołd zmarłemu Jacksonowi.
Teledysk.
Na początku pojawia się dużo ludzi, a w tłumie stoi czarny samochód z którego wysiada Cyrus. Piosenkarka spaceruje z kilkoma dziewczynami na terenie kina samochodowego. Tańczy i śpiewa na samochodach. W środku klipu pojawia się śpiewająca na tle flagi Ameryki. Pod koniec artystka huśta się w nocy na huśtawce oraz wykonuje utwór na scenie wśród czterech tancerek i rozwieszonej flagi USA. Choreografem i reżyserem klipu jest Chris Applebaum.

</doc>
<doc id="1779102" url="https://pl.wikipedia.org/wiki?curid=1779102" title="Steinach (dopływ Rodach)">
Steinach (dopływ Rodach)

Steinach - rzeka w Turyngii i Bawarii - Górnej Frankonii, w Niemczech, o dł. ok. 47 km.
Wypływa k. Neuhaus am Rennweg, uchodzi do Rodach k. Redwitz an der Rodach. Należy do dorzecza Menu i Renu.
Przepływa przez Steinach, Sonneberg, Föritz, a potem już na terenie Bawarii Mitwitz i Redwitz an der Rodach. Posiada kilkanaście pomniejszych dopływów.

</doc>
<doc id="1779106" url="https://pl.wikipedia.org/wiki?curid=1779106" title="W tajnej służbie Jej Królewskiej Mości (powieść)">
W tajnej służbie Jej Królewskiej Mości (powieść)

W tajnej służbie Jej Królewskiej Mości – powieść Iana Fleminga o przygodach agenta 007 czyli Jamesa Bonda. Napisana w 1963 roku, jest dziesiątą z kolei powieścią o Bondzie. Stanowi też drugą część tzw. trylogii Blofelda. Wrogiem numer 1 Jamesa Bonda jest tutaj po raz kolejny Ernst Stavro Blofeld, szef organizacji SPECTRE
Fabuła.
W tej powieści Bond ma ścigać Ernsta Stavro Blofelda, szefa organizacji WIDMO, którą rozbito w powieści: "Operacja Piorun". Bond podejrzewa, że Blofeld nie żyje, ale jego szef M ma co do tego inne zdanie. Bond prosi o urlop w poszukiwaniach, jedzie do Casino Royal. Nawiązuje znajomość z piękną Tracy. Ratuje ją przed długami pożyczając jej pieniądze podczas gry w pokera, ona zaś idzie z nim do łóżka. 
Następnego dnia Tracy chce się utopić w morzu, Bond jednak śledzi ją na plaży i ratuje w ostatniej chwili. Oboje trafiają na pokład statku ojca Tracy, szefa korsykańskiego gangu. Ojciec Tracy prosi go o to, by wyleczył jego córkę z depresji, a nawet ożenił się z nią. Tracy bowiem niedawno była zamężna i urodziła córkę, która jednak umarła, zaś jej mąż porzucił ją. Ojciec Tracy załatwił córce rozwód i teraz jego ludzie pilnują ją, by przypadkiem się nie zabiła. Bond z początku nie jest chętny do tego, ale potem daje się jakoś przekonać. Prosi ojca swej przyszłej żony o pomoc w znalezieniu Blofelda. Jak się okazuje trafił w dziesiątkę - szef korsykańskiego gangu ma bowiem na pieńku z Blofeldem, który podkradł mu kilku ludzi. Z łatwością wskazuje mu miejsce ukrycia szefa organizacji. 
Bond spędza kilka dni z Tracy i czuje, że coraz bardziej ją kocha. Wkrótce dowiaduje się, że Blofeld chce sfałszować swe drzewo genealogiczne, by mieć prawa do tytułu hrabiowskiego. Bond idzie do Czarnego Bazyliszka, pracującego w organizacji genealogicznej, który obiecuje mu pomóc. Wysyła Bonda jako sir Hilarego Laxtera, swego pracownika, by ten sfałszował Blofeldowi owo drzewo. Bond jako sir Hilary jedzie do Szwajcarii, gdzie w wysokich Alpach ukrywa się Blofeld. Obecnie prowadzi on sanatorium, gdzie leczy młode kobiety z różnych przypadłości (jak np. wstręt do kurczaków). W sanatorium jest pełno dziewczyn z porządnych rodzin, Bond jako sir Hilary zdobywa sobie u ich sympatię. Wkrótce spotyka się oko w oko z samym Blofeldem. Gra przed nim świetnie swoją rolę, zajmuje się poszukiwania korzeni Blofelda i uzasadnienia do tytułu hrabiowskiego. Bond obserwuje wszystkich pracowników Blofelda, szczególnie Irminę Bunt, tzw. prawą rękę Blofelda. Jeden z ludzi Blofelda zostaje zabity poprzez upozorowanie wypadku na torze bobslejowym - za to, że chciał zaciągnąć do łóżka jedną z dziewczyn.
Młode pacjentki zauroczone sir Hilarym proszą go tłumnie, by zbadał też ich pochodzenie, czy nie mają krewnych arystokratów - jedna z panien idzie z Bondem do łóżka i zdradza mu tajemnice leczenia Blofelda - hipnozę. Bond osobiście przysłuchuje się raz owej hipnozie, nie widzi w niej jednak nic złego. 
Bond pracuje nad drzewem genealogicznym dla Blofelda, ale przez przypadek jego tożsamość zostaje wydana. Ludzie Blofelda złapali bowiem jednego z agentów Social Sentre. Ciężko pobity agent widzi Bonda i zwraca się do niego po imieniu i powołuje się na przyjaźń z nim, Bond jednak dla własnego dobra musi się wyprzeć tej znajomości. Agent poniewczasie zrozumiał, jak wielki błąd popełnił, ale jest już za późno. Blofeld nabiera powoli podejrzeń. Bond pisze list atramentem sympatycznym (użył do tego swojego moczu) do M, po czym ucieka z siedziby Blofelda. Ścigany przez ludzi swego wroga zabija kilku z nich, wreszcie chowa się wśród gości na balu maskowym, gdzie spotyka Tracy. Wraz z dziewczyną uciekają samochodem przez ludźmi Blofelda. 
Bond wkrótce kontaktuje się z M w sprawie Blofelda, oboje dochodzą do wniosku, co kombinuje szef WIDMO. Okazuje się, że za sprawą tej hipnozy dziewczyny mają zostać przekonane, by dosypywać kurczakom, indykom itp. zwierzętom różne lekarstwa, które jednak wybiją te zwierzęta co do jednego. Śmierć indyków, kurczaków i krów spowoduje załamanie się gospodarki Wielkiej Brytanii. M zatrzymuje więc kurowane dziewczyny na granicy. 
Tymczasem Bond wraz z ojcem Tracy i jego ludźmi postanawiają ostatecznie wykończyć Blofelda. Lecą helikopterem do jego bazy podając się za Czerwony Krzyż. Dochodzi do walki. Ludzie Blofelda giną, ale on sam ucieka na nartach. Bond ściga go, lecz Blofeld wypuszcza bombę i powoduje lawinę, co pozwala mu zbiec. 
Bond i Tracy postanawiają się pobrać. Spędzają w hotelu upojną „noc przedślubną”, ojciec Tracy chce udzielić im polisy ubezpieczeniowej na przyszłe życie, ale Bond nie zgadza się na to. Zakochani biorą ślub i zaraz po ceremonii jadą samochodem w podróż poślubną. Niestety, kiedy stanęli na postoju, w celu zdemontowania kwiatów z samochodu, nadjechał srebrny Mercedes-Benz 600 prowadzony osobiście przez Blofelda. Jego asystentka ostrzeliwuje Astona Martina Vantage V8 Bonda, któremu mimo wszystko udaje się wyjść bez jakichkolwiek obrażeń z zamachu. Po wejściu z powrotem do swojego auta zauważa, że Tracy została raniona pojedynczym strzałem z karabinu maszynowego Thompson i zmarła. 

</doc>
<doc id="1779107" url="https://pl.wikipedia.org/wiki?curid=1779107" title="Przygody Kota Leopolda">
Przygody Kota Leopolda

Przygody Kota Leopolda / Kot Leopold / Dziwne przypadki Kota Leopolda (ros. "Кот Леопольд", 1975-1987, 1993) – radziecki serial animowany.
Twórcy.
Laureaci Nagrody Państwowej ZSRR w dziedzinie literatury i sztuki (1985):
Fabuła.
Serial opowiada o przygodach dobrodusznego i mądrego kota Leopolda, który chce zaprzyjaźnić się z dwoma dokuczającymi mu myszami – Mitią i Motią.
Seria filmów o Kocie Leopoldzie kontrastuje z amerykańskim serialem animowanym "Tom i Jerry". Kot Leopold jest przeciwieństwem Toma. Jest spokojny i to on jest zwykle ofiarą. Nie chce wojny z myszami. Powtarza ciągle zdanie: "Chłopaki spróbujmy żyć w zgodzie" (ros. "Ребята, давайте жить дружно"). 
Realizacja.
Pierwsze dwa odcinki ("Zemsta Kota Leopolda" i "Kot Leopold i złota rybka") zostały wyprodukowane w 1975 roku. Kolejne 9 odcinków udało się wyprodukować w latach 1981-1987. W roku 1985 nie zrealizowano żadnych odcinków.
Nowa seria czteroodcinkowa pod nazwą "Powrót Kota Leopolda" (ros. "Возвращение кота Леопольда") została wyprodukowana w roku 1993.
Wersja polska.
Kot Leopold – wersja kinowa
Źródło:
Kot Leopold i piraci (Кот Леопольд во сне и наяву) – wersja kinowa
Źródło:
Wersja DVD.
W Polsce został wydany jako dodatek do DVD "Wilk i Zając".

</doc>
<doc id="1779108" url="https://pl.wikipedia.org/wiki?curid=1779108" title="Running with Scissors">
Running with Scissors

Running with Scissors – amerykańska firma z siedzibą w Arizonie, zajmująca się produkowaniem gier komputerowych. Ich najbardziej znanym dziełem jest "Postal", który zdobył sławę głównie z powodu dużej ilości przemocy.
Firma została założona w latach 80. przez Vince'a Desi, pod nazwą "Riedel Software Productions" (RSP). Jej pierwszą grą było "Spy vs. Spy". W latach 90 zmieniono nazwę na "Running With Scissors" i rozpoczęto prace nad "Postal".
W kwietniu 2003 została wydana kontynuacja pierwszej części, pt. "Postal 2". Premiera trzeciej części odbyła się w listopadzie 2011 roku. Po 12 latach Postal 2 doczekał się kolejnego dodatku.

</doc>
<doc id="1779109" url="https://pl.wikipedia.org/wiki?curid=1779109" title="CDU/CSU">
CDU/CSU

CDU/CSU to frakcja parlamentarna działająca w niemieckim parlamencie od 12 września 1949 roku, zwana powszechnie "Unią". Łączy na szczeblu ogólnokrajowym dwie partie niemieckie – działającą na terenie całych Niemiec z wyjątkiem obszaru Bawarii – CDU, oraz bliźniaczą CSU, której obszar działania ogranicza się wyłącznie do terenu Bawarii.
CDU/CSU powstała na podstawie porozumienia międzypartyjnego zwanego "Fraktionsvertrag". Młodzieżówka jest wspólna dla obu ugrupowań. Jest to "Junge Union". W sprawach wagi państwowej i ogólnopaństwowych wyborów CDU i CSU ściśle ze sobą współpracują i wzajemnie koordynują poczynania, jednak pozostają prawnie i organizacyjnie oddzielnymi partiami. Frakcja wystawia wspólnego kandydata na kanclerza.
Różnice pomiędzy CDU oraz bardziej konserwatywną i eurosceptyczną CSU czasem doprowadzają do spięć. Najpoważniejsze miało miejsce w 1976 roku, kiedy to CSU pod przywództwem Franza Josefa Straußa zakończyło sojusz z CDU podczas konferencji partyjnej w Wilbad Kreuth. Decyzja ta została wkrótce potem zmieniona, zaraz po tym jak CDU zagroziła desygnowaniem kandydatów konkurencyjnych względem CSU w Bawarii.
Relacje pomiędzy CDU a CSU są historycznie paralelne do dawnych niemieckich partii chadeckich – katolickiej Partii Centrum i Bawarskiej Partii Ludowej jako jej lokalnego wariantu.

</doc>
<doc id="1779110" url="https://pl.wikipedia.org/wiki?curid=1779110" title="Ahmed II">
Ahmed II

Ahmed II (ur. 25 lutego 1643, zm. 6 lutego 1695 w Adrianopolu) – sułtan z dynastii Osmanów panujący w latach 1691-95.
Syn Ibrahima I, brat Mehmeda IV i Sulejmana II. Zasiadł na tronie po śmierci Sulejmana II. Okres jego panowania wypełniły ciągłe porażki militarne Osmanów. U progu jego rządów armia turecka pod dowództwem wielkiego wezyra Fazila Mustafy Köprülü poniosła klęskę pod Slankamen, wskutek czego Osmanowie utracili ostatnie posiadłości węgierskie. Tron po nim objął jego bratanek Mustafa II.

</doc>
<doc id="1779111" url="https://pl.wikipedia.org/wiki?curid=1779111" title="Panienki">
Panienki

Panienki – polski serial komediowy, emitowany od 6 listopada 2004 na antenie Polsatu.

</doc>
<doc id="1779112" url="https://pl.wikipedia.org/wiki?curid=1779112" title="Saksonia-Römhild">
Saksonia-Römhild

Księstwo Saksonii-Römhild (niem. "Herzogtum Sachsen-Römhild") – księstwo Świętego Cesarstwa Rzymskiego powstałe w wyniku wydzielenia z pozostałych ziem linii ernestyńskiej dynastii Wettynów, istniejące od 1680 do 1710 roku. 
Historia.
To osobne księstwo, nie posiadające pełnej suwerenności, podlegało księstwu Saksonia-Gotha-Altenburg i stworzone zostało dla Henryka (1650-1710), czwartego syna Ernesta I Pobożnego. Obejmowało Römhild, stolicę z okolicami, oraz starostwa Königsberg in Bayern, Themar, Behrungen, Milz i inne mniejsze posiadłości.
Pierwszym i ostatnim władcą był bezdzietny książę Henryk, generał – feldzeugmeister armii cesarskiej. Po jego śmierci państewko zostało podzielone przez okoliczne księstwa ernestyńskie, Saksonię-Altenburg, Saksonię-Hildburghausen i Saksonię-Meiningen. Przy ponownym podziale ziem ernestyńskich w 1826 roku większość obszaru byłego Sachsen-Römhild przypadła księstwu Saksonii-Meiningen.

</doc>
<doc id="1779118" url="https://pl.wikipedia.org/wiki?curid=1779118" title="Zakręcone">
Zakręcone

Zakręcone – polski serial komediowy. Emitowany był od 3 września 2005 na antenie Polsatu.

</doc>
<doc id="1779120" url="https://pl.wikipedia.org/wiki?curid=1779120" title="Charles Yerkes">
Charles Yerkes

Charles Tyson Yerkes (ur. 25 czerwca 1837 w Filadelfii, zm. 29 grudnia 1905 w Nowym Jorku) – amerykański finansista. Odegrał znaczącą rolę w rozwoju systemów masowego transportu w Chicago i Londynie.
Filadelfia.
Ten syn prezesa banku po ukończeniu dwuletniego kursu w liceum rozpoczął karierę w biznesie jako pracownik biurowy u maklera zbożowego. W wieku 22 lat założył własną firmę maklerską, przystąpił do giełdy filadelfijskiej. Potem zajął się bankowością i wyspecjalizował w sprzedaży obligacji – miejskich, stanowych i rządowych. Dzięki ojcu już na starcie miał cenne kontakty w kręgach bankowych i politycznych. Interesy szły dobrze, ale doszło do sytuacji, gdy Yerkes, działając jako przedstawiciel skarbnika Miasta Filadelfia, zaryzykował i sfinansował z publicznych pieniędzy ogromną spekulację akcjami. Zakończyło się to katastrofalnie z powodu Wielkiego pożaru Chicago, który wywołał panikę na rynkach finansowych. Yerkesa skazano za kradzież i umieszczono w więzieniu. Dzięki zastosowaniu szantażu wobec wpływowych polityków spędził tam zamiast zasądzonych 33 miesięcy tylko siedem.
Chicago.
W 1881 roku Yerkes zmienił miasto i po 22 latach żonę. W Chicago założył dom maklerski, ale wkrótce zainteresował się systemem transportu publicznego w tej metropolii, czyli tramwajami. Stopniowo wraz ze wspólnikami przejął większość linii na północy i zachodzie miasta, jednak część południowa oparła się jego ambicjom. Nieraz uciekał się do szantażu i przekupstwa.
W 1892 roku sfinansował budowę największego teleskopu na świecie, łącznie z całym obserwatorium (Obserwatorium Yerkes w Wisconsin), dla poprawy swojego nadwerężonego wizerunku.
Po rozbudowaniu i skonsolidowaniu sieci tramwajowej w Chicago (m.in. nadziemny kwadratowy ciąg The Loop o długości 2 mil otaczający biznesowe centrum miasta), napotykając przeszkody w radzie miejskiej co do przedłużenia linii na przedmieściach, Yerkes sprzedał większość swoich akcji i przeniósł się do Nowego Jorku.
Nowy Jork, Londyn.
W 1900 roku zaangażował się w rozbudowę londyńskiego metra. Przejął sieć, zebrał fundusze, zbudował nowe linie i zelektryfikował całe metro (prace dokończono już po jego śmierci).
Zmarł w Nowym Jorku w wieku 68 lat w wyniku choroby nerek. Jego majątek w chwili śmierci wynosił mniej niż milion dolarów, z powodu ogromnych długów.
Pisarz Theodore Dreiser wykorzystał jego życiorys w trylogii "The Financier", "The Titan" i "The Stoic", biznesmen występuje tam pod nazwiskiem Frank Cowperwood.
Nazwano na jego cześć krater Yerkes na Księżycu.

</doc>
<doc id="1779121" url="https://pl.wikipedia.org/wiki?curid=1779121" title="Żyła ramienno-głowowa">
Żyła ramienno-głowowa

Żyła ramienno-głowowa (łac. "vena brachiocephalica"), daw. żyła bezimienna ("vena innominata" a. "anonyma") – parzyste naczynie żylne przyjmujące krew z obszaru kończyny górnej, szyi oraz głowy. Obie żyły leżą w górnej części klatki piersiowej oraz u podstawy szyi. Powstają przez połączenie ż. podobojczykowej z ż. szyjną wewnętrzną (tzw. kąt żylny), a u swego końca obie zlewają się ze sobą, współtworząc żyłę główną górną. Cechuje je brak zastawek. Różnią się od siebie długością, przebiegiem i nieco odmiennymi dopływami.
Żyła ramienno-głowowa prawa.
Ma ok. 2,5 cm długości, zaczyna się do tyłu od końca mostkowego obojczyka, i przebiega prawie pionowo. Tworzy ż. główną górną razem ze swym odpowiednikiem z przeciwnej strony przy dolnym brzegu pierwszej prawej chrząstki żebrowej, zaraz koło mostka. Od górnej części rękojeści mostka jest oddzielona (tak jak lewa) przyczepami mięśni: mostkowo-obojczykowego i mostkowo-tarczowego oraz grasicą lub jej pozostałością. W stosunku do pnia ramienno-głowowego i prawego n. błędnego leży z przodu i bardziej bocznie. Prawa opłucna, n. przeponowy i t. piersiowa wewnętrzna są umiejscowione z tyłu w jej górnej części, po czym idąc do dołu wysuwają się od boku.
Żyła ramienno-głowowa lewa.
W porównaniu do poprzedniej jest prawie trzykrotnie dłuższa (ok. 6 cm), rozpoczynając się podobnie za mostkowym końcem obojczyka, przed workiem opłucnowym. Czasem zdarza się jej przekraczać górny brzeg mostka, co umożliwia wyczucie tętna żylnego we wcięciu szyjnym. Krzyżuje z przodu tętnice: piersiową wewnętrzną, podobojczykową i wspólną szyjną, lewy n. przeponowy, lewy n. błędny, tchawicę i pień ramienno-głowowy. Łuk aorty znajduje się u jej podstawy.
Dopływy.
Żyły ramienno-głowowe biorą swój początek z połączenia żył: 
Zastawki.
Żyły ramienno-głowowe nie posiadają zastawek.

</doc>
<doc id="1779122" url="https://pl.wikipedia.org/wiki?curid=1779122" title="Adolf z Osnabrück">
Adolf z Osnabrück

Adolf z Osnabrück (ur. ok. 1185, zm. 30 czerwca 1224) – święty katolicki, biskup.
Był synem hrabiego na Tecklenburgu. W Kolonii pełnił funkcję kanonika, a później wstąpił do cystersów w Alt-Camp. W roku 1216 został biskupem w Osnabrücku. Piastując swój urząd, zapisał się jako reformator.
Został kanonizowany w 1651 roku. Jego wspomnienie obchodzone jest w Kościele katolickim 30 czerwca.

</doc>
<doc id="1779124" url="https://pl.wikipedia.org/wiki?curid=1779124" title="Żyła bezimienna">
Żyła bezimienna



</doc>
<doc id="1779127" url="https://pl.wikipedia.org/wiki?curid=1779127" title="The Time of Our Lives (minialbum)">
The Time of Our Lives (minialbum)

The Time of Our Lives – pierwsza minipłyta (EP) Miley Cyrus wydana 31 sierpnia 2009 roku przez Hollywood Records. Nad płytą Miley pracowała z producentami i autorami m.in. z Dr. Luke i Johnem Shanksem, który jest odpowiedzialny za sukces „The Climb”. Płyta zawiera elementy z rocka i jest muzyczną transformacją Miley w porównaniu z poprzednimi albumami. Utwory są inspirowane przez miłość i osobiste walki piosenkarki. Na płycie znalazł się utwór nagrany i współtworzony przez Miley z Jonas Brothers „Before the Storm”. Piosenka pochodzi z albumu Lines, Vines And Trying Times i jest nagrana w wersji koncertowej.
"The Time of Our Lives" otrzymał pozytywne recenzje krytyków oraz wspiął się na 2. pozycję Billboard 200, stając się czwartym albumem Miley, który osiągnął miejsce w pierwszej dziesiątce w Ameryce.
Pierwszy singiel z płyty „Party in the U.S.A.” stał się największym osiągnięciem Cyrus z wytwórnią Hollywood na Billboard Hot 100, zajął drugą pozycję w Ameryce oraz miejsce w pierwszej dziesiątce w innych krajach. Drugi i zarazem ostatni singiel „When I Look at You” został wydany w celu promocji filmu Ostatnia piosenka w 2010 roku. Piosenka okazała się sukcesem w Stanach, uplasowując się na pozycji szesnastej. Album był promowany w wielu miejscach na żywo, zwłaszcza na pierwszej solowej trasie Wonder World Tour oraz kontrowersyjnym występie na Teen Choice Awards w 2009 roku. EP osiągnął status platynowej płyty ze sprzedażą 1.3 miliona kopii w USA
Tło.
Tworzenie i rozwój.
Po trzech projektach związanych z Hannah Montaną: Hannah Montana: Hits Remixed, i Hannah Montana 3, Cyrus wydała pierwszy, oficjalny minialbum. Przedtem ukazał się "iTunes: Live from London" na brytyjskim iTunes Store. "The Time of Our Lives" jest trzecim albumem Cyrus nie powiązanym z Montaną.
Miley nagrała balladę „Before the Storm” wspólnie z Jonas Brothers na ich czwarty album studyjny "Lines, Vines and Trying Times". Wersja live trafiła na album Miley. Piosenka napisana przez Nicka i Cyrus miała pierwotnie trafić na "A Little Bit Longer", jednak tak się nie stało. Najmłodszy z Jonasów zaprosił Miley do udziału w piosence. W wywiadzie dla magazynu Twist Nick Jonas powiedział, że ostatecznie piosenka okazała się „być świetną”, kiedy w połączeniu z fortepianem słowa pokazują „więcej niż historia” dzięki „udziałowi [naszych] stron”.
Nowi producenci to Dr. Luke i Claude Kelly, którzy pracowali z piosenkarką nad pierwszym singlem i tytułową piosenką. Do pracy z Cyrus powrócił zwycięzca Grammy John Shanks, który w 2009 roku wyprodukował przebój Miley „The Climb”. 1 sierpnia 2009 roku pracował z Cyrus w 3180 Media Group Studios w Savannah nad „When I Look at You”. Piosenka została wykorzystana w filmie "Ostatnia piosenka". Sześć piosenek z albumu zostało nagranych oryginalnie, natomiast siódmy i otwierający album „Kicking and Screaminyg” jest coverem Ashlee Simpson z "I Am Me". Kesha i jej matka Pebe Sebert napisały tytułowy utwór.
Struktura muzyczna.
"The Time of Our Live" jest gatunkowo pop-rockowy z domieszką innych stylów. „Kicking and Screaming”, „Party in the U.S.A.”, „The Time of Our Lives” i „Talk Is Cheap” są szybkie lub w połowie szybkie. Ballady na albumie to „When I Look at You”, „Obsessed” i „Before the Storm”. „Party in the U.S.A.” zawiera elementy synthpopu, hip-hopu, dance-popu wpływy reggae, w połączeniu z countrypopem i twangiem. „Kicking and Screaming”, „Talk Is Cheap” i „The Time of Our Lives” są w większości pop-rockowe w połączeniu z synthrockiem, wielkim-beatem disco-garażowym i power popem. W wywiadzie dla The Today Show Miley szczegółowo omówiła koncepcje "The Time of Our Lives" mówiąc, że rockowe kierunki zostały już umieszczone na płycie. Następnie dodała, że che „zrobić sobie przerwę” w celu uzyskania „wzoru”, do zrobienia „czegoś nowego”.
Lirycznie EP czerpie inspiracje o miłości i życiu osobistym Miley. „Kicking and Screaming” opowiada o ciąłych problemach. „Party in the U.S.A.” składa się z „autobiograficznego” tekstu, który koncentruje się wokół przeniesienia się z Nashville, w Tennessee do Los Angeles, w Kalifornii. Miley opisała utwór jako „cało-amerykańską piosenkę”. Piosenka odnosi się do Jaya-Z i Britney Spears, którzy są wymieniani w piosence. Miley potwierdziła, że czasem korzysta z fragmentów piosenek Spears. Tytułowy utwór opowiada o tym, by nie martwić się o przyszłość, by po prostu skoncentrować się na obecnych sprawach i spędzać miło czas. „Obsessed” jest o miłości, która powoli zamienia się w obsesję. „Before the Storm” jest o rozpadzie związku Miley z Nickiem, który jest także współautorem.
Partnerzy.
W Stanach Zjednoczonych The Time of Our Lives został wydany wyłącznie za pośrednictwem amerykańskiej firmy handlu detalicznego Wal-Mart i na Walmart.com. Premierę pierwotnie planowano na 31 sierpnia, ale z powodu zamieszania w różnych sklepach album został wydany trzy dni wcześniej niż zamierzano. Na portalu Twitter Cyrus opisała to wydarzenie jako „nieprzyjemne” i podziękowała wszystkim, którzy kupili EP.
Miley użyła płyty do promocji linii odzieży, która rozpoczęła się w sierpniu i jest wyłącznie sprzedawana w sklepach Wal-Mart i na jego stronie internetowej. Cyrus powiedziała, że "The Time of Our Lives" był inspiracją do zaprojektowania rzeczy. Zarówno album, jak i kolekcja ubrań odzwierciedlają „rockowy” i rodowy styl. Linia odzieży była użyta podczas trasy Wonder World Tour.
Recepcja.
Krytyka.
EP otrzymało ogólnie pozytywne recenzje. Bill Lamb z About.com chwalił piosenki „Kicking and Screaming”, „Party in the U.S.A.” i „The Time of Our Lives” za swoją energię i optymistyczne słowa, choć opisał ballady jako „zbyt wyrzucone w dal”. Zauważył także, że „prawdziwym kluczem do zatrzymania talentu Miley Cyrus i jej odrębności jest wyraźność jej głosu. Heather Phares z AllMusic stwierdziła, że "The Time of Our Lives" jest kolejnym pewnym krokiem w jej karierze. Pochwaliła „Kicking and Screaming”, „Talk Is Cheap” i „Obsessed” za bardziej dojrzałe oraz portret wokalistki, który oceniła jako rockowy z balladami divy. Mikael Wood z Entertainment Weekly porównał „Obsessed” do "Les Misérables" i dodał, że „czeka ją nieuchroniona zmiana stylu na death metal”.
Sukces komercyjny.
W tygodniu kończącym się 12 września 2009 roku album zadebiutował na trzeciej pozycji Billboard 200 ze sprzedażą 62.000 kopii. W związku z tym osiem albumów Miley, włącznie z Hannah Montaną, osiągeło top10 w Ameryce. Tydzień później sprzedaż albumu wynosiła 153.000 egzemplarzy, czyli wzrosła o 154%, dając drugie miejsce w USA. Następny tydzień przyniósł 120.000 kopii i pozostawił EP na tej samej pozycji. W tygodniu kończącym się 3 października 2009 roku album spadł o trzy pozycje w dół z 38% spadkiem kupna, wynoszącym 75.000 kopii. 2 grudnia 2009 roku album wzbił się z pozycji dwudziestej dziewiątej na siódmą z 150.000 kupionych płyt.
Lista utworów.
Standard.
Wersję tą wydano na arenie międzynarodowej dla wybranych krajów.
International Edition CD
DVD

</doc>
<doc id="1779130" url="https://pl.wikipedia.org/wiki?curid=1779130" title="Justyn Karnicki">
Justyn Karnicki

Justyn (Justynian) Jan Karnicki herbu Kościesza (ur. 28 lutego 1806 w gub. witebskiej, zm. 27 stycznia 1876 w Warszawie) – polski archeolog, historyk, kolekcjoner, uczeń Akademii Połockiej, absolwent Uniwersytetu Wileńskiego, senator, członek założyciel Towarzystwa Zachęty Sztuk Pięknych i jego wiceprezes (1862-1876), członek Rady Wychowania Publicznego, pierwszy honorowy dyrektor Muzeum Sztuk Pięknych w Warszawie (1862-1876).
Życiorys.
Syn Mikołaja Karnickiego, marszałka lucyńskiego oraz szambelana króla Stanisława Augusta Poniatowskiego, i Doroty ze Szczyttów (Niemirowiczów-Szczyttów h. Jastrzębiec). Wnuk pisarza skarbowego litewskiego Justyniana Niemirowicza-Szczytta. 
Ojciec Justyniana, Mikołaj Karnicki, był dziedzicem Ewermujży i Zahałowa. Justynian Karnicki był najstarszym dzieckiem Mikołaja i Doroty z Niemirowiczów-Szczyttów (zmarłej 10.VI.1813). Miał dwóch braci: Józefa oraz Jana (1813-1879) – senatora Królestwa Polskiego, tajnego radcę, fundatora i pierwszego właściciela Pałacu Karnickich w Alejach Ujazdowskich w Warszawie; oraz trzy siostry: Anielę - żonę hrabiego Gustawa Wielhorskiego; Antoninę - żonę Edmunda Sulistrowskiego; oraz Adelę - żonę księcia Konstantego Radziwiłła, marszałka nowogrodzkiego. 
Ze strony matki Justynian Karnicki był bratem ciotecznym ryskiego filantropa marszałka Justyniana Niemirowicza-Szczytta i zesłańca księdza Jana Niemirowicza-Szczytta. 
Justynian Karnicki nauki rozpoczął w kolegium OO. Jezuitów w Połocku, a następnie studiował na Uniwersytecie Wileńskim w okresie rozkwitu tej uczelni, kiedy wykłady prowadziły takie postaci jak Lelewel, Jan i Jędrzej Śniadeccy czy Goluchowski. Młode lata spędził w swoich dobrach w Inflantach, doglądając swoich majątków. Wkrótce jednak ze względu na problemy zdrowotne zdecydował się na wyjazd za granicę w celu podjęcia odpowiedniego leczenia. Podróże po krajach europejskich Karnicki wykorzystał dla zdobycia wykształcenia w zakresie sztuki i muzealnictwa. W 1842 osiadł przy swej rodzinie w Warszawie, gdzie zaczął rozwijać swoją pasję kolekcjonerską, przeznaczając na ten cel znaczną część swoich zasobów finansowych. Z początku koncentrował się na rycinach znakomitych mistrzów, potem obrazach, a z czasem jego kolekcja zaczęła obejmować również wszelkiego rodzaju zabytki sztuki starożytnej i średniowiecznej, rzadkie porcelany, medale czy numizmaty. Po 30 latach kolekcja Justyniana Karnickiego stanowiła jedną z najbardziej znakomitych i pokaźnych kolekcji prywatnych. 
W 1862 na usilną prośbę naczelnika rządu centralnego Królestwa Polskiego margrabiego Aleksandra Wielopolskiego senator Justynian Karnicki (wówczas członek Towarzystwa Zachęty Sztuk Pięknych i Rady Wychowania Publicznego) zgodził się na objęcie stanowiska pierwszego honorowego dyrektora założonego w 1862 roku Muzeum Sztuk Pięknych w Warszawie (przyszłego Muzeum Narodowego). Nominacja miała miejsce 24 lipca 1862 roku. Wykorzystując swoje wysokie kompetencje i szerokie znajomości w kręgu znawców sztuki za granicą, Karnicki dokonywał udanych zakupów dzieł sztuki europejskiej, wydatnie poszerzając zasoby Muzeum.
Justynian Karnicki był członkiem założycielem Towarzystwa Zachęty Sztuk Pięknych w Warszawie (1860) i jego wieloletnim wiceprezesem (1862-1876). Przyczynił się do powstania w Zachęcie kolekcji współczesnej sztuki polskiej, zainicjowanej pierwszym zakupem Towarzystwa - obrazu Józefa Simmlera "Śmierć Barbary Radziwiłłówny".
Zmarł 27 stycznia 1876 w Warszawie, ciesząc się powszechnym szacunkiem i opinią wielkiego miłośnika sztuk pięknych. Spoczywa na Cmentarzu Powązkowskim w Warszawie.

</doc>
<doc id="1779131" url="https://pl.wikipedia.org/wiki?curid=1779131" title="Cieśń aorty">
Cieśń aorty

Cieśń aorty (łac. "isthmus aortae") - zwężenie aorty między odejściem t. podobojczykowej lewej a przyczepem więzadła tętniczego. Zmniejszenie światła naczynia wynika z pobliskiego odejścia trzech wielkich pni tętniczych: pnia ramienno-głowowego, t. szyjnej wspólnej lewej i t. podobojczykowej lewej, które przyjmują łącznie znaczną ilość krwi, rozprowadzając ją w kierunku kończyn górnych, szyi i głowy. 
Odmiany.
Cieśń bywa b. różnie ukształtowana; u płodu aorta poszerza się od razu po odejściu ww. gałęzi, gdyż wypełnia ją krew z przewodu tętniczego. U dorosłego człowieka początkowy odcinek aorty zstępującej może być praktycznie takiej samej średnicy, co łuk, lub wykazywać pewne zwężenie. W drugim wypadku często na dalszym odcinku występuje hemodynamicznie wywołane poszerzenie - "wrzeciono aorty".
W wypadkach patologicznych cieśń jest nienormalnie wąska (por. koarktacja aorty), aż do całkowitego zamknięcia światła. Przypadłość tę tłumaczy się nadmierną ilością tkanki mięśniowej przewodu tętniczego w ścianie aorty. Równocześnie ze skurczem przewodu (po porodzie) kurczy się również tkanka w ścianie aorty, co prowadzi do jej zwężenia. Późniejsze jej stopniowe włóknienie zachowuje taki stan rzeczy. Należy wspomnień, że w mniej krytycznych przypadkach organizm potrafi skutecznie wytworzyć obszerny system krążenia obocznego, dzięki czemu nie dochodzi do niedotlenienia organizmu. 

</doc>
<doc id="1779132" url="https://pl.wikipedia.org/wiki?curid=1779132" title="Idole prillwickie">
Idole prillwickie

Idole prillwickie, "bałwanki przylwickie" – nazwa grupy stu kilkudziesięciu figurek odkrytych rzekomo w II połowie XVIII wieku w Prillwitz nad jeziorem Tollensesee w Meklemburgii. Pierwsza informacja o ich odkryciu ukazała się w 1768 roku. 
Figurki te miały rzekomo pochodzić z Radogoszczy i przedstawiać wyobrażenia bóstw słowiańskich, m.in. Radogosta. Wiele z nich opatrzonych jest napisami runicznymi, rzekomym pismem słowiańskim. Znaczna część figurek przedstawia postacie z lwimi głowami i bujnymi grzywami.
„Odnalezienie” idoli prillwickich stało się wielkim wydarzeniem w ówczesnej Europie i początkowo badacze powszechnie przyjęli ich autentyczność. Oszustwu dał się zwieść m.in. Jan Potocki, który w 1794 roku osobiście odwiedził miejsca ich rzekomego odkrycia, wykonał rysunki części z nich, a całą sprawę nagłośnił w wydanej w 1795 w Hamburgu relacji z podróży po Niemczech. O autentyczności znalezisk z Prillwitz było przekonanych wiele autorytetów naukowych ówczesnych czasów, takich jak Wawrzyniec Surowiecki, Joachim Lelewel i Wojciech Cybulski. Jako jeden z nielicznych krytyczne stanowisko zajął Feliks Bentkowski.
Autentyczność rzekomych znalezisk z Prillwitz zakwestionowano dopiero wraz z rozwojem archeologii w połowie XIX wieku. Okazały się one jedynie niezdarnymi odlewami z brązu pomieszanymi z kilkoma znaleziskami autentycznymi, jednak niemającymi nic wspólnego ze Słowianami. Autorem fałszerstwa był najprawdopodobniej złotnik z Neubrandenburga Gideon Nathanael Sponholz.
W 1883 roku Roman Zawiliński zauważył, że niektóre z run umieszczonych na posągach podobne są do tych na 262 stronie dzieła Hansa Heinricha Klüvera z 1737 roku pod tytułem "Beschreibung des Hertzogthums Mecklenburg". Odnosząc się do zapisanych nazw stwierdził: „Nawet na bóstwie zwanym u Mascha "Schwayxtix" położono bez namysłu Belbock, zepsute imię słowiańskie, obok zepsutego litewskiego, czemu fałszerz nie winien, bo z drukowanego kopiował dzieła”.
Idole prillwickie są obecnie przechowywane w muzeum w Schwerinie.

</doc>
<doc id="1779133" url="https://pl.wikipedia.org/wiki?curid=1779133" title="Gasper Thaçi">
Gasper Thaçi

Gasper Thaçi (ur. 23 stycznia 1889 w Szkodrze, zm. 26 maja 1946 w Szkodrze) – albański biskup katolicki i więzień sumienia, brat pisarza Kolë Thaçiego.
Życiorys.
Pochodził z rodziny kupieckiej. Po ukończeniu seminarium w Szkodrze, wyjechał na studia teologiczne do Innsbrucku. W dniu 23 stycznia 1911 został wyświęcony na księdza. Po uzyskaniu święceń pracował w parafiach Nenshat, Dajç i Qelez w diecezji Sapa. W roku 1930 powrócił do Szkodry, gdzie objął funkcję proboszcza miejscowej parafii, pomagając w pracy abp Lazerowi Mjedji, z uwagi na jego zły stan zdrowia.
Wyświęcony na biskupa 27 stycznia 1936 przez papieża Piusa XI, dwa miesiące później otrzymał godność ordynariusza archidiecezji szkoderskiej, a zarazem prymasa Albanii. Funkcję tę sprawował także w czasie włoskiej okupacji Albanii, prowadząc rozmowy z władzami włoskimi, co posłużyło później władzom komunistycznym jako pretekst do oskarżenia Thaçiego o kolaborację z okupantem. Thaçi był inicjatorem budowy nowych świątyń w diecezji szkoderskiej, a także kaplicy na katolickim cmentarzu Rrmajt w Szkodrze.
Po przejęciu władzy przez komunistów prowadził rozmowy z Sejfullą Maleshovą, który proponował mu utworzenie Partii Chrześcijańsko-Demokratycznej, w pełni lojalnej wobec komunistów. Rozmowy, które prowadził jako zwierzchnik Kościoła z Enverem Hodżą, dotyczącego nowego statusu wspólnoty zakończyły się w 1950 niepowodzeniem. Thaçi sprzeciwił się zerwaniu przez Kościół albański związków ze Stolicą Apostolską i stworzeniu kościoła narodowego, za co został aresztowany. Pobyt w szkoderskim więzieniu spowodował gwałtowne pogorszenie stanu zdrowia, związane z cukrzycą, na którą cierpiał od dłuższego czasu. Po wyjściu z więzienia, ostatnie miesiące życia spędził w areszcie domowym. W pogrzebie, który odbył się 29 maja 1946 wzięło udział 1200 osób. Ciało Thaçiego spoczęło w katedrze szkoderskiej. W roku 1967, w okresie ateizacji jego szczątki zostały przeniesione z katedry na cmentarz miejski.

</doc>
<doc id="1779135" url="https://pl.wikipedia.org/wiki?curid=1779135" title="Visitor Q">
Visitor Q

Visitor Q to kontrowersyjny japoński film z 2001 roku, łączący w sobie cechy komedii, horroru, dramatu i thrillera. Opowiada on o nietypowej japońskiej rodzinie oraz o tytułowym, tajemniczym "Visitor Q". Za film odpowiada Takashi Miike, znany także ze stworzenia takich produkcji jak: "Ichi the Killer" czy "Nieodebrane połączenie".

</doc>
<doc id="1779138" url="https://pl.wikipedia.org/wiki?curid=1779138" title="Innocenti Koral">
Innocenti Koral



</doc>
<doc id="1779139" url="https://pl.wikipedia.org/wiki?curid=1779139" title="Archidiecezja Lilongwe">
Archidiecezja Lilongwe

Diecezja Lilongwe (łac. "Archidioecesis Lilongvensis", ang. "Archdiocese of Lilongwe") – rzymskokatolicka archidiecezja ze stolicą w Lilongwe, w Malawi. Najstarsza diecezja w tym kraju.
Na terenie diecezji pracuje 61 zakonników i 263 siostry zakonne.
Historia.
W dniu 31 lipca 1889 została erygowana "prefektura apostolska Niasa". Była to jedna z pierwszych jednostek struktury administracyjnej Kościoła katolickiego w tej części Afryki. Tereny włączone do prefektury apostolskiej Niasa wchodziły wcześniej w skład wikariatu apostolskiego Tanganiki (obecnie diecezja Sumbawanga (Tanzania)), którego stolica znajdowała się przy północnej części jeziora Tanganika.
12 lutego 1897 prefektura apostolska została wyniesiona do godności wikariatu apostolskiego.
W pierwszej połowie XX wieku zaczęły powstawać kolejne struktury kościelne na terenach podległych dotychczas wikariuszom apostolskim Niasy, były to:
12 lipca 1951 zmieniona nazwę na "wikariat apostolski Likuni".
29 kwietnia 1956 w południowej części wikariatu apostolskiego Likuni powstał wikariat apostolski Dedza (obecnie diecezja Dedza).
20 czerwca 1958 zmieniono nazwę na "wikariat apostolski Lilongwe".
25 kwietnia 1959 papież Jan XXIII powołał pierwsze diecezje w Niasie, w tym diecezję Lilongwe, podniesioną do godności biskupstwa z wikariatu apostolskiego. Od tego dnia diecezja Lilongwe, tak jak pozostałe malawijskie diecezje, wchodziła w skład metropolii Blantyre.
9 lutego 2011 Lilongwe zostało drugą stolicą arcybiskupią w Malawi. W skład metropolii Lilongwe, oprócz nowej archidiecezji, weszły biskupstwa: Dedza, Karonga i Mzuzu.
Biskupi.
"Dwóch pierwszych wikariuszy apostolskich Niasy było Francuzami, a Joseph Ansgarius Julien MAfr – Kanadyjczykiem. Pierwszy biskup Lilongwe, Joseph Fady, był Francuzem. Kolejnych czterech pochodziło z Malawi, a Rémi Joseph Gustave Sainte-Marie, pierwszy metropolita był kanadyjskim misjonarzem."
Prefekci apostolscy Niasy.
"brak danych"

</doc>
<doc id="1779141" url="https://pl.wikipedia.org/wiki?curid=1779141" title="Innocenti Elba">
Innocenti Elba



</doc>
<doc id="1779143" url="https://pl.wikipedia.org/wiki?curid=1779143" title="10,5 cm leFH 16">
10,5 cm leFH 16

10,5 cm leichte Feldhaubitze 16 (10,5 cm leFH 16; pol. 105 mm lekka haubica polowa wz. 16) – niemiecka lekka haubica polowa, skonstruowana na bazie haubicy 10,5 cm Feldhaubitze 98/09, używana w Niemczech podczas I i II wojny światowej. Od modelu 98/09 różniła się dłuższą o 6 kalibrów lufą, co zwiększało istotnie jej zasięg rażenia w porównaniu do poprzedniczki. Posiadała tę samą lawetę co działo 7,7 cm FK 16. Po I wojnie światowej, w ramach reparacji wojennych, pewną liczbę tych haubic otrzymała Belgia. Służyły one tam przez cały okres międzywojenny. Po zajęciu Belgii przez nazistowskie Niemcy w 1940 haubice belgijskie trafiły znowu do armii niemieckiej jako 10,5 cm leFH 327 (b).
Po I wojnie światowej na mocy traktatu wersalskiego rozbrojono armię niemiecką i utworzono Reichswehrę. Od tego momentu Niemcy mogli posiadać zaledwie 84 haubice 10,5 cm leFH 16. Sytuacja zmieniła się w 1933 r. gdy do władzy doszedł Adolf Hitler. Rozpoczęły się zbrojenia i w 1933 r. uruchomiono produkcję sprawdzonej już konstrukcji, czyli haubicy 10,5 cm leFH 16. Produkcja ta trwała do 1937 r. kiedy to uzbrojenia wprowadzono nowszy model haubicy, czyli 10,5 cm leFH 18.
W chwili wybuchu II wojny światowej Niemcy posiadali w swoim uzbrojeniu 980 sztuk haubicy 10,5 cm leFH 16. Na początku wojny sprzęt ten był przydzielony do dywizji piechoty III i IV fali mobilizacyjnej. Działa te umieszczono w pułkach artylerii. W skład pułku artylerii wchodziło 36 haubic lekkich 105 mm i 12 haubic ciężkich 150 mm.
W czasie II wojny światowej haubica ta była sprzętem przestarzałym konstrukcyjnie. Lekkie drewniane koła ograniczały prędkość poruszania, gdyby do holowania zechciano zastosować pojazd mechaniczny. Główną wadą było też zastosowanie łoża jednoogonowego, które ograniczało kąt obrotu lufy w poziomie do zaledwie 4°. Utrudniało to szybką zmianę kierunku ostrzału. Narzekano też na stosunkową niską donośność. Z tego więc względu opracowano nowszy model haubicy 10,5 cm leFH 18, która pozbawiona była już tych wad.
Amunicja.
W haubicy 10,5 cm leFH 16 stosowano amunicję rozdzielnego ładowania. Osobno ładowało się pocisk i osobno łuskę z ładunkami prochowymi. W łusce umieszczano od 1 do 5 woreczków z prochem. Ich liczba zależała od dystansu na jaki zamierzano strzelać.
Używano następujących pocisków:

</doc>
<doc id="1779144" url="https://pl.wikipedia.org/wiki?curid=1779144" title="Żyły ramienne">
Żyły ramienne

Żyły ramienne (łac. "venae brachiales") – naczynia żylne towarzyszące ("comitantes") tętnicy ramiennej.
Wykształcają się ze spływu, tworzonego przez następujące żyły: łokciowe, promieniowe oraz uchodzące do nich żż. międzykostne i wsteczne (łokciowe i promieniowe). Posiadają identyczny przebieg i dopływy jak jednoimienna tętnica. Mogą tworzyć ze sobą sploty i anastomozy, również z żyłami powierzchownymi. Kończą się, przechodząc w ż. pachową przy dolnym brzegu m. piersiowego większego albo już wcześniej razem formując ż. ramienną wspólną ("v. brachialis communis"); do tej ostatniej uchodzi wówczas ż. odłokciowa. 

</doc>
<doc id="1779146" url="https://pl.wikipedia.org/wiki?curid=1779146" title="Żyła ramienna">
Żyła ramienna



</doc>
<doc id="1779147" url="https://pl.wikipedia.org/wiki?curid=1779147" title="Dominik Szybiński">
Dominik Szybiński

Dominik Aleksander Gabriel Szybiński (ur. 28 marca 1730 we wsi Kołowerta na Wołyniu, zm. 12 lipca 1799 w Międzyrzecu Koreckim) – polski ksiądz katolicki, pijar, nauczyciel w szkołach pijarskich, autor podręczników szkolnych do nauki historii, pedagog i tłumacz.
Życiorys.
W roku 1745 (2 września) wstąpił do zakonu pijarów, przyjmując imię Dominika od św. Aleksandra (imię chrzestne: Gabriel). Po ukończeniu nowicjatu rozpoczął studia humaniora w Rzeszowie (1747/1748), filozofię w Międzyrzecu Koreckim (w okresie od 1748/1749 do 1749/1750) i w Warszawie (1752-1754). W międzyczasie przez 2 lata nauczał w infimie kolegium międzyrzeckiego. Podczas studiów w Warszawie pełnił funkcję podprefekta w Collegium Nobilium pijarów w Warszawie. Od tej uczelni rozpoczyna się jego działalność nauczycielska. W roku szkolnym 1754-1755 wykładał syntaksę i gramatykę. W latach 1755-1756 nauczał w Piotrkowie poetyki, a w Wieluniu (1756-1757) i Podolińcu (1757-1758) retoryki. W latach 1757-1760 był profesorem retoryki i prefektem w Radomiu, w latach 1760-1761; 1762-1763 profesorem filozofii i prefektem w Międzyrzecu Koreckim. Latem 1763 roku został profesorem filozofii w warszawskim Collegium Regium, a od 1765-1766 regensem Collegium Civilis. W latach 1774-1775, 1776-1777 był prefektem kolegium pojezuickiego w Drohiczynie. W latach 1777-1778; 1779-1780 pełnił urząd rektora kolegium w Rzeszowie, od 1781 aż do śmierci pełnił obowiązki rektora kolegium w Międzyrzecu Koreckim.

</doc>
<doc id="1779149" url="https://pl.wikipedia.org/wiki?curid=1779149" title="Żyła ramienna wspólna">
Żyła ramienna wspólna



</doc>
<doc id="1779151" url="https://pl.wikipedia.org/wiki?curid=1779151" title="Dangerous (singel Cascady)">
Dangerous (singel Cascady)

Dangerous – piosenka wykonywana przez niemieckie trio Cascada. Pochodzi ona z trzeciego albumu grupy "Evacuate the Dancefloor" (2009). Tekst został stworzony przez DJ Maniana i Yanou. Premiera utworu miała miejsce 12 października 2009 roku.
Teledysk.
Teledysk został wydany oficjalnie w serwisie YouTube 18 sierpnia 2009. Akcja teledysku rozgrywa się w luksusowym apartamencie oraz w klubie.

</doc>
<doc id="1779153" url="https://pl.wikipedia.org/wiki?curid=1779153" title="Sammy Alex Mutahi">
Sammy Alex Mutahi

Sammy Alex Mutahi (ur. 1 czerwca 1989) – kenijski lekkoatleta, długodystansowiec.
Jego największym dotychczasowym osiągnięciem jest 3. miejsce w halowych mistrzostwach świata (2010). W 2009 podczas Światowego Finału IAAF w Salonikach zajął trzecie miejsce.
Kontrola antydopingowa przeprowadzona na mityngu Aviva w Glasgow 29 stycznia 2011 wykazała obecność u Mutahiego obecność zakazanej substancji, jego wynik na tych zawodach został anulowany, a na zawodnika nałożono karę publicznego ostrzeżenia.

</doc>
<doc id="1779155" url="https://pl.wikipedia.org/wiki?curid=1779155" title="Parafia św. Katarzyny w Łasinie">
Parafia św. Katarzyny w Łasinie

Parafia św. Katarzyny w Łasinie – parafia rzymskokatolicka w diecezji toruńskiej, w dekanacie Łasin, z siedzibą w Łasinie.
Na terenie parafii w Łasinie znajduje się Dom Zakonny Sióstr Bosych Najświętszej Maryi Panny z Góry Karmel.
Historia.
Początki parafii łasińskiej sięgają średniowiecza. W średniowieczu parafia należała do diecezji pomezańskiej. Kościół parafialny w obecnej formie pobudowano w 1347 roku. W 1628 r. kościół został spalony przez Szwedów. W 1983 roku za ks. prałata Witolda Weinbergera pomalowano ściany wewnątrz kościoła oraz przeprowadzono generalną renowację wszystkich ołtarzy i stalli.
W Łasinie istniał jeszcze jeden kościół pod wezwaniem św. Marii Magdaleny. Gdy kościół parafialny (św. Katarzyny) został spalony przez Szwedów, kościół św. Marii Magdaleny służył za miejsce modlitwy dla całego miasta. Kościół został zniszczony podczas drugiej wojny szwedzkiej z 1670 roku.

</doc>
<doc id="1779156" url="https://pl.wikipedia.org/wiki?curid=1779156" title="Rauf Məmmədov">
Rauf Məmmədov

Rauf Məmmədov (ur. 26 kwietnia 1988 w Baku) – azerski szachista, arcymistrz od 2004 roku.
Kariera szachowa.
W latach 1997–2008 wielokrotnie reprezentował Azerbejdżan na mistrzostwach świata i Europy juniorów w różnych kategoriach wiekowych, zdobywając trzy medale: złoty (Ürgüp 2004 – ME do 16 lat), srebrny (Budva 2003 – ME do 16 lat) oraz brązowy (Kallithea 2001 – ME do 14 lat). Był również wielokrotnym medalistą mistrzostw kraju juniorów, m.in. złotym w latach 2002 (w kategorii do 14 lat) i 2003 (do 16 lat). W latach 2006, 2007 i 2008 oraz 2015 zdobył tytuły indywidualnego mistrza Azerbejdżanu.
Odniósł szereg sukcesów w turniejach międzynarodowych, m.in.:
"Uwaga: Lista sukcesów niekompletna (do uzupełnienia od 2009 roku)."
Wielokrotny reprezentant Azerbejdżanu w rozgrywkach drużynowych, m.in.:
Najwyższy ranking w dotychczasowej karierze osiągnął 1 grudnia 2017 r., z wynikiem 2709 punktów zajmował wówczas 40. miejsce na światowej liście FIDE (miesiąc później z tym samym wynikiem 40. miejsce), jednocześnie zajmując 3. miejsce wśród azerskich szachistów.

</doc>
<doc id="1779157" url="https://pl.wikipedia.org/wiki?curid=1779157" title="Chlamydopsinae">
Chlamydopsinae

Chlamydopsinae – podrodzina chrząszczy z rodziny gnilikowatych. Należy tu około 174 gatunków. Wszystkie gatunki są myrmekofilami bądź termitofilami ("Eucurtia comata"). Zasięg występowania przedstawicieli podrodziny obejmuje Półwysep Indyjski, Japonię, Tajwan, Fidżi, Filipiny, Nową Kaledonię, Indonezję i Malezję.
Główną synapomorfią tej podrodziny jest budowa czułków: trzonek czułka ("scapus") umiejscowiony jest wysoko na czole ("frons") chrząszcza i jest poszerzony, tak że gdy owad wycofuje głowę pod przedplecze, zasłania całkowicie oko. Przystosowaniem do myrmekofilnego trybu życia są trichomy, obecne u większości gatunków przy przedniej krawędzi pokryw lub na przedtułowiu. Szczególnie rozwinięte są trichomy u bardzo rzadkiego i słabo poznanego, termitofilnego chrząszcza "Eucurtia comata". Eric Mjöberg, który w 1912 obserwował chrząszcza w naturze, opisał jak termity pobierały płyn z wierzchołków trichom owada. Rodzaj "Ceratohister" z kolei wyróżnia się brakiem trichom. Chlamydopsinae to niewielkie owady, osiągające maksymalnie 4 mm długości.
Do niedawna była to najmniej poznana podrodzina gnilikowatych. Ostatnie prace pozwoliły na rewizję systematyki tych chrząszczy. Gatunki z Nowej Kaledonii mogą być zagrożone, ponieważ tamtejsze gatunki mrówek–gospodarzy chrząszczy są wypierane przez zawleczony gatunek "Wasmannia auropunctata".

</doc>
<doc id="1779158" url="https://pl.wikipedia.org/wiki?curid=1779158" title="Reprezentacja Szwecji w koszykówce mężczyzn">
Reprezentacja Szwecji w koszykówce mężczyzn

Reprezentacja Szwecji w koszykówce mężczyzn - drużyna, która reprezentuje Szwecję w koszykówce mężczyzn. Za jej funkcjonowanie odpowiedzialny jest Szwedzki Związek Koszykówki (SBF). Obecnie zajmuje 66. miejsce w rankingu FIBA. Aktualnym trenerem jest Grek Kostas Flevarakis.
Reprezentacja Szwecji ośmiokrotnie brała udział w Mistrzostwach Europy - 1955, 1961, 1965, 1969, 1983, 1993, 1995, 2003.
Szwecja raz zagrała na igrzyskach olimpijskich, w 1980, zajmując 10. miejsce.

</doc>
<doc id="1779159" url="https://pl.wikipedia.org/wiki?curid=1779159" title="Lazër Mjeda">
Lazër Mjeda

Lazër Mjeda też jako: Lazzaro Miedia (ur. 6 marca 1869 we wsi Mjeda w okręgu Zadrima, zm. 8 lipca 1935 w Szkodrze) – albański biskup katolicki, prymas Albanii, brat Ndre Mjedy.
Życiorys.
Pochodził z rodziny rzemieślniczej, był synem Zefa i Lucije. Uczył się w Papieskim Seminarium Duchowym w Szkodrze. Naukę kontynuował w Hiszpanii, w Turynie i w 1893 w kolegium jezuickim w Krakowie. 9 sierpnia 1891 w kościele jezuickim w Szkodrze otrzymał święcenia kapłańskie z rąk abp Pasquale Gueriniego. Przez następne 10 lat pracował w parafiach archidiecezji szkoderskiej (Plan, Pog e Mëgullë). 28 marca 1900 został wyświęcony na biskupa i ordynariusza diecezji Sapa. Intronizacja odbyła się 20 stycznia 1901 w katedrze szkoderskiej. Z uwagi na zbyt młody wiek (nie ukończył jeszcze 35 roku życia) nie mógł objąć kierownictwa archidiecezji. 24 grudnia 1904 otrzymał godność arcybiskupa tytularnego Aeropolis.
W tym czasie współpracował z albańskim ruchem narodowym. Wspólnie z bratem Ndre Mjedą wydawał pismo "Agimi" (Świt), poprzez które starał się upowszechniać jednolity standard alfabetu albańskiego. Z uwagi na zbyt aktywne poparcie dla albańskiego ruchu narodowego, w kwietniu 1909 został przeniesiony do archidiecezji Skopje-Prizren, skąd w 1921 powrócił do Szkodry. W 1913 był autorem raportów kierowanych do Stolicy Apostolskiej o sytuacji ludności albańskiej po wkroczeniu Serbów do Kosowa i Macedonii i przymusowej konwersji Albańczyków na prawosławie. W sierpniu 1920 wraz z grupą księży katolickich został uwięziony przez władze Królestwa SHS.
W roku 1921 stanął na czele archidiecezji szkoderskiej (co było równoznaczne z godnością prymasa Albanii) i pełnił tę funkcję aż do śmierci. W latach 20. w swoich listach pasterskich, apelował do wiernych, aby włączyli się w proces jednoczenia ziem albańskich i uczestniczyli w życiu politycznym. W sprawach kościelnych skupił się na rozwijaniu prasy katolickiej, a także na wizytacji poszczególnych parafii i zwiększaniu dyscypliny wśród kleru diecezjalnego.
Był odznaczony Orderem Franciszka Józefa.

</doc>
<doc id="1779161" url="https://pl.wikipedia.org/wiki?curid=1779161" title="Puchar Spenglera 2009">
Puchar Spenglera 2009

83. edycja Puchar Spenglera – rozegrana została w dniach 26–31 grudnia 2009 roku. Wzięło w niej udział pięć zespołów. Mecze rozgrywane były w hali Vaillant Arena.
Do turnieju oprócz drużyny gospodarzy HC Davos oraz tradycyjnie uczestniczącego Teamu Canada zaproszono trzy drużyny: Dynama Mińsk, Adler Mannheim oraz HC Energie Karlowe Wary. Po zakończeniu fazy grupowej w której każda z drużyn zagrała po cztery spotkania systemem każdy z każdym odbyło się finałowe spotkanie w którym uczestniczyły dwie najlepsze drużyny fazy grupowej.
Obrońcy tytułu mistrzowskiego, hokeiści Dinamo Moskwa nie wystartowali w turnieju.
Faza grupowa.
Tabela
"Lp. = lokata, M = liczba rozegranych spotkań, W = Wygrane, PDK = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Mecze
Nagrody.
Skład gwiazd turnieju:

</doc>
<doc id="1779163" url="https://pl.wikipedia.org/wiki?curid=1779163" title="Beta Circini">
Beta Circini

Beta Circini ("β Cir") – gwiazda należąca do typu widmowego A, druga pod względem jasności w gwiazdozbiorze Cyrkla. Jest oddalona o ok. 100 lat świetlnych od Słońca. Jest to gwiazda znacznie młodsza od Słońca, liczy od 370 do 500 milionów lat.
Towarzysz.
W 2015 roku w podczerwieni zaobserwowany został towarzysz tej gwiazdy Beta Circini B, będący brązowym karłem. Obiekt ten znajdował się w odległości ~3,6 minuty kątowej, co odpowiada około 6656 jednostek astronomicznych. Reprezentuje on typ widmowy L1,0 ± 0,5, ocenia się, że ma masę równą 56 ± 7 .

</doc>
<doc id="1779164" url="https://pl.wikipedia.org/wiki?curid=1779164" title="Lexus SC">
Lexus SC

Lexus SC – sportowy i luksusowy samochód osobowy marki Lexus produkowany przez koncern Toyota Motor Corporation z przeznaczeniem na rynek północnoamerykański w latach 1991 - 2010.
Pierwsza generacja.
Lexus SC I produkowany był w latach 1991 – 2000. Na japońskim rynku auto było znane jako Toyota Soarer. Samochód był konstrukcyjnie powiązany z wprowadzoną na rynek rok później Toyotą Suprą 4. generacji. 
Druga generacja.
Lexus SC II produkowany w latach 2001 - 2010 był pierwszym samochodem marki Lexus produkowanym z nadwoziem typu coupe-cabrio.
Prototyp pojazdu został zaprezentowany podczas targów motoryzacyjnych w Tokio w 1999 roku, a wersja seryjna w Paryżu w 2000 roku. W 2005 roku auto przeszło facelifting. 
Szeroka, niska sylwetka SC to efekt pracy projektantów kierowanych przez inżyniera Yasushi Nakagawe. Zgodnie z jego zaleceniami designerzy odbyli podróż na Lazurowe Wybrzeże, gdzie zainspirowani regionalną architekturą, stylem życia i dynamiką portów, stworzyli projekt kabrioletu, którego zarys przypominał jacht. Ponadto charakterystyczny profil boczny samochodu to rezultat szeregu testów w tunelu aerodynamicznym, których głównym celem było zapewnienie komfortu pasażerom podczas jazdy z dużą prędkością z otwartym dachem.
Składanie dachu odbywa się za pomocą jednego przycisku i trwa 25 sekund.
Pojazd wyposażono m.in. w 4 poduszki powietrzne, ABS, EBD, BAS, system kontroli trakcji, system kontroli stabilności pojazdu.

</doc>
<doc id="1779166" url="https://pl.wikipedia.org/wiki?curid=1779166" title="IT Academic Day">
IT Academic Day

IT Academic Day (ITAD) - cykl konferencji informatycznych organizowany na uczelniach w całej Polsce przez Microsoft Student Partnerów i studentów z Grup .Net i Grup IT (Informatycznych kół naukowych lub ich sekcji) we współpracy z firmą Microsoft.
Historia.
Pierwszy cykl ITADów odbył się w 2006 roku. 
Konferencje organizowane są na 40 najlepszych uczelniach technicznych. Gościły już w następujących miastach: Łódź, Częstochowa, Gliwice, Poznań, Wrocław, Lublin, Rzeszów, Kraków, Toruń, Elbląg, Gdańsk, Koszalin, Białystok, Warszawa, Sosnowiec, Nowy Sącz, Szczecin, Olsztyn.
Prelegentami na ITADach są specjaliści z branży IT. Spotkać tam można zarówno pracowników firmy Microsoft, MVP, finalistów konkursu Imagine Cup, jak i uczestników kół naukowych czy wykładowców.
Tematyka całego cyklu skierowana jest do programistów, specjalistów IT, studentów, wszystkich pasjonatów informatyki, osób szukających informacji na temat produktów firmy Microsoft.
Jednym z nadrzędnych celów organizacji konferencji pod agendą IT Academic Day jest wzbudzenie zainteresowania technologiami informacyjnymi, Programowaniem i aktualnie rozwijanymi technologiami oraz zachęcenie studentów do aktywnego włączenia się w działalność w kołach naukowych, Grupach .NET i Grupach IT.

</doc>
<doc id="1779167" url="https://pl.wikipedia.org/wiki?curid=1779167" title="Yanou">
Yanou

Yanou, właśc. Yann Peifer (ur. 1974) – niemiecki producent muzyki eurodance. Wraz z DJ–em Manianem współtworzy projekty muzyczne Tune Up!, R.I.O. oraz Cascada wraz z Natalią Horler. Na rynku muzycznym działa od 1997 roku.

</doc>
<doc id="1779168" url="https://pl.wikipedia.org/wiki?curid=1779168" title="Vauxhall Agila">
Vauxhall Agila



</doc>
<doc id="1779169" url="https://pl.wikipedia.org/wiki?curid=1779169" title="Β Cir">
Β Cir



</doc>
<doc id="1779170" url="https://pl.wikipedia.org/wiki?curid=1779170" title="Vauxhall Arena">
Vauxhall Arena



</doc>
<doc id="1779172" url="https://pl.wikipedia.org/wiki?curid=1779172" title="Disney Channel Original Series">
Disney Channel Original Series

Disney Channel Original Series – seria seriali fabularnych i animowanych produkowanych i premierowo emitowanych przez Disney Channel. Od 1983 do 1997 były tworzone jako Disney Channel Series, a w 1996 pojawiały się już pod obecną nazwą. Oprócz tego artykuł zawiera listę Playhouse Disney Series, seriali produkowanych dla Playhouse Disney (bloku dla dzieci w wieku przedszkolnym w Disney Channel).
Przy każdej produkcji podano w nawiasie daty rozpoczęcia i zakończenia pierwszej emisji.

</doc>
<doc id="1779173" url="https://pl.wikipedia.org/wiki?curid=1779173" title="Vauxhall Senator">
Vauxhall Senator



</doc>
<doc id="1779174" url="https://pl.wikipedia.org/wiki?curid=1779174" title="Vauxhall Tigra">
Vauxhall Tigra



</doc>
<doc id="1779175" url="https://pl.wikipedia.org/wiki?curid=1779175" title="Żyła szyjna zewnętrzna">
Żyła szyjna zewnętrzna

Żyła szyjna zewnętrzna (ang. "external jugular vein", łac. "vena jugularis externa") – naczynie żylne położone na bocznym obwodzie szyi, odprowadzające krew głównie ze skóry głowy i okolicy twarzy. 
Żyła powstaje z połączenia tylnej części ż. zażuchwowej z ż. uszną tylną, blisko kąta żuchwy i tuż poniżej (albo wewnątrz) ślinianki przyusznej. Biegiem swym kreśli linię od kąta żuchwy do środka długości obojczyka. Na swym końcu przebija powięź szyi (blaszka powierzchowna i przedtchawicza) i uchodzi do ż. podobojczykowej (czasem do ż. ramienno-głowowej lub ż. szyjnej wewnętrznej) przed m. pochyłym przednim. Usytuowana jest nad m. mostkowo-obojczykowo-sutkowym, zaraz pod skórą i powięzią powierzchowną wraz z m. szerokim szyi. Krzyżuje po drodze n. poprzeczny szyi, biegnąc równolegle do n. usznego wielkiego.
Żyła posiada zastawki zlokalizowane przy ujściu, nie zapobiegające jednak cofaniu się krwi (możliwość nastrzykiwania naczynia w obydwu kierunkach). Błona zewnętrzna naczynia przytwierdzona jest do otaczających ją powięzi i mięśni, przez co nie zapada się i stale zachowuje światło.
Dopływy.
Oprócz współtworzących ją naczyń, wyróżnia się zwykle następujące dopływy:

</doc>
<doc id="1779176" url="https://pl.wikipedia.org/wiki?curid=1779176" title="Vauxhall Sintra">
Vauxhall Sintra



</doc>
<doc id="1779177" url="https://pl.wikipedia.org/wiki?curid=1779177" title="Disney Channel Original Movies">
Disney Channel Original Movies

Disney Channel Original Movies – seria filmów fabularnych, a rzadziej animowanych, premierowo emitowanych przez Disney Channel. Marka ta zaistniała w roku 1997, gdyż wcześniej kanał nie posiadał oryginalnych filmów, a jedynie współprodukcje (od czasu startu w roku 1983).
Większość filmów pojawiło się w USA na VHS lub DVD. Niektóre z Disney Channel Original Movies pojawiły się w USA również w wersji Blu-ray, wśród nich są: , High School Musical 2, Camp Rock.
W Polsce na DVD zostały wydane tylko niektóre filmy, natomiast w formacie Blu-ray pojawiły się takie filmy jak: High School Musical, High School Musical 2. Jednak firma CD Projekt (polski dystryburor filmów Disney DVD) ma w planach poszerzenie kolekcji filmów z kategorii Disney Channel Original Movies.
Największą oglądalność w USA miał film High School Musical 2, który podczas premiery zgromadził 17 milionów widzów. Drugim pod względem oglądalności (11,4 mln widzów) był film . Natomiast w Polsce największą oglądalność miał film Randka z gwiazdą (553 tys. widzów).

</doc>
<doc id="1779178" url="https://pl.wikipedia.org/wiki?curid=1779178" title="Vauxhall Viceroy">
Vauxhall Viceroy



</doc>
<doc id="1779179" url="https://pl.wikipedia.org/wiki?curid=1779179" title="Vauxhall Vivaro">
Vauxhall Vivaro



</doc>
<doc id="1779180" url="https://pl.wikipedia.org/wiki?curid=1779180" title="Vauxhall Zafira">
Vauxhall Zafira



</doc>
<doc id="1779181" url="https://pl.wikipedia.org/wiki?curid=1779181" title="Mistrzowie świata w snookerze">
Mistrzowie świata w snookerze

Poniższa tabela obejmuje mistrzów świata w snookerze

</doc>
<doc id="1779182" url="https://pl.wikipedia.org/wiki?curid=1779182" title="Jennie Tebler's Out of Oblivion">
Jennie Tebler's Out of Oblivion

Jennie Tebler's Out of Oblivion – szwedzka grupa muzyczna, założona w 2008 roku w Sztokholmie przez Jennie Tebler. 

</doc>
<doc id="1779186" url="https://pl.wikipedia.org/wiki?curid=1779186" title="Anonim zwany Gallem">
Anonim zwany Gallem



</doc>
<doc id="1779192" url="https://pl.wikipedia.org/wiki?curid=1779192" title="Jesse Williams">
Jesse Williams

Jesse Williams (ur. 27 grudnia 1983 w Modesto) – amerykański lekkoatleta specjalizujący się w skoku wzwyż.
Tuż za podium – na czwartej lokacie – ukończył mistrzostwa świata juniorów. W 2005 i 2007 bez powodzenia startował w mistrzostwach świata. Szósty zawodnik halowych mistrzostw świata w Walencji (2008), na igrzyskach olimpijskich w Pekinie odpadł w eliminacjach. Na piątej pozycji uplasował się w marcu 2010 na halowych mistrzostwach świata. 26 czerwca 2011 w Eugene, podczas mistrzostw USA, wynikiem 2,37 ustanowił najlepszy rezultat na świecie w sezonie 2011. Mistrz globu z 2011. Zwycięzca łącznej punktacji Diamentowej Ligi 2011 w skoku wzwyż. W finale konkursu olimpijskiego w Londynie zajął 9. lokatę. Wielokrotnie stawał na podium mistrzostw NCAA oraz mistrzostw Stanów Zjednoczonych.
Rekordy życiowe: stadion – 2,37 (26 czerwca 2011, Eugene); hala – 2,36 (11 lutego 2009, Bańska Bystrzyca).

</doc>
<doc id="1779193" url="https://pl.wikipedia.org/wiki?curid=1779193" title="Otton II Bawarski">
Otton II Bawarski

Otton II Bawarski (ur. 7 kwietnia 1206 w Kelheim, zm. 29 listopada 1253 w Landshut) z dynastii Wittelsbachów, książę Bawarii oraz Palatynatu.
Urodził się w Kelheim jako syn Ludwika I Bawarskiego i Ludmiły Przemyślidki.
Umarł w 1253 roku. Tak jak jego ojcowie, został pochowany w krypcie w opactwie Scheyern. Po śmierci Ottona II, Bawaria została podzielona między jego dwóch synów.
Rodzina i dzieci.
Otton w roku 1222 w miejscowości Wormacji poślubił Agnieszkę, córkę palatyna reńskiego Henryka V (syna księcia Henryka Lwa) i Agnieszki ze Staufów. Ich dzieci to:

</doc>
<doc id="1779197" url="https://pl.wikipedia.org/wiki?curid=1779197" title="Ibrahim I">
Ibrahim I

Ibrahim I (ur. 5 listopada 1615, zm. 18 sierpnia 1648) – sułtan z dynastii Osmanów od 1640 r. do śmierci, syn Ahmeda I i Kösem, brat Osmana II i Murada IV, ojciec Mehmeda IV, Sulejmana II i Ahmeda II.
Życiorys.
W krwawych pałacowych rozgrywkach Ibrahim I zdołał przeżyć dzięki temu, iż uważany był za człowieka niegroźnego pod względem politycznym, zaś kiedy w końcu Murad IV wydał wyrok śmierci na niego, zmarł przed jego wykonaniem, co sprawiło, że Ibrahim zachował życie i mógł objąć tron po znienawidzonym przez siebie bracie.
Brak zdolności politycznych nowego sułtana doprowadził do utraty w 1646 Tenedosu po tym, jak sam wszczął wojnę z Wenecją o Kretę. Charakteryzowała go natomiast wysoka skłonność do okrucieństwa i wyuzdania seksualnego. Według relacji jednego z kronikarzy dopuszczał się gwałtów na dziewicach sprowadzanych z jego rozkazu do pałacowego ogrodu, po czym na skutek zakochania się w „Kostce Cukru” (nazywanej tak przez niego korpulentnej kochance) kazał wymordować liczący 280 kobiet harem w celu uśmierzenia zazdrości swej konkubiny. Związane w worku ofiary utopiono w rzece.
Niepoczytalność Ibrahima I doprowadziła w końcu do siłowego obalenia jego rządów. Ocalała z rzezi kobieta odpowiedziała o mordzie poddanym sułtana, a ten został zamknięty w klatce i uduszony za pomocą cięciwy z łuku.

</doc>
<doc id="1779198" url="https://pl.wikipedia.org/wiki?curid=1779198" title="Zhang Lin">
Zhang Lin



</doc>
<doc id="1779199" url="https://pl.wikipedia.org/wiki?curid=1779199" title="Lin Zhang">
Lin Zhang



</doc>
<doc id="1779200" url="https://pl.wikipedia.org/wiki?curid=1779200" title="Karl Herzfeld">
Karl Herzfeld

Karl Ferdinand Herzfeld (ur. 24 lutego 1892 w Wiedniu, zm. 3 czerwca 1978 w Waszyngtonie) – austriacko-amerykański fizyk. Pracował w dziedzinach kinetyki, ultradźwięków i mechanice kwantowej.

</doc>
<doc id="1779201" url="https://pl.wikipedia.org/wiki?curid=1779201" title="Walerian Kujbyszew">
Walerian Kujbyszew

Walerian Władimirowicz Kujbyszew (ros. Валериа́н Влади́мирович Ку́йбышев, ur. w Omsku, zm. 25 stycznia 1935 w Moskwie) – polityk rosyjski, działacz partii bolszewickiej, wysoki urzędnik państwowy RFSRR i ZSRR. 
Życiorys.
Urodził się w rodzinie oficera. W ruchu rewolucyjnym od 1903, członek SDPRR od 1904. Uczył się w Syberyjskim Korpusie Kadetów w Omsku, gdzie wstąpił do partii. Będąc słuchaczem Wojskowej Akademii Medycznej w Petersburgu uczestniczył w działalności partyjnej, strajkach, za co w 1906 był relegowany z Akademii. Przeprowadził się do Omska, gdzie został wybrany na członka Omskiego Komitetu SDPRR. prowadził prace partyjną w Omsku, rejonie Nowosybirska, Pietropawłowsku, Barabińsku, Petersburgu, Wołogdzie, Charkowie, Samarze, Był ośmiokrotnie aresztowany, czterokrotnie zsyłany do wschodniej Syberii, gdzie kontynuował rewolucyjną działalność. W Narymie w 1910 roku utworzył wraz z Jakowem Swierdłowem organizację bolszewicką i szkołę partyjną. W marcu 1917 wrócił do Samary i został wybrany przewodniczącym organizacji miejskiej i gubernialnej SDPRR. Brał udział w rewolucji październikowej, kierując działaniami w Samarze, członek Rady Rewolucyjnej. 
W czasie wojny domowej w Rosji 1918-1920 jeden z organizatorów Armii Czerwonej. Od czerwca 1918 komisarz polityczny i członek Rewolucyjnej Rady Wojskowej (RRW) 1 Armii, później 4 Armii Frontu Wschodniego. Od kwietnia 1919 członek RRW Grupy Południowej Frontu Wschodniego. współpracował z Michaiłem Frunze w walkach z Aleksandrem Kołczakiem. W sierpniu 1919 razem z Siergiejem Kirowem kierował udaną obroną Astrachania, członek RRW 11 Armii i Frontu Turkiestańskiego. W październiku 1919 wyznaczony na przewodniczącego Rady Komisarzy Ludowych i KC Rosyjskiej Komunistycznej Partii(b) Turkiestanu. 
Po wojnie domowej działacz gospodarczy i związkowy. W grudniu 1920 członek Ogólnorosyjskiego Komitetu Wykonawczego (OKW)(oddział ekonomiczny), od kwietnia 1921 członek prezydium Rady gospodarczej, później szef głównego Zarządu Energii elektrycznej GOELRO, kierował budową systemu elektrowni. W latach 1923–1926 komisarz Inspekcji Robotniczo Chłopskiej (IRCh) - zastępca przewodniczącego Rady Komisarzy Ludowych, od 1926 przewodniczący IRCh. Od 1930 przewodniczący Komisji Planowania Gospodarczego (Gospłan), od listopada 1934 I zastępca przewodniczącego RKL. Od 1927 członek Biura Politycznego KC WKP(b).
Był żonaty z działaczką komunistyczną Jewgieniją Kogan. Został pochowany w Moskwie w ścianie Kremla.
Był patronem byłej Wojskowej Akademii Inżynieryjnej w Moskwie.

</doc>
<doc id="1779202" url="https://pl.wikipedia.org/wiki?curid=1779202" title="Pandion (Jabber)">
Pandion (Jabber)



</doc>
<doc id="1779205" url="https://pl.wikipedia.org/wiki?curid=1779205" title="Delta Herculis">
Delta Herculis

Delta Herculis ("Sarin", "δ Her") – trzecia co do jasności gwiazda w gwiazdozbiorze Herkulesa (wielkość gwiazdowa 3,13), odległa o 75 lat świetlnych od Słońca.
Nazwa.
Gwiazda nosi nazwę własną Sarin, która jest znana z atlasu Bečvářa. Międzynarodowa Unia Astronomiczna zatwierdziła użycie tej nazwy dla określenia tej gwiazdy.
Charakterystyka.
Delta Herculis to gwiazda podwójna. Choć sklasyfikowana jako podolbrzym należący do typu widmowego A, w rzeczywistości składa się z dwóch gwiazd ciągu głównego. Są one na tyle blisko, że aby je rozdzielić potrzebne jest użycie interferometru. Jaśniejsza Delta Herculis Aa (3,49) świeci 18,5 raza jaśniej niż Słońce, ma dwukrotnie większy promień i masę. Prędkość obrotu na równiku gwiazdy to 270 km/s, zatem wykonuje ona pełny obrót wokół osi w czasie mniej niż 9 godzin. Ma ona 370 milionów lat i będzie prowadzić syntezę wodoru w hel jeszcze około dwa razy tyle. Składnik Delta Herculis Ab jest prawdopodobnie żółto-białym karłem reprezentującym typ widmowy F0. Świeci 6,8 raza jaśniej niż Słońce, ma 1,5 razy większy promień i 1,6 razy większą masę.
Gwiazdy te dzieli zaledwie 0,06 sekundy kątowej, a w przestrzeni odległość co najmniej 1,45 au. Okres obiegu środka masy to co najmniej 335 dni.
Na niebie w pobliżu tej pary widoczne są jeszcze trzy gwiazdy. Gwiazda oznaczona Delta Herculis B ma obserwowaną wielkość gwiazdową 8,3, od jasnej pary (oznaczonej δ Her A) dzieli ją odległość 12,7″ (pomiar z 2013 roku). Jest to żółty karzeł lub podolbrzym typu widmowego G4. Gwiazda Delta Herculis C o wielkości 10,45m jest oddalona o 174,2″ (pomiar z 2013 r.), a składnik Delta Herculis D ma wielkość 10,59m i znajduje się 191,6″ (pomiar z 2009 r.) od centralnej pary. Jednak ruch własny tych gwiazd odbiega od ruchu Delta Herculis A i żadna z nich nie jest związana grawitacyjnie z tą parą.

</doc>
<doc id="1779206" url="https://pl.wikipedia.org/wiki?curid=1779206" title="Żyła szyjna przednia">
Żyła szyjna przednia

Żyła szyjna przednia (łac. "vena jugularis anterior") – naczynie żylne powstające w okolicy podbródkowej z połączenia kilku powierzchownych żył dna jamy ustnej. 
Jej początek sięga m. żuchwowo-gnykowego i mostkowo-gnykowego; dalej zstępuje między linią środkową szyi i brzegiem m. mostkowo-obojczykowo-sutkowego. Kieruje się do przestrzeni nadmostkowej po czym skręca ku bokowi, pod m. mostkowo-obojczykowo-sutkowy, ale pozostając nad mięśniami podgnykowymi, po czym wpada do ż. szyjnej zewnętrznej lub bezpośrednio do ż. podobojczykowej. 
Wielkość naczynia jest odwrotnie proporcjonalna do rozmiarów ż. szyjnej zewnętrznej. Godnymi uwagi są dwa tworzone przez nie zespolenia: pierwsze, stosunkowo małe i niestałe, zwane jest zespoleniem przedgnykowym, drugie - silne, 1–3 cm powyżej rękojeści mostka, z przodu blaszki przedtchawiczej powięzi szyi – to łuk żylny szyi (również: nadmostkowy). Nie posiada zastawek i może (jako odmiana) formować pojedynczy lub parzysty pień wzdłuż środka szyi (ż. pośrodkowa szyi – "v. mediana cervicis").
Głównymi dopływami są dolne gałązki tarczowe i nieregularne połączenia z żż. grasiczymi, śródpiersiowymi, ż. szyjną wewnętrzną, ż. twarzową, itp.

</doc>
<doc id="1779208" url="https://pl.wikipedia.org/wiki?curid=1779208" title="Sarin (gwiazda)">
Sarin (gwiazda)



</doc>
<doc id="1779210" url="https://pl.wikipedia.org/wiki?curid=1779210" title="Żyła pośrodkowa szyi">
Żyła pośrodkowa szyi



</doc>
<doc id="1779211" url="https://pl.wikipedia.org/wiki?curid=1779211" title="Borysław (ujednoznacznienie)">
Borysław (ujednoznacznienie)



</doc>
<doc id="1779212" url="https://pl.wikipedia.org/wiki?curid=1779212" title="Sam Worthington">
Sam Worthington

Samuel Henry John „Sam” Worthington (ur. 2 sierpnia 1976 w Godalming) − australijski aktor angielskiego pochodzenia.
Życiorys.
Wczesne lata.
Urodził się w Godalming, w hrabstwie Surrey, w Anglii jako syn Jeanne J. (z domu Martyn) i Ronalda W. Worthingtona, który pracował w elektrowni. Wychował się wraz z siostrą Lucindą w Rockingham w Australii. Ukończył John Curtin College of the Arts. Mając 19 lat podjął pracę jako murarz. Wspierał swoją dziewczynę podczas egzaminów do National Institute of Dramatic Arts (NIDA), lecz sam został przyjęty do szkoły, a jego dziewczyna została odrzucona. W ten sposób zakończył się ich związek.
Kariera.
Krótko po ukończeniu studiów dostał swoją pierwszą rolę sceniczną w przedstawieniu "Judaszowy pocałunek" ("Judas Kiss") na scenie Belvoir Street Theatre.
Zaczynał od małych ról w ekranowych produkcjach takich jak "Faceci w butach" ("Bootmen", 2000) czy "Wojna Harta" ("Hart’s War", 2002), ale także odnosił znaczące sukcesy w rodzinnym kraju w filmie "Salto" ("Somersault", 2004). W thrillerze zrealizowanym w oparciu o "Makbeta" Szekspira (2006) zagrał tytułową postać płatnego zabójcy, który za namową bezwzględnej żony, chce zgładzić szefa gangu Duncana i przejąć jego kierownictwo. Starał się o rolę w "Casino Royale" (2006), lecz ostatecznie Jamesa Bonda zagrał Daniel Craig.
W 2009 wystąpił w największych kasowych hitach − "Avatar" Jamesa Camerona jako Jake Sully − były marine sparaliżowany od pasa w dół, jeżdżący na wózku oraz "" ("Terminator Salvation") w roli pół-człowieka i pół-robota Marcusa Wrighta. W superprodukcjach o greckich bogach "Starcie tytanów" ("Clash of the Titans", 2010) i "Gniew tytanów" ("Wraith of Titans", 2012) wcielił się w postać Perseusza. W "Człowiek na krawędzi" ("Man on a Ledge", 2012) zagrał byłego policjanta, który po ucieczce z aresztu stał się poszukiwanym zbiegiem i twierdzi, że jest niewinny. Potem można go było też oglądać w policyjnym thrillerze Davida Ayera "Sabotaż" ("Sabotage", 2014) w roli agenta DEA Jamesa „Monstera” Murraya, niezależnym obrazie "Cake" (2014) z Jennifer Aniston, górskim dramacie "Everest" (2015) oraz filmie wojennym Mela Gibsona "Hacksaw Ridge" (2016).

</doc>
<doc id="1779213" url="https://pl.wikipedia.org/wiki?curid=1779213" title="Hazarzy">
Hazarzy



</doc>
<doc id="1779215" url="https://pl.wikipedia.org/wiki?curid=1779215" title="Mikołaj (Ivan)">
Mikołaj (Ivan)

Mikołaj, nazwisko świeckie Ivan, w j. rumuńskim Nicolae Ivan (ur. 17 maja 1855 we wsi Aciliu k. Sybinu, zm. 3 lutego 1936 w Klużu-Napoce) – rumuński biskup i teolog prawosławny.
Życiorys.
Pochodził z rodziny chłopskiej – był jednym z dziewięciorga dzieci Ioana i Marii Ivan. W 1884 ukończył w Sybinie studia teologiczne w prawosławnym seminarium "Andreian". Po studiach przez sześć lat pracował jako nauczyciel religii w mieście Sălişte. W 1890 został kapelanem więziennym w Sybinie. Oprócz pracy duszpasterskiej był aktywistą rumuńskiego ruchu narodowego, jako działacz stowarzyszeń narodowych i redaktor rumuńskojęzycznego pisma "Telegraful Român". W latach 1906–1918 pełnił funkcję wiceprzewodniczącego komitetu centralnego Rumuńskiej Partii Narodowej w Transylwanii (rum. "Partidul Naţional al Românilor din Transilvania")
Wyświęcony na biskupa w 1921 otrzymał godność metropolity Klużu (intronizacja 19 grudnia 1921), którą to sprawował do śmierci. Jako biskup-metropolita zasiadał w rumuńskim Senacie.
Był inicjatorem budowy soboru Zaśnięcia Matki Bożej w Klużu, a także przekształcenia seminarium w Klużu w Akademię Teologii Prawosławnej. Od 1934 członek honorowy Rumuńskiej Akademii Nauk.
Został pochowany w krypcie katedry metropolitalnej w Klużu.

</doc>
<doc id="1779217" url="https://pl.wikipedia.org/wiki?curid=1779217" title="Till Death Tear Us Part">
Till Death Tear Us Part

Till Death Tear Us Part – debiutancki album studyjny szwedzkiej grupy gothic metalowej Jennie Tebler's Out of Oblivion.

</doc>
<doc id="1779218" url="https://pl.wikipedia.org/wiki?curid=1779218" title="Ludmila Javorová">
Ludmila Javorová

Ludmila Javorová (ur. 31 stycznia 1932 w Brnie) – działaczka Kościoła podziemnego w Czechosłowacji, członkini tajnej wspólnoty katolickiej Koinótés, wikariusz generalny i asystentka biskupa Felixa Davídka
Biografia.
Pochodziła z miejscowości Chrlice (obecnie część miasta Brno). Urodziła się w religijnej rodzinie laboranta Františka Javory i jego żony Ludmily z domu Vrlowej, po której otrzymała imię. Jej ojciec pochodził z zamożnej morawskiej rodziny. Jednak wspierany przez matkę poświęcił się nauce i studiom gdyż uznał, że majątek ograniczy mu możliwości zdobywania wiedzy. Ludmiła była piątym dzieckiem w rodzinie, w sumie miała ośmiu braci i siostrę.
Jest jedyną znaną kobietą ze wspólnoty Koinótés, która otrzymała święcenia kapłańskie na mocy postanowień synodu w Kobeřicach.
Święcenia diakonatu i prezbiteriatu otrzymała 28 grudnia 1970 roku z rąk Felixa Davídka, a jedynym świadkiem był Leo Davídek, brat biskupa. Akt wyświęcenia miał miejsce w domu rodzinnym Davídków na przedmieściach Brna. Chwilę później Ludmila odprawiła pierwszą mszę. Postępowanie biskupa było podyktowane obawą hierarchy o dalsze istnienie Kościoła katolickiego w Czechosłowacji i ewentualnymi aresztowaniami kapłanów. Biskup wyświęcając Ludmilę Javorovą i kilka innych kobiet ze wspólnoty Koinótés chciał w ten sposób zabezpieczyć liczbę duchownych dla Kościoła podziemnego w Czechosłowacji.
Od lat 80. XX wieku jej przypadek był w zainteresowaniu władz Kościoła katolickiego. Stolica Apostolska nie wydawała jednak przez wiele lat oficjalnego stanowiska w sprawie. Dopiero w 1996 roku ogłoszono komunikat stwierdzający nieważność święceń kapłańskich kobiet udzielanych przez biskupów katolickich w Czechosłowackiej Republice Socjalistycznej oraz zabroniono pod karą ekskomuniki Ludmile Javorovej występowania w charakterze osoby duchownej.
W czasach służby dla Kościoła podziemnego w Czechosłowacji Ludmila Javorová nigdy nie wystąpiła w charakterze księdza celebransa. Uczestniczyła jednak w tajnych mszach koncelebrowanych. Po 1989 roku zaprzestała pełnienia funkcji kapłańskich. Udzielała się społecznie w diecezji brneńskiej. Była członkinią rady parafialnej parafii rzymskokatolickiej św. Cyryla i Metodego w Brnie-Židenicach.
2 kwietnia 2011 roku w Wiedniu została uhonorowana w grupie księży katolickich z Czech i Słowacji należących do podziemnego Kościoła w Czechosłowacji w okresie komunizmu nagrodą „Za Wolność w Kościele” nadawaną przez szwajcarską Fundację Herberta Haaga, kierowaną przez teologa Hansa Künga. Z powodu jej obecności na uroczystości do Wiednia nie przybył inny uhonorowany przez fundację duchowny – pomocniczy biskup praski Václav Malý.

</doc>
<doc id="1779221" url="https://pl.wikipedia.org/wiki?curid=1779221" title="Najmita (1914)">
Najmita (1914)

Najmita: pismo poświęcone sprawie robotniczej – pismo anarchistyczne wydawane w Paryżu w 1914 w języku polskim przez Polską Grupę Anarchistów-Komunistów. Wychodziło ono od maja do lipca, tj. do wybuchu wojny, i przeznaczone było głównie do dystrybucji w kraju, choć docierało również do polskich robotników w innych częściach Europy.

</doc>
<doc id="1779225" url="https://pl.wikipedia.org/wiki?curid=1779225" title="Dziennik Gazeta Prawna">
Dziennik Gazeta Prawna

Dziennik Gazeta Prawna (DGP) – ogólnopolski dziennik prawno-gospodarczy, wydawany od 2009 w Warszawie przez spółkę Infor PL. Ukazuje się pięć razy w tygodniu, od poniedziałku do piątku. Od 2016 redaktorem naczelnym jest Krzysztof Jedlak.
Historia.
W sierpniu 2009 prezes Urzędu Ochrony Konkurencji i Konsumentów wydała zgodę na objęcie 49 proc. udziałów przez Axel Spinger Polska w spółce Infor Biznes. W wyniku tej decyzji zdecydowano o połączeniu dwóch tytułów prasowych: wydawanej od 1994 „Gazety Prawnej” i ukazującego się od 2006 „Dziennika Polska-Europa-Świat”. Debiut „Dziennika Gazety Prawnej” początkowo planowano na październik 2009. Ostatecznie termin ten przyśpieszono, a pierwsze wydanie periodyku ukazało się na rynku 14 września.
Do 2018 51 proc. udziałów w Infor Biznes miał Ryszard Pieńkowski, a 49 proc. Axel Springer Polska. W marcu 2018 należąca do Ryszarda Pieńkowskiego spółka Infor PL odkupiła od Axel Springer Polska resztę udziałów. W czerwcu 2021 warszawski sąd zarejestrował połączenie spółek Infor PL i Infor Biznes. Od tego czasu wydawcą „DGP” jest Infor PL.
Zawartość.
Przez pierwsze pół roku dziennik składał się z trzech grzbietów: białego (informacje ogólne), żółtego (prawo i podatki) oraz łososiowego (wiadomości gospodarcze). W kwietniu 2010 dodatek gospodarczy „Forsal” został włączony do głównego grzbietu wydania papierowego (odrębność zachował jedynie w internecie). Po tej zmianie „Dziennik Gazeta Prawna” dzieli się na dwie części: białą o tematyce gospodarczo-społecznej, krajowej i zagranicznej oraz żółtą o tematyce prawno-podatkowej. Piątkowe wydania „DGP” ukazują się natomiast w formule magazynowej, o tematyce bliskiej tygodnikom opinii.
Żółte strony „DGP” każdego dnia tygodnia poruszają inną tematykę:
Z wydaniem papierowym powiązane są także trzy serwisy internetowe: gazetaprawna.pl (wiodące tematy: podatki, prawo, biznes, praca), dziennik.pl (profil ogólnoinformacyjny) oraz forsal.pl (głównie: biznes, gospodarka, finanse). W internecie ukazują się również podcasty w ramach projektu "DGPtalk".
Redaktorzy naczelni.
Od momentu powstania w 2009 „Dziennikiem Gazetą Prawną” kierowało czterech redaktorów naczelnych:
W gronie wicenaczelnych „DGP” znajduje się czworo redaktorów: Paweł Czuryło (od 2022), Barbara Kasprzycka (od 2016), Dominika Sikora-Malicka (od 2013) i Marek Tejchman (od 2014).
Średnia sprzedaż.
Średnia sprzedaż „Dziennika Gazety Prawnej” w wersji papierowej z roku na rok systematycznie maleje, co jest stałą tendencją w prasie i wiąże się między innymi ze wzrastającą popularnością portali internetowych. Jednak niemal od początku wydawania gazety redakcja rozwijała sprzedaż w formie elektronicznej. „DGP” był liderem sprzedaży na polskim rynku e-wydań wśród gazet codziennych m.in. w roku 2012, 2014 i 2022.
Linki zewnętrzne.
Serwisy powiązane z „Dziennikiem Gazetą Prawną”:

</doc>
<doc id="1779229" url="https://pl.wikipedia.org/wiki?curid=1779229" title="Franciszek Dzierożyński">
Franciszek Dzierożyński

Franciszek Dzierożyński (ur. 3 stycznia 1779 w Orszy, zm. 22 września 1850 we Frederick, USA) – polski pedagog, wykładowca w Akademii Połockiej, jezuita.
Życiorys.
Dzierożyński wstąpił do zakonu jezuitów 13 sierpnia 1794 w Połocku, święcenia kapłańskie uzyskał tamże 23 grudnia 1806. D. Wykładał początkowo przedmioty humanistycznych w konwikcie w Petersburgu (w latach 1803-1806), następnie był profesorem filozofii i matematyki w Mohylewie (1810-1811) i wreszcie w Połocku,(1811-1814), gdzie wykładał teologię dogmatyczną (1814-1820). Dzierożyński był kanclerzem (rektorem) i sekretarzem Akademii Połockiej. Po wypędzeniu jezuitów z Rosji w 1821 roku wyjechał do Ameryki Północnej. Superior misji północnoamerykańskiej (1823-1830) i profesor filozofii (1821-1825) oraz teologii (1825-1838) Uniwersytetu Georgetown. W 1829 kierował otwarciem wyższej uczelni jezuickiej w Saint Louis, w stanie Missisipi. Bronił w USA praw zakonu, zwalczał niewolnictwo. Mistrz nowicjatu we Frederick (1834-1840) i prowincjał Marylandu w latach 1840-1843. W Worcester, Massachusetts, utworzył uczelnię Holy Cross College. Dzierożyński uchodzi za ojca szkolnictwa jezuickiego w USA.

</doc>
<doc id="1779230" url="https://pl.wikipedia.org/wiki?curid=1779230" title="Armenia (miasto w Kolumbii)">
Armenia (miasto w Kolumbii)



</doc>
<doc id="1779231" url="https://pl.wikipedia.org/wiki?curid=1779231" title="Armenia (Quindío)">
Armenia (Quindío)

Armenia – miasto w zachodniej Kolumbii, w Kordylierze Środkowej (Andy Północne). Jest stolicą prowincji Quindío. W 2018 roku miasto liczyło 287 245 mieszkańców.
Charakterystyka.
W mieście rozwinięty jest przemysł maszynowy i materiałów budowlanych. Ponadto jest ośrodkiem handlowym regionu uprawy kawowca. Mieści się tu siedziba diecezji rzymskokatolickiej. Około 10 km na południowy zachód od Armenii położony jest port lotniczy El Eden
Miasta partnerskie.
Miasto Armenia ma podpisane umowy międzynarodowe o współpracy z takimi miastami jak: 

</doc>
<doc id="1779232" url="https://pl.wikipedia.org/wiki?curid=1779232" title="Ikona Matki Bożej „Wspomagająca Chlebem”">
Ikona Matki Bożej „Wspomagająca Chlebem”

Ikona Matki Bożej „Wspomagająca Chlebem” – cudowna ikona Matki Bożej typu oranta. 
Opis.
Matka Boża przedstawiona jest w pozycji siedzącej, na białym obłoku, ponad polem, na którym widoczne jest dojrzałe, częściowo zżęte zboże. Maryja ma ręce wzniesione w górę w geście modlitewnym.
Historia.
Ikona została napisana w XIX wieku i była początkowo związana z Pustelnią Optyńską. Żyjący w niej starzec, późniejszy święty prawosławny Ambroży z Optiny szczególnie czcił Maryję, zaś ikonę „Wspomagająca Chlebem”, której sam nadał tę nazwę, podarował powstającej w pobliżu Optiny żeńskiej wspólnocie monastycznej pod wezwaniem Kazańskiej Ikony Matki Bożej. Ambroży nakazał również czcić ikonę co roku, 15 października. Polecał również wykonywanie kopii ikony, które następnie wręczał przybywającym do Pustelni Optyńskiej pielgrzymom. Autorstwo wizerunku nie jest znane.
Ikona zyskała opinię cudownej pod koniec XIX wieku. W 1891 modlitwy przed nią miały uchronić region Kaługi od nieurodzaju, jaki ogarnął całą Rosję. Rok później podobny cud miał mieć miejsce w Woroneżu, za sprawą kopii ikony wykonanej dla tamtejszego monasteru św. Paraskewy.

</doc>
<doc id="1779233" url="https://pl.wikipedia.org/wiki?curid=1779233" title="Tony Hawk's Ride">
Tony Hawk's Ride



</doc>
<doc id="1779234" url="https://pl.wikipedia.org/wiki?curid=1779234" title="Rudka (dopływ Krzny)">
Rudka (dopływ Krzny)

Rudka () – rzeka, prawy dopływ Krzny, o długości 27,49 km i powierzchni zlewni 159,98 km².
Rzeka wypływ z Kanału Wieprz-Krzna w okolicach wsi Żelizna w województwie lubelskim. Płynąc na północny wschód, mija miejscowości Wólka Korczowska i Burwin a potem przechodzi pod drogą wojewódzką nr 812. Następnie od strony południowej omija Białą Podlaską, wieś Wólkę Plebańską i po paru kilometrach wpada do Krzny.
Rzeka występuje w powieści Wiesława Myśliwskiego "Traktat o łuskaniu fasoli".

</doc>
<doc id="1779236" url="https://pl.wikipedia.org/wiki?curid=1779236" title="Struktura sieci">
Struktura sieci

Struktura sieci – sposób, w jaki do sieci podłączone są zasoby udostępnione. Wyróżniane są dwa typy struktury sieci: klient-serwer oraz równy z równym (p2p – "peer to peer").
Klient-serwer.
Jest to struktura hierarchiczna, w której na szczycie stoi serwer, czyli komputer dostępny dla określonej grupy użytkowników z udostępnionymi zasobami sieciowymi, na przykład z plikami, aplikacjami, bazami danych itd. Serwery zazwyczaj korzystają z systemów operacyjnych opartych na architekturze Uniksa. Przykładem może być Slackware – jedna z dystrybucji Linuksa. Główną zaletą tej struktury jest to, że jest ona dużo bezpieczniejsza, wydajniejsza niż struktura p2p, dane są trzymane w jednym miejscu, co zwiększa szybkość znalezienia danego pliku, aplikacji itp. Wadą tej struktury jest to, że wszystkie jednostki są zależne od serwera, więc w przypadku jego awarii sieć zostanie sparaliżowana, bowiem nie będzie można korzystać z żadnych zasobów, które się na nim znajdują.
Równy z równym (p2p) – równorzędna.
Sieć równy z równym jest odwrotnością sieci o strukturze klient-serwer, to znaczy nie posiada ona budowy hierarchicznej i centralnego serwera. Wszystkie komputery w tej sieci są serwerami i klientami, każdy z nich udostępnia i pobiera zasoby sieciowe. Jednostki w tej strukturze nie wymagają zaawansowanych systemów operacyjnych z rodziny Unix. Mogą one pracować na prostszym w obsłudze systemie Windows NT lub jakimś innym. Zaletami tej sieci jest to, że jest ona prosta w zarządzaniu, tańsza w budowie niż klient-serwer, odłączenie jednej jednostki nie powoduje paraliżu całej sieci. Struktura p2p posiada szereg wad – dłuższe przeszukiwanie zasobów sieciowych w celu znalezienia konkretnego zasobu, spadek bezpieczeństwa, ponieważ trzeba zabezpieczyć każdą stacje roboczą a nie tylko jeden centralny serwer, jest ona mniej wydajna. Przykładem struktury równy z równym może być sieć torrent, która służy do wymiany plików pomiędzy różnymi użytkownikami za pomocą różnych programów klienckich (azureus, bitcomet, bittornado itd.).

</doc>
<doc id="1779237" url="https://pl.wikipedia.org/wiki?curid=1779237" title="Paweł Aleksander Król">
Paweł Aleksander Król



</doc>
<doc id="1779238" url="https://pl.wikipedia.org/wiki?curid=1779238" title="Lodowiec Sfinksa">
Lodowiec Sfinksa

Lodowiec Sfinksa (ang. "Sphinx Glacier") - lodowiec na Wyspie Króla Jerzego, na zachód od Zatoki Admiralicji, między szczytami: Sphinx Hill (od którego pochodzi jego nazwa), Iglica Czajkowskiego, Krzemień i Zamek. U nasady łączy się z Kopułą Warszawy, na południu ograniczony jest Moreną Błaszyka. Na jego zachodniej krawędzi rozpoczyna bieg Potok Foczy. Lodowiec znajduje się na terenie Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128).

</doc>
<doc id="1779240" url="https://pl.wikipedia.org/wiki?curid=1779240" title="Polska Liga Hokejowa (2009/2010)">
Polska Liga Hokejowa (2009/2010)

12. sezon Polskiej Ligi Hokejowej rozegrany został na przełomie 2009 i 2010 roku. Był to 54. sezon rozgrywek o Mistrzostwo Polski w hokeju na lodzie. W rozgrywkach wzięło udział 10 zespołów ekstraligowych z pięciu województw: śląskiego, małopolskiego, podkarpackiego, kujawsko-pomorskiego oraz z pomorskiego. W trakcie rozgrywek dołączyły drużyny z I ligi.
Obrońcą tytułu była drużyna Cracovii, która w finale poprzedniej edycji pokonała GKS Tychy 4:1.
Pierwsze mecze sezonu odbyły się 13 września 2009 roku. Rozgrywki zakończyły się 20 marca 2010. Pierwszym meczem sezonu było spotkanie pomiędzy drużynami Stoczniowiec Gdańsk oraz TKH Toruń. Podczas tego meczu pierwszą bramkę sezonu zdobył Tomasz Ziółkowski, trafiając do bramki przeciwnika w czwartej minucie spotkania. Ostatnim spotkaniem sezonu był szósty mecz rywalizacji o brązowy medal pomiędzy GKS Tychy a Zagłębiem Sosnowiec, w którym ostatniego gola w sezonie zdobył Teddy Da Costa.
Złoty Kij za sezon otrzymał Krzysztof Zborowski (Podhale Nowy Targ).
Drużyny.
W Ekstralidze występuje 10 zespołów, które walczą o tytuł Mistrza Polski w hokeju na lodzie:
Sezon zasadniczy.
I etap.
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
II etap.
W tej fazie rozgrywek ekstraliga połączyła się z pierwszą ligą tworząc trzy grupy. W pierwsza grupie tzw. grupie A uczestniczyło sześć najlepszych drużyn pierwszego etapu rozgrywek ekstraligi. W drugiej grupie tzw. grupie B uczestniczyło cztery najsłabsze zespołu ekstraligi pierwszej fazy oraz dwie najlepsze drużyny z pierwszej ligi, zaś najsłabsza grupa C składała się z pozostałych drużyn pierwszej ligi.
Pierwsze mecze tej fazy odbyły się 17 listopada 2009 roku, a ostatnia kolejka odbyła się 9 lutego 2010. Grupie A i C punkty zdobyte w pierwszej fazie sezonu zasadniczego wliczane zostały do punktacji drugiej fazy. W grupie B kasowane były punkty z pierwszej fazy - drużyny mają po zero punktów. Ostatecznie w grupie B wystartowało pięć zespołów. Drużyna Polonii Bytom uczestniczyła w rozgrywkach w grupy C.
Po zakończeniu tej fazy rozgrywek 10 lutego 2010 roku odbyło się losowanie drużyn, dotyczące rozstawienia w fazie playoff
Grupa A.
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
Grupa B.
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
Play off.
10 lutego 2010 odbyło się losowanie par rundy playoff. Dodatkowo wprowadzono tzw. "bonus", czyli zwycięzca większej ilości spotkań w sezonie zasadniczym musi wygrać o jedno spotkanie mniej niż drużyna, która wygrała mniej razy w bezpośrednich spotkaniach w sezonie zasadniczym.
Ćwierćfinały.
Cracovia - Stoczniowiec Gdańsk 3:0 (bonus dla Cracovii, w meczach 6:5, 2:0)
GKS Tychy - Unia Oświęcim 3:0 (bez bonusu, w meczach 4:0, 3:2, 5:2)
Podhale Nowy Targ - GKS Jastrzębie 3:2 (bonus dla Podhala, w meczach 3:4k, 5:1, 3:4k, 5:3)
Zagłębie Sosnowiec - Naprzód Janów 3:0 (bonus dla Zagłębia, w meczach 5:4k, 7:4)
Półfinały.
Cracovia - Zagłębie Sosnowiec 4:0 (bonus dla Cracovii, w meczach 5:4k, 5:3, 4:1)
Podhale Nowy Targ - GKS Tychy 4:3 (bonus dla Podhala, w meczach 2:1k, 1:4, 3:2, 2:6, 6:0)
o 3. miejsce.
GKS Tychy – Zagłębie Sosnowiec 4:2 (bonus dla GKS Tychy, w meczach 4:5d, 3:1, 5:4, 4:5, 3:2)
Finał.
Cracovia - Podhale Nowy Targ 1 - 4
Rywalizacja o miejsca 5-8.
GKS Jastrzębie - Unia Oświęcim 0:2 (w meczach 2:3 i 1:2) 
Naprzód Janów - Stoczniowiec Gdańsk 0:2 (w meczach 4:7 i 0:8)
o 5. miejsce.
Unia Oświęcim - Stoczniowiec Gdańsk 0:2 (w meczach 0:3 i 3:5)
o 7. miejsce.
Naprzód Janów - GKS Jastrzębie 0:1 (w meczu 3:4k)
Play-down.
Do tej fazy zakwalifikowały się trzy zespoły z grupy słabszej, które nie awansowały do fazy play-off, jak również pięć najlepszych drużyn z I ligi. Celem było końcowe ustalenie ostatecznej klasyfikacji PLH w bieżącym sezonie, w tym także wyłonienie ewentualnego spadkowicza i beniaminka ekstraligi w kolejnym sezonie.
o miejsca 9-16.
KH Sanok - Legia Warszawa 3:0 (w meczach 5:0, 9:3, 6:1)
TKH Toruń - UKS Sielec Sosnowiec 3:0 (w meczach 7:1, 12:1, 15:2)
KTH Krynica - MMKS Nowy Targ 3:0 (bonus dla KTH, w meczach 6:0, 9:2)
HC GKS Katowice - Orlik Opole 3:0 (bonus dla HC GKS, w meczach 7:3, 2:0)
o miejsca 9-12.
KH Sanok - HC GKS Katowice 3:1 (w meczach 6:1, 9:2, 3:6, 7:2)
TKH Toruń - KTH Krynica 2:3 (bonus dla TKH, w meczach 4:7, 4:2, 1:2, 3:5)
o 9. miejsce.
KH Sanok - KTH Krynica 3:0 (bonus dla KH Sanok, w meczach 7:2, 6:0)
o 11. miejsce.
TKH Toruń - HC GKS Katowice 1:0 (w meczu 12:6)
Ostateczna kolejność.
Legenda:
Awans do Ekstraligi w sezonie 2010/2011 – KTH Krynica

</doc>
<doc id="1779242" url="https://pl.wikipedia.org/wiki?curid=1779242" title="Sphinx Glacier">
Sphinx Glacier



</doc>
<doc id="1779243" url="https://pl.wikipedia.org/wiki?curid=1779243" title="Horodziec">
Horodziec

Horodziec (ukr. Городець) – wieś na Ukrainie, w obwodzie rówieńskim, w rejonie włodzimierzeckim, nad rzeką Horyń.
Historia miejscowości.
W 1492 Horodec został nadany Jerzemu Holszańskiemu przez króla Aleksandra Jagiellończyka. Prawdopodobnie w XVI wieku dobra znajdowały się już w posiadaniu książąt Ostrogskich. Właścicielem był m.in. Konstantу Ostrogski. W połowie XVIII wieku dobra przeszły na Karola Szydłowieckiego (miecznika smoleńskiego). Następnie majątek przeszedł w posiadanie rodu Urbanowskich herbu Prus I.
Za czasów Antoniego Urbanowskiego (syna Józefa), dwór horodecki przeżywał rozkwit. Żona Antoniego, Elżbieta z Kruszewskich była siostrą Franciszki po mężu Woronicz. Oboje nie posiadali potomstwa. Zajęli się jednak gromadzeniem pokaźniej biblioteki.
Od 1834 roku przez kolejnych kilka lat z przerwami przebywał Józef Ignacy Kraszewski, który zajmował się katalogowaniem zbiorów, które były mu przydatne do przygotowywania opracowania o dziejach Wilna. W 1838 roku w dworskiej kaplicy wziął ślub z Zofią Woronicz. W książce „Wspomnienia z Wołynia, Polesia i Litwy” dedykowanej Antoniemu Urbanowskiemu, wspomniane o bogactwie dzieł znajdujących się w bibliotece Horodeckiej. W tym samym roku ww Horodcu urodził się późniejszy, godny kontynuator jego dzieła, Tadeusz Jerzy Stecki.
Po bracie Antoniego – Krzysztofie, który nie miał także potomstwa, pozostawił zbiór obrazów oraz księgozbiór. W 1842 roku biblioteka liczyła 13 tys. tomów. Wedle opisu Kraszewskiego znajdowały się tam takie tomy jak: rękopis w języku francuskim Waleriana Maxyma z XIV w., księga akt kaplicy arcybiskupiej z Tuluzy z ok. XIV w., Biblia norymberska z XV w., „Cateholicon” Jana Balbi – wydany przez Johanna Fusta. Z późniejszego okresu (druku) „Żywot św. Stanisława” Jana Długosza wyd. 1506, „Opuscula” Jana Tucholczyka, „Statut” Jana Łaskiego, „Postylla” Jana Seklucjana wyd. 1556. Jednym z najcenniejszych zbiorów była „Biblia” Jakuba Wujka z 1599 roku oraz „Zwierciadło” Mikołaja Reja. Znajdowało się również wiele publikacji oraz bibliografii. Jedna z ksiąg nosiła dedykacje Aleksandra Sanuto dla króla Stefana Batorego. Biblioteczne szafy wedle podań Kraszewskiego miały pochodzić od króla Stanisława Leszczyńskiego, który otrzymał je w podarunku od króla Ludwika XV. W bibliotece przechowywane były również numizmaty z czasów Zygmunta Augusta, Jana III Sobieskiego (o tym też w swoim pamiętniku wspomniał Kamil de Pourbaix). Kolekcja obrazów obejmowała ok. 500 dzieł sztuki.
Po śmierci Antoniego Urbanowskiego w 1843 roku oraz w 1854 r. żony Elżbiety Ubranowskiej, Mątek przejęła dalsza rodzina hrabiów Skarżyńskich. Stopniowo cenny księgozbiór oraz dzieła sztuki zostały rozproszone. Przez blisko dwadzieścia lat nikt nie mieszkał w pałacu Horodeckim.
W 1870 roku majątek kupił Rosjanin Kurłow, właścicielem faktycznie był Niemiec Bruch (taka transakcja była związana z ówczesnym prawem w Rosji tj. tylko obywatele rosyjscy mogli nabywać majątki)
Ok. roku 1880 majątek Horodec kupiła belgijska rodzina de Pourbaix. Ok. 1893 majątek od Augusta de Pourbaix przejmuje syn Kamil, który wprowadza wiele zamian w gospodarowaniu, począwszy od wymiany pługów z drewnianych na żeliwne, zmianę zadaszenia z chat pokrytych słomą, na dachówkę. Odbudowuje również dwór w stylu neorenesansowym, który częściowo został spalony w 1889 roku. Zostaje zbudowana gorzelnia, tartaki, a całość była zagospodarowana jak na warunki wołyńskie bardzo nowocześnie.
W okresie II Rzeczypospolitej, majątek Horodec (taka nazwa figuruje w księgach wieczystych) był jednym z większych na Wołyniu. Ok. 1929 roku liczył ok. 7850 ha, we wrześniu 1939 roku liczył sobie ok. 6 tys. ha. (związane z reformą rolną). Uważany był również za wzorcowo prowadzony na Wołyniu. Po wyjedzie rodziny de Pourbaix we wrześniu 1939 roku, dwór został rozgrabiony, wedle relacji Pani Jadwigi Pytlarz (córki nadleśniczego Piotra Bortnika), przypadkowo została wysadzona gorzelnia. Sam pałac został rozebrany na wiosnę 1940 roku podczas przechodzącego frontu. Po wojnie została zniszczona kaplica z 1810 roku, w której ślub brał Ignacy Kraszewski, a w krypcie pochowana była cała rodzina de Pourbaix oraz Antoni Karol hr. Miączyński. 
Horodziec obecnie.
Obecnie obok miejscowości przebiega droga z Warszawa - Kowel - Kijów. Z dawnych zabudowań dworsko-parkowych nie pozostał żaden ślad, oprócz fundamentów oraz paru drzew oraz stawów na rzece Rwka. 

</doc>
<doc id="1779244" url="https://pl.wikipedia.org/wiki?curid=1779244" title="Kaktus w sercu">
Kaktus w sercu

Kaktus w sercu – współczesna powieść obyczajowa napisana przez spółkę autorską Ewy i Marka Karwan-Jastrzębskich pod pseudonimem Barbara Jasnyk. Autorzy wcielili się w postać bohaterki wyprodukowanego przez TVN serialu "Teraz albo nigdy!". Premiera literacka książki wydanej przez Wydawnictwo W.A.B. odbyła się 27 listopada 2008 roku.
"Kaktus w sercu", wykorzystując elementy poetyki powieści z kluczem, przedstawia subiektywny punkt widzenia bohaterki na wydarzenia, które poprzedziły pierwszą serię "Teraz albo nigdy!". Czytelnik i widz serialowy ma szansę uzupełnić swoją wiedzę na temat doświadczeń i motywacji Barbary Jasnyk, a tym samym pogłębić jej portret psychologiczny.
"Kaktus w sercu", według kategorii stworzonej przez Henry’ego Jenkinsa, jest formą opowieści transmedialnej, gdyż nawiązując do wydarzeń i postaci z telewizyjnego serialu, zachowuje autonomię prezentowanej fikcji literackiej. Uzupełnia w ten sposób świat przedstawiony filmu o literackie świadectwo głównej bohaterki.
Książka Barbary Jasnyk nie jest jedynym przypadkiem wprowadzenia na rynek tytułu, którego autorem jest fikcyjna postać. Pierwszeństwo przypada tu wydanemu w 1990 roku "Sekretnemu dziennikowi Laury Palmer", głównej bohaterki "Miasteczka Twin Peaks". W rzeczywistości pamiętnik napisała córka reżysera serialu Jeniffer Lynch. 
Kolejną powieścią fikcyjnego pisarza jest "Heat Wave" Richarda Castle’a, autora kryminałów i bohatera serialu "Castle" stacji ABC. Książkę opublikowało we wrześniu 2009 roku Wydawnictwo Hyperion, a prawdziwy jej twórca nadal pozostaje nieznany.
W promocji "Kaktusa w sercu", po raz pierwszy na polskim rynku wydawniczym, zastosowano marketingowy mechanizm odwróconego product placement. Zanim książka ukazała się na realnym rynku, tytuł oraz jego autorka zostali wypromowani w fikcyjnym świecie "Teraz albo nigdy!."
Po miesiącu obecności na półkach księgarskich "Kaktus w sercu" sprzedał się w ilości 30 400 egz., zdobywając 14. pozycję na liście bestsellerów 2008 roku. W styczniu 2009 roku znalazł się na 1. miejscu zestawienia Kolportera, 4. miejscu internetowego portalu Merlin, 7. miejscu sieci księgarni Matras oraz na 12. miejscu w sieci Empik.
W marcu 2009 roku "Kaktus w sercu" ukazał się w wersji audio nakładem Biblioteki Akustycznej.
Główni bohaterowie.
Ania – porte-parole Barbary Jasnyk. Młoda dziennikarka rozpoczynająca karierę w tabloidzie "Podgląd" należącym do koncernu "Voyer Media", gdzie spotyka swoją pierwszą wielką miłość. Idealistka próbująca przeciwstawić się normom kolorowej bulwarówki. Zamiast poszukiwać taniej sensacji i śledzić życie celebrytów usiłuje zrealizować ambitny projekt "portretu wielokrotnego", w którym opisze życie starej aktorki, Glorii Grey.
Wiktor – chłopak Anki. Dziennikarz "Podglądu" i bezwzględny paparazzi. Karierowicz i protegowany „Barona” przebojowo zdobywa pozycję na warszawskich salonach, organizując wernisaż swojego fotograficznego dorobku. Od lat poluje na prestiżową nagrodę dziennikarską "Peryskop". Nie pozbawiony wdzięku manipulator i cynik. Poplątany życiorys oraz trudne dzieciństwo nie pozostają bez wpływu na zawodową karierę i związek z Anką.
Magda – najbliższa przyjaciółka Ani. Początkująca projektantka mody i happenerka. Założycielka praskiego "Studia Banialongo" oraz liderka kontestatorskiego ruchu "Kolorowa Alternatywa". Kolekcjonerka manekinów i feministka. Zdrowy rozsądek i ironia pozwalają jej zachować dystans wobec rzeczywistości, tak potrzebny zakochanej Ance.
Adrian Klekot „Bocian” – przywódca prawicowej partii. Poseł i aktywny działacz na rzecz ograniczenia wolności prasy brukowej. Zwolennik wprowadzenia do szkół jednolitych mundurków i bohater happeningów Magdy. Hipokryta i krasomówca. Amator pokazów mody, bankietów i początkujących aktoreczek.
Bogdan Mrówczyński „Baron” – naczelny "Podglądu" i postrach całej redakcji. Stary dziennikarski wyga, który zrobi wszystko, żeby skompromitować i usunąć z życia publicznego swoich antagonistów. Jego sympatia do Wiktora ma podtekst homoseksualny, a zazdrość o faworyzowanego dziennikarza jest głównym powodem niechęci okazywanej Ance.
Zuzanna – prezes zarządu "Voyer Media". Była dziennikarka, aktualnie busineswomen robiąca karierę w korporacyjnych strukturach koncernu prasowego.
Zimna, wyrachowana i konsekwentna zawsze osiąga założone cele. Od lat Wiktor jest przedmiotem jej pożądania, czeka tylko na właściwy moment, żeby dopaść swoją ofiarę.
Gloria Grey – hollywoodzka gwiazda przedwojennego kina. Wielka aktorka i legenda ekranu na starość powraca do kraju swoich przodków i osiada w ekskluzywnej willi na obrzeżach Warszawy. Stary sługa broni jej prywatności, a gwiazda od dziesięcioleci strzeże swoich tajemnic, nie udzielając żadnych wywiadów. Jednak pewnego dnia łamie swoje zasady i decyduje się na spotkanie z początkującą dziennikarką Anką.
Figa – młoda, atrakcyjna i prowokacyjna gwiazdka estrady. Nie cofnie się przed niczym, żeby znaleźć się na pierwszych stronach kolorowej prasy i lansować w mediach. W karierze pomaga jej były perkusista, obecnie kochanek i menadżer Maciej „Wyrwas” Wyrwiński.
Artur „Art” Nowakowski – didżej radia "Wolna Fala", autor popularnej nocnej audycji, prezenter pokazów mody, bywalec warszawskich klubów. Przystojny i gładki erudyta potrafi zrobić wrażenie na nowo poznanych dziewczynach. Na wernisażu "Blaski i cienie" poznaje Ankę.

</doc>
<doc id="1779246" url="https://pl.wikipedia.org/wiki?curid=1779246" title="Maszt radiowy w Zygrach">
Maszt radiowy w Zygrach



</doc>
<doc id="1779247" url="https://pl.wikipedia.org/wiki?curid=1779247" title="Ernesto Çoba">
Ernesto Çoba

Ernesto Luigj Çoba (ur. 16 lutego 1913 w Laçu, zm. 8 stycznia 1980 w Tiranie) – albański biskup katolicki
Życiorys.
Ukończył Papieskie Seminarium Duchowne w Szkodrze. W 1935 został diakonem, a 9 lutego 1936 przyjął święcenia kapłańskie, z rąk abp Giovanniego della Petra i odprawił mszę prymicyjną w kościele św. Józefa. W tym samym roku rozpoczął pracę dydaktyczną w seminarium, prowadził także lekcje religii dla dzieci i młodzieży w Szkodrze, a także pomagał w pracy proboszczowi parafii w Szkodrze. Od grudnia 1946 po śmierci abp Gaspera Thaçiego i aresztowaniu ks. Mikela Koliqiego kierował parafią katolicką w Szkodrze. Brał udział w negocjacjach z władzami komunistycznymi na temat statusu Kościoła katolickiego w Albanii.
20 kwietnia 1952 został wyświęcony na biskupa przez ostatniego żyjącego hierarchę albańskiego Bernardina Shllaku, jako tytularny biskup Midaeum. W tym czasie pełnił funkcję administratora apostolskiego w archidiecezji szkoderskiej. Po śmierci Bernardina Shllaku samodzielnie kierował sprawami archidiecezji.
W 1967 decyzją władz komunistycznych w całym kraju zamknięto świątynie i ogłoszono Albanię krajem ateistycznym. 6 lutego grupa młodzieży komunistycznej uprowadziła abp Ernesto Çobę z jego rezydencji. Przyprowadzono go na główny plac Szkodry, gdzie został pobity kijami i znieważony. W tym samym roku zamieszkał z własną rodziną, nadal kontynuując w ukryciu działalność duszpasterską i utrzymując kontakty ze Stolicą Apostolską za pośrednictwem włoskiej ambasady w Tiranie. 29 kwietnia 1976 został aresztowany przez funkcjonariuszy Sigurimi i spędził rok w więzieniu czekając na proces. 29 kwietnia 1977 sąd okręgowy w Szkodrze skazał go na karę 25 lat więzienia za utrzymywanie nielegalnych kontaktów z Watykanem, za pośrednictwem ambasady włoskiej (w ambasadzie włoskiej siostra Çoby otrzymywała emeryturę po zmarłym mężu) i za prowadzenie agitacji przeciwko władzy ludowej. Karę odbywał początkowo w więzieniu w Ballshu. Pobity przez strażników więziennych trafił do szpitala więziennego w Tiranie, gdzie zmarł.
Po upadku komunizmu jego doczesne szczątki zostały przeniesione do katedry w Szkodrze.

</doc>
<doc id="1779251" url="https://pl.wikipedia.org/wiki?curid=1779251" title="Krzywula (dopływ Krzny)">
Krzywula (dopływ Krzny)

Krzywula ("Złota Krzywula") – rzeka, lewy dopływ Krzny o długości 24,63 km. Wypływa w okolicach wsi Ławy w województwie mazowieckim. Płynąc w kierunku południowym, mija miejscowości Felin, Huszlew, Żurawlówkę, Krasnę, Waśkowólkę, Zawadki, Krzymowskie, Rogoźniczkę i po przepłynięciu pod droga krajową nr 2 wpada do Krzny.

</doc>
<doc id="1779252" url="https://pl.wikipedia.org/wiki?curid=1779252" title="Parafia Matki Bożej Fatimskiej w Hucie-Strzelcach">
Parafia Matki Bożej Fatimskiej w Hucie-Strzelcach

Parafia Matki Bożej Fatimskiej w Hucie-Strzelcach – parafia rzymskokatolicka w diecezji toruńskiej, w dekanacie Łasin, z siedzibą w Strzelcach.
Historia.
Od 3 września 1985 roku Strzelce są samodzielną parafią w dekanacie łasińskim. Kamień węgielny pod budowę kościoła parafialnego został przywieziony przez ks. Czesława Kujawę z grobu Józefa Kręckiego na polskim cmentarzu wojennym na Monte Cassino. Kamień ten poświęcił papież Jan Paweł II 8 listopada 1983 roku
Zasięg parafii.
Do parafii należą wierni z miejscowości: Strzelce, Nowe Jankowice, Jankowice, Zawda i Zawdzka Wola.

</doc>
<doc id="1779255" url="https://pl.wikipedia.org/wiki?curid=1779255" title="Surp">
Surp

SURP (sanitarne urządzenie rozdrabniająco-przetłaczające) – urządzenie pozwalające na odprowadzenie ścieków sanitarnych z przyborów instalowanych w oddaleniu lub poniżej kanalizacji grawitacyjnej.
SURP przystawkowy składa się ze zbiornika / obudowy, silnika elektrycznego, pompy z rozdrabniaczem, zaworu zwrotnego, presostatu (automatyczny wyłącznik), króćca tłocznego.
Do odprowadzenia ścieków wystarcza rura o średnicy 30-40 mm na kilka metrów w górę i na odległość.
Jeden surp może odprowadzać ścieki z kilku urządzeń sanitarnych jak: prysznic, umywalka, pisuar i 1. muszli-WC. Istnieją surpy do obsługi urządzeń kuchennych (zlewozmywak, zmywarka itp.) SURP w wersji monoblokowej wbudowany jest w ceramicznej muszli-WC (sanikompakt).

</doc>
<doc id="1779256" url="https://pl.wikipedia.org/wiki?curid=1779256" title="Ibrahim">
Ibrahim

Ibrahim (arab. "إبراهيم", "Ibrāhīm") – imię arabskie, pochodzące od starotestamentowego Abrahama.

</doc>
<doc id="1779258" url="https://pl.wikipedia.org/wiki?curid=1779258" title="Sphinx Hill">
Sphinx Hill

Sphinx Hill - wzgórze na Wyspie Króla Jerzego, u zachodnich brzegów Zatoki Admiralicji, o wysokości 145 m n.p.m. Na północy przylega do pasma Wzgórz Ratowników, na zachodzie u jego podnóży rozciąga się Lodowiec Sfinksa. Nazwę nadała w latach 50. XX wieku brytyjska ekspedycja naukowa pod kierownictwem Johna Biscoe. Nazwa ta nawiązuje do kształtu wzgórza, przypominającego Wielkiego Sfinksa w Gizie. Wzgórze znajduje się na terenie Szczególnie Chronionego Obszaru Antarktyki "Zachodni brzeg Zatoki Admiralicji" (ASPA 128).

</doc>
<doc id="1779260" url="https://pl.wikipedia.org/wiki?curid=1779260" title="Bitwa pod Leptis Minor">
Bitwa pod Leptis Minor

Bitwa pod Leptis Minor – starcie zbrojne, które miało miejsce w roku 237 p.n.e. 
Po walkach w roku 238 p.n.e. w którym to armia kartagińska Hamilkara Barkasa odniosła szereg zwycięstw w potyczkach z siłami najemników pod wodzą Mathosa, w kolejnym roku 237 p.n.e. doszło do rozstrzygającego starcia pod miejscowością Leptis Minor (Leptis Parva). W wyniku bitwy armia buntowników została całkowicie rozbita a jej niedobitki, w tym sam Mathos dostali się do niewoli. Przywódcę najemników czekał okrutny los. Mathos został zamęczony w trakcie pochodu triumfalnego Hamilkara i Hannona na ulicach Kartaginy. Śmierć Mathosa przyśpieszyła upadek powstania najemników, którego efektem było osłabienie polityczne i gospodarcze Kartaginy.

</doc>
<doc id="1779261" url="https://pl.wikipedia.org/wiki?curid=1779261" title="Wybory uzupełniające do Sejmu Republiki Litewskiej w 2009 roku">
Wybory uzupełniające do Sejmu Republiki Litewskiej w 2009 roku

Wybory uzupełniające do Sejmu Republiki Litewskiej w 2009 roku – głosowanie w dniu 15 listopada 2009 mające na celu wybór dwóch posłów do Sejmu Republiki Litewskiej na miejsce Waldemara Tomaszewskiego i Zigmantasa Balčytisa. 
Historia.
W wyniku wyborów europejskich z czerwca 2009 mandat posła do Parlamentu Europejskiego uzyskało dwóch parlamentarzystów wybranych w 2008 w okręgach jednomandatowych: Waldemar Tomaszewski (okręg Wilno–Soleczniki) i Zigmantas Balčytis (okręg Szyłele–Szyłokarczma). W takiej sytuacji (inaczej niż w przypadku utraty mandatu przez posła wybranego z listy krajowej) ordynacja litewska przewiduje wybory uzupełniające. Odbyły się one 15 listopada 2009. W wyniku wyborów mandat uzyskał Leonard Talmont. 29 listopada 2009 odbyła się druga tura wyborów w okręgu Szyłele–Szyłokarczma, w wyniku której posłem wybrany został Remigijus Žemaitaitis. 

</doc>
<doc id="1779263" url="https://pl.wikipedia.org/wiki?curid=1779263" title="Krynica (dopływ Zielawy)">
Krynica (dopływ Zielawy)

Krynica – struga dorzecza Bugu, prawy dopływ Zielawy o długości 14,29 km. Wypływa w okolicach wsi Lubień w województwie lubelskim. Płynąc w kierunku północnym przecina drogę wojewódzką nr 818, a następnie mija miejscowości Zahajki i Zahajki-Kolonia, po czym po paru kilometrach wpada do Zielawy.

</doc>
<doc id="1779265" url="https://pl.wikipedia.org/wiki?curid=1779265" title="Parafia św. Wawrzyńca w Szczepankach">
Parafia św. Wawrzyńca w Szczepankach

Parafia św. Wawrzyńca w Szczepankach – parafia rzymskokatolicka w diecezji toruńskiej, w dekanacie Łasin, z siedzibą w Szczepankach
Historia.
W 1596 roku parafia Szczepanki została włączona do parafii Łasin jako filia. Szczepanki pozostawały filią parafii łasińskiej do 1927 roku. W 1992 roku Szczepanki zostały podniesione do rangi parafii.

</doc>
<doc id="1779268" url="https://pl.wikipedia.org/wiki?curid=1779268" title="Xingshan Weikuan">
Xingshan Weikuan

Xingshan Weikuan (chiń. 興善惟寬, pinyin "Xìngshàn Wéikuān"; kor. 흥선유관 "Hŭngsǒn Yugwan"; jap. "Kōzen Igan"; wiet. "Hưng Thiện Duy Khoan"; ur. 755, zm. 817) – chiński mistrz chan szkoły hongzhou, uczeń mistrza chan Mazu Daoyi.
Życiorys.
Pochodził z Xin’anu w Quzhou (w dzisiejszej prow. Zhejiang). Rodzinnym nazwiskiem było Zhu.
W wieku 12 lat został nowicjuszem. Studiował wtedy teksty Winai oraz teksty i doktryny szkół mahajany. Opanował także nauki szkoły tiantai, a szczególnie jej typ medytacji zwany "zhiguan", będący odpowiednikiem sanskryckiego terminu "śamatha-vipaśyanā". Mnisie wskazania otrzymał w 778 r. w wieku 23 lat. Prawdopodobnie mniej więcej w tym czasie został uczniem mistrza Mazu w klasztorze Kaiyuan i pozostał w Hongzhou w ostatniej dekadzie życia mistrza.
W 790 r., wkrótce po śmierci Mazu, Weikuan przeniósł się w okolicę Minyue (co odpowiada dziś północnej części prow. Fujian i południowej części prow. Zhejiang). Był to początek jego wędrownego stylu życia. Stamtąd udał się w 791 r. do Huiji (w prow. Zhejiang), następnie do powędrował do Poyang (w Jiangxi) w 792 r. Do klasztoru Szaolin na górze Song dotarł w 797 r. W 805 r. przebywał w klasztorze Weiguo, a w klasztorze Tiangong (w Hongzhou) w 806 r.
W 809 r. cesarz Xianzong zaprosił Weikuana do stolicy w celu nauczania na dworze cesarskim. Po przybyciu do Chang’anu Weikuan zatrzymał się w klasztorze Anguo, który był jednym z największych klasztorów stolicy. W 810 r. otrzymał zaproszenie do wykładów dla cesarza w hali Linde, gdzie wcześniej wykładał Ehu Dayi.
Później mistrz przeniósł się do klasztoru Xingshan (810 r.), w którym pozostał do swojej śmierci. Ponieważ klasztor ten, tak jak Anguo, należał do największych klasztorów Chang’anu oraz położony był we wschodniej dzielnicy miasta – Weikuan znajdował się w centrum religijnego życia stolicy. W ciągu swojego 8-letniego pobytu w tym mieście Weikuan przyciągnął wielką liczbę mnichów i ludzi świeckich do praktyki. Wkrótce stał się wiodącym nauczycielem chanu w stolicy. Według inskrypcji Bai Juyi, który został jego uczniem w 814 r., mistrz miał ponad 1000 uczniów, z czego 39 osiągnęło oświecenie.
Przyczyną, że przyciągnął tak wielką liczbę uczniów, było jego świetne wykształcenie, charyzma oraz – według wiary jego uczniów i opinii publicznej – jego umiejętność czynienia cudów. Był także znany z działalności charytatywnej itp. Nie był postacią rewolucyjną. Zapis jego pierwszej rozmowy z Bo Juyi ukazuje go jako konserwatywnego propagatora doktryny chanu, chociaż jego wypowiedzi nie różnią się od wypowiedzi nawet samego mistrza Mazu.
Jego kariera w Chang’anie pomogła umocnić pozycję szkoły hongzhou jako wiodącej siły ruchu chan. Prawdopodobnie to on wystarał się o honorowy pośmiertny tytuł dla mistrza Mazu. Ta teza jest wzmacniana przez to, że Weikuan i Zhangjing Huaihui nadzorowali budowę stupy pamiątkowej dla Nanyuego Huairanga, nauczyciela Mazu, który był całkowicie tajemniczą osobą, o której niewiele wiedziano.
Również i sam Weikuan został nagrodzony pośmiertnym tytułem. Z tekstu na steli Xitanga Zhizanga wynika, że tak jak Xitang, tak i Weikuan był traktowany jako główny uczeń Mazu, a dzięki ich wysiłkom jego nauki zostały rozpropagowane tak na południu, jak i na północy.
Weikuan – obok Dayi i Huaihui – należy do tych mistrzów chan, którzy najbardziej rozwinęli nauki szkoły hongzhou w Chang’anie, a tym samym spowodowali jej uznanie za główną, ortodoksyjną szkołę chanu.
Linia przekazu.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="1779269" url="https://pl.wikipedia.org/wiki?curid=1779269" title="Opowieść transmedialna">
Opowieść transmedialna

Opowieść transmedialna lub narracja transmedialna (ang. "transmedia storytelling") – zjawisko interakcji medialnych, w którym elementy fikcji są rozprowadzane poprzez różnego rodzaju platformy medialne, czego celem jest skoordynowane i ujednolicone doświadczenie u odbiorcy. Pojęcie zdefiniowane po raz pierwszy przez amerykańskiego medioznawcę Henry’ego Jenkinsa w książce "Kultura konwergencji. Zderzenie starych i nowych mediów" ("Convergence Culture: Where Old and New Media Collide", 2006).
Jenkins opowieść transmedialną uznał za „wielowątkową i zróżnicowaną historię, która odsłaniana jest na różnych platformach medialnych, przy czym każde medium ma swój oddzielny wkład w tworzenie i rozwijanie fikcyjnego świata”.
Pojęcie i praktyka narracji transmedialnej powstały wraz z rozwojem kultury konwergencji, której kluczowym objawem jest pogłębiająca się współpraca oraz zjawisko przenikania odmiennych mediów. Efektem tego procesu jest ciągła cyrkulacja treści, która sprawia, że jedna historia opowiedziana zostaje wielokrotnie za pomocą różnych środków przekazu. W efekcie konsument dostaje możliwość wyboru pomiędzy różnymi formami tej opowieści, co mobilizuje go do aktywnego uczestnictwa w poznawaniu fikcyjnego świata. Jest to bardziej zintegrowane podejście do rozwoju marki niż w wypadku modeli opartych wyłącznie na tekstach źródłowych.
W ramach estetyki opowieści transmedialnej znane historie opowiadane są za pomocą różnych form przekazu, takich jak filmy, powieści, blogi, pamiętniki czy komiksy. Historia może pojawić się również pod postacią gry komputerowej lub planszowej. Wszystkie te przekazy odnoszą się do jednego świata, zachowując jednocześnie autonomię i samowystarczalność, dzięki czemu konsument może wybrać dowolny dostęp do określonej marki.
Wraz z pojawieniem się opowieści transmedialnej wzrosło znaczenie franczyzy kulturalnej oraz systemu licencjonowania praw do tworzenia spin-offów, czyli nowych produktów wykorzystujących elementy marki znanej już widzom. Pionierem takich działań na rynku globalnym jest Jeff Gomez, założyciel firmy Starlight Runner Entertainment, do której klientów należą The Walt Disney Company, Mattel czy Hasbro. Na polskim rynku medialnym, przykładem zastosowania narracji transmedialnej było wprowadzenie i sprzedaż produktów związanych z marką "Wiedźmin", jak również wydanie "Kaktusa w sercu" – książki związanej z serialem "Teraz albo nigdy!" (2008–2009).

</doc>
<doc id="1779275" url="https://pl.wikipedia.org/wiki?curid=1779275" title="Edouard Rowlandson">
Edouard Rowlandson



</doc>
<doc id="1779278" url="https://pl.wikipedia.org/wiki?curid=1779278" title="Parafia Narodzenia Najświętszej Maryi Panny w Szynwałdzie">
Parafia Narodzenia Najświętszej Maryi Panny w Szynwałdzie

Parafia Narodzenia Najświętszej Maryi Panny w Szynwałdzie – parafia rzymskokatolicka w diecezji toruńskiej, w dekanacie Łasin, z siedzibą w Szynwałdzie

</doc>
<doc id="1779279" url="https://pl.wikipedia.org/wiki?curid=1779279" title="Argonne National Laboratory">
Argonne National Laboratory

Argonne National Laboratory (ANL) – jedna z najstarszych, bo założona w 1943 roku, i największych amerykańskich placówek badawczo-rozwojowych prowadzonych przez Departament Energii Stanów Zjednoczonych. Zajmuje około 6,9 km² w DuPage County, Illinois, 40 km na południowy zachód od Chicago, na autostradzie Interstate 55. Jest położone niedaleko Fermilab, które jest osobnym instytutem. Znajduje się tam między innymi Advanced Photon Source – źródło promieniowania synchrotronowego, oraz superkomputer IBM Mira o mocy obliczeniowej 8 PFLOPS.
Powstał w związku z projektem Manhattan. Jego pierwszym dyrektorem był Enrico Fermi.
Enrico Fermi, Maria Göppert-Mayer oraz Aleksiej Abrikosow byli pracownikami ANL i otrzymali Nagrodę Nobla.

</doc>
<doc id="1779280" url="https://pl.wikipedia.org/wiki?curid=1779280" title="Alfons Tracki">
Alfons Tracki

Alfons Tracki (ur. 2 grudnia 1896 w Bliszczycach w powiecie głubczyckim, zm. 19 lipca 1946 w Szkodrze) – niemiecki ksiądz katolicki działający w Albanii.
Życiorys.
Był jednym z czwórki dzieci urzędnika Josefa Tracki’ego i Marthy z d. Schramm. Wbrew oczekiwaniom ojca, który marzył o karierze wojskowej syna, młody Alfons zdecydował się w 1912 rozpocząć nowicjat w zakonie Braci Szkolnych Marystów w Wiedniu. Zakon skupiał się na prowadzeniu szkół w krajach o wysokim wskaźniku analfabetyzmu. Dzięki temu Tracki już w czasie studiów miał możliwość poznać Bałkany, odwiedzając Czarnogórę i Albanię. W czasie I wojny światowej przebywał w Djakowicy, gdzie został aresztowany przez wojska bułgarskie. W 1920 ukończył studia teologiczne w Bośni. 14 czerwca 1925 w Szkodrze został wyświęcony na kapłana przez abp Lazëra Mjedę. Z uwagi na znajomość miejscowych języków i zwyczajów został skierowany do pracy misyjnej w północnej Albanii.
W swojej pracy misyjnej skupił się na dzieciach organizując dla nich szkoły, a także stowarzyszenie "Viribus Unitis", prowadzące działalność kulturalną i sportową. W tym czasie poznał Ahmeda Zogu, z którym wielokrotnie rozmawiał na temat sytuacji wewnętrznej w Niemczech, w latach 30.
Pochodzenie Trackiego i doskonała znajomość języka niemieckiego ułatwiło mu kontakty z oficerami Wehrmachtu, okupującymi Albanię w latach 1943–1944. Dzięki kontaktom z szefem Gestapo w Albanii Guntherem Hausdingiem udało mu się uwolnić wielu Albańczyków, oskarżanych o działalność na szkodę wojsk okupacyjnych. Wielu z nich Tracki znał osobiście, pracując wcześniej z młodzieżą.
Po przejęciu władzy przez komunistów Hausding namawiał Trackiego do wyjazdu z Albanii, ale ten odmówił. Pracował w parafii Pulaj. Aresztowany 25 czerwca 1946, kiedy udzielał sakramentu chorych Ndoc Jakovie, który został ciężko ranny w walce z partyzantami komunistycznymi. W czasie kilkumiesięcznego śledztwa był torturowany. Po krótkim procesie przed sądem wojskowym 18 lipca 1946 został skazany na karę śmierci za działalność antykomunistyczną i współpracę z okupantem. 19 lipca 1946 o 5. rano został rozstrzelany pod murem cmentarza w Szkodrze i pochowany w nieznanym miejscu.
Tracki znajduje się w gronie 38 albańskich duchownych, którzy 5 listopada 2016 w Szkodrze zostali ogłoszeni błogosławionymi. Proces beatyfikacyjny na szczeblu diecezjalnym zakończył się w 2010.
Beatyfikacja duchownych, którzy zginęli "in odium fidei" została zaaprobowana przez papieża Franciszka 26 kwietnia 2016.

</doc>
<doc id="1779281" url="https://pl.wikipedia.org/wiki?curid=1779281" title="Materia pierwsza">
Materia pierwsza



</doc>
<doc id="1779282" url="https://pl.wikipedia.org/wiki?curid=1779282" title="Letni Puchar Kontynentalny kobiet w skokach narciarskich">
Letni Puchar Kontynentalny kobiet w skokach narciarskich

Letni Puchar Kontynentalny kobiet w skokach narciarskich – cykl zawodów w skokach narciarskich, rozgrywany latem według tych samych zasad i punktacji co Puchar Świata.

</doc>
<doc id="1779284" url="https://pl.wikipedia.org/wiki?curid=1779284" title="Carl Heinrich Studt">
Carl Heinrich Studt

Carl Heinrich Studt (lub "Karl Studt", ur. 21 września 1799, zm. 26 lutego 1889 we Wrocławiu) – niemiecki architekt, urzędnik i polityk komunalny, w latach 1839−1844 radca miejski i budowlany we Wrocławiu.
Życiorys.
C.H. Studt, z wykształcenia architekt, był jednym z najstarszych uczniów Carla Ferdinanda Langhansa. W 1833 rozpoczął pracę we wrocławskiej administracji budowlanej (niem. "Baudeputation"). 1 lipca 1838 został wybrany przez radę miejską na miejskiego radcę budowlanego, zaś 2 października 1839 złożył przysięgę i objął urząd.
W 1844 Studt odszedł ze stanowiska, dalej pracując jako architekt, aż do przejścia na emeryturę 27 marca 1872. W tym czasie był też radnym miejskim ("Stadtverordneter"), a w latach 1872-1880 był również członkiem zarządu rady. C.H. Studt sprawował ponadto przez wiele lat sprawował funkcję przewodniczącego Stowarzyszenia Architektów i Inżynierów we Wrocławiu ("Architekten- und Ingenieurverein zu Breslau"), z której zrezygnował w marcu 1874; po rezygnacji otrzymał, obok Karla Lüdeckego i Hansa Zimmermanna, zaszczytny tytuł honorowego członka tego stowarzyszenia.
Życie prywatne.
Carl Heinrich Studt ożenił się z Auguste Caroline z.d. Gutike we Wriezen 16 maja 1830. Auguste Studt zmarła w sierpniu 1845. Owdowiały architekt ożenił się ponownie 3 września 1850 z Wilhelmine z.d. Lampe (1820-1883). Jak podaje książka adresowa z 1852, Studt mieszkał w zaprojektowanej przez siebie kamienicy przy pl. Czystym ("Salvatorplatz") pod numerem 4. W późniejszym okresie (1868) zajmował mieszkanie przy dzisiejszej ul. Tadeusza Kościuszki ("Tauentzienstraße") 26b.

</doc>
<doc id="1779285" url="https://pl.wikipedia.org/wiki?curid=1779285" title="Quartet">
Quartet

Quartet – szósty album długogrający brytyjskiego zespołu rockowego Ultravox, trzeci z udziałem wokalisty Midge'a Ure'a.

</doc>
<doc id="1779292" url="https://pl.wikipedia.org/wiki?curid=1779292" title="Gaetano Bisleti">
Gaetano Bisleti

Gaetano Bisleti (ur. 20 marca 1856 w Veroli, zm. 30 sierpnia 1937 w Grottaferrata) – włoski duchowny katolicki, wysoki urzędnik Kurii Rzymskiej, kardynał.
Ukończył seminarium w Tivoli, a następnie Akademię Dostojników Szlacheckich w Rzymie, gdzie uzyskał doktorat z teologii. Święcenia kapłańskie otrzymał 20 września 1878. W latach 1878-1884 był kanonikiem i archidiakonem w katedrze w Veroli. Prywatny szambelan "de numero participantium" od 1884. W 1889 mianowany kanonikiem w bazylice watykańskiej. Uzyskał następnie dalsze godności kościelne, takie jak prałaturę i tytuł infułata. Od 1905 prefekt pontyfikalnego "domus". Był kawalerem kilku orderów: Orderu Korony Prus, Orderu św. Ferdynanda, Orderu Korony Syjamu i innych.
Kreowany kardynałem diakonem w 1911 roku. W styczniu 1914 wybrany na przeora zakonu joannitów. Brał udział w konklawe 1914. 1 grudnia 1915 został prefektem nowo utworzonej Kongregacji Seminariów i Uniwersytetów. W latach 1918-1937 był protektorem Kolegium Ameryki Pn. w Rzymie. Podczas konklawe 1922 był kardynałem protodiakonem. Ogłosił wybór i koronował Piusa XI. Jako legat papieski uczestniczył w wielu kongresach eucharystycznych i muzycznych. W 1928 włączony do grona kardynałów-prezbiterów, jego diakonia została podniesiona do rangi kościoła prezbiterialnego. W 1932 został przewodniczącym Pontyfikalnej Komisji Studiów Biblijnych, a także kanclerzem Uniwersytetu Gregoriańskiego i przewodniczącym Instytutu Muzyki Sakralnej. Nigdy nie przyjął święceń biskupich. Pochowany w rodzinnym mieście.

</doc>
<doc id="1779295" url="https://pl.wikipedia.org/wiki?curid=1779295" title="Kardynałowie z nominacji Klemensa VI">
Kardynałowie z nominacji Klemensa VI

Papież Klemens VI (1342–1352) mianował 25 nowych kardynałów na czterech konsystorzach:

</doc>
<doc id="1779296" url="https://pl.wikipedia.org/wiki?curid=1779296" title="Wincenty Buczyński">
Wincenty Buczyński

Wincenty Buczyński krypt.: "D. W. A...; X. W. B.", (ur. 17 marca 1789 w Hirówce na Litwie, zm. 29 marca 1853 w Louvain) – polski jezuita, teolog, filozof i krytyk literacki. 
Życiorys.
Buczyński wstąpił do zakonu jezuitów 20 stycznia 1805 w Dyneburgu (nowicjat do roku 1807), święcenia kapłańskie uzyskał w Połocku w roku 1814. Studiował w Połocku filozofię w latach 1806-1809 oraz teologię w latach 1815-1818. Profesor poetyki (1810-1814) i retoryki (1812-1814) w kolegium przy Akademii Połockiej. Redaktor i współzałożyciel Miesięcznika Połockiego, w latach 1818-1820 publikował na jego łamach utwory literackie. Od 1819 roku wykładał w Akademii Połockiej prawo naturalne narodów, ekonomię i historię polityczną oraz statystykę. Po wypędzeniu jezuitów z Rosji w 1820 roku był profesorem filozofii w Tarnopolu w latach 1821-1834, teologii moralnej i pastoralnej w Nowym Sączu (1834-1835), a po wyjeździe z Polski filozofię w kolegium jezuitów w Innsbrucku (przez 8 lat) oraz na uniwersytetach w Grazu (1835-1837) i w Linzu (1837-1848). Po rozwiązaniu zakonu jezuitów w monarchii austriackiej, gdzie był wizytatorem szkolnym (1843) w Małopolsce, w roku 1848 wyjechał do Belgii i wykładał filozofię w Namur oraz Lowanium, gdzie zmarł 29 marca roku 1853.
Twórczość.
Autor licznych publikacji z zakresu filozofii.
Ważniejsze utwory.
Pisał ponadto: kazania, rozprawy i uwagi w jęz. polskim i łacińskim, m.in. w "Miesięczniku Połockim".

</doc>
<doc id="1779297" url="https://pl.wikipedia.org/wiki?curid=1779297" title="Miadziolska grupa jezior">
Miadziolska grupa jezior

Miadziolska grupa jezior – grupa jezior na Białorusi, w rejonie miadziolskim obwodu mińskiego.
Powierzchnia jezior to ok. 20 km². Największe z nich to Miadzioł (16,2 km²), pozostałe nie przekraczają 1 km². Jeziora połączone są płytkimi ciekami wodnymi; znajdują się w dorzeczu rzeki Miadziołki. Jezioro Rudakowo jest bezodpływowe.
Brzegi małych jezior silnie zarośnięte trzciną i sitowiem.
W skład grupy wchodzą:
Nad jeziorem Miadzioł i niektórymi małymi jeziorami znajdują się ośrodki wypoczynkowe i szlaki turystyczne.
Miadziolska grupa jezior wchodzi na terytorium Naroczańskiego Parku Narodowego.

</doc>
<doc id="1779298" url="https://pl.wikipedia.org/wiki?curid=1779298" title="Kazimierz Rokoszewski">
Kazimierz Rokoszewski

Kazimierz Waldemar Rokoszewski (ur. 11 lutego 1923 w Łodzi, zm. 22 września 2005 w Warszawie) – polski ekonomista, polityk i działacz partyjny.
Życiorys.
Syn Wawrzyńca i Katarzyny. Według materiałów zgromadzonych w archiwum Instytutu Pamięci Narodowej był od 1945 funkcjonariuszem Urzędu Bezpieczeństwa.
Od początku powstania Polskiej Zjednoczonej Partii Robotniczej sprawował w niej różne funkcje na terenie kraju. W 1949 instruktor w Komitecie Wojewódzkim w Olsztynie, następnie do 1950 I sekretarz Komitetu Powiatowego w Bartoszycach, w 1950 pełnił tę samą funkcję w Mrągowie. W latach 1952–1953 kierował Wydziałem Propagandowym Komitetu Wojewódzkiego w Kielcach, następnie do 1954 był sekretarzem tamtejszego KW, natomiast od 1957 do 1965 pełnił tę funkcję w KW w Olsztynie. Ukończył Wyższą Szkołę Nauk Społecznych przy KC PZPR (był jej słuchaczem w latach 1954–1957). W okresie od 1 stycznia 1965 do 17 lutego 1971 był sekretarzem Warszawskiego Komitetu Wojewódzkiego PZPR, a następnie – do 31 maja 1975 – I sekretarzem WKW PZPR. Od 16 października 1968 do grudnia 1971 był zastępcą członka, a następnie – do lipca 1981 – członkiem Komitetu Centralnego PZPR. W latach 1975–1980 kierował Wydziałem Prasy, Radia i Telewizji KC PZPR, a w latach 1980–1981 Wydziałem Kadr Komitetu Centralnego PZPR. Wchodził również w skład Rady Redakcyjnej organu teoretycznego i politycznego KC PZPR „Nowe Drogi”.
W latach 1972–1985 był posłem na Sejm VI, VII i VIII kadencji.
Został pochowany na cmentarzu wojskowym na Powązkach (kwatera A16-1-15/16).

</doc>
<doc id="1779300" url="https://pl.wikipedia.org/wiki?curid=1779300" title="Parafia św. Barbary w Świętem">
Parafia św. Barbary w Świętem

Parafia św. Barbary w Świętem – parafia rzymskokatolicka z siedzibą w Świętem w dekanacie Łasin w diecezji toruńskiej.
Zasięg parafii.
Do parafii należą wierni z miejscowości: Donowo, Goczałki, Huta, Kozłowo, Krzywka, Łasinka, Osówko, Partęczyny, Wielka Tymawa i Wałdówko.
Historia.
Parafię założyli Krzyżacy około 1300 r. W czasie wojny trzynastoletniej został zniszczony kościół i parafia podupadła. Obecną drewnianą świątynię zbudowano w 1723 r. z fundacji właściciela wsi – Wacława Kozłowskiego. Ostatnie gruntowne odnowienie kościoła miało miejsce w latach dziewięćdziesiątych XX w.

</doc>
<doc id="1779302" url="https://pl.wikipedia.org/wiki?curid=1779302" title="Kardynałowie z nominacji Benedykta XII">
Kardynałowie z nominacji Benedykta XII

Papież Benedykt XII (1334–1342) mianował sześciu nowych kardynałów na jednym konsystorzu 18 grudnia 1338:

</doc>
<doc id="1779304" url="https://pl.wikipedia.org/wiki?curid=1779304" title="Łasinka">
Łasinka



</doc>
<doc id="1779305" url="https://pl.wikipedia.org/wiki?curid=1779305" title="Nintendo WFC">
Nintendo WFC



</doc>
<doc id="1779306" url="https://pl.wikipedia.org/wiki?curid=1779306" title="Valday">
Valday



</doc>
<doc id="1779307" url="https://pl.wikipedia.org/wiki?curid=1779307" title="Valdai">
Valdai



</doc>
<doc id="1779308" url="https://pl.wikipedia.org/wiki?curid=1779308" title="Duchesse de Bourgogne">
Duchesse de Bourgogne

Duchesse de Bourgogne – piwo produkowane w Belgii przez browar Verhaeghe (Brouwerij Verhaghe). Warzone jest w starym flamandzkim stylu Red Ale i poddawane leżakowaniu w beczkach dębowych przez 18 miesięcy. Przed rozlaniem do butelek 18-miesięczne piwo mieszane jest z piwem 8-miesięcznym. Duchesse de Bourgogne czyli Księżna Burgundii wywodzi swoją nazwę od córki Karola Śmiałego - Maryi Burgundii. Piwo zawiera 16% Blg i 6,2% alkoholu i charakteryzuje się kwaśnym, owocowym smakiem i aromatem, przypominającym wina owocowe lub musujące.

</doc>
<doc id="1779309" url="https://pl.wikipedia.org/wiki?curid=1779309" title="Orifel">
Orifel



</doc>
<doc id="1779310" url="https://pl.wikipedia.org/wiki?curid=1779310" title="Orfiel">
Orfiel



</doc>
<doc id="1779313" url="https://pl.wikipedia.org/wiki?curid=1779313" title="Okopy (obwód tarnopolski)">
Okopy (obwód tarnopolski)

Okopy, Okopy Świętej Trójcy (ukr. Окопи) – wieś na Ukrainie, w obwodzie tarnopolskim, w rejonie czortkowskim. W 2001 roku liczyła 557 mieszkańców.
Wieś położona jest u nasady cypla między Dniestrem i Zbruczem.
Historia.
W zachodniej części wsi znajdują się ruiny twierdzy Okopy Świętej Trójcy założonej w 1692 roku przez hetmana Stanisława Jana Jabłonowskiego. W 1700 król Polski August II Mocny nadał Okopom magdeburskie prawa miejskie. W latach 1700–1705 w twierdzy wzniesiono kościół Świętej Trójcy.
W II Rzeczypospolitej wieś była siedzibą gminy wiejskiej Okopy Świętej Trójcy w powiecie borszczowskim, w województwie tarnopolskim. W 1921 roku liczyła 698 mieszkańców i znajdowały się w niej 143 budynki mieszkalne. 537 osób deklarowało narodowość rusińską, 86 – polską, 75 – żydowską.
Stacjonowała też w miejscowości placówka Straży Celnej „Okopy św. Trójcy”.
Zygmunt Krasiński umieścił w Okopach Świętej Trójcy akcję trzeciej części "Nie-Boskiej komedii" (1835).

</doc>
<doc id="1779314" url="https://pl.wikipedia.org/wiki?curid=1779314" title="Nintendo Wi-Fi Connection">
Nintendo Wi-Fi Connection



</doc>
<doc id="1779317" url="https://pl.wikipedia.org/wiki?curid=1779317" title="Mścisław Izjasławowic">
Mścisław Izjasławowic



</doc>
<doc id="1779318" url="https://pl.wikipedia.org/wiki?curid=1779318" title="SEAT 124">
SEAT 124



</doc>
<doc id="1779319" url="https://pl.wikipedia.org/wiki?curid=1779319" title="SEAT 127">
SEAT 127



</doc>
<doc id="1779320" url="https://pl.wikipedia.org/wiki?curid=1779320" title="SEAT 131">
SEAT 131



</doc>
<doc id="1779322" url="https://pl.wikipedia.org/wiki?curid=1779322" title="SEAT Ritmo">
SEAT Ritmo



</doc>
<doc id="1779324" url="https://pl.wikipedia.org/wiki?curid=1779324" title="Bołducka Grupa Jezior">
Bołducka Grupa Jezior

Bołducka Grupa Jezior lub Błękitne jeziora (, "Bałduckaja hrupa azior", "Błakitnyja aziory") – grupa jezior na Białorusi leżących na granicy rejonów miadzielskiego, postawskiego i ostrowieckiego, w większości na obszarze Parku Krajobrazowego „Błękitne Jeziora”. Jeziora mają niewielkie rozmiary (największe Bołduk – 0,78 km²), stanowią część dorzecza Straczy, dopływu Wilii. Jednocześnie głębokość jezior jest dość duża (Bołduk – 39,7 m, Hłubel – 26,8 m).
W skład grupy wchodzą:

</doc>
