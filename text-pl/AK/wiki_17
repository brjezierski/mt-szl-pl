<doc id="1783717" url="https://pl.wikipedia.org/wiki?curid=1783717" title="Rada Miejska w Dusznikach-Zdroju">
Rada Miejska w Dusznikach-Zdroju

Rada Miejska w Dusznikach Zdroju – stanowiący i kontrolny organ władzy samorządowej w Dusznikach Zdroju. W jej skład wchodzą radni wybierani na terenie miasta w wyborach bezpośrednich na kadencje trwające pięć lat, licząc od dnia wyboru (w latach 1990–2018 kadencja ta wynosiła 4 lata).
Dusznicka Rada Miejska liczy 15 radnych. Na ich czele stoi przewodniczący (obecnie Aleksandra Hausner-Rosik).
Okręgi wyborcze.
W 2012 zgodnie z ustawą „Kodeks wyborczy”, rada miejska na wniosek burmistrza ustaliła nowy podział gminy na stałe obwody głosowania, określając numery i granice obwodów, oraz siedziby obwodowych komisji wyborczych. Aby zmniejszyć dysproporcje związane z liczbą osób uprawnionych do głosowania w obwodach oraz usprawnić prace komisji wyborczych dokonano podziału na cztery stałe obwody głosowania:
Podział gminy na stałe obwody głosowania obowiązuje od wyborów w 2014.

</doc>
<doc id="1783718" url="https://pl.wikipedia.org/wiki?curid=1783718" title="Nysa Dworzec Mały">
Nysa Dworzec Mały

Nysa Dworzec Mały - stacja kolejowa w Nysie, w województwie opolskim, w Polsce.
Dworzec pierwotnie zwany "Neisse Kleinbahnhof" wybudowany około 1 km od dworca obsługującego Kolejową Magistralę Podsudecką na linii obsługiwanej przez firmę Lenz &amp; Co posiadającą koncesję na budowę i obsługę lokalnych linii kolejowych z Nysy do Kałkowa oraz do Ścinawy Małej.
Dworzec znajdował się w pobliżu obecnej części towarowej nyskiej stacji kolejowej.
Tory linii kolejowej rozpoczynały się od stacji Nysa Miasto przebiegały równolegle do linii Kolejowej Magistrali Podsudeckiej od strony miasta między ulicami Bema a Racławicką, za stacją Nysa Dworzec Mały, tory w kierunku Ścinawy przechodziły wiaduktem nad torami Podsudeckiej Magistrali Kolejowej.

</doc>
<doc id="1783719" url="https://pl.wikipedia.org/wiki?curid=1783719" title="Kolposkop">
Kolposkop



</doc>
<doc id="1783720" url="https://pl.wikipedia.org/wiki?curid=1783720" title="HMS Ludlow">
HMS Ludlow



</doc>
<doc id="1783721" url="https://pl.wikipedia.org/wiki?curid=1783721" title="Karjalanpaisti">
Karjalanpaisti

Karjalanpaisti (czasem stosowana polska nazwa gulasz karelski) – karelski kociołek mięsny. Danie fińskie przypominające nieco gulasz węgierski. Oryginalnie przyrządzane jest z mięsa renifera lub łosia, a w codziennej praktyce kuchennej z wieprzowiny, wołowiny lub cielęciny, a także z dziczyzny. Mięso początkowo marynuje się kilka godzin w fińskiej wódce, następnie obsmaża z cebulą, dodaje inne warzywa i przyprawy (szczególnie świeży lubczyk), zalewa marynatą z wódki i wodą źródlaną, po czym piecze kilka godzin, do odparowania cieczy. Karjalanpaisti podaje się przede wszystkim z ziemniakami lub żytnim, gruboziarnistym chlebem posmarowanym fińskim masłem.
W 2007 w głosowaniu zorganizowanym przez gazetę „Iltalehti” czytelnicy uznali karjalanpaisti za fińskie danie narodowe (20,94% głosów), natomiast w 2016 w podobnym głosowaniu zorganizowanym przez Suomalaisen ruokakulttuurin edistämissäätiö ELO karjalanpaisti zajęło drugie miejsce (9375 głosów – 24,7%), przegrywając o 1 punkt procentowy z chlebem żytnim (9783 głosy).

</doc>
<doc id="1783722" url="https://pl.wikipedia.org/wiki?curid=1783722" title="Nysa Nowy Świat">
Nysa Nowy Świat

Nysa Nowy Świat – zlikwidowana stacja kolejowa w Nysie, w województwie opolskim, w Polsce.

</doc>
<doc id="1783724" url="https://pl.wikipedia.org/wiki?curid=1783724" title="Biełaruś-24">
Biełaruś-24

Biełaruś-24 () – białoruska stacja telewizyjna przeznaczona dla widzów spoza Białorusi. Kanał powstał 1 lutego 2005. Dyrektorem stacji jest Waleryj Alaksandrawicz Raducki.
10 czerwca 2021 r. kanał został zakazany na Ukrainie za rzekome podżeganie do wrogości i szerzenie dezinformacji na temat Ukrainy.
6 marca 2022 r. Krajowa Rada Radiofonii i Telewizji zadecydowała o blokadzie stacji w polskiej telewizji.
10 czerwca 2022 r. kanał został wyłączony z Hot Birda.

</doc>
<doc id="1783725" url="https://pl.wikipedia.org/wiki?curid=1783725" title="Hajduki Nyskie (przystanek kolejowy)">
Hajduki Nyskie (przystanek kolejowy)

Hajduki Nyskie – przystanek osobowy na zlikwidowanej linii kolejowej nr 256 Nysa – Ścinawa Mała, w miejscowości Hajduki Nyskie, w województwie opolskim, w powiecie nyskim, w gminie Nysa, w Polsce.

</doc>
<doc id="1783727" url="https://pl.wikipedia.org/wiki?curid=1783727" title="Ratusz w Złotoryi">
Ratusz w Złotoryi

Ratusz w Złotoryi – klasycystyczny budynek wzniesiony w latach 1842–1852, remontowany w roku 1897 i w XX wieku. 
Obecnie budynek jest siedzibą Urzędu Skarbowego. Mieści się tu także Centrum Monitoringu oraz restauracja.
Historia.
Pierwszy ratusz w Złotoryi został wzniesiony w roku 1526, budynek ten spłonął w 1613 roku, a następnie został odbudowany. W 1841 roku budowla zawaliła się i rok później rozpoczęto budowę nowej siedziby władz miasta, którą oddano do użytku w roku 1852. Ratusz był remontowany w roku 1897, oraz w XX wieku.
Architektura.
Ratusz jest to trójkondygnacyjna budowlą klasycystyczną o trzech skrzydłach, nakrytą dachami dwuspadowymi. Na fasadzie mieści się trzyosiowy portyk zwieńczony tympanonem, z wejściem do ratusza. W tympanonie umieszczony jest herb miasta. Okna pierwszego i drugiego piętra są w kamiennych opaskach, a na dachu jest świetlik. 
Przed ratuszem znajduje się barokowa Fontanna Delfina zbudowana w roku 1604 z inicjatywy ówczesnego burmistrza Johanna Feigego. Początkowo pełniła ona rolę miejskiej studni.

</doc>
<doc id="1783728" url="https://pl.wikipedia.org/wiki?curid=1783728" title="Rejon urmarski">
Rejon urmarski

Rejon urmarski – położony w Republice Czuwaszji. Ośrodek administracyjny rejonu znajduje się w mieście Urmary, oddalonym od stolicy Republiki Czuwaszji Czeboksary o 77 km. Rejon został utworzony 5 września 1927 roku.
Geografia.
Rejon urmarski położony jest w północno-wschodniej części Republiki Czuwaszji. Na północy graniczy z Rejonem Kozłowskim, na północnym zachodzie z Rejoem Cywilskim, na zachodzie z Rejonem kanaskim, na południu z Rejonem jantikowskim, na wschodzie z Republiką Tatarstanu. Terytorium rejonu rozciąga się na długości 32 km z północy na południe i 33 km z zachodu na wschód. Powierzchnia rejonu wynosi 598,3 km².
Zaludnienie.
Pierwszego stycznia 2008 rejon urmarski liczył 28,8 tys. mieszkańców, w tym 6,2 tys. (21,5%) mieszkańców miast. W rejonie dominującym narodem są Czuwasze stanowiący 97% mieszkańców. Gęstość zaludnienia wynosi 49,9 osób/km².
Klimat.
Klimat rejonu ma charakter kontynentalny. Zimy są mróźne, a lata ciepłe i suche.Średnia temperatura stycznia wynosi -13 °C, natomiast średnia temperatura lipca wynosi 18,7 °C. Najniższa zanotowana temperatura wynosi -42 °C, a najwyższa 37 °C. Średnia suma rocznych opadów wynosi 400 mm.

</doc>
<doc id="1783729" url="https://pl.wikipedia.org/wiki?curid=1783729" title="Kępnica (przystanek kolejowy)">
Kępnica (przystanek kolejowy)

Kępnica – przystanek osobowy na zlikwidowanej linii kolejowej nr 256 Nysa - Ścinawa Mała, w miejscowości Kępnica, w województwie opolskim, w powiecie nyskim, w gminie Nysa, w Polsce.

</doc>
<doc id="1783732" url="https://pl.wikipedia.org/wiki?curid=1783732" title="Ioamnet Quintero">
Ioamnet Quintero

Ioamnet Quintero Alvarez (ur. 8 września 1972) – kubańska lekkoatletka, skoczkini wzwyż.
Na Igrzyskach Olimpijskich w Barcelonie w 1992 zdobyła brązowy medal. Ma w swoim dorobku również tytuł mistrzyni świata (Stuttgart 1993). Do jej osiągnięć należą także dwa złote medale Igrzysk Panamerykańskich (1991, 1995). W 1992 w Hawanie zwyciężyła w konkursie skoku wzwyż lekkoatletycznego pucharu świata. Ośmiokrotnie była mistrzynią Kuby (1990, 1991, 1992, 1993, 1995, 1996, 2000, 2001).
5 marca 1993 ustanowiła w Berlinie swój halowy rekord życiowy, skacząc 2,01 m. Jej rekord życiowy na otwartym stadionie, który wynosi 2,00 m, ustanowiła 7 sierpnia 1993 w Monako.

</doc>
<doc id="1783733" url="https://pl.wikipedia.org/wiki?curid=1783733" title="HMS Campbeltown (1940)">
HMS Campbeltown (1940)



</doc>
<doc id="1783734" url="https://pl.wikipedia.org/wiki?curid=1783734" title="Wierzbięcice (przystanek kolejowy)">
Wierzbięcice (przystanek kolejowy)

Wierzbięcice – przystanek osobowy na zlikwidowanej linii kolejowej nr 256 Nysa - Ścinawa Mała, w miejscowości Wierzbięcice, w województwie opolskim, w powiecie nyskim, w gminie Nysa, w Polsce.

</doc>
<doc id="1783735" url="https://pl.wikipedia.org/wiki?curid=1783735" title="HMS Lincoln (1918)">
HMS Lincoln (1918)



</doc>
<doc id="1783736" url="https://pl.wikipedia.org/wiki?curid=1783736" title="Operacja w Chajber">
Operacja w Chajber

Operacja w Chajber (urdu: "Bia Daralam") – operacja prowadzona przez siły pakistańskie przeciwko talibom w Przełęczy Chajberskiej leżącej w Pakistanie. Operacja rozpoczęła się 1 września 2009 i była kontynuacją walk na pograniczu pakistańsko-afgańskim, po zabiciu dowódcy talibów Baitullaha Mehsuda w Waziristanie.
Geneza.
30 grudnia 2008 Pakistan zamknął Przełęcz Chajberską, przez którą przebiegała droga transportu dla wojsk NATO. Przyczyną tej decyzji był początek nowej operacji pakistańskich sił rządowych przeciwko miejscowym bojownikom. Równolegle do działań w Przełęczy Chajberskiej, walki toczyły się także w Dolinie Swat. 15 lutego 2009 strony zawarły rozejm, który przerwał także operację w Chajber.
26 kwietnia, po talibskich prowokacjach i zajmowaniu przez nich kolejnych pozycji i miast, a także pod wpływem presji ze strony Stanów Zjednoczonych, armia pakistańska rozpoczęła nową operację w Dolinie Swat. W czerwcu 2009, po zwycięstwie w Swat, wojsko rozpoczęło walki z talibami lojalnymi wobec Baitullaha Mehsuda w Waziristanie. Operacja zakończyła się śmiercią dowódcy talibów 5 sierpnia. Następnie, we wrześniu 2009, ofensywa przesunęła się do Przełęczy Chajberskiej.
Bezpośrednią przyczyną wszczęcia ofensywy w Chajber był z 27 sierpnia 2009. Zamachowiec-samobójca zdetonował ładunek w okolicach przejścia granicznego z Afganistanem w miejscowości Torkham na drodze w Przełęczy Chajberskiej. W wyniku ataku zginęło 22 strażników granicznych.
Walki.
1 września 2009, pierwszego dnia walk, zginęło 40 talibów. 5 września doszło do bombardowania kryjówek talibów. W trakcie akcji pakistańskiego lotnictwa zginęło 43 rebeliantów. W kolejnym dniu ciężkich walk poległo 33 rebeliantów. Ogółem, po pierwszym tygodniu walk, pakistańskie siły bezpieczeństwa zabiły 120 talibów. 12 września w kolejnym lotniczym ataku sił pakistańskich poległo 22 powstańców. 13 września, w wyniku wybuchu miny, zginęło troje pierwszych żołnierzy pakistańskich. 15 września w starciach zginęło 8 rebeliantów oraz wojskowy pakistańskich sił bezpieczeństwa.
Następnie walki przeniosły się do Waziristanu Południowego, gdzie armia 17 października 2009 zainicjowała lądową operację pod kryptonimem Rah i Nijat.
Do kolejnych poważnych starć w Chajber doszło 24 listopada 2009, kiedy siły bezpieczeństwa zabiły 18 rebeliantów. Aresztowano także 6 bojowników, a wojsko skonfiskowało znaczne ilości broni. 27 listopada armia zabiła 15 kolejnych talibów.
30 listopada Pakistan ogłosił zwycięstwo nad talibami, którzy zostali wypędzeni z terenu przełęczy.
Exodus cywili.
Do połowy września 2009 z terenów plemiennych, z obawy przed działaniami wojskowymi, uciekło ok. 56–100 tys. cywili.

</doc>
<doc id="1783737" url="https://pl.wikipedia.org/wiki?curid=1783737" title="Tomasz Tharczay">
Tomasz Tharczay

Tomasz Tarczay, (Tharczay), (ur. w XV w., zm. 1493 w Torysie na Górnych Węgrzech) – zmadziaryzowany Słowak, starosta lipiański. 
Życiorys.
Wychowywany był na dworze króla Macieja Korwina, któremu jako żołnierz pozostał wierny aż do śmierci. 
Jako dowódca brał udział w wielu bitwach na terenie Czech i Austrii. 
W styczniu 1474 r. dowodził sześciotysięcznym oddziałem Macieja Korwina przeciw Kazimierzowi Jagiellończykowi. W ramach odwetu w walce między Maciejem Korwinem a Jagiellonami o tron węgierski oraz czeski najechał i spustoszył Podkarpacie aż po Jasło, Pilzno i Muszynę. Nie udało się mu zdobyć Gorlic i Krosna. Tomasz Tarczay, który był sprawcą pożaru, na widok spalonego szpitala przy kościele pw. Św. Ducha na przedmieściu Krosna doznał wyrzutów sumienia i podarował rajcom 200 grzywien.
Za zasługi wojskowe dla Węgier otrzymał wiele posiadłości. Pod koniec życia mieszkał w Torysie, gdzie przed 1490 r. zbudował zamek i wzmocnił mury twierdzy. W testamencie napisanym w roku 1490 (złożonym w archiwach Bardiowa) nakazał znaczne sumy pieniędzy przeznaczyć dla sąsiednich kościołów i plebanii. Dla przytułku w Pehesnej w Polsce, który zniszczyła jego armia, wyłożył 1.000 forintów. Wcześniej, w roku 1478 sprzedał za 400 złote m. Spišská. W Niżnym Sławkowie rozdał połowę majątku i ufundował mszę wieczystą za swoją duszę. Zmarł w 1493 w Torysie.
W kościele św. Marcina w Lipianach, w kaplicy rodziny Tarczaych, znajduje się jego nagrobek – pomnik z czerwonego marmuru z datą 1493 r. i napisem: "HIC SEPULTUS EST GENEROSUS ET STRENVUS MILES DOMINUS THOMAS TARCZAY MILLESIMO CCCC NONAGESIMO TERTIO". (Tu został pochowany szlachetny i dzielny żołnierz Tomasz TARCZAY w 1493 r.). 
Jego syn Mikołaj Tarczay, który został w 1519 r. administratorem i szambelanem królewskim w Szaryszu, po śmierci ojca otrzymał duży spadek (1/6 ziem Szaryszu).

</doc>
<doc id="1783740" url="https://pl.wikipedia.org/wiki?curid=1783740" title="Węża (przystanek kolejowy)">
Węża (przystanek kolejowy)

Węża - przystanek osobowy na zlikwidowanej linii kolejowej nr 256 Nysa - Ścinawa Mała, w miejscowości Węża, w województwie opolskim, w powiecie nyskim, w gminie Korfantów, w Polsce.

</doc>
<doc id="1783742" url="https://pl.wikipedia.org/wiki?curid=1783742" title="Ratusz w Ziębicach">
Ratusz w Ziębicach

Ratusz w Ziębicach – eklektyczna budowla wzniesiona w latach 1887–1890 na miejscu wcześniejszego budynku ratusza renesansowego. Obecnie jest siedzibą Muzeum Sprzętu Gospodarstwa Domowego.
Historia.
Budowla została wzniesiona w latach 1887–1890 według projektu K. Muelhkego i E. Poetscha, w miejscu, w którym stał wcześniej poprzedni średniowieczny ratusz. Z dawnego ratusza zachowała się renesansowa wieża, pochodząca z roku 1561.
Decyzją wojewódzkiego konserwatora zabytków z dnia 14 maja 1981 roku ratusz został wpisany do rejestru zabytków.
Architektura.
Budynek wybudowany na planie prostokąta, posiada dwie kondygnacje i wysokie piwnice. Bryła jest dwuskrzydłowa, trójtraktowa i nakryta dachami dwuspadowymi, ujęte szczytami posiadającymi neorenesansowe i neobarokowe kamienne detale rzeźbiarskie. Od strony południowej jest narożny wykusz. Główne wejście do ratusza prowadzi przez loggię z kolumnadą, poprzedzoną schodami. Wieża ratuszowa jest ośmioboczna, posiada tarcze zegarowe i kamienną balustradę otaczającą jej szerszą część. 
Znacznie węższy szczyt wieży nakryty jest hełmem z prześwitem, zwieńczonym iglicą. Obecnie w ratuszu mieści się jedyne w Polsce Muzeum Sprzętu Gospodarstwa Domowego, a w jego podziemiach jest stylowa restauracja.

</doc>
<doc id="1783743" url="https://pl.wikipedia.org/wiki?curid=1783743" title="Zębodziobek">
Zębodziobek

Zębodziobek, włócznik szablodzioby ("Androdon aequatorialis") – gatunek małego ptaka z rodziny kolibrowatych (Trochilidae), występującego w północno-zachodnim Ekwadorze (na południe od prowincji Pichincha), zachodniej Kolumbii oraz wschodniej Panamie (prowincja Darién). Jego środowiskiem są wilgotne lasy tropikalne. Należy do monotypowego rodzaju Androdon.
Taksonomia.
Gatunek i rodzaj po raz pierwszy opisał angielski wydawca, przedsiębiorca, przyrodnik i artysta John Gould w czasopiśmie "The Annals and Magazine of Natural History". Jako miejsce typowe odłowu holotypu Gould wskazał Ekwador. Nie wyróżnia się podgatunków.
Morfologia.
Długość ciała 13,2–14,2 cm (w tym długość dzioba 4 cm). Masa ciała: samce około 9 g, samice 5,5–7 g.
Status.
IUCN uznaje zębodziobka za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji nie została oszacowana, ale ptak ten opisywany jest jako rzadki. Trend liczebności populacji uznawany jest za spadkowy ze względu na utratę siedlisk.

</doc>
<doc id="1783744" url="https://pl.wikipedia.org/wiki?curid=1783744" title="Androdon">
Androdon



</doc>
<doc id="1783745" url="https://pl.wikipedia.org/wiki?curid=1783745" title="Androdon aequatorialis">
Androdon aequatorialis



</doc>
<doc id="1783746" url="https://pl.wikipedia.org/wiki?curid=1783746" title="HMS St Albans (1940)">
HMS St Albans (1940)



</doc>
<doc id="1783747" url="https://pl.wikipedia.org/wiki?curid=1783747" title="Ścinawa Nyska (przystanek kolejowy)">
Ścinawa Nyska (przystanek kolejowy)

Ścinawa Nyska - przystanek osobowy na zlikwidowanej linii kolejowej nr 256 Nysa - Ścinawa Mała, w miejscowości Ścinawa Nyska, w województwie opolskim, w powiecie nyskim, w gminie Korfantów, w Polsce.

</doc>
<doc id="1783749" url="https://pl.wikipedia.org/wiki?curid=1783749" title="Ścinawa Mała (stacja kolejowa)">
Ścinawa Mała (stacja kolejowa)

Ścinawa Mała - końcowa stacja kolejowa na zlikwidowanej linii kolejowej nr 256 Nysa - Ścinawa Mała, w miejscowości Ścinawa Mała, w województwie opolskim, w powiecie nyskim, w gminie Korfantów, w Polsce.

</doc>
<doc id="1783750" url="https://pl.wikipedia.org/wiki?curid=1783750" title="Operacja w Waziristanie (2009)">
Operacja w Waziristanie (2009)



</doc>
<doc id="1783754" url="https://pl.wikipedia.org/wiki?curid=1783754" title="Kamień Lecha">
Kamień Lecha

Kamień Lecha (cz. "Lechův kámen") – gnejsowa skała zlokalizowana na wzgórzu Stará Kouřim, około 700 m na wschód od centrum miasta Kouřim w Czechach. Spod skałki rozciąga się rozległa panorama Kouřimia z dominującą wieżą kościoła św. Szczepana. Skała ma wysokość 3 m i obwód 30 m.
Legenda.
Nazwa kamienia pochodzi z XIX wieku i odnosi się do prasłowiańskiego księcia Lecha, legendarnego założyciela państwa polskiego, brata Czecha i Rusa, który jakoby w tym miejscu zaobozował z drużyną (opisał to kronikarz Václav Hájek z Libočan) i stworzył niewielki umocniony obóz z potrójnym wałem. By jego brat, Czech, wiedział, gdzie obozuje, umówili się, że rozpalony zostanie tu wielki ogień, który będzie widoczny aż z obozowiska Czecha na górze Říp. Od dymu, jaki unosił się nad ogniem powstała nazwa miasta Kouřim ("kurzyć się").
Z Kamieniem Lecha wiąże się wiele podań ludowych. Jedno z nich mówi, że kamień otworzy się i wyda skarby temu, kto w Wigilię, o północy trzykrotnie obskacze skałkę na jednej nodze ze wstrzymanym oddechem.
Historia.
W źródłach historycznych skałka ta nazywana była po prostu Wielkim Kamieniem. W średniowieczu łączono ten teren z praktykami czarodziejskimi. Niedaleko od skałki (na południowy wschód) przebiega dawny wał ważnego słowiańskiego grodziska Stará Kouřim, głównej siedziby plemienia Zličan, które zanikło w połowie IX wieku.
Dojście.
Do skałki dochodzi się żółtym szlakiem pieszym z dworca kolejowego w Kouřimiu.

</doc>
<doc id="1783759" url="https://pl.wikipedia.org/wiki?curid=1783759" title="Bartolomeo Avanzini">
Bartolomeo Avanzini

Bartolomeo Avanzini (ur. 1608, zm. 1658) – włoski architekt doby baroku, aktywny głównie w Modenie, Sassuolo i Reggio nell'Emilia.

</doc>
<doc id="1783760" url="https://pl.wikipedia.org/wiki?curid=1783760" title="Twierdza wiary">
Twierdza wiary



</doc>
<doc id="1783762" url="https://pl.wikipedia.org/wiki?curid=1783762" title="Parafia Miłosierdzia Bożego w Świebodzinie">
Parafia Miłosierdzia Bożego w Świebodzinie

Parafia Miłosierdzia Bożego w Świebodzinie – jedna z trzech rzymskokatolickich parafii w mieście Świebodzin, należąca do dekanatu Świebodzin – Miłosierdzia Bożego diecezji zielonogórsko-gorzowskiej, metropolii szczecińsko-kamieńskiej w Polsce, erygowana 25 sierpnia 1999. Obsługiwana przez księży diecezjalnych. Mieści się na Osiedlu Łużyckim. Jest najmłodszą parafią w mieście. Kościół parafialny jest diecezjalnym sanktuarium Miłosierdzia Bożego.

</doc>
<doc id="1783763" url="https://pl.wikipedia.org/wiki?curid=1783763" title="Rada Gminy Kłodzko">
Rada Gminy Kłodzko

Rada Gminy Kłodzko – stanowiący i kontrolny organ władzy samorządowej gminy wiejskiej Kłodzko z siedzibą Kłodzku. Istnieje od 1990 roku. W jej skład wchodzą radni wybierani na terenie gminy w wyborach bezpośrednich na kadencje trwające pięć lat, licząc od dnia wyboru (w latach 1990–2018 kadencja ta wynosiła 4 lata). Obecna VIII kadencja rady rozpoczęła się w 2018 roku. Przewodniczącym rady jest Ryszard Jastrzębski, a funkcję wiceprzewodniczących pełnią: Halina Witos i Mariola Kozak. Siedzibą Rady Gminy Kłodzko jest biurowiec przy ulicy Okrzei 8a, położony w Kłodzku, które stanowi osobną gminę miejską.
Wybory do rady gminy.
Radni do Rady Gminy Kłodzko są wybierani aktualnie w wyborach co 5 lat. Począwszy od 2014 roku wybiera się ich w piętnastu jednomandatowych okręgach wyborczych, które nie mają swoich oficjalnych nazw. Przypisanych im jest 15 obwodów głosowania. Zasady i tryb przeprowadzenia wyborów określa odrębna ustawa. Skrócenie kadencji rady może nastąpić w drodze referendum.
Organizacja rady.
Radę Gminy tworzy 15 radnych, wybierających spośród siebie przewodniczącego i 2 wiceprzewodniczących. Radni pracują w tematycznych komisjach stałych i doraźnych. Komisje Stałe:
Kadencje.
VIII Kadencja (od 2018).
19 stycznia 2019 roku w okręgu wyborczym nr 1 odbyły się wybory uzupełniające w związku z wyborem Zbigniewa Tura na urząd wójta gminy Kłodzko i co za tym idzie, nieobjęcia przez niego mandatu radnego.

</doc>
<doc id="1783764" url="https://pl.wikipedia.org/wiki?curid=1783764" title="Karol Balandret">
Karol Balandret

Karol Balandret (ur. 7 grudnia 1782 w Grandfontaine (?), zm. 7 lipca 1861 roku w Lyonie) – polski pedagog, profesor Akademii Połockiej, ksiądz katolicki.
Jezuita, po studiach matematyki w Kolegium Połockim w latach 1810-1811, wyjechał do Petersburga, gdzie w latach 1811–1816 był francuskojęzcznym kaznodzieją. W latach 1816–1820 profesor logiki, metafizyki, matematyki i geometrii w Akademii Połockiej. Po wypędzeniu jezuitów z Rosji pracował jako misjonarz w Laval, we Francji (1820-1824), wykładał teologię w Paryżu i Dôle (1824-1830), dogmatykę w Brigue, gdzie zostaje rektorem (1830-1833), wreszcie wykłada prawo kanoniczne i etykę w Puy i Laval w 1833 r. Pod koniec życia (od 1836) pracuje w Lyonie.

</doc>
<doc id="1783768" url="https://pl.wikipedia.org/wiki?curid=1783768" title="Nery Alberto Pumpido">
Nery Alberto Pumpido



</doc>
<doc id="1783770" url="https://pl.wikipedia.org/wiki?curid=1783770" title="Aleksandr Kokorin">
Aleksandr Kokorin

Aleksandr Aleksandrowicz Kokorin (; ur. 19 marca 1991 w Wałujkach) – rosyjski piłkarz występujący na pozycji napastnika we włoskim klubie ACF Fiorentina. 48-krotny reprezentant kraju.
Życiorys.
Kariera piłkarska.
W zespole Dinama Moskwa zadebiutował 4 października 2008 w meczu przeciwko Saturnowi Ramienskoje. Strzelając bramkę w 18. minucie spotkania, stał się najmłodszym strzelcem bramki w historii Rosyjskiej Priemjer-Ligi (17 lat i 199 dni). 29 lipca 2009, zdobył zwycięską bramkę w wygranym 1:0 meczu z Celtic FC w pierwszej części dogrywki rundy kwalifikacyjnej Ligi Mistrzów w Glasgow, jednak jego klub nie zdołał dostać się do fazy grupowej.
22 września 2012 zagrał swój setny mecz w Priemjer-Lidze.
Przed sezonem 2013/14 trafił do Anży Machaczkała za 19 mln €, jednak w związku z dużymi problemami finansowymi klubu z Dagestanu, zawodnik wraz z Igorem Denisowem i Jurijem Żyrkowem, 7 sierpnia 2013, powrócił do Dinama Moskwa za nieujawnioną kwotę. Pierwszy raz po powrocie zagrał w meczu z Zenitem, wchodząc w drugiej połowie z ławki.
W pierwszej kolejce ligowej sezonu 2014/15, zdobył pierwszego hat tricka w karierze – strzelił trzy gole, a jego drużyna rozbiła FK Rostów 7:3.
30 stycznia 2016 został zawodnikiem Zenitu Petersburg. Kontrakt wygasł 30 czerwca 2019.
16 września 2019 ponownie podpisał kontrakt z rosyjskim klubem Zenit Petersburg.
Sprawa karna Mamajewa i Kokorina.
W październiku 2018 Pawieł Mamajew i Aleksandr Kokorin zostali aresztowani pod zarzutem pobicia. Podejrzenie to potwierdziły nagrania z kamer monitoringu, a poszkodowanym okazał się pracownik Ministerstwa Przemysłu i Handlu Rosji, Denis Pak. Obaj piłkarze zostali skazani na karę pozbawienia wolności z nakazem odbywania kary w kolonii karnej o ogólnym rygorze (Mamajew – 17 miesięcy, Kokorin – 18 miesięcy).
Swoje oburzenie sytuacją wyraziły: Priemjer-Liga, Rosyjski Związek Piłkarski, oraz rzecznik prezydenta Rosji, Dmitrij Pieskow. Z kolei trener Rinat Bilaletdinow stwierdził, że po odbyciu kary zawodnicy „rozpoczną nowe życie”, a sprawa została przesadnie nagłośniona przez media. Chęć zatrudnienia obu zawodników po wyjściu z więzienia zadeklarował klub Achmat Grozny.

</doc>
<doc id="1783772" url="https://pl.wikipedia.org/wiki?curid=1783772" title="Parafia Najświętszej Maryi Panny Królowej Polski w Świebodzinie">
Parafia Najświętszej Maryi Panny Królowej Polski w Świebodzinie

Parafia Najświętszej Maryi Panny Królowej Polski w Świebodzinie – jedna z trzech rzymskokatolickich parafii w mieście Świebodzin, należąca do dekanatu Świebodzin – NMP Królowej Polski diecezji zielonogórsko-gorzowskiej, metropolii szczecińsko-kamieńskiej w Polsce, erygowana 29 czerwca 1981. Obsługiwana przez księży diecezjalnych. Mieści się w Parku Chopina.

</doc>
<doc id="1783774" url="https://pl.wikipedia.org/wiki?curid=1783774" title="Parafia św. Michała Archanioła w Świebodzinie">
Parafia św. Michała Archanioła w Świebodzinie

Parafia św. Michała Archanioła w Świebodzinie – parafia rzymskokatolicka w Świebodzinie (diecezja zielonogórsko-gorzowska), w województwie lubuskim, Polska. 
Erygowana w XIV wieku. Należy do dekanatu Świebodzin – NMP Królowej Polski.
Terytorium parafii.
Świebodzin, Grodziszcze - (2 km)

</doc>
<doc id="1783776" url="https://pl.wikipedia.org/wiki?curid=1783776" title="Ścieżka edukacyjna po Przedgórzu Sudeckim">
Ścieżka edukacyjna po Przedgórzu Sudeckim

Ścieżka Edukacyjna po Przedgórzu Sudeckim – szlak turystyczny w Polsce, powstały w 2005 na terenie Sudetów i Przedgórza Sudeckiego. 
Długość i oznakowanie.
Liczy 45,8 km długości i znakowany jest na czarno. W kilku miejscach do szlaku głównego doprowadzone są krótkie szlaki dojściowe, prowadzące do atrakcji zlokalizowanych nieco w bok od szlaku głównego. Przy szlaku postawiono 17 tablic edukacyjnych informujących o walorach mijanych obiektów (przyroda, zabytki, historia). 
Przebieg.
Szlak rozpoczyna się na Przełęczy Woliborskiej w Górach Sowich. Następnie przebiega przez największą jednostkę Przedgórza Sudeckiego – Wzgórza Niemczańsko-Strzelińskie, by potem przejść przez Wzgórza Bielawskie, Wzgórza Gumińskie, Wzgórza Szklarskie i Wzgórza Dobrzenieckie. Następnie biegnie skrajem Wysoczyzny Ziębickiej i kończy się w Kamieńcu Ząbkowickim (Obniżenie Ząbkowickie). 
Geneza.
Szlak powstał z inicjatywy Studenckiego Koła Przewodników Sudeckich z Wrocławia przy wsparciu lokalnej organizacji turystycznej Ziemi Ząbkowickiej. Prace znakarskie zrealizowano ze środków Funduszu Ochrony Środowiska i Gospodarki Wodnej Powiatu Ząbkowickiego.
Przystanki.
Tablice (przystanki) na szlaku zlokalizowano w następujących miejscach :

</doc>
<doc id="1783780" url="https://pl.wikipedia.org/wiki?curid=1783780" title="Vlatko Grozdanoski">
Vlatko Grozdanoski



</doc>
<doc id="1783781" url="https://pl.wikipedia.org/wiki?curid=1783781" title="Krzysztof Staniecki">
Krzysztof Staniecki

Krzysztof Staniecki (ur. 20 listopada 1934 w Horodence, zm. 9 marca 2003 w Opolu) – ksiądz katolicki, trirytualista, mitrat, doktor teologii, proboszcz greckokatolickiej parafii Trójcy Świętej w
Gliwicach w latach 1976-2003, rektor ormiańskokatolickiego kościoła Trójcy Świętej w Gliwicach w latach 1977-1985
Życiorys.
Urodził się w Horodence. W młodości był ministrantem. Po II wojnie światowej wraz z rodziną znalazł się na Śląsku.
Po ukończeniu szkoły średniej wstąpił do seminarium duchownego w Nysie. 22 czerwca 1958 roku przyjął w Opolu święcenia kapłańskie z rąk biskupa Franciszka Jopa w obrządku łacińskim. Następnie kontynuował naukę na Katolickim Uniwersytecie Lubelskim.
Po studiach wykładał teologię dogmatyczną w seminariach duchownych w Nysie i w Opolu. Od 1970 roku pracował w Gliwicach jako kapelan Sióstr Notre Dame. W tym samym czasie został opiekunem wiernych greckokatolickich przy rzymskokatolickiej parafii Wszystkich Świętych w Gliwicach. Został birytualistą sprawując msze w obrządkach łacińskim i bizantyjsko-ukraińskim.
W 1973 roku po śmierci księdza Kazimierza Romaszkana zaopiekował się wspólnotą ormiańską w Gliwicach. Został wówczas jedynym w kraju trirytualistą. W latach 1977-1985 pełnił funkcję rektora kościoła Trójcy Świętej w Gliwicach. W 1976 roku został mianowany proboszczem parafii obrządku bizantyjsko-ukraińskiego w Gliwicach.
Do końca życia opiekował się gliwicką grupą grekokatolików sprawując msze w obrządku bizantyjsko-ukraińskim w kaplicy św. Jadwigi w Gliwicach. W latach 90. XX wieku wspomagał odrodzenie Ukraińskiego Kościoła Greckokatolickiego na Ukrainie. Wykładał w greckokatolickiej Akademii Duchownej we Lwowie i w Instytucie Teologiczno-Katechetycznym w Iwano-Frankiwsku. Ostatnie miesiące życia mieszkał w domu księży emerytów w Opolu.
Pochowany został w Raciborzu.

</doc>
<doc id="1783782" url="https://pl.wikipedia.org/wiki?curid=1783782" title="Budynek Spar- und Bauverein w Poznaniu">
Budynek Spar- und Bauverein w Poznaniu

Budynek Spar- und Bauverein w Poznaniu (ul. Wierzbięcice 20) – jedyny zachowany budynek mieszkalny spośród zespołu ośmiu zbudowanych przez pierwszą w Poznaniu spółdzielnię mieszkaniową – Spar- und Bauverein (niem. Towarzystwo Oszczędzania i Budowania). Jest pozostałością pierwszego w mieście osiedla spółdzielczego.
Kolonia budynków zbudowana została w technologii muru pruskiego w latach 1894–1897. Zachowany budynek znajduje się na narożniku ulic Wierzbięcice i Św. Czesława na Wildzie.
Na każdej kondygnacji 2-piętrowego budynku zaplanowano pierwotnie cztery trzypokojowe mieszkania z kuchnią. Urządzenia sanitarne ulokowano na półpiętrach. Narożnik zaakcentowany jest ryzalitem i dodatkową kondygnacją mieszkalną. Całość nakrywa stromy dach dwuspadowy. Zachodnia elewacja ożywiona jest balkonem zdobionym dekoracją snycerską. Pomiędzy kondygnacjami zaakcentowano profilowane ostatki belek stropowych. Budynek Spar- und Bauverein stanowi jeden z najciekawszych obiektów architektonicznych przy ul. Wierzbięcice – zabudowanej monumentalnymi, wielopiętrowymi kamienicami z przełomu XIX i XX w.
Do 1918 funkcjonowała tutaj restauracja "Kyffäuser" – popularna wśród niemieckich nauczycieli, studentów i wojskowych oraz członków wildeckiego "Turnverein" (klubu atletycznego). Po 1989 znajdował się tutaj pub, a od 2015 w części parterowej mieści się rzemieślnicza pracownia chleba. 

</doc>
<doc id="1783784" url="https://pl.wikipedia.org/wiki?curid=1783784" title="Óscar Alfredo Ruggeri">
Óscar Alfredo Ruggeri



</doc>
<doc id="1783785" url="https://pl.wikipedia.org/wiki?curid=1783785" title="Kazimierz Niemirowicz-Szczytt">
Kazimierz Niemirowicz-Szczytt

Kazimierz Niemirowicz-Szczytt (ur. 14 listopada 1901 w Kożangródku, zm. 1940 w Katyniu) – polski lekarz neurolog i psychiatra.
Życiorys.
Syn Iścisława i Aleksandry z Mogilnickich. Brat Krzysztofa. Prawnuk Józefa Niemirowicza-Szczytta.
Po ukończeniu gimnazjum w 1921 studiował na Wydziale Lekarskim Uniwersytetu Stefana Batorego w Wilnie. W 1927 asystent Kliniki Psychiatrycznej Uniwersytetu Stefana Batorego. Tytuł doktora wszechnauk medycznych otrzymał w 1928. Następnie był asystentem w Klinice Chorób Umysłowych przy ul. Konwiktorskiej w Warszawie. Od 1937 zastępca kierownika Instytutu Higieny Psychicznej - Kazimierza Dąbrowskiego, założyciela i pierwszego kierownika tej instytucji.
W 1920 roku zgłosił się jako ochotnik do Wojska Polskiego. Na stopień porucznika został mianowany ze starszeństwem z 1 stycznia 1937 i 61. lokatą w korpusie oficerów rezerwy zdrowia, grupa lekarzy.
W 1939 zmobilizowany, przydzielony do Kadry Zapasowej 1 Szpitala Okręgowego w Warszawie, ewakuowany potem na wschód, gdzie wraz z innymi oficerami, w tym ze swoim długoletnim przyjacielem Karolem Mikulskim trafił do niewoli sowieckiej (Karolowi Mikulskiemu udało się uciec z transportu kolejowego, o czym w filmie "Śmierć psychiatry. Eugenika i totalitaryzm" opowiada jego córka Izabella Galicka). Więzień obozu w Kozielsku, zginął w Lesie Katyńskim. 
5 października 2007 minister obrony narodowej Aleksander Szczygło mianował go pośmiertnie na stopień kapitana. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W siedzibie Okręgowej Izby Lekarskiej w Szczecinie znajduje się tablica pamiątkowa, na której Niemirowicz-Szczytt jest wymieniony.
W 1933 roku w Krakowie poślubił Marię z domu Herniczek (1905–1982), pochodzącą z rodziny ziemiańskiej, z zawodu pielęgniarkę. Maria Herniczek była córką Edwarda i Anieli z Paszkiewiczów, siostrą cioteczną Ludwika Paszkiewicza i Heleny Kurcyuszowej oraz kuzynką Witolda Gombrowicza. Kazimierz i Maria Niemirowicz-Szczytt mieli troje dzieci: Annę, Jana i Krzysztofa.
Jan Niemirowicz-Szczytt w 1965 brał udział w akcjach studenckich na Uniwersytecie Warszawskim, polegających na organizowaniu wsparcia finansowego (zbiórki pieniężne) dla rodzin Karola Modzelewskiego i Jacka Kuronia, którzy byli wówczas aresztowani w związku z opublikowaniem słynnego „Listu otwartego do Partii”. W konsekwencji wraz z innymi obwinionymi (m.in. z Adamem Michnikiem i Sewerynem Blumsztajnem) stanął przed Komisją Dyscyplinarną dla Studentów Uniwersytetu Warszawskiego, która wymierzyła mu karę dyscyplinarną nagany.
Kazimierz był bratem Krzysztofa Niemirowicza-Szczytta (1893–1940), absolwenta Wydziału Przyrodniczego Uniwersytetu w Petersburgu, ziemianina i działacza politycznego - m.in. w latach 1934–1937 naczelnika Wydziału Produkcji Roślinnej i zastępcy dyrektora Izby Rolniczej w Wilnie oraz posła na Sejm V Kadencji (1938-1939), w którym pełnił funkcję sekretarza Komisji Spraw Zagranicznych.

</doc>
<doc id="1783789" url="https://pl.wikipedia.org/wiki?curid=1783789" title="Mięśniak macicy">
Mięśniak macicy



</doc>
<doc id="1783790" url="https://pl.wikipedia.org/wiki?curid=1783790" title="Lina Bo Bardi">
Lina Bo Bardi

Lina Bo Bardi, ur. jako Achillina Bo (ur. 5 grudnia 1914 w Rzymie – zm. 29 marca 1992 w São Paulo) − urodzona we Włoszech brazylijska architektka, projektantka form przemysłowych, dziennikarka i aktywistka.
Życiorys.
W 1939 r. ukończyła studia architektoniczne na uniwersytecie w Rzymie, gdzie kształciła się pod okiem architektów Marcello Piacentiniego i Gustavo Giovannoniego. Po ukończeniu studiów przeniosła się do Mediolanu, gdzie rozpoczęła pracę w biurze architektonicznym kierowanym przez architekta i projektanta Gio Pontiego. Współpracowała także z architektem Carlo Paganim. Równolegle z pracą projektową, Lina Bo Bardi rozpoczęła karierę dziennikarską, pisząc m.in. dla magazynów "Lo Stile" czy "Domus".
W 1943 r. nalot bombowy zniszczył jej studio, co sprawiło, że zmuszona była tymczasowo porzucić pracę projektową i edytorską. W 1945 r. wraz z Carlo Paganim i fotografem Federico Patellanim otrzymała zlecenie udokumentowania zniszczeń wojennych na terenie Włoch. W tamtym czasie utworzyła wraz z Paganim i krytykiem artystycznym Brunonem Zevi magazyn "A – Attualita, Architettura, Abitazione, Arte", w którym publikowane były materiały zebrane przez Bardi, Paganiego i Patellaniego oraz koncepcje dotyczące rekonstrukcji Włoch po II wojnie światowej.
W 1946 roku jej mąż, historyk sztuki Pietro Maria Bardi, otrzymał propozycję współtworzenia kolekcji Muzeum Sztuki w São Paulo. Lina Bo Bardi przeniosła się razem z nim do Brazylii, gdzie kontynuowała zarówno działalność projektową, jak i publicystyczną. W 1950 r. założyła wraz z mężem czasopismo "Habitat", którego edytorką była do roku 1953. W 1951 r. otrzymała obywatelstwo brazylijskie, w tym roku ukończyła także swój pierwszy projekt wykonany po przeprowadzce – dom własny, zwany Casa de Vidro ("Szklany dom") w dzielnicy Morumbi w São Paulo. W Brazylii projektowała zarówno domy indywidualne (jak dom Valerii Piacentii Cirell czy dom własny w São Paulo), jak i budynki użyteczności publicznej i centra kulturalne (Solar do Unhão w Salvador, Teatro Oficina w São Paulo). Do jej najbardziej znanych realizacji należą Muzeum Sztuki (1957-1969) oraz centrum SESC Pompéia (1977-1986) w São Paulo.
Oprócz pracy projektowej, Lina Bo Bardi zajmowała się także wzornictwem, scenografią i modą. W latach 50. była także wykładowczynią na Wydziale Architektury i Urbanistyki na Uniwersytecie w São Paulo (FAU USP) i w Szkole Sztuk Pięknych na Uniwersytecie Bahia.
W 2021 r. Lina Bo Bardi uhonorowana została pośmiertnie Złotym Lwem 17. Międzynarodowego Biennale Architektury w Wenecji. Hashim Sarkis, kurator Biennale, uzasadnił przyznanie nagrody Bardi następująco: "Jeśli jakiś architekt najlepiej uosabia temat tegorocznej wystawy to jest nim Lina Bo Bardi. Jej kariera jako projektantki, redaktorki, kuratorki i aktywistki przypomina nam o roli architekta jako koordynatora i, co ważne, twórcy zbiorowych wizji. Lina Bo Bardi uosabia również wytrwałość architekta w trudnych czasach, niezależnie od tego, czy charakteryzują się one wojnami, konfliktami politycznymi czy imigracją, oraz zdolność do zachowania kreatywności i optymizmu w każdych okolicznościach".
Bibliografia.
Libby Sellers, "Women Design. Pioneers in architecture, industrial, graphic and digital design from the twentieth century to the present day", Londyn: Frances Lincoln, 2017.

</doc>
<doc id="1783791" url="https://pl.wikipedia.org/wiki?curid=1783791" title="Matorral">
Matorral

Matorral – formacja roślinna budowana przez roślinność twardolistną występująca na zachodnim wybrzeżu Ameryki Południowej. W ścisłym znaczeniu termin ten dotyczy zarośli, jednak nazwą tą określa się czasem cały zespół zbliżonych formacji o charakterze śródziemnomorskim obejmujący zarówno krzewiaste zarośla, jak i ziołorośla oraz lasy. Matorral zazwyczaj charakteryzuje się umiarkowanym klimatem śródziemnomorskim, z deszczowymi zimami i suchymi latami. W systemie regionalizacji WWF chilijski matorral jest należącym do neotropiku ekoregionem NT1201. Analogiczne formacje roślinne występują w innych obszarach śródziemnomorskiego klimatu, w strefie umiarkowanych szerokości, na zachodnich wybrzeżach kontynentów – makia (z fryganą i garigiem) w basenie Morza Śródziemnego, chaparral w Kalifornii, fynbos w Afryce Południowej, scrub w południowej Australii.
Nazwa "matorral" lub "mattoral" pierwotnie dotyczyła zarośli w Hiszpanii, następnie w innych krajach hiszpańskojęzycznych (np. Meksyku z Teksasem), a obecnie bywa stosowana jako uniwersalny synonim twardolistnych zarośli, np. w jednym z tłumaczeń dyrektywy siedliskowej, jednak w polskiej literaturze jako nazwa zbiorcza częściej funkcjonuje nazwa "makia", a nazwa "matorral" zwykle dotyczy roślinności twardolistnej w Chile.
Obszar i warunki występowania.
Matorral zajmuje Dolinę Środkowochilijską w centralnym Chile pomiędzy 32° i 37° szerokości geograficznej południowej. Od zachodu zamyka go Ocean Spokojny a od wschodu Andy. Na północy suche pustynne tereny Atakamy oddzielają matorral od rozciągających się na północy Ameryki Południowej lasów równikowych. Półpustynny region znany jako "El Norte Chico", ciągnący się pomiędzy 28° a 32° szerokości geograficznej południowej jest strefą przejściową pomiędzy pustynią Atacama a matorralem. Roczna suma opadów wynosi tam 150–500 mm, a średnia temperatura 13–15 °C. Właściwa strefa roślinności twardolistnej zajmuje tereny o podobnej średniej temperaturze, ale sumie opadów 350–1500 mm. Opady przeważają zimą. Okres suchy może trwać od 1 miesiąca do 7 miesięcy. Na południu leżą chłodniejsze i bardziej wilgotne obszary zajmowane przez lasy waldiwijskie, które stanowią większość południowoamerykańskich wilgotnych lasów strefy umiarkowanej.
Flora i fauna.
W skład południowoamerykańskiej strefy roślinności twardolistnej (ekoregionu matorral chilijski) wchodzą mniejsze formacje roślinne:
Tereny chilijskiego matorralu są siedliskiem wielu specyficznych dla regionu gatunków zwierząt. Gatunkiem występującym na wolności wyłącznie na terytorium Chile, z centrum zasięgu w ekosystemie matorralu jest koszatniczka. Zamieszkują tutaj także kolpeo, płomykówka zwyczajna, czy należąca do jastrzębiowatych aguja.
Zagrożenia i ochrona.
Tereny matorralu są najgęściej zaludnionymi regionami Chile. Dolina Środkowochilijska jest głównym rolniczym regionem Chile, a więc przedmiotem ekstensywnego wypasu, wyrębu i urbanizacji. Matorral jest w najmniejszym stopniu chronionym przez parki narodowe i rezerwaty przyrody ekoregionem Chile.

</doc>
<doc id="1783792" url="https://pl.wikipedia.org/wiki?curid=1783792" title="Topielica (ballada)">
Topielica (ballada)

Topielica (oryg. ukr. "Утоплена") – ballada Tarasa Szewczenki datowana w rękopisie na 8 grudnia 1841. 
Okoliczności powstania utworu.
Utwór został napisany przez Szewczenkę z myślą o publikacji w almanachu "Молодик", gdzie też ukazał się po raz pierwszy w wydaniu na 1843. "Topielica" była jedną z ballad okresu wczesnej twórczości poetyckiej Szewczenki, powstałą cztery lata po napisaniu "Urzeczonej" i dwa lata po "Topoli". Podobnie jak wymienione utwory, również i ta ballada powstała w nawiązaniu do znanej Szewczence romantycznej tradycji polskiej i rosyjskiej, łącząc ją z typowo ukraińskimi podaniami ludowymi. 
Treść.
Podmiot liryczny wiersza opowiada grupie dziewcząt o dwóch widmach pojawiających się na brzegu pobliskiego zarośniętego i porzuconego stawu. Wspomina, że wiele lat temu we wsi żyła młoda zamożna wdowa. Była ona kobietą atrakcyjną i miała wielu kochanków, z czym bynajmniej się nie kryła. Owocem jednego z wielu romansów z jednym z Kozaków była córka Hanna. Wdowa oddała ją na wychowanie obcym ludziom, by móc nadal prowadzić dawny tryb życia. Kiedy Hanna stała się młodą kobietą, jej matka zestarzała się i straciła powodzenie u mężczyzn, którzy teraz interesowali się jej córką. Wdowa zaczęła zazdrościć Hannie, zaczęła obrażać ją publicznie i bić. Wreszcie próbowała bez powodzenia otruć córkę, a gdy zdobyta trucizna nie dała spodziewanego rezultatu - podstępem wepchnęła ją do stawu, tonąc razem z nią. Świadkiem tego momentu był zakochany w Hannie rybak, który rzucił się dziewczynie na pomoc. Wydobył ją z wody, jednak już nieżywą. Wówczas sam z rozpaczy rzucił się do tego samego stawu. Miejsce to zostało uznane przez ludzi za przeklęte. Tylko nocą duchy trojga utopionych pojawiały się na brzegu - matka rwała na sobie włosy, gdy rybak całował Hannę siedzącą na piasku. 
Cechy utworu.
"Topielica" jest utworem wyraźnie zakorzenionym w tradycji romantycznej. Jej fabuła oparta jest na ludowym podaniu, utwór stylizowany jest - poprzez zwroty podmiotu lirycznego do "ciekawych dziewcząt" i umiejscowienie akcji w znanej zarówno nadawcy jak i odbiorcy przestrzeni "naszej wiosce" - na tradycyjną ukraińską ustną opowieść. Dzieło zawiera elementy fantastyczne typowe dla romantyzmu (czary, duchy), łącząc je - podobnie jak inne młodzieńcze ballady Szewczenki - z plastycznymi opisami ukraińskiego pejzażu, które otwierają i zamykają balladę. Podmiot liryczny wyraźnie prezentuje swoje oceny opisywanych sytuacji, potępiając zachowanie matki w stosunku do córki, jak i jej wcześniejszą rozwiązłość. W porównaniu z wcześniejszymi romantycznymi balladami Szewczenki znacznie bardziej pogłębiony jest rysunek psychologiczny postaci, jak i społeczne tło ich postępowania, co zapowiada realizm późniejszych wierszy o tematyce obyczajowej tego autora. Również elementy fantastyczne odgrywają mniejszą w porównaniu z wymienionymi utworami rolę w fabule dzieła. 
Szewczenko dokonał szeregu poprawek, głównie językowych, w balladzie po jej pierwszej publikacji, przygotowując utwór do ponownego druku w rozszerzonym wydaniu "Kobziarza" z 1860. "Topielica" była tłumaczona na język polski przez Włodzimierza Słobodnika i Edwarda Wyłomowskiego.

</doc>
<doc id="1783793" url="https://pl.wikipedia.org/wiki?curid=1783793" title="Kirnitzschtalbahn">
Kirnitzschtalbahn

Kirnitzschtalbahn – linia tramwajowa zlokalizowana w saksońskim miasteczku uzdrowiskowym Bad Schandau. Prowadzi do wodospadu Lichtenhainer Wasserfall.
Historia.
Linia tramwajowa została otwarta w sobotę 28 maja 1898 roku. Trasa została poprowadzona od hotelu Lindenhof do wodospadu Lichtenhainer Wasserfall. W czerwcu 1969 roku podczas remontu zlikwidowane zostały dwa początkowe przystanki zlokalizowane w centrum miasteczka i cztery mijanki. Na trasie zlokalizowanych jest dziewięć przystanków. Wszystkie przystanki na trasie są warunkowymi z wyjątkiem przystanków krańcowych Kurpark i Lichtenhainer Wasserfall. Od kwietnia do października funkcjonuje letni rozkład jazdy. Natomiast w pozostałym okresie funkcjonuje rozkład zimowy. W zimowym rozkładzie na trasie kursuje tylko jeden skład. W miejscowości kursują dwuosiowe wagony silnikowe i doczepne wyprodukowane w latach 1957–1968 w zakładach Gothawagen. Trasa wiedzie w dolinie rzeki Kirnitzsch w otoczeniu formacji skalnych. Jest to jedyna niemiecka trasa tramwajowa poprowadzona przez park narodowy. Kursowanie tramwaju jest popularną atrakcją turystyczną Saksonii.

</doc>
<doc id="1783794" url="https://pl.wikipedia.org/wiki?curid=1783794" title="Paweł Szczęśliwy">
Paweł Szczęśliwy

Paweł Szczęśliwy (zm. 1610) – polski architekt pochodzenia włoskiego, przedstawiciel renesansu.
Od 1582 Paweł Szczęśliwy był mistrzem cechu murarzy we Lwowie.
Hetman wielki koronny Stanisław Żółkiewski w testamencie spisanym 12 stycznia 1606 w Bracławiu wymienił imię Pawła "budownika", który ma wznieść kościół w Żółkwi.

</doc>
<doc id="1783800" url="https://pl.wikipedia.org/wiki?curid=1783800" title="WC (zespół muzyczny)">
WC (zespół muzyczny)

WC (skrót od Wyidealizowana Ciemność) – polski zespół punkrockowy.
Historia.
1981–1985.
Powstał latem 1981 w Miastku, założony przez wokalistę/basistę Jaromira Krajewskiego, gitarzystów Wiesława Wójtowicza i Leszka Weissa oraz perkusistę Macieja Kupca.
Grupa zadebiutowała w sierpniu na „Rockowych Spotkaniach Młodych – Miastko '81”. W lipcu następnego roku muzycy wystąpili na festiwalu Rock na Pojezierzu w Brodnicy, gdzie zdobyli pierwsze miejsce. W sierpniu zagrali na krakowskim „Open Rock” (stając się jednym z laureatów imprezy obok TZN Xenny i Trawnika). W tym samym miesiącu pojawili się na „III Ogólnopolskim Przeglądzie Muzyki Młodej Generacji w Jarocinie”.
Na przełomie 1982/1983 muzycy dali występy w wielu miastach Polski m.in. w Warszawie, Wrocławiu czy Gdańsku. Krajewski wówczas zrezygnował z gry na gitarze basowej, skupiając się wyłącznie na śpiewaniu, a jego obowiązki basisty przejął drugi gitarzysta Wiesław Wójtowicz. W lipcu 1983 grupa ponownie wystąpiła na festiwalu w Brodnicy tym razem w roli zaproszonego gościa. W 1984 WC w składzie: Jaromir Krajewski, Leszek Weiss, Wiesław Wójtowicz, Maciej Kupiec oraz Janusz T. Gawroński (saksofon, perkusja) nagrali pierwsze demo (Miejski Ośrodek Kultury w Miastku). W lipcu muzycy wzięli udział w świnoujskim festiwalu „FAMA”, grając tam u boku m.in. T.Love Alternative i Śmierci Klinicznej. Na początku 1985 grupa zawiesiła działalność.
1993–1997.
Pod koniec 1993 doszło do reaktywacji zespołu w składzie: Jaromir Krajewski (wokal), Leszek Weiss (gitara, wokal), Wiesław Wójtowicz (gitara basowa), Eryk K. Bielik (gitara) i Grzegorz Kędzia (perkusja). Pierwszy koncert zagrali w kwietniu następnego roku w Bytowie razem z Dezerterem. W czerwcu muzycy przystąpili do nagrań w studiu Roberta Brylewskiego „Złota Skała” albumu "Wyciągając rękę po... dobry ynteres", który ukazał się na rynku w tym samym roku w barwach wytwórni Silverton,a w sierpniu wystąpili na festiwalu w Jarocinie. W 1996 Weiss zaczął udzielać się jako gitarzysta w koszalińskiej formacji Gdziecikwiaty. Na początku 1997 WC zagrało ostatni występ i ponownie zawieszono jego działalność. W maju tego samego roku wytwórnia „Gold Rock” ('Złota Skała”) wydała album "Archiwum" z nagraniami dokonanymi w miasteckim M.O.K. w 1984.
od 2005.
W 2005 doszło do kolejnej reaktywacji grupy w składzie: Jaromir Krajewski, Leszek Weiss, gitarzysta Piotr Skotnicki (Rangers, Włochaty), perkusista Billy (Włochaty, The Analogs) oraz basista Paweł „Dmuchacz” Boguszewski (The Analogs). W marcu 2006 muzycy nagrali piosenkę Dezertera „Plakat” na tribute album "Nie ma zagrożenia jest Dezerter". Jesienią 2007 przystąpili do nagrań kolejnego materiału, który ukazał się w 2008 na albumie "Jurassic Punk".
Ciekawostki.
Punkowe piosenki zespołu WC w nowym wykonaniu „Już idziemy spać”, „Łazienka”, „Kołysanka dla wybranych” oraz „Nie chcę jeszcze umierać” zostały użyte na ścieżce dźwiękowej filmu Wszystko, co kocham z 2009 roku w reżyserii Jacka Borcucha

</doc>
<doc id="1783802" url="https://pl.wikipedia.org/wiki?curid=1783802" title="Port lotniczy Aranuka">
Port lotniczy Aranuka

Port lotniczy Aranuka (ICAO: AEA, ICAO: NGTB) – port lotniczy położony około 1 km na północ od Buariki, na atolu Aranuka, w Kiribati.

</doc>
<doc id="1783803" url="https://pl.wikipedia.org/wiki?curid=1783803" title="Mistrzostwa Świata w Półmaratonie 2010">
Mistrzostwa Świata w Półmaratonie 2010

17. Mistrzostwa Świata w Półmaratonie – zawody lekkoatletyczne, które odbyły się 16 października 2010 w chińskim Nanning. Organizację imprezy powierzono miasto na spotkaniu IAAF w Monako w listopadzie 2008. 

</doc>
<doc id="1783807" url="https://pl.wikipedia.org/wiki?curid=1783807" title="Buderaż (rejon zdołbunowski)">
Buderaż (rejon zdołbunowski)

Buderaż (ukr. Будераж) – wieś w rejonie zdołbunowskim obwodu rówieńskiego.
Założona w 1322 roku. Prywatna wieś szlachecka, położona w województwie wołyńskim, w 1739 roku należała do klucza Międzyrzecz Lubomirskich. W II Rzeczypospolitej miejscowość była siedzibą gminy wiejskiej Buderaż w powiecie dubieńskim, a od 1 stycznia 1925 roku w nowo utworzonym powiecie zdołbunowskim województwa wołyńskiego. Wieś liczy 668 mieszkańców.

</doc>
<doc id="1783810" url="https://pl.wikipedia.org/wiki?curid=1783810" title="Zespół bólowy miednicy mniejszej">
Zespół bólowy miednicy mniejszej

Zespół bólowy miednicy mniejszej (ang. chronic pelvic pain syndrome, CPP) – zespół objawów o zróżnicowanej etiologii, charakteryzowany jako przynajmniej sześciomiesięczne występowanie dolegliwości bólowych zlokalizowanych w miednicy mniejszej (przedniej ścianie brzucha, poniżej pępka lub okolicy krzyżowej). 
Przyczyny.
Pojęcie zespołu bólowego stosuje się również niekiedy u mężczyzn – jego przyczyną jest wtedy zwykle zapalenie gruczołu krokowego.

</doc>
<doc id="1783813" url="https://pl.wikipedia.org/wiki?curid=1783813" title="Meridiana (instrument astronomiczny">
Meridiana (instrument astronomiczny



</doc>
<doc id="1783814" url="https://pl.wikipedia.org/wiki?curid=1783814" title="Heather Stephens">
Heather Stephens

Heather Stephens (ur. 3 listopada 1975) – amerykańska aktorka filmowa i telewizyjna.

</doc>
<doc id="1783818" url="https://pl.wikipedia.org/wiki?curid=1783818" title="Ciro Immobile">
Ciro Immobile

Ciro Immobile (ur. 20 lutego 1990 w Torre Annunziata) – włoski piłkarz, występujący na pozycji napastnika we włoskim klubie S.S. Lazio oraz w reprezentacji Włoch. 
Złoty medalista Mistrzostw Europy 2020, srebrny medalista Igrzysk Śródziemnomorskich 2009 i Mistrzostw Europy U-21 2013, uczestnik Mistrzostw Świata 2014 i Mistrzostw Europy 2016.
Kariera klubowa.
Ciro Immobile jest wychowankiem klubu AS Sorrento Calcio, w którym trenował do czerwca 2008. Wówczas został sprowadzony do Juventusu, z którym początkowo występował w rozgrywkach Campionato Primavera. W 2009 Immobile wziął udział w Torneo di Viareggio, na którym zdobył pięć bramek, w tym dwie w półfinale z Torino FC (wygrana 3:1) i dwie w finale z UC Sampdoria (zwycięstwo 4:1).
Dzięki temu został włączony do kadry seniorów Juventus. W Serie A zadebiutował 14 marca 2009 podczas wygranego meczu z Bologną (4:1), kiedy to w końcówce spotkania zmienił Alessandro Del Piero. Był to jedyny występ Immobile w sezonie 2008/2009, który Juventus zakończył na 2. miejscu w ligowej tabeli. Podczas rozgrywek 2009/2010 piłkarz zanotował cztery występy: dwa w lidze, po jednym w Pucharze Włoch i Lidze Mistrzów. W Lidze Mistrzów zadebiutował 25 listopada w przegranym 0:2 pojedynku z Girondins Bordeaux.
1 lipca 2010 Immobile wspólnie z Luką Marrone został wypożyczony do SS Robur Siena. W sezonie 2013/2014 został królem strzelców Serie A w barwach Torino FC.
2 czerwca 2014 podpisał 5-letni kontrakt z Borussią Dortmund, której zawodnikiem został 1 lipca.
12 lipca 2015 Sevilla FC oficjalnie potwierdziła na portalu, że został wypożyczony z Borussii Dortmund.
W styczniu 2016 wrócił do Torino FC, do którego został wypożyczony z prawem pierwokupu. W pierwszym meczu z Frosinone Calcio strzelił gola z rzutu karnego wywalczonego przez Kamila Glika.
Po zakończeniu wypożyczenia wykupiło go S.S. Lazio.
Kariera reprezentacyjna.
25 marca 2009 w pojedynku z Austrią, Immobile zadebiutował w reprezentacji Włoch do lat 21 prowadzonej przez trenera Pierluigiego Casiraghiego. Spotkanie rozegrano w Wiedniu i zakończyło się ono rezultatem (2:2). W tym samym roku razem z reprezentacją Włoch do lat 20 Immobile wziął udział w Igrzyskach Śródziemnomorskich, na których Włosi zajęli 2. miejsce, przegrywając w finale z Hiszpanami. Gracz Juventusu wystąpił we wszystkich czterech meczach turnieju bez zdobycia bramki. 5 marca 2014 zadebiutował w seniorskiej reprezentacji Włoch w meczu towarzyskim przeciwko Hiszpanii.
Życie prywatne.
W maju 2014 w Bucchianico poślubił Jessicę Melenę.

</doc>
<doc id="1783819" url="https://pl.wikipedia.org/wiki?curid=1783819" title="Konstantin Kawtaradze">
Konstantin Kawtaradze



</doc>
<doc id="1783821" url="https://pl.wikipedia.org/wiki?curid=1783821" title="Port lotniczy Nida">
Port lotniczy Nida

Port lotniczy Nida (lit. "Nidos oro uostas", kod IATA EYND) – port lotniczy zlokalizowany w miejscowości Nida (Litwa). Otwarty w 1967.

</doc>
<doc id="1783823" url="https://pl.wikipedia.org/wiki?curid=1783823" title="Boremel">
Boremel

Boremel (ukr. Боремель) – wieś w rejonie demidowskim obwodu rówieńskiego, założona w 1366 r. W II Rzeczypospolitej miejscowość była siedzibą gminy wiejskiej Boremel w powiecie dubieńskim województwa wołyńskiego. Wieś liczy 989 mieszkańców.
Wspomniana w Kresowej księdze sprawiedliwych na stronie 23.
Podczas powstania listopadowego, 18–19 kwietnia 1831 w okolicy Boremla doszło do bitwy dywizji generała Dwernickiego z dywizją wojsk rosyjskich generała Rūdigera.
W miejscowości w 1782 urodził się Wincenty Krasiński – polski hrabia, założyciel i I ordynat opinogórski, polski generał w czasie wojen napoleońskich, pełnił obowiązki Namiestnika Królestwa Polskiego.

</doc>
<doc id="1783826" url="https://pl.wikipedia.org/wiki?curid=1783826" title="Lewis Holtby">
Lewis Holtby

Lewis Holtby (ur. 18 września 1990 w Erkelenz) – niemiecki piłkarz pochodzenia angielskiego występujący na pozycji ofensywnego pomocnika w Holstein Kiel. 17 października 2010 zadebiutował w reprezentacji Niemiec w zremisowanym 0:0 towarzyskim spotkaniu ze Szwecją. W czasie zimowego okienka transferowego 2013, Lewis przeszedł z Schalke 04 do Tottenham Hotspur za kwotę ok. dwóch milionów Euro.
Kariera klubowa.
Początki kariery.
Holtby swoją karierę rozpoczął w wieku czterech lat w klubie Sparta Gerderath. Gdy miał 11 lat przeniósł się do Borussii Mönchengladbach. 3 lata później ze względu na słabą motorykę i siłę fizyczną został wydalony przez Borussię. Później zdecydował się dołączyć do Alemannii Aachen.
Alemannia Aachen.
Do seniorskiego zespołu Alemannii Holtby wszedł w sezonie 2007/2008. W tym klubie zadebiutował w rozgrywkach 2. Bundesligi w sezonie 2007/2008 w meczu przeciwko FC St. Pauli. Mecz zakończył się wynikiem 2:2, a Holtby wszedł na boisko w 80. minucie. W tym sezonie wystąpił jeszcze w jednym, przegranym 1:3 meczu ostatniej kolejki przeciwko TuS Koblenz.
Pierwszą bramkę dla Alemannii strzelił 5 grudnia 2008 roku w rozgrywkach 2. Bundesligi w meczu przeciwko TSV 1860 Monachium, a mecz zakończył się wygraną gospodarzy 2:0. 15 lutego 2009 roku także w rozgrywkach 2. Bundesligi w wygranym 6:2 meczu z 1. FC Nürnberg strzelił dwie bramki.
Schalke 04.
Holtby w 2009 roku odszedł z Alemannii i podpisał czteroletni kontrakt z Schalke 04. W tym klubie zadebiutował 8 sierpnia 2009 roku w meczu ligowym z 1. FC Nürnberg. Schalke ten mecz wygrało 2:1, a Holtby wszedł na boisko w 46. minucie. W styczniu 2010 roku został wypożyczony do VfL Bochum, aby nabrał doświadczenia. W maju tego samego roku powrócił z wypożyczenia. Jednak znów został wypożyczony, tym razem do 1. FSV Mainz 05. Holtby wrócił do Schalke pod koniec czerwca 2011 roku. Pierwszego gola w Bundeslidze w barwach Schalke strzelił 13 sierpnia 2011 roku w wygranym 5:1 meczu z 1. FC Köln. Na początku 2013 roku ogłoszono, że Holtby od stycznia 2013 roku zostanie zawodnikiem Tottenhamu Hotspur.
Tottenham Hotspur.
28 stycznia 2013 roku Holtby podpisał z Tottenhamem 4,5 letni kontrakt. Holtby przeszedł do londyńskiego klubu za jedyne 2 miliony euro. W barwach klubu z Londynu zadebiutował 30 stycznia 2013 roku w zremisowanym 1:1 meczu ligowym z Norwich City. Holtby w tym meczu wszedł na boisko w 71. minucie.
Hamburger SV.
1 września 2014 roku został do końca sezonu 2014/15 wypożyczony do Hamburgera SV.
Kariera reprezentacyjna.
Holtby występował w czterech reprezentacjach młodzieżowych Niemiec. Były to reprezentacje U-18, U-19, U-20 i U-21. Najwięcej występów zanotował w drużynie do lat 21. W 19 meczach owej drużyny strzelił 11 goli.
17 listopada 2010 roku zadebiutował w reprezentacji Niemiec przeciwko reprezentacji Szwecji. Mecz zakończył się wynikiem 0:0, a Holtby został zmieniony w 78. minucie przez André Schürrle.

</doc>
<doc id="1783827" url="https://pl.wikipedia.org/wiki?curid=1783827" title="AZS-AWF Biała Podlaska">
AZS-AWF Biała Podlaska

KS AZS-AWF Biała Podlaska – wielosekcyjny uczelniany klub sportowy działający przy Zamiejscowym Wydziale Wychowania Fizycznego w Białej Podlaskiej. Został założony w 1969 roku. Jest to klub o charakterze wyczynowym.
Sekcje ligowe.
Podnoszenie ciężarów.
Zobacz: drużynowe mistrzostwa Polski w podnoszeniu ciężarów kobiet

</doc>
<doc id="1783828" url="https://pl.wikipedia.org/wiki?curid=1783828" title="Jarosławicze">
Jarosławicze

Jarosławicze (ukr. Ярославичі) – wieś w rejonie młynowskim obwodu rówieńskiego, założona w 1145 r. W II Rzeczypospolitej miejscowość była siedzibą gminy wiejskiej Jarosławicze w powiecie dubieńskim województwa wołyńskiego. Wieś liczy 549 mieszkańców.
Podczas rzezi wołyńskiej w 1943 roku oddział UPA zamordował w Jarosławiczach co najmniej 54 Polaków.

</doc>
<doc id="1783829" url="https://pl.wikipedia.org/wiki?curid=1783829" title="Maserati GranTurismo">
Maserati GranTurismo

Maserati GranTurismo – samochód sportowy klasy wyższej produkowany przez włoską markę Maserati w latach 2007 – 2019. 
Historia i opis modelu.
Pojazd po raz pierwszy zaprezentowano podczas targów motoryzacyjnych w Genewie w 2007 roku.
Nadwozie pojazdu zostało zaprojektowane przez Pininfarine pod przewodnictwem Jasona Castrioty. Do napędu użyto silników V8 a napęd przekazywany jest na koła tylne. GranTurismo dzieli wiele podzespołów z Ferrari 599 GTB Fiorano. Od 2010 roku produkowana jest także wersja kabriolet pod nazwą GranCabrio.
W listopadzie 2019 roku Maserati przedstawiło pożegnalny egzemplarz GranTurismo Zeda, który powstał jako przypieczętowanie końca produkcji samochodu zarówno w wersji coupe, jak i cabriolet. Następca ma pojawić się na rynku, według dotychczasowych informacji od producenta, w 2021 roku.
GranTurismo.
"Źródło:"
GranTurismo S.
Wzmocniona wersja GranTurismo o oznaczeniu S została zaprezentowana podczas Geneva Motor Show 2008. Zastosowano w niej nowy silnik V8 o pojemności 4.7 l. Użyto także sekwencyjnej skrzyni MC-Shift oraz układu transaxle.
"Źródło:"

</doc>
<doc id="1783832" url="https://pl.wikipedia.org/wiki?curid=1783832" title="Wacław Sirko">
Wacław Sirko



</doc>
<doc id="1783834" url="https://pl.wikipedia.org/wiki?curid=1783834" title="Biełarus-TB">
Biełarus-TB



</doc>
<doc id="1783835" url="https://pl.wikipedia.org/wiki?curid=1783835" title="Slovensko domobranstvo">
Slovensko domobranstvo



</doc>
<doc id="1783838" url="https://pl.wikipedia.org/wiki?curid=1783838" title="Legges Tor">
Legges Tor

Legges Tor- druga pod względem wysokości góra na Tasmanii, o wysokości 1572 m n.p.m. Położona na terenie Parku Narodowego Ben Lomond. Stanowi charakterystyczny element parku oraz jest popularnym miejscem wśród alpinistów.

</doc>
<doc id="1783840" url="https://pl.wikipedia.org/wiki?curid=1783840" title="Dmytro Topczijew">
Dmytro Topczijew

Dmytro Mykołajowycz Topczijew, ukr. Дмитро Миколайович Топчієв, ros. Дмитрий Николаевич Топчиев, "Dmitrij Nikołajewicz Topczijew" (ur. 25 września 1966 w Niżnym Tagile w obwodzie swierdłowskim, Rosyjska FSRR) – ukraiński piłkarz pochodzenia rosyjskiego, grający na pozycji pomocnika, a wcześniej obrońcy, reprezentant Ukrainy.
Kariera piłkarska.
Kariera klubowa.
Wychowanek Szkoły Piłkarskiej Uralec Niżny Tagił, w którym rozpoczął karierę piłkarską. W 1987 został piłkarzem Gieołoga Tiumeń, a w następnym roku najpierw Torpeda Zaporoże, a potem Kołosa Nikopol. W 1992 przeszedł do Wołyni Łuck, a latem do Karpat Lwów. W 1993 został zaproszony do Dynama Kijów, skąd w sezonie 1994/95 został wypożyczony do CSKA-Borysfen Boryspol. W 1995 przeszedł do Dnipra Dniepropetrowsk. W 1996 powrócił do Karpat. Następnie występował w klubach Metałurh Nikopol i Zirka Kirowohrad. W 1998 wyjechał do Rosji, gdzie bronił barw klubów Urałmasz Jekaterynburg i Spartak Nalczyk. Po roku występował w Metałurhu Zaporoże ponownie wrócił do Rosji, gdzie został piłkarzem Bałtiki Kaliningrad. W 2000 powrócił do Wołyni. Sezon 2002 rozpoczął w kazachskim Aktobe-Lento Aktobe, ale powrócił do Wołyni, w którym zakończył karierę piłkarską.
Kariera reprezentacyjna.
28 października 1992 debiutował w drużynie narodowej Ukrainy w zremisowanym 1:1 meczu towarzyskim z Białorusią. Ogółem rozegrał 5 gier.

</doc>
<doc id="1783842" url="https://pl.wikipedia.org/wiki?curid=1783842" title="Ratusz w Ciężkowicach">
Ratusz w Ciężkowicach

Ratusz w Ciężkowicach – ciężkowicki ratusz został wybudowany w 1836. Mieści się przy północnej stronie rynku. Został wzniesiony na planie wydłużonego prostokąta, ma jedną kondygnację i jest podpiwniczony. Dach budowli jest czterospadowy, wykonany z blachy. Nad ratuszem góruje wieżyczka zegarowa pokryta daszkiem namiotowym, zwieńczona iglicą z kulą i strzałką. Wejście do ratusza jest boniowane. Ratusz jest siedzibą Centrum Kultury.

</doc>
<doc id="1783848" url="https://pl.wikipedia.org/wiki?curid=1783848" title="Filip Beatrix-Sacchi">
Filip Beatrix-Sacchi

Filip Beatrix-Sacchi, (Philippus, Philip), ur. 4 kwietnia 1791 roku we Włoszech, zm. 16 kwietnia 1850 roku w Worcester – pedagog, profesor Akademii Połockiej, ksiądz katolicki.
Jezuita, profesor poetyki i języka francuskiego w Akademii Połockiej, później także etyk. Po wypędzeniu jezuitów z Kresów przez cara wyemigrował do USA, gdzie się naturalizował. Dzięki listom polecającym biskupa Bolonii i generała Zakonu Jezuitów, Tadeusza Brzozowskiego, Beatrix-Sacchi podjął wykłady na Uniwersytecie Georgetown w USA i naturalizował się w Stanach Zjednoczonych. Profesor etyki na tym uniwersytecie. Współautor pracy "Diarium of Paradise ", (1842 – 1843).

</doc>
<doc id="1783849" url="https://pl.wikipedia.org/wiki?curid=1783849" title="José Ignacio Castillo">
José Ignacio Castillo

José Ignacio Castillo (ur. 4 listopada 1975 w Buenos Aires) – argentyński piłkarz występujący na pozycji napastnika. Obecnie gra w Bari.
Kariera klubowa.
José Ignacio Castillo piłkarską karierę rozpoczął w argentyńskim klubie Independiente de Tandil. Występował w nim do 2001, kiedy to przeprowadził się do Włoch i został zawodnikiem Brindisi. Spędził tam tylko jeden sezon, po czym przez taki sam okres grał kolejno w Nardò oraz Vigor Lamezia. W 2004 Castillo przeniósł się do Gallipoli Calcio, z którym w sezonie 2004/2005 awansował do czwartej ligi. Wówczas udało mu się uzyskać włoski paszport, dzięki czemu mógł rozpocząć zawodową karierę w zespole występującym w wyższej lidze. Sezon 2006/2007 piłkarz spędził na wypożyczeniu w drugoligowym Frosinone Calcio. W 30 spotkaniach Serie B Castillo strzelił 5 goli.
Latem 2007 Castillo przeszedł do Pisy Calcio, z którą również występował w rozgrywkach Serie B. Pisa w końcowej tabeli zajęła szóstą pozycję i przegrała półfinałowy baraż o awans do Serie A z US Lecce. Castillo w 40 ligowych pojedynkach zdobył 21 goli, co dało mu szóste miejsce w klasyfikacji najlepszych strzelców rozgrywek. Był jednak najlepszym strzelcem swojej drużyny, a następni Alessio Cerci i Wital Kutuzau mieli po 10 trafień.
W sierpniu 2008 Argentyńczyk przeniósł się do beniaminka Serie A – Lecce. W pierwszej lidze zadebiutował 31 sierpnia w przegranym 0:3 spotkaniu z Torino FC. W sezonie 2008/2009 Castillo strzelił łącznie 7 goli. Zdobywał bramki w meczach ligowych kolejno z takimi rywalami jak Chievo, Cagliari Calcio, Calcio Catania, ACF Fiorentina, Torino FC, Siena i Juventus F.C. Lecce w końcowej tabeli Serie A zajęło jednak ostatnie miejsce i spadło do drugiej ligi.
20 lipca 2009 Castillo podpisał kontrakt z Fiorentiną, działacze której zapłacili za transfer 900 tysięcy euro. W nowym klubie Argentyńczyk jest rezerwowym dla Adriana Mutu, Alberto Gilardino i Stevana Jovetica. Pierwszego gola zdobył 10 stycznia 2010 zapewniając Fiorentinie zwycięstwo 2:1 z Bari. 15 stycznia 2010 Castillo odszedł właśnie do Bari.

</doc>
<doc id="1783850" url="https://pl.wikipedia.org/wiki?curid=1783850" title="Jose Ignacio Castillo">
Jose Ignacio Castillo



</doc>
<doc id="1783852" url="https://pl.wikipedia.org/wiki?curid=1783852" title="Dennis Mitchell">
Dennis Mitchell

Dennis Allen Mitchell (ur. 20 lutego 1966 w Havelock, w stanie Karolina Północna) – amerykański lekkoatleta sprinter, mistrz olimpijski i mistrz świata.
Jako jedyny amerykański sprinter wystąpił na trzech kolejnych igrzyskach olimpijskich w biegu na 100 metrów, za każdym razem zajmując w finale miejsce w pierwszej czwórce.
Rozpoczął międzynarodową karierę na mistrzostwach świata w 1987 w Rzymie, gdzie wystąpił w eliminacjach i półfinale biegu sztafetowego 4 × 100 metrów (w finale został zastąpiony przez Carla Lewisa). Na igrzyskach olimpijskich w 1988 w Seulu zajął 4. miejsce w biegu na 100 m. Stracił szanse na medal w sztafecie 4 × 100 metrów, kiedy drużyna amerykańska została zdyskwalifikowana za przekroczenie strefy zmian. W 1989 zdobył akademickie mistrzostwo Stanów Zjednoczonych (NCAA) w biegu na 200 metrów (był wówczas studentem University of Florida).
Na miesiąc przed mistrzostwami świata w 1991 w Tokio biegł w składzie sztafety 4 × 100 metrów, która ustanowiła rekord świata czasem 37,67 s (w Zurychu 7 sierpnia 1991). Na mistrzostwach świata Mitchell zdobył brązowy medal w biegu na 100 metrów, a sztafeta USA w składzie Andre Cason, Leroy Burrell, Mitchell i Carl Lewis poprawiła własny rekord świata na 37,50 s i zdobyła złoty medal.
W 1992 po raz pierwszy został mistrzem Stanów Zjednoczonych na 100 metrów (później powtórzył to osiągnięcie w 1994 i 1996). Na igrzyskach olimpijskich w 1992 w Barcelonie Mitchell zdobył brązowy medal w biegu na 100 metrów i złoty w sztafecie 4 × 100 metrów, która po raz kolejny poprawiła rekord świata na 37,40 s (w składzie Michael Marsh, Burrell, Mitchell i Carl Lewis). Na mistrzostwach świata w 1993 w Stuttgarcie po raz kolejny zdobył brązowy medal w biegu na 100 metrów i złoty w sztafecie 4 × 100 m (Jon Drummond, Cason, Mitchell i Burrell), która w półfinale wyrównała rekord świata. W 1994 zwyciężył na 100 m w Igrzyskach Dobrej Woli w Petersburgu. Na mistrzostwach świata w 1995 w Göteborgu doznał kontuzji w przedbiegach na 100 m i nie ukończył biegu.
Na igrzyskach olimpijskich w 1996 w Atlancie zdobył srebrny medal w sztafecie 4 × 100 m (biegli w niej Drummond, Tim Harden, Marsh i Mitchell),a w biegu na 100 metrów był czwarty. Na mistrzostwach świata w 1997 w Atenach wystąpił tylko w sztafecie 4 × 100 m, ale drużyna amerykańska (Brian Lewis, Tim Montgomery, Mitchell i Maurice Greene) nie ukończyła biegu eliminacyjnego.
W 1998 został zdyskwalifikowany przez IAAF na 2 lata z powodu zbyt wysokiego poziomu testosteronu (zawodnik tłumaczył wysoki poziom tego hormonu tym, że uprawiał seks i pił piwo w noc poprzedzającą badanie antydopingowe). Po odbyciu kary wystąpił na mistrzostwach świata w 2001 w Edmonton na 3. zmianie sztafety 4 × 100 m, która wygrała bieg finałowy, lecz została później zdyskwalifikowana wskutek stwierdzenia dopingu u Tima Montgomery'ego (afera BALCo).
Mąż Damu Cherry.

</doc>
<doc id="1783854" url="https://pl.wikipedia.org/wiki?curid=1783854" title="Linia kolejowa nr 256 (D29-1971)">
Linia kolejowa nr 256 (D29-1971)

Linia kolejowa nr 256 (D29-1971) - rozpoczynała swój bieg na stacji Nysa, natomiast jej koniec umiejscowiony był na stacji Ścinawa Mała. Była to linia jednotorowa, o szerokości torów 1435 mm, niezelektryfikowana. Linia na całym odcinku była położona na terenie województwa opolskiego.
Obecnie linia jest nieczynna, a tory jej zostały rozebrane.
Historia linii.
Linia została wybudowana przez firmę Lenz &amp; Co z Berlina obsługującą lokalne linie kolejowe w pobliżu Nysy. W Nysie linie te nie miały połączenia z Kolejową Magistralą Podsudecką, miały oddzielne dworce Nysa Miasto, Nysa Dworzec Mały, jej tor biegł równolegle do torów Magistrali, ale bliżej miasta, między ulicami Bema i Racławicką. W pobliżu obecnej ulicy Zwycięstwa linia kolejowa przebiegała nad torami Kolejowej Magistrali Podsudeckiej wiaduktem. Wiadukt ten nie został odbudowany po zniszczeniach wojennych. Po drugiej wojnie światowej zintegrowano linię z Magistralą, pociągi odprawiono ze stacji Nysa Główna.
Linia nigdy nie doczekała się pełnej realizacji, zgodnej z pierwotnymi planami, które zakładały jej przedłużenie najpierw do Białej, na linii kolejowej Gogolin – Prudnik, a następnie do Głogówka, na linii kolejowej Kędzierzyn-Koźle – Nysa. Realizacji nie doczekały się również plany połączenia stacji w Ścinawie Małej, ze stacją w Prudniku, linią kolejki wąskotorowej.

</doc>
<doc id="1783858" url="https://pl.wikipedia.org/wiki?curid=1783858" title="Ben Lomond National Park">
Ben Lomond National Park

Ben Lomond National Park – park narodowy położony w północno-wschodniej części Tasmanii, około 50 km na wschód od Launceston. Założony dnia 23 lipca 1947 roku. 
Nazwa parku pochodzić od góry Ben Lomond (1570 m n.p.m.). Park założony w celu ochrony roślinności alpejskiej oraz rzeźby po lodowcowej o znaczeniu krajowym. 
Charakterystyczną cechą parku są liczne łupki, aleuryty, szarogłazy i kwarcyty. W okresie jurajskim powstały liczne diabazyty, które dominują na płaskowyżu. W czasie plejstocenu na szczycie Ben Lomond istniał mały lodowiec. Najbardziej istotnym reliktem pozostawionym przez lodowiec są kamienne pola, które pokrywają ponad jedną czwartą powierzchni płaskowyżu Ben Lomond. 
Na obszarze parku występuje łącznie 222 gatunków roślin. Pięć najczęściej występujących rodzin to: astrowate, wiechlinowate, wrzosowate, ciborowate i srebrnikowce; stanowią one około połowę udokumentowanych gatunków. Również występują tu rzadkie i zagrożone endemiczne gatunki roślin takie jak: "oreomyrrhis sessiliflora i "colobanthus curtisiae. 
Wśród ssaków występujących na terenie parku można wymienić: walabie Bennetta, wombaty, niełaza plamistego, kolczatki i dziobaki. Gatunki endemiczne występujące na terenie parku to m.in.: rozella tasmańska, buszówka brązowa, koralicowiec żółty i miodopoik czarnogłowy. W 1988 roku badania przeprowadzone przez wydział rybołówstwa (ang. Inland Fisheries Commission) nie stwierdził występowania ryb w jeziorach Youl i Baker. W strumieniach poniżej płaskowyżu występują pstrągi.

</doc>
<doc id="1783859" url="https://pl.wikipedia.org/wiki?curid=1783859" title="Kniahinin">
Kniahinin

Kniahinin (ukr. Княгинине) – wieś w rejonie demidowskim obwodu rówieńskiego, założona w 1545 r. W II Rzeczypospolitej miejscowość była siedzibą gminy wiejskiej Kniahinin w powiecie dubieńskim województwa wołyńskiego. Wieś liczy 511 mieszkańców.
W Kniahininie pierwsze kilka lat życia spędził polski poeta romantyczny – Antoni Malczewski. Tutaj urodził się Ihor Juchnowski – ukraiński fizyk, działacz społeczny i polityk, p.o. prezesa Instytutu Pamięci Narodowej.

</doc>
<doc id="1783861" url="https://pl.wikipedia.org/wiki?curid=1783861" title="Ernest Peterlin">
Ernest Peterlin

Ernest Peterlin (ur. 11 stycznia 1903 w Lublanie, zm. 20 marca 1946 tamże) – jugosłowiański wojskowy (podpułkownik), przywódca słoweńskich czetników w okresie II wojny światowej, konspiracyjny dowódca Ochotniczej Milicji Antykomunistycznej.
Życiorys.
W okresie międzywojennym służył w armii jugosłowiańskiej, dochodząc do stopnia podpułkownika. Podczas ataku wojsk niemieckich na Jugosławię w kwietniu 1941 r., sprawował funkcję szefa sztabu 15 Dywizji Piechoty „Zetska”.
Po zajęciu kraju przez wojska Osi wstąpił do kolaboracyjnej promonarchistycznej milicji, działającej w okupowanej przez wojska włoskie Słowenii. W marcu 1942 r. wraz z większością oficerów został jednak aresztowany przez Włochów, po czym osadzony w obozie jenieckim. Jesienią tego roku, po porozumieniu się włoskich władz okupacyjnych z biskupem Grigorijem Rožmanem, wyszedł na wolność, stając na czele nowo tworzonego w okupowanej Ljubljanie oddziału Antykomunistycznej Milicji Ochotniczej (MVAC). Wiosną 1943 r. został w tajemnicy dowódcą całości sił MVAC. Po ogłoszeniu rozejmu przez Włochy we wrześniu 1943 r. i zajęciu Słowenii przez wojska niemieckie, wstąpił do Słoweńskiej Domobrany pod dowództwem gen. Leona Rupnika. Reprezentował frakcję dążącą do porozumienia z aliantami zachodnimi. Pod koniec 1943 r. objął funkcję szefa sztabu kwatery głównej, zaś od lutego 1944 r. odpowiadał za szkolenie.
W grudniu tego roku wraz z grupą wiernych mu oficerów został aresztowany przez Niemców i osadzony w obozie koncentracyjnym Dachau. Po zakończeniu wojny Sowieci odesłali go do Jugosławii, gdzie nowe władze komunistyczne aresztowały go. Po procesie w Ljubljanie został pod koniec grudnia 1945 r. skazany na karę śmierci.

</doc>
<doc id="1783863" url="https://pl.wikipedia.org/wiki?curid=1783863" title="James J. Braddock">
James J. Braddock



</doc>
<doc id="1783865" url="https://pl.wikipedia.org/wiki?curid=1783865" title="Rudnia (rejon radziwiłłowski)">
Rudnia (rejon radziwiłłowski)

Rudnia (ukr. Рудня; hist. "Rudnia Poczajowska") - wieś na Ukrainie, w rejonie radziwiłłowskim obwodu rówieńskiego.
Założona w 1673 roku. W II Rzeczypospolitej miejscowość była siedzibą gminy wiejskiej Krupiec w powiecie dubieńskim województwa wołyńskiego. Wieś liczy 194 mieszkańców.
Znajduje się tu stacja kolejowa Rudnia Poczajowska, leżąca na linii Lwów – Zdołbunów.

</doc>
<doc id="1783867" url="https://pl.wikipedia.org/wiki?curid=1783867" title="James Braddock">
James Braddock

James Walter Braddock (ur. 7 czerwca 1905 w Nowym Jorku, zm. 29 listopada 1974 w North Bergen w stanie New Jersey) – amerykański pięściarz, mistrz świata wagi ciężkiej od 1935 do 1937 roku.
Kariera.
Karierę amatorską miał krótką, stoczył tylko 13 pojedynków – 9 wygranych (z tego 8 przez KO) i 4 przegrane. Przeszedł na zawodowstwo w wieku 21 lat, walcząc w wadze półciężkiej. Po trzech latach jego wynik to 44-2-2 w tym 21 zwycięstw przez nokaut. 
W 1928 roku wywołał duże zaskoczenie nokautując pretendenta do tytułu Tuffiego Griffithsa. Następnego roku otrzymał szansę walki o mistrzostwo, lecz nieznacznie przegrał w 15-rundowej walce, przez decyzję sędziowską z Tommym Loughranem. Braddock wskutek przegranej i kontuzji doznanej w walce (mocno uszkodził swoją prawą dłoń w kilku miejscach) wpadł w depresję. 
Jego rekord w kolejnych trzydziestu trzech walkach to 11-20-2. Jego rodzina popadła w biedę w wyniku wielkiego kryzysu, co było przyczyną rezygnacji z boksu i podjęcia pracy jako doker. Z powodu częstych kontuzji prawej dłoni, Braddock używał częściej lewej, dzięki czemu stała się ona silniejsza. 
Baer vs. Braddock.
W 1934 roku Braddock stoczył walkę z Johnem Griffinem. Pomimo że miała być to łatwa walka dla Griffina, został znokautowany przez Braddocka w trzeciej rundzie. Następnie Braddock stoczył walkę z Johnnym Henrym Lewisem (przyszłym mistrzem wagi półciężkiej) i wygrał jedną z najważniejszych walk w karierze. Po zwycięstwie nad kolejnym wysoko notowanym przeciwnikiem w wadze ciężkiej Artem Lasky'im, któremu złamał nos 22 marca 1935, Braddock otrzymał szansę stoczenia walki o mistrzostwo z mistrzem wagi ciężkiej, Maksem Baerem. 
Braddock został wybrany przez współpracowników Baera, ponieważ miał być to łatwy do pokonania przeciwnik. W zakładach przed walką obstawiano zwycięstwo Baera w stosunku 10:1. 13 czerwca 1935 roku na stadionie Madison Square Garden Bowl w Nowym Jorku Braddock wygrał walkę o tytuł jednogłośną decyzją sędziowską, sprawiając tym samym jedną z największych niespodzianek w historii boksu.
James Braddock cierpiał mocno z powodu problemów z artretyzmem w dłoniach spowodowanym wielokrotnymi urazami w trakcie kariery i w roku 1936 pojedynek o obronę tytułu przeciwko Maksowi Schmelingowi został odwołany.
W 2001 roku został wprowadzony do Międzynarodowej Galerii Sław Boksu.
W 2005 roku powstał film biograficzny "Człowiek ringu" ("Cinderella Man") na podstawie życia Jamesa J. Braddocka. Główną rolę zagrał Russell Crowe.

</doc>
<doc id="1783868" url="https://pl.wikipedia.org/wiki?curid=1783868" title="Kostas Kariotakis">
Kostas Kariotakis

Kostas Kariotakis gr. "Κώστας Καρυωτάκης" (ur. 30 października 1896 w Tripoli, zm. 21 lipca 1928 w Prewezie) – poeta grecki.
Życiorys.
Młodość spędził w Atenach, gdzie podjął studia prawnicze (1913 - 1917). Pracował m.in. w prefekturach Syros i Arty. Aby uniknąć częstych przeniesień podjął służbę w Ministerstwie Spraw Wewnętrznych w Atenach. 
Pierwszy tomik poezji, "Ból Człowieka i Rzeczy" "(O Πόνος του Ανθρώπου και των Πραμάτων)" z roku 1919 nie zyskał zbyt przychylnych recenzji. Jako aktywny uczestnik literackiego życia Aten Kariotakis wydawał również satyryczne pismo "Łydka (Η γάμπα)", którego rozpowszechniania zabroniono po ukazaniu się zaledwie sześciu numerów. W 1921 r. wydał kolejny tomik poezji, "Dzbaneczniki (Νηπενθή)". Był to czas, kiedy związał się z poetką, Marią Polidouri. W grudniu 1927 r. ukazał się jego ostatni zbiór poezji, zatytułowany "Elegie i Satyry (Ελεγεία και Σάτιρες)", entuzjastycznie przyjęty przez młode pokolenie krytyków i twórców.
Rozgoryczony niepowodzeniami w życiu zawodowym i osobistym (kolejne przeniesienie do prowincjonalnego miasta) Kariotakis popełnił samobójstwo w miejscowości Preweza.
Oprócz dzieł poetyckich pozostawił po sobie przekłady (m.in. z P. Verlaine'a, H. Heinego, J. Moreasa, Ch. Beaudelaire'a) oraz utwory prozą.

</doc>
<doc id="1783870" url="https://pl.wikipedia.org/wiki?curid=1783870" title="Jan Polak Karnkowski">
Jan Polak Karnkowski

Jan Karnkowski herbu Junosza (ur. 1428, zm. 1503) – hetman wojsk zaciężnych, starosta generalny głogowski, chorąży bydgoski w latach 1486-1497, kasztelan gnieźnieński w 1502 roku, kasztelan lędzki w 1501 roku, burgrabia zamku krakowskiego w 1501 roku, starosta Międzyrzecza w latach 1498-1502-(1503).
Był synem rajcy krakowskiego i rotmistrza królewskiego Jana z Druszny. W 1485 r. został hetmanem wojsk zaciężnych i walczył w Mołdawii. Początkowo służył w Niemczech w wojskach cesarskich. W 1479 został dowódcą liczącej 1200 piechoty i 1000 kawalerii rotmistrzem obrony potocznej. W 1485 jako hetman wojsk zaciężnych posiłkował z 3000 jazdy wyprawę hospodara mołdawskiego Stefana przeciwko Turkom. 16 listopada 1485 odniósł zwycięstwo w bitwie nad jeziorem Katlabuga. W 1490 stanął na czele wyprawy królewicza Jana Olbrachta po koronę węgierską i rozpoczął oblężenie Koszyc. Gdy w ramach rekompensaty od swojego brata króla węgierskiego Władysława Jagiellończyka Olbracht uzyskał w zarząd księstwo głogowskie, uczynił Karnkowskiego swoim starostą generalnym. W 1497 uczestniczył w nieudanej wyprawie Olbrachta na Pokucie. W 1500 został hetmanem wojsk zaciężnych, werbowanych w Polsce przez wielkiego księcia litewskiego Aleksandra Jagiellończyka na wojnę z Rosją. Wraz z wojskami litewskimi Stanisława Kieżgajły brał udział w odsieczy Smoleńska i Połocka. W 1501 został burgrabią krakowskim, w 1502 kasztelanem gnieźnieńskim.

</doc>
<doc id="1783872" url="https://pl.wikipedia.org/wiki?curid=1783872" title="Rheingau">
Rheingau

Rheingau – region Niemiec na prawym brzegu środkowego Renu.
Region jest znany z licznych zabytków i atrakcji turystycznych oraz jako zagłębie produkcji rieslinga. Administracyjnie należy do powiatu Rheingau-Taunus w kraju związkowym Hesja. Rheingau jest największym heskim obszarem produkcji win jakościowych.
Geografia.
Krajobraz.
Pod względem krajobrazowym, region podzielony jest na trzy części:
Klimat.
Klimat w Rheingau charakteryzują suche i ciepłe lata oraz łagodne zimy. W najkorzystniej usytuowanych ogrodach mieszkańców, w pobliżu Renu rosną drzewa śródziemnomorskie (figi, oliwki, morele i brzoskwinie). Nadreńskie skały porasta sucha roślinność. Średnia dzienna temperatura w miesiącach letnich przekracza 19 °C, a w zimie, często nie sięga 1 °C. Suma rocznych opadów wynosi od 450 mm w niektórych miejscach wzdłuż Renu i do ponad 1000 mm na Kalte Herberge.
Gleby.
W region Rheingau występuje wiele różnych rodzajów gleb. Rozróżnia się zasadniczo:
Historia.
Za czasów Imperium Karolińskiego Rheingau było niemieckim gau zarządzanym w imieniu króla. byW roku 983 biskup moguncki Willigis otrzymał ten obszar od Ottona II – przekazanie własności miało miejsce w Weronie 13 czerwca tego roku.
Region Rheingau był przez 600 lat, aż do końca XVIII wieku naturalną twierdzą graniczną, czemu sprzyjało ukształtowanie terenu.
Winiarstwo.
Warunki klimatycznie sprzyjają uprawie winorośli, która była uprawniana w Rheingau już od czasów Karola Wielkiego. Wina z Rheingau, a zwłaszcza tutejszy riesling są znane na całym świecie.
Winnice, odmiany winorośli i gatunki wina.
Rheingau wyróżnia się nie tylko pod względem jakości produkowanych win, ale także pod względem wielkości obszarów, na których uprawiana jest winorośl – region zajmuje pod tym względem 7 miejsce w Niemczech. Prawie 2,5% niemieckich zbiorów wina to zbiory z Rheingau. Rocznie produkuje się tu 20 mln litrów wina, z czego 85% to wino białe. Średnia wydajność wynosi litrów na hektar, podczas gdy średnia niemiecka wynosi około litrów. Niekwestionowanym liderem wśród odmian winorośli jest riesling (80%), za którym podąża wykorzystywany głównie na wina czerwone spätburgunder – 12,5% i müller-thurgau – jedynie 2%.
Atrakcje turystyczne.
Region Rheingau przyciąga turystów licznymi atrakcjami, m.in. Niederwalddenkmal, klasztor Eberbach, zamki: Reinhartshausen, Johannisberg, Vollrads i żurawiem w Oestrich-Winkel, a także starówkami w Rüdesheim am Rhein (zwłaszcza uliczka Drosselgasse), Eltville am Rhein z pałacem i Kiedrich. Zachodnia część Rheingau wchodzi w skład wpisanej od 2002 na listę UNESCO doliny środkowego Renu.

</doc>
<doc id="1783878" url="https://pl.wikipedia.org/wiki?curid=1783878" title="Selfmadegod Records">
Selfmadegod Records

Selfmadegod Records –- polska niezależna wytwórnia płytowa założona w 2000 roku w Białej Podlaskiej. Wytwórnia specjalizuje się w wydawaniu ekstremalnych gatunków muzycznych jak grindcore, goregrind, death metal, thrash metal, punk, crust punk. Artyści związani z Selfmadegod Records to m.in. Agathocles, Hirax, Antigama, Dead Infection, Cripple Bastards, Enemy Soil, Nyia, Third Degree, Toxic Bonkers, Daymares, Incarnated, Neuropathia.

</doc>
<doc id="1783882" url="https://pl.wikipedia.org/wiki?curid=1783882" title="Eustachy Scrubb">
Eustachy Scrubb

Eustachy Klarencjusz Scrubb (oryg. "Eustace Clarence Scrubb") – postać fikcyjna, jeden z głównych bohaterów cyklu "Opowieści z Narnii", kuzyn rodzeństwa Pevensie. Po raz pierwszy występuje w "Podróży „Wędrowca do Świtu”", kiedy wraz z Łucją i Edmundem zostaje przeniesiony do Narnii.
Jest rozpieszczonym, samolubnym i egoistycznym chłopakiem, ale pod wpływem zmiany w smoka, a potem spotkania z Aslanem zmienia się (podobnie jak wcześniej Edmund). Drugi raz Scrubb pojawia się w Narnii w historii Srebrne krzesło, gdzie wraz z Julią Pole i Błotosmętkiem podejmuje się misji odnalezienia zaginionego królewicza Riliana. Trzecie przybycie do Narnii jest związane z ostatnim tomem „Opowieści z Narnii” - „Ostatnią bitwą”, gdzie wraz z Julią pomagają królowi Tirianowi i są świadkami końca tej krainy.
Ekranizacja.
Eustachego w ekranizacji trzeciego tomu Narnii - "" (2010) zagrał Will Poulter.

</doc>
<doc id="1783883" url="https://pl.wikipedia.org/wiki?curid=1783883" title="Greg Surmacz">
Greg Surmacz

Greg Surmacz (ur. 13 maja 1985 we Wrocławiu jako Grzegorz Surmacz) – kanadyjski koszykarz posiadający również polskie obywatelstwo, występujący na pozycjach silnego lub niskiego skrzydłowego.
Życiorys.
Greg Surmacz urodził się 13 maja 1985 we Wrocławiu jako Grzegorz Surmacz, jednak w wieku 2 lat wyjechał za ocean. Tam też rozpoczął swoją koszykarską karierę. W latach 2003-2004 grał w barwach szkolnej drużyny koszykarskiej Peterborough. W sezonie 2005-2006 reprezentował barwy Kirkwood Junior College, natomiast kolejne 3 lata spędził na uniwersytecie Windsor (w ostatnim sezonie 21 punktów na mecz). W 2009 reprezentował Kanadę na Uniwersjadzie (jego drużyna zajęła 9. miejsce, a on wystąpił w 6 meczach notując średnio 8,2 punktu oraz 4,3 zbiórki). W sierpniu 2009 podpisał kontrakt z AZS Koszalin. W swoim pierwszym klubie w Europie, Surmacz był zmiennikiem amerykańskiego zawodnika, George’a Reese’a. Łącznie wystąpił w 29 ligowych spotkaniach (w tym 11 w pierwszej piątce), notując średnio 5,2 punktu oraz 3,1 zbiórki na mecz. Z koszalińskim klubem zakończył rozgrywki na 6. miejscu, zdobywając także swoje pierwsze trofeum w karierze - Puchar Polski. 11 czerwca 2010 przeniósł się do PBG Basketu Poznań. W sezonie 2011/2012 ponownie występował w AZS Koszalin. W 2012 wrócił do Kanady podpisując kontrakt z zespołem Windsor Express. Sezon 2014/2015 rozpoczął w Polsce z zespołem Anwilu Włocławek.
30 lipca 2015 został zawodnikiem Trefla Sopot. 30 listopada jego kontrakt został rozwiązany za porozumieniem stron. 19 grudnia związał się z zespołem Energi Czarnych Słupsk.
4 lipca 2017 został zawodnikiem BM Slam Stali Ostrów Wielkopolski. 6 lipca 2018 po raz trzeci w karierze podpisał umowę z AZS-em Koszalin.
20 sierpnia 2019 zawarł drugi w karierze kontrakt z BM Slam Stalą Ostrów Wielkopolski. 14 października opuścił klub.
24 lutego 2020 został zawodnikiem Polpharmy Starogard Gdański.
18 sierpnia 2021 ogłosił zakończenie kariery.

</doc>
<doc id="1783884" url="https://pl.wikipedia.org/wiki?curid=1783884" title="Nicat Məmmədov">
Nicat Məmmədov

Nicat Məmmədov (ur. 2 kwietnia 1985 w Nachiczewanie) – azerski szachista, arcymistrz od 2006 roku.
Kariera szachowa.
W latach 1985–2005 wielokrotnie reprezentował Azerbejdżan na mistrzostwach świata i Europy juniorów w różnych kategoriach wiekowych, największy sukces odnosząc w 1999 r. w Litochoronie, gdzie zdobył tytuł mistrza Europy do 14 lat. Był również wielokrotnym medalistą kraju juniorów, m.in. złotym w latach 2001 (do 16 lat) oraz 2004 (do 20 lat). W 2007 i 2008 dwukrotnie podzielił II-III m. w finałach indywidualnych mistrzostw Azerbejdżanu, natomiast w 2011 r. zdobył tytuł mistrza kraju.
Wielokrotnie reprezentował Azerbejdżan w turniejach drużynowych, m.in.:
Odniósł szereg sukcesów w turniejach międzynarodowych, m.in. w:
Najwyższy ranking w dotychczasowej karierze osiągnął 1 stycznia 2014 r., z wynikiem 2624 punktów.

</doc>
<doc id="1783887" url="https://pl.wikipedia.org/wiki?curid=1783887" title="Pierre Ramus">
Pierre Ramus

Pierre Ramus (właśc. Rudolf Großmann; ur. 15 kwietnia 1882 w Wiedniu, zm. 27 maja 1942 na statku w drodze do Veracruz w Meksyku) – teoretyk anarchizmu, dziennikarz, publicysta, aktywny działacz ruchów antywojennych, propagator kontroli urodzeń.
Życie i działalność.
Od 1898 aktywny w ruchu robotniczym w Nowym Jorku, tamteż w 1900 założył gazetę "Der Zeitgeist"; do 1904 współpracował z Johannem Mostem w redakcji pisma "Die Freiheit". Oskarżony o podżeganie do strajków, uciekł w 1903 do Londynu. W latach 1906–1908 wydawał "Die freie Generation", początkowo w Londynie, następnie w Berlinie oraz w latach 1910–1914 "Jahrbüch der Freien Generation". W 1907 wrócił do Wiednia gdzie rozpoczął wydawanie anarchosyndykalistycznego dwutygodnika "Wohlstand für Alle", z czasem stając się głównym animatorem ruchu anarchistycznego w Austrii. Jeszcze w tym samym roku został austriackim delegatem na Kongres Anarchistyczny w Amsterdamie.
W 1916 wziął ślub ze swą wieloletnią towarzyszką życia, rosyjską anarchistką Sophie (Sonją) Ossipowną Fridman, ze względu na jej problemy z legalnym pobytem w Austrii.
W latach I wojny światowej konsekwentnie odmawiał odbycia służby wojskowej, powołując się na swoje przekonania moralne, co przypłacił więzieniem. Zaraz po wojnie, w 1918 założył pismo anarchistyczne "Erkenntnis und Befreiung", które z czasem stało się organem prasowym założonej przez Großmana w 1920 Federacji Wolnościowych Socjalistów.
W latach międzywojennych odbył szereg podróży z wykładami propagandowymi po Niemczech, Francji, Szwajcarii i Wielkiej Brytanii. W 1938 po przyłączeniu Austrii do III Rzeszy wyemigrował do Francji, skąd po wkroczeniu Nazistów w 1940 uciekł do Maroka. 20 maja 1942 wypłynął z Casablanki do Veracruz w Meksyku, tydzień później 27 maja zmarł na statku na atak serca.
Był autorem kilkuset broszur i artykułów prasowych, wnoszących duży wkład do teorii i popularyzujących myśl anarchistyczną.
Miał dwie córki, Lilly i Erwinę.
Poglądy społeczno-polityczne i wpływ.
Jako myśliciel, publicysta i mówca bronił idei anarchizmu i antymilitaryzmu, w swojej działalności społecznej podejmował kwestię kontroli narodzin. Czerpał z Godwina, Kropotkina, Ferrera, Tołstoja czy Stirnera, samemu będąc orędownikiem anarchizmu komunistycznego i taktyki rewolucyjnego syndykalizmu. Korespondował m.in. z Kropotkinem, Emmą Goldman, Alexandrem Berkmanem, Gustavem Landauerem, czy Errico Malatestą.
W Polsce piśmiennictwo Ramusa–Großmana popularyzował krakowski anarchista Augustyn Wróblewski.

</doc>
<doc id="1783888" url="https://pl.wikipedia.org/wiki?curid=1783888" title="Vladimir Tica">
Vladimir Tica

Vladimir Tica (cyr. Владимир Тица; ur. 11 czerwca 1981) – serbski koszykarz występujący na pozycji środkowego. Obecnie bez klubu. W latach 2007–2011 reprezentował barwy 4 polskich klubów – Polpaku Świecie, Basketu Kwidzyn, AZS Koszalin oraz PBG Basket Poznań. W 2010 zdobył Puchar Polski.

</doc>
<doc id="1783890" url="https://pl.wikipedia.org/wiki?curid=1783890" title="Filippo Barigioni">
Filippo Barigioni

Filippo Barigioni (ur. 1690 w Rzymie, zm. 1753 w Rzymie) – włoski architekt i rzeźbiarz doby baroku, pracujący głównie w Rzymie na zlecenie papieży.
Był profesorem Akademii Świętego Łukasza w Rzymie, jego najbardziej znanym uczniem był Carlo Marchionni.

</doc>
<doc id="1783892" url="https://pl.wikipedia.org/wiki?curid=1783892" title="Stars (singel The Cranberries)">
Stars (singel The Cranberries)

"Stars" – singel irlandzkiej grupy rockowej The Cranberries, pochodzący z albumu "". Singel został wydany w październiku 2002 roku.

</doc>
<doc id="1783894" url="https://pl.wikipedia.org/wiki?curid=1783894" title="Indukcja porodu">
Indukcja porodu

Indukcja porodu, wzniecenie porodu – sztuczne wywołanie czynności skurczowej macicy u ciężarnej, mające na celu urodzenie dziecka drogami natury. Przez preindukcję rozumie się farmakologiczne lub fizyczne postępowanie mające na celu przyspieszenie dojrzewania szyjki macicy.
Indukcja porodu powinna być zawsze uzasadniona odpowiednimi wskazaniami. 
Wskazania do indukcji porodu:
Przeciwwskazania do indukcji porodu:
Możliwe powikłania indukcji porodu:
W indukcji porodu stosuje się:

</doc>
<doc id="1783895" url="https://pl.wikipedia.org/wiki?curid=1783895" title="Turzyca obła">
Turzyca obła

Turzyca obła ("Carex diandra" Schrank) – gatunek byliny należący do rodziny ciborowatych. W Polsce gatunek rodzimy, występujący dość rzadko, głównie na niżu.
Rozmieszczenie geograficzne.
Występuje w Ameryce Północnej, Azji, Europie, ale także w Nowej Zelandii. Na półkuli północnej jest gatunkiem szerokorozprzestrzenionym. W Europie zasięg występowania obejmuje część północną od Irlandii na zachodzie po góry Ural na wschodzie. Występuje na Półwyspie Skandynawskim, brak go w południowej części Europy. W Polsce występuje na rozproszonych stanowiskach, najliczniej w pasie pojezierzy, rzadziej na Polesiu, Roztoczu, w dolinie dolnego Sanu, Nizinie Śląskiej i Nizinie Mazowieckiej (w jej południowo-zachodniej części). W Karpatach jest rzadki, znany z kilkunastu stanowisk w Bieszczadach, Beskidzie Niskim, Śląskim, Gorcach, Działach Orawskich, Pieninach (trzy stanowiska: Pieniny Czorsztyńskie, Szlachtowa i dolina potoku Biała Woda) a nawet na jednym stanowisku w Tatrach na wysokości 905 m n.p.m..
Zagrożenia i ochrona.
Gatunek umieszczony na polskiej czerwonej liście w kategorii NT (bliski zagrożenia).

</doc>
<doc id="1783896" url="https://pl.wikipedia.org/wiki?curid=1783896" title="Carex diandra">
Carex diandra



</doc>
<doc id="1783898" url="https://pl.wikipedia.org/wiki?curid=1783898" title="Open de Moselle 2009">
Open de Moselle 2009

Open de Moselle 2009 – tenisowy turniej ATP z cyklu Open de Moselle rozgrywany w dniach 21–27 września 2009 roku w Metzu na kortach twardych w hali o puli nagród 450 000 euro.

</doc>
<doc id="1783899" url="https://pl.wikipedia.org/wiki?curid=1783899" title="Franz Karl Naegele">
Franz Karl Naegele



</doc>
<doc id="1783901" url="https://pl.wikipedia.org/wiki?curid=1783901" title="Pierszy nacyjanalny kanał biełaruskaha radyjo">
Pierszy nacyjanalny kanał biełaruskaha radyjo

Pierszy nacyjanalny kanał biełaruskaha radyjo – białoruska stacja radiowa, pierwszy program publicznego radia białoruskiego. Stacja powstała 1 listopada 1925.

</doc>
<doc id="1783903" url="https://pl.wikipedia.org/wiki?curid=1783903" title="Wczesna jesień">
Wczesna jesień

Wczesna jesień – fenologiczna pora roku, przypadająca najczęściej na wrzesień (średnio od 5 września do 5 października).
W czasie jej trwania mogą pojawić się pierwsze przymrozki (do ok. -4 °C), choć nie jest to jeszcze typowe dla tej pory roku. Za dnia, w najcieplejszych godzinach temperatura może przekraczać 25 °C, choć w nocy spada często poniżej 10 °C. Wynika to z tego, że charakterystyczne jest występowanie w tym okresie w Polsce dłużej utrzymującego się ośrodka wyżowego. W ostatnich latach coraz częściej towarzyszą temu przedłużające się od sierpnia susze. Na ten okres przypada dzień równonocy jesiennej 22/23 września, a pod koniec miesiąca noce są już dłuższe od dni. Do znacznego obniżenia temperatury dochodzi w pierwszej połowie października. Zarówno warunki pogodowe jak i stan przyrody składa się na określanie wczesnej jesieni "babim latem".
Na wsi jest to pora siania żyta, wykopków ziemniaków, a w sadach dojrzewania owoców grusz, jabłoni i śliw. To wtedy najczęściej drzewa i krzewy owocują np. kasztanowiec zwyczajny, ligustr pospolity i masowo borówka brusznica. Kwitnie jeszcze ostrożeń, bluszcz pospolity i dziewięćsił, a na niektórych obszarach zimowit jesienny.
Wczesną jesienią liście u większości drzew są jeszcze zielone, choć zaczyna powoli zmieniać się barwa ulistnienia winorośli właściwej, kasztanowca zwyczajnego, brzozy brodawkowatej, klonu zwyczajnego i lipy.
W świecie zwierząt masowy pojaw wykazują rusałki, bielinki i listkowce cytrynki, a z pajęczaków osobniki z grupy Aeronauti. To ich nici, na których przemieszczają się licznie na łąkach i w lasach w powiewach późnosierpniowego i wrześniowego wiatru zwane są właśnie "babim latem". W ten sposób dostając się na odległe nierzadko tereny szukają zimowego schronienia. W zbiornikach wodnych i na terenach podmokłych spotkać można regularnie żaby, ropuchy i traszki, a na nasłonecznionych ekspozycjach jaszczurki zwinki i zaskrońce zwyczajne.
Z tygodnia na tydzień jest coraz mniej ptaków wędrownych – odlatują kopciuszki, drozdy śpiewaki, szpaki, które o tej porze wydają charakterystyczne śpiewy oraz zięby, rudziki i skowronki. Zwracającym uwagę zjawiskiem fenologicznym jest wtedy tworzenie się dużych stad krukowatych, złożonych z takich gatunków jak gawrony czy kawki, które w większej liczbie przylatują do Polski z okolic północno-wschodnich. Pojawiają się też gile, jery, czyże, kwiczoły, a nawet jemiołuszki.
Póki wieczory są pogodne i ciepłe na niebie można jeszcze wypatrzeć gacki i mroczki późne.

</doc>
<doc id="1783908" url="https://pl.wikipedia.org/wiki?curid=1783908" title="Alando Tucker">
Alando Tucker

Alando Forest Tucker (ur. 11 lutego 1984 w Joliet) – amerykański koszykarz, występujący na pozycjach niskiego lub silnego skrzydłowego, po zakończeniu kariery zawodniczej trener koszykarski, obecnie asystent trenera drużyny akademickiej Wisconsin Badgers. 
Został wybrany z numerem 29 draftu NBA do drużyny Phoenix Suns.
Kariera NBA.
Pierwsze wypożyczenie do Albuquerque Thunderbirds.
Po dwóch meczach dla Phoenix Tucker został oddany do zespołu NBDL Albuquerque Thunderbirds. Po kilku meczach, w których zdobywał odpowiednio: 25, 40 i 32 punkty, 18 grudnia 2007 wrócił do Phoenix.
Drugie wypożyczenie do Albuquerque Thunderbirds.
11 stycznia 2008 został ponownie wypożyczony do Albuquerque, by powrócić do NBA po 10 dniach. W tym czasie grał wyśmienicie, notując odpowiednio:
Trzecie wypożyczenie do Albuquerque Thunderbirds.
Tucker został po raz kolejny wypożyczony 12 marca 2008. W 21 spotkaniach zanotował średnio 27,7 punktu, 6 zbiórek i 1,6 asysty. 5 kwietnia powrócił do Phoenix Suns z tytułem gracza tygodnia ligi NBDL.
Wypożyczenie do Iowa Energy.
Tucker został po raz czwarty wypożyczony, tym razem do Iowa Energy, 26 grudnia 2008. Powrócił do NBA po zaledwie dwóch meczach, 2 stycznia 2009.

</doc>
<doc id="1783910" url="https://pl.wikipedia.org/wiki?curid=1783910" title="Edward Ciuksza">
Edward Ciuksza

Edward Ciuksza (ur. 31 stycznia 1905 w Pidstepnem na Ukrainie, zm. 21 lutego 1970) – polski muzyk, mandolinista.
Życiorys.
Urodził się i wychował w miejscowości Pidstepne na Ukrainie. Jego ojciec pracował tam jako zawiadowca stacji kolejowej. Oboje rodzice byli muzykalni i zadbali o edukację muzyczną swoich dzieci – Edward Ciuksza i jego siostra nauczyli się w domu śpiewu i gry na fortepianie. W 1921 roku, trzy lata po powstaniu II Rzeczypospolitej, rodzina przeprowadziła się do Wilna. Rok później, w wieku 17 lat, Edward Ciuksza założył Towarzystwo Mandolinowe „Kaskada”. Był w nim mandolinistą, później również koncertmistrzem i zastępcą kierownika zespołu. W 1945, podczas przymusowych wysiedleń Polaków z Kresów Wschodnich, cała orkiestra trafiła do Łodzi. Muzycy założyli tam Łódzką Orkiestrę Mandolinistów. Cieszyła się ona dużą popularnością – Ciuksza występował z nią aż do swojej śmierci.
Ciuksza ukończył studia prawnicze (notarialne). Przed wojną długoletni pracownik notariatu w Wilnie, po wojnie pracował w notariacie w Łodzi - do jego upaństwowienia w 1952 r. - jako zastępca notariusza. Pracował również jako tłumacz przysięgły), praca w łódzkim notariacie do 1952 roku była podstawą jego utrzymania.
W 1949 roku Ciuksza mieszkał w Łodzi przy ul. Piotrkowskiej 92.
W 1954 roku uzyskał dyplom Państwowej Wyższej Szkoły Muzycznej w Katowicach.
Orkiestra Mandolinistów Edwarda Ciukszy.
Powstałe w 1922 roku Towarzystwo Mandolinowe „Kaskada” było początkowo orkiestrą złożoną z amatorów-pasjonatów. W 1928 roku zespół rozpoczął współpracę z Radiem Wilno. Zajęli pierwsze miejsce w Ogólnopolskim Radiowym Konkursie Orkiestr Mandolinowych. Edward Ciuksza prowadził na antenie Radia Wilno audycję pt. "Wieczorynka", w której przeplatał własne opowieści utworami granymi przez swoją orkiestrę. „Kaskada” zniknęła z anteny na czas niemieckiej okupacji miasta (1941–1944), powracając w 1944 roku po wkroczeniu Armii Czerwonej.
14 lutego 1945 zespół zagrał swój tysięczny koncert radiowy.
W kwietniu 1945 roku z powodu wysiedleń ludności polskiej orkiestra musiała opuścić Wilno. 16 kwietnia zagrała swój pożegnalny (1029-ty) koncert. Cała orkiestra wyruszyła pociągiem do Krakowa. Byli to: Edward Ciuksza, Bronisław Hajn, Witold Stankiewicz, Stanisław Motus, Jan Gonsak i Czesław Dobiec wraz z rodzinami.
23 lub 24 kwietnia 1945 skład zatrzymał się na stacji Łódź Kaliska. Muzycy spotkali tam znajomego małżeństwa Jadwigi i Edwarda Ciukszów – pianistę Stanisława Szpinalskiego, współpracującego wówczas z Rozgłośnią Polskiego Radia w Łodzi. Za jego sugestią postanowili osiedlić się w Łodzi. Cały zespół zamieszkał w opuszczonym przez wojsko baraku w Tuszynie-Lesie.
1 maja 1945, Łódzka Orkiestra Mandolinistów zainaugurowała swoją działalność koncertem podczas uroczystości otwarcia nowego studia Radio Łódź przy al. Tadeusza Kościuszki 40.
Jej występ poprzedził felieton odczytany przez Aleksandra Zelwerowicza.
Orkiestra znalazła się pod opieką Ludowego Instytutu Muzycznego z siedzibą przy ul. Piotrkowskiej 232. Występowali dla Radia Łódź oraz w Centralnym Domu Robotniczym przy Piotrkowskiej 243. Trudna sytuacja zespołu zaowocowała zmianami personalnymi i groziła jego rozpadem, do którego jednak nie doszło dzięki staraniom Mieczysława Kofty kierującego Radiem Łódź. Od koncertu w dniu 20 października 1949 roku zaczęli występować jako Orkiestra Mandolinistów pod dyrekcją Edwarda Ciukszy.
1 stycznia 1950 muzycy podpisali z Polskim Radiem umowę o pracę. Stali się w ten sposób pierwszą łódzką etatową orkiestrą radiową. W 1952 roku lub kwietniu 1954, gdy dyrektorem Radia Łódź była już inna osoba, etaty zostały im odebrane. Odzyskali je niecałe 3 lata później. Jeszcze w latach 50 orkiestrze Edwarda Ciukszy udało się uzyskać status jednego z najbardziej popularnych zespołów muzyki rozrywkowej, w czym wtórowała mu siostrzana Orkiestra Łódzkiej Rozgłośni Polskiego Radia.
W latach 60 zespół występował intensywnie w Polsce i za granicą – dając po kilkaset koncertów rocznie. W 1967 koncertowali w Budziszynie (w ówczesnym NRD). Około 1968 roku pojawiła się groźba lub pogłoski o likwidacji zespołu, co zostało udokumentowane w filmie "Z miasta Łodzi" (1968) Krzysztofa Kieślowskiego. W materiale tym zarejestrowano wypowiedzi łódzkich robotników w duchu obrony orkiestry.
Pierwszą kobietą w zespole była perkusistka Zofia Pychyńska, grająca na ksylofonie i wibrafonie. Później do orkiestry dołączyła Wanda Torzówna grająca na cytrze.
Orkiestra Mandolinistów Edwarda Ciukszy cieszyła dużą popularnością. Działała nieprzerwanie w Radiu Łódź do roku 1971. W 1971 orkiestra została rozwiązana, ponieważ istotą funkcjonowania tej orkiestry był jej dyrygent i kierownik, a poza tym repertuarowo i brzmieniowo orkiestra już się przeżyła.
Instrumentarium, repertuar i goście Orkiestry.
Oprócz mandolin i bandżo, orkiestra wykorzystywała instrumenty takie jak akordeon, czelesta, ksylofon, wibrafon, cytra, gitara hawajska, gitara elektryczna oraz elektronium. Wykonywała aranżacje melodii polskich, rosyjskich, ukraińskich, litewskich, białoruskich, włoskich, hiszpańskich i hawajskich. Brała również na warsztat arie operetkowe oraz transkrypcje muzyki poważnej (Aleksandra Borodina, Piotra Czajkowskiego, Michaiła Glinki, Nikołaja Rimskiego-Korsakowa i in.). Z członków orkiestry utworzono Zespół Domrowy Muzyki Dawnej, który wykonywał utwory polskich kompozytorów.
Z Orkiestrą Mandolinistów Edwarda Ciukszy nagrywali tacy śpiewacy i piosenkarze jak Teresa Żylis-Gara, Krystyna Nyc-Wronko, Rena Rolska, Tadeusz Woźniakowski, Zofia Framer i Zbigniew Framer.
Dyskografia i wideografia Orkiestry.
W czasie istnienia zespołu ukazała się jedna płyta długogrająca – wydany w lutym 1969 roku album ustępował nakładem jedynie Grupie Skifflowej No To Co, która była wówczas u szczytu swojej popularności. W archiwum Radia Łódź zachowało się 7 tysięcy nagrań orkiestry Ciukszy. Polskie Radio wydało w 2007 roku w serii "Archiwum Polskiego Radia" dwupłytowy album z nagraniami instrumentalnymi Orkiestry, zatytułowany "Z Archiwum Polskiego Radia vol. 03 – Edward Ciuksza". Publikacja zawiera także przeprowadzony przez znanego łódzkiego radiowca Mariana Jeżewskiego (1915–2001) wywiad z Edwardem Ciukszą.
Nagrania Orkiestry wykorzystano w filmach:

</doc>
<doc id="1783915" url="https://pl.wikipedia.org/wiki?curid=1783915" title="Świąd sromu">
Świąd sromu

Świąd sromu (łac. "pruritus vulvae") – objaw chorobowy, występujący m.in. w przebiegu zmian atroficznych sromu, spowodowanych niedoborem estrogenów, w zakażeniach pochwy, w infekcjach grzybiczych, w cukrzycy, w chorobie Bowena, łuszczycy, w raku sromu i zmianach przedrakowych (VIN), w liszaju twardzinowym i zanikowym sromu. Może być skutkiem działań niepożądanych tamoksifenu. Leczenie jest przyczynowe.

</doc>
<doc id="1783918" url="https://pl.wikipedia.org/wiki?curid=1783918" title="Ołeksandr Kiriuchin">
Ołeksandr Kiriuchin

Ołeksandr Hryhorowycz Kiriuchin, ukr. Олександр Григорович Кірюхін, ros. Александр Григорьевич Кирюхин, "Aleksandr Grigorjewicz Kiriuchin" (ur. 1 października 1974 w obwodzie dniepropetrowskim, Ukraińska SRR) – ukraiński piłkarz, grający na pozycji obrońcy, a wcześniej pomocnika, reprezentant Ukrainy.
Kariera piłkarska.
Kariera klubowa.
Wychowanek Szkoły Piłkarskiej Kołos Nikopol, w którym rozpoczął karierę piłkarską. W 1995 występował w klubie Zoria-MAŁS Ługańsk, ale szybko wrócił do nikopolskiej drużyny. W 1996 wyjechał do Rosji, gdzie bronił barw Urałanu Elista. W 1997 został zaproszony do Dynama Kijów, w którym występował przez 3 sezony. W 2000 ponownie wyjechał do Rosji, gdzie występował w klubach Krylja Sowietow Samara, Czernomoriec Noworosyjsk, Dinamo Petersburg i SKA-Energia Chabarowsk. W międzyczasie w 2001 był piłkarzem Krywbasa Krzywy Róg. W 2003 powrócił do Ukrainy, gdzie podpisał kontrakt z Zorią Ługańsk. W listopadzie 2004 przyjął propozycję trenera Anatolija Końkowa pograć w azerskim Inter Baku, ale po półtora miesięcy powrócił do Ukrainy. Karierę piłkarską zakończył w zespole Borysfen Boryspol.
Kariera reprezentacyjna.
20 marca 1999 debiutował w drużynie narodowej Ukrainy w wygranym 1:0 meczu towarzyskim z Gruzją. Łącznie rozegrał 2 gry reprezentacyjne.

</doc>
<doc id="1783920" url="https://pl.wikipedia.org/wiki?curid=1783920" title="Marian Bogatko">
Marian Bogatko

Marian Bogatko (ur. 17 marca 1906 w Krzepicach, zm. 25 lub 26 maja 1940 we Lwowie) – polski działacz socjalistyczny związany z Krakowem, drugi mąż Wandy Wasilewskiej. 
Życiorys.
Urodził się w Krzepicach; lata 1907–1913 spędził z rodziną w Kaliszu, po czym przeprowadzili się do Krakowa, gdzie podjął naukę w szkole ludowej. Po jej ukończeniu pracował jako dyplomowany robotnik – murarz. Angażował się w działalność w ruchu robotniczym, za co został w 1923 aresztowany. W 1928 przystąpił do OM TUR, a niedługo po tym do PPS, działał w Związku Robotników Budowlanych. W 1930 był po raz kolejny aresztowany i więziony na Zwierzyńcu. W 1932 wszedł w skład KC OM TUR. Zajmował się tworzeniem kulturalnego życia robotniczego w Krakowie, m.in. prowadził sekcje taneczną i chóralną oraz koło wolnomyślicielskie, pełnił również funkcję lektora partyjnego w Małopolsce, a także pracował w redakcji pisma „Płomienie”. W 1933 organizował strajk generalny krakowskich murarzy. 
W 1936 przeprowadził się z Wandą Wasilewską do Warszawy; w tym samym roku, przed planowanym wyjazdem do ZSRR, wzięli ślub w obrządku kalwińskim na warszawskim Lesznie. Bogatko kierował administracją „Dziennika Popularnego” (pisma PPS zbliżonego ideowo do KPP). Po podziale Polski, na podstawie traktatu Ribbentrop-Mołotow, między III Rzeszę a ZSRR znalazł się ze swoją żoną we Lwowie.
Został zamordowany wiosną 1940 roku, w domu przy ul. Zagórzańskiej (wynajmowanym przez siostrę pisarki, Halszkę). Oficjalna wersja głosiła, iż sprawcą mordu na Bogatce był nacjonalista ukraiński. Jak podaje prof. Elena Cybienko, legenda głosiła, iż był to zamach kontrrewolucjonistów na Wandę Wasilewską, a Bogatko zasłonił ją własną piersią. W zachowanych wspomnieniach Nikity Chruszczowa zachowała się informacja, że zabójstwa na Bogatce dokonali agenci NKWD i że był to, jak określił Chruszczow, "wypadek". Wanda Wasilewska, która w chwili morderstwa była w domu, została poinformowana o sprawie, a także przeproszona przez wysłanników Chruszczowa – Oleksandra Kornijiczuka (późniejszy mąż Wasilewskiej) i Barzana. Mimo zastrzelenia męża przez NKWD, Wasilewska pozostała przychylna wobec ZSRR. Historię tę potwierdziła córka Wasilewskiej z pierwszego małżeństwa, Ewa, która w momencie zabójstwa Bogatki również przebywała w domu.
Był pierwowzorem postaci Anatola z „Obliczy dnia” autorstwa Wasilewskiej.

</doc>
<doc id="1783921" url="https://pl.wikipedia.org/wiki?curid=1783921" title="Jankiel Chaimowicz Jurowski">
Jankiel Chaimowicz Jurowski



</doc>
<doc id="1783922" url="https://pl.wikipedia.org/wiki?curid=1783922" title="Shishuang Xingkong">
Shishuang Xingkong



</doc>
<doc id="1783923" url="https://pl.wikipedia.org/wiki?curid=1783923" title="J.C. Jacobsen">
J.C. Jacobsen

Jacob Christian Jacobsen (ur. 2 września 1811 w Kopenhadze, zm. 30 kwietnia 1887 w Rzymie) - piwowar i przedsiębiorca duński.
Twórca browaru Carlsberg, który założył w 1847 roku. Znany był ze swojej działalności filantropijnej w dziedzinie sztuki i nauk przyrodniczych. W 1876 założył fundację Carlsbergfondet, której celem było popieranie badań naukowych.

</doc>
<doc id="1783924" url="https://pl.wikipedia.org/wiki?curid=1783924" title="Władimir Wolfowicz Ejdelsztejn">
Władimir Wolfowicz Ejdelsztejn



</doc>
<doc id="1783927" url="https://pl.wikipedia.org/wiki?curid=1783927" title="Przyrodniczy Pogląd na Świat i Życie">
Przyrodniczy Pogląd na Świat i Życie

Przyrodniczy Pogląd na Świat i Życie – wolnomyślicielski, antyklerykalny, propagujący idee monizmu miesięcznik wydawany w Krakowie w 1912. Wydawcą i redaktorem naczelnym pisma był były docent krakowskiego uniwersytetu, biochemik dr Augustyn Wróblewski, znany w ówczesnym Krakowie propagator anarchizmu. Redakcja miesięcznika stawiała sobie za cel propagowanie światopoglądu opartego na podstawach naukowych, "zwalczanie przesądów, klerykalizmu i obłudy wszelkiego rodzaju".
Pismo zawzięcie tępione konfiskatami, przetrwało jedynie do października 1912. Od stycznia 1912, kiedy wyszedł pierwszy numer ukazało się zaledwie siedem zeszytów (dziesięć numerów).

</doc>
<doc id="1783929" url="https://pl.wikipedia.org/wiki?curid=1783929" title="Gamshurst">
Gamshurst

Gamshurst – dzielnica niemieckiego miasta Achern, w Badenii-Wirtembergii, w rejencji Fryburg, w powiecie Ortenau. Do 1 stycznia 1973 Gamshurst było samodzielną gminą.

</doc>
<doc id="1783930" url="https://pl.wikipedia.org/wiki?curid=1783930" title="Zbrodnia w Rudzkim Moście">
Zbrodnia w Rudzkim Moście

Zbrodnia w Rudzkim Moście – seria masowych egzekucji przeprowadzonych przez okupantów niemieckich między 24 października a 11 listopada 1939 roku na uroczysku Rudzki Most w okolicach Tucholi.
21 października 1939 roku w zagrodzie Hugona Fritza – volksdeutscha z Piastoszyna, mianowanego przez władze okupacyjne na stanowisko komisarza w obwodzie urzędowym w Raciążu – wybuchł pożar, który strawił część zabudowań gospodarczych. Tej samej nocy gospodarz doznał śmiertelnego w skutkach zawału serca. Mimo braku jakichkolwiek dowodów Niemcy oskarżyli miejscowych Polaków o podpalenie gospodarstwa i doprowadzenie do śmierci Firtza. Incydent ten posłużył jako pretekst do rozpoczęcia masowych aresztowań osób, które zaliczano do tzw. polskiej warstwy przywódczej, a także rolników z okolicznych wsi. Więźniów systematycznie rozstrzeliwano na uroczysku Rudzki Most pod Tucholą. Zbiorowe egzekucje miały tam miejsce 24 października, 27 października, 30 października, 2 listopada, 6 listopada (prawdopodobnie), a także 10–11 listopada 1939 roku. Zabójcami byli sąsiedzi ofiar – członkowie paramilitarnego Selbstschutzu dowodzeni przez oficerów SS.
Po wojnie w Rudzkim Moście odnaleziono sześć masowych mogił, które kryły 237 zwłok. Według niektórych źródeł liczba ofiar była jednak większa i mogła sięgnąć 250, 335 lub nawet 560 osób.
Początek okupacji.
Oddziały Wehrmachtu wkroczyły do Tucholi wieczorem 2 września 1939 roku. W mieście i powiecie bardzo szybko powstały struktury niemieckich władz policyjnych, państwowych i partyjnych. Już 4 września na stanowisko komisarycznego starosty powiatów sępoleńskiego, wyrzyskiego i tucholskiego (z siedzibą w Sępólnie Krajeńskim) został wyznaczony radca rejencyjny Marbach z Piły. Jego pełnomocnikiem w Tucholi był Willi Loer. 5 września komisarycznym burmistrzem Tucholi mianowano miejscowego volksdeutscha, Bruno Martena (Marszewskiego).
Wspomniani urzędnicy sprawowali swe funkcje bardzo krótko, gdyż gdański gauleiter NSDAP Albert Forster, który 5 września 1939 roku objął stanowiska szefa zarządu cywilnego przy niemieckiej 4. Armii, wkrótce dokonał szeregu zmian we władzach miejskich i powiatowych. Już w pierwszej dekadzie września stanowisko starosty powiatu tucholskiego objął przybyły z Wolnego Miasta Gdańska Otto Hess. Został on jednocześnie kierownikiem powiatowych struktur NSDAP ("Kreisleiter"). W tym samym czasie stanowisko burmistrza Tucholi objął niejaki Wichmann. 25 października 1939 roku zniesiono administrację wojskową na okupowanych obszarach, a Tuchola wraz z powiatem zostały wcielone do Rzeszy jako część rejencji bydgoskiej Okręgu Rzeszy Gdańsk-Prusy Zachodnie.
W domu przy ul. Świeckiej 53 w Tucholi ulokowano placówkę Gestapo. Jak podaje Włodzimierz Jastrzębski, jej obsadę początkowo stanowili przede wszystkim młodzi naziści – studenci Wyższej Szkoły Technicznej Wolnego Miasta Gdańska, którzy przybyli do Tucholi wraz z Ottonem Hessem. Z niemieckich raportów wynika natomiast, że między 24 a 26 września w Tucholi zorganizowano placówkę Einsatzkommando 16, tj. utworzonej w Gdańsku specjalnej grupy operacyjnej SD i policji bezpieczeństwa. Pod koniec października gdańskich gestapowców zastąpili funkcjonariusze przysłani z różnych miast Rzeszy, którymi dowodził Riefen z Królewca. W Tucholi utworzono ponadto placówki policji ochronnej i żandarmerii, których funkcjonariusze pełnili służbę odpowiednio w mieście oraz na terenach wiejskich powiatu.
4 września 1939 roku na terenie powiatu tucholskiego powołano do życia struktury Selbstschutzu (pol. „Samoobrona”). Ich założycielem i pierwszym komendantem był miejscowy Niemiec, Kurt Merten-Feddeler. Selbstschutz był paramilitarną formacją o charakterze policyjnym, złożoną z Niemców – obywateli przedwojennej Polski. Pod względem organizacyjnym tucholską „Samoobronę” podporządkowano IV inspektoratowi Selbstschutzu z siedzibą w Chojnicach. Inspektorat ten obejmował zasięgiem swojego działania trzy powiaty: chojnicki, sępoleński i tucholski, a jego szefem był SS-Standartenführer Heinrich Mocek. Bojówki Selbstschutzu z terenów powiatów sępoleńskiego i tucholskiego wkrótce otrzymały jednego dowódcę powiatowego ("Kreisführer") z siedzibą w Sępólnie Krajeńskim. Został nim SS-Standartenführer Wilhelm Richardt. Prawdopodobnie owo nietypowe dla struktury organizacyjnej Selbstschutzu rozwiązanie przyjęto ze względu na fakt, iż liczba ludności niemieckiej w powiecie tucholskim była bardzo niewielka (zaledwie 7,7% mieszkańców).
W powiecie tucholskim działało równolegle kilka lokalnych ośrodków Selbstschutzu. Włodzimierz Jastrzębski podaje, że w ich szeregach służyło kilkudziesięciu bojówkarzy. Z kolei według Wacława Kozłowskiego powiatowe struktury Selbstschutzu liczyły około 220 członków. Jednym z największych i najbardziej aktywnych był ośrodek w Bagienicy, którym dowodził Kurt Gehrt – właściciel gospodarstwa rolnego, aktywny działacz Jungdeutsche Partei. Powiatowa komenda Selbstschutzu ("Dienststelle Selbstschutz") znajdowała się w budynku przy ul. Świeckiej 53 – tym samym, w którym mieściła się placówka Gestapo.
Od pierwszych dni okupacji w mieście i powiecie bezwzględnie wdrażano politykę germanizacyjną. Zlikwidowano wszystkie polskie instytucje kulturalno-oświatowe, w tym szkoły, biblioteki i regionalne muzeum. Rozwiązano także polskie organizacje i stowarzyszenia oraz uniemożliwiono wydawanie polskojęzycznej prasy i innych druków. Zniemczono nazwy wszystkich ulic oraz zakazano ludności posługiwania się językiem polskim w miejscach publicznych i zakładach pracy. Konfiskacie uległy należące do Polaków przedsiębiorstwa, warsztaty, nieruchomości i gospodarstwa rolne.
Niemiecki terror wobec ludności powiatu tucholskiego.
W pierwszych dniach okupacji w Tucholi zorganizowano „trybunał ludowy” ("Volkstribunal"). Na jego czele stał nieznany z nazwiska oficer Gestapo, a w jego składzie znajdowali się miejscowi Niemcy oraz lokalni urzędnicy władz okupacyjnych, tym starosta Hess i późniejszy burmistrz Paul Lange. Do zadań „trybunału” należało wyszukiwanie i skazywanie na śmierć osób, które uznano za „wrogów Niemiec” i „fanatycznych Polaków”.
Masowe aresztowania w mieście i powiecie rozpoczęto już 7 września 1939 roku. Zatrzymanych Polaków umieszczano początkowo w więzieniu sądowym w Tucholi, znajdującym się na rogu ulic Świeckiej i Dworcowej. Do końca września przez jego cele przewinęło się około 150 osób. Więzienie szybko uległo przepełnieniu, stąd aresztantów zaczęto umieszczać także w budynku sali gimnastycznej przy ul. Karasiewicza oraz w koszarach przy ul. Nowodworskiego. Ponadto przed 5 września na terenie jednego z gospodarstw we wsi Drożdzienica Wehrmacht zorganizował obóz dla internowanych, w którym osadzano Polaków i Żydów.
Najważniejszym miejscem odosobnienia dla osób aresztowanych w powiecie tucholskim był jednak obóz dla internowanych w Radzimiu nieopodal Kamienia Krajeńskiego. Został on zorganizowany przez Selbstschutz w połowie września, na terenie majątku ziemskiego należącego do Stefanii Seydy. Na przełomie września i października zaczęto tam wywozić polskich więźniów, którzy dotychczas byli przetrzymywani w Tucholi. W połowie października przeniesiono tam także więźniów ze zlikwidowanego obozu w Drożdzienicy. W "Internierungslager Resmin" byli przetrzymywani przede wszystkim mieszkańcy powiatów sępoleńskiego i tucholskiego. W niektórych wypadkach więźniami byli także mieszkańcy powiatów chojnickiego, wyrzyskiego, bydgoskiego i kościerskiego. Wśród uwięzionych znajdowali się przede wszystkim przedstawiciele polskiej inteligencji oraz działacze polityczni i społeczni, pracownicy służb mundurowych, żołnierze powracający z frontów kampanii wrześniowej, rolnicy – w tym zwłaszcza osadnicy pochodzący z terenów wschodniej i centralnej Polski, a także osoby zadenuncjowane przez miejscowych Niemców z powodu sąsiedzkich waśni i nieporozumień. Średnio w obozie przebywało około tysiąca więźniów.
Obóz w Radzimiu stanowił "de facto" ośrodek eksterminacji. Panowały w nim bardzo ciężkie warunki bytowe i sanitarne, a więźniów zmuszano do wykonywania ciężkich prac, często poniżających i pozbawionych sensu. Strażnicy nieustannie znęcali się nad więźniami. Na terenie obozu odbywały się zbiorowe i indywidualne egzekucje. W 1947 roku odkryto tam dziewięć zbiorowych mogił, kryjących szczątki 113 osób. Wśród zidentyfikowanych ofiar obozu w Radzimiu oraz jego filii w Komierowie znalazło się szesnastu mieszkańców powiatu tucholskiego.
Jesienią 1939 roku do zbiorowych i indywidualnych egzekucji dochodziło także na terenie powiatu tucholskiego. Między innymi, dwóch Polaków rozstrzelano w więzieniu w Tucholi (28 września i 4 października). W październiku w lesie nieopodal wsi Krajenki Selbstschutz zamordował 17 więźniów przywiezionych z obozu w Radzimiu. Kolejnych czterech Polaków i Żydów rozstrzelano w dwóch egzekucjach, które odbyły się w lesie nieopodal Lińska. Egzekucje odbywały się także w podmiejskim lesie nieopodal ul. Polnej w Tucholi (27 września, dwie ofiary), na bagnie na pograniczu Żalna i Sicin (wrzesień, dwie ofiary), przy leśnej drodze z Brzeźna do Osiecznej (wrzesień, dwie ofiary) oraz w innych miejscach.
We wrześniu członkowie tucholskiego Selbstschutzu zamordowali wszystkich zamieszkałych w mieście Żydów, w tym kobiety i dzieci. Liczba ofiar sięgnęła 47 osób. Większość zamordowano w masowej egzekucji, która odbyła się w rejonie obecnej ul. Sępoleńskiej, na polu należącym do Kurta Mertena-Feddelera.
Aresztowania gwałtownie nasiliły się w połowie października. Zamiarem Niemców było zlikwidowanie polskiej inteligencji, którą Adolf Hitler i naziści obarczali winą za politykę polonizacyjną prowadzoną na ziemiach zachodnich w okresie międzywojennym oraz traktowali jako najpoważniejszą przeszkodę na drodze do szybkiego i całkowitego zniemczenia podbitych terenów. Do grona przeznaczonej do likwidacji „polskiej warstwy przywódczej” ("Führungsschicht") nie zaliczano jednak wyłącznie osób wykształconych lub należących do wyższych warstw społecznych, lecz wszystkie jednostki aktywne w życiu społecznym oraz cieszące się autorytetem wśród ludności polskiej. Obok nauczycieli, duchownych katolickich, urzędników, przedsiębiorców, posiadaczy ziemskich, prawników, dziennikarzy, oficerów w stanie spoczynku i pracowników służb mundurowych mordowani byli więc członkowie organizacji i stowarzyszeń krzewiących polskość, takich jak Polski Związek Zachodni, Liga Morska i Kolonialna, Kurkowe Bractwo Strzeleckie, Towarzystwo Powstańców i Wojaków, Związek Strzelecki „Strzelec” czy Polskie Towarzystwo Gimnastyczne „Sokół”. W gronie ofiar znalazło się także wielu kupców, rolników i rzemieślników, gdyż volksdeutsche służący w szeregach Selbstschutzu chętnie korzystali z okazji, by uregulować zadawnione sąsiedzkie spory i porachunki, a także zagarnąć mienie należące do aresztowanych i mordowanych Polaków.
W powiecie tucholskim „etniczne oczyszczanie przedpola” zainicjowano uwięzieniem dużej grupy polskich nauczycieli. Zostali oni aresztowani 13 lub 14 października, gdy na wezwanie władz niemieckich stawili się w Tucholi, by wziąć udział w rzekomej „konferencji pedagogicznej”. Kluczową rolę podczas akcji zatrzymania nauczycieli odegrał Kurt Gehrt – przywódca Selbstschutzu z Bagienicy.
Pożar zagrody Hugona Fritza.
Wkrótce po rozpoczęciu okupacji niemieckie władze mianowały Hugona Fritza – właściciela dużego gospodarstwa rolnego w Piastoszynie - na stanowisko komisarza w obwodzie urzędowym w Raciążu. Został on jednocześnie lokalnym „przywódcą chłopów” ("Ortsbauernführer"). Fritz wykorzystywał urzędowe stanowiska, by konfiskować polskim rolnikom inwentarz żywy, który następnie rozdawał rolnikom niemieckim.
W sobotę 21 października "Amtkomissar" udał się do Silna, gdzie w towarzystwie innego volksdeutscha, rzeźnika Birknera (Brzezińskiego), spożył znaczne ilości alkoholu. Przed wieczorem jego pracownik Willi Tesz odwiózł go z powrotem do rodzinnego gospodarstwa. Świadkowie odnotowali, że Fritz miał przy sobie zapalone cygaro. W gospodarstwie trwała w tym czasie zabawa taneczna, którą urządziły córki Fritza. Około godziny 20:00 lub 20:30 zauważono, że jedna ze stodół zajęła się ogniem. Gospodarz usiłował ratować stojący w jej pobliżu motocykl, jednakże doznał śmiertelnego zawału serca. W międzyczasie pożar strawił drugą stodołę oraz chlew.
Niemal natychmiast po wybuchu pożaru przesłuchano dwie młode Polki – siostry Bronisławę i Stanisławę Deutschman. Obie wraz z matką i bratem Franciszkiem pracowały w gospodarstwie Fritza. O wywołanie pożaru oskarżyła je córka zmarłego, Eleonora, która darzyła je niechęcią. Po kilku dniach obie siostry aresztowano. Zatrzymano także dziesięciu mieszkańców Piastoszyna i Żalna, wśród nich Franciszka Deutschmana. W międzyczasie niemieckie władze i ludność urządziły Fritzowi manifestacyjny pogrzeb. Aresztowanym Polakom postawiono zarzut podłożenia ognia i doprowadzenia do śmierci "Amtkomissara". Oskarżeni stanęli przed wojskowym sądem doraźnym, złożonym z trzech oficerów Wehrmachtu. Obradował on w oberży Władysława Szpajdy w Żalnie. Na rozprawie, która odbyła się 23 października, sąd uniewinnił wszystkich oskarżonych, nie znajdując żadnych obciążających ich dowodów.
W tym momencie zainterweniował jednak SS-Standartenführer Heinrich Mocek, dowódca IV Inspektoratu Selbstschutzu w Chojnicach. Rozkazał ponownie zatrzymać uniewinnionych przez sąd doraźny Polaków, a jednocześnie zarządził aresztowanie kolejnych 40 mieszkańców okolicznych wsi. O całej sprawie poinformował także dowódcę "Selbstschutz Westpreussen", SS-Oberführera Ludolfa-Hermanna von Alvenslebena. Ten w odpowiedzi rozkazał:
W ślad za rozkazem von Alvenslebena miejscowe struktury Selbstschutzu rozpoczęły 23 października masowe aresztowania Polaków w Grochowie, Piastoszynie, Raciążu, Stobnie i Żalnie. Zatrzymano około 50 osób. Aresztantów zgromadzono najpierw w oberży Szpajdy w Żalnie, skąd jeszcze tego samego wieczora zostali zabrani do więzienia w Tucholi.
W polskich źródłach zazwyczaj przyjmuje się za pewnik, iż to nietrzeźwy Fritz zaprószył ogień w swoim gospodarstwie, nieostrożnie obchodząc się z zapalonym cygarem. Wersję tę głosić mieli zarówno polscy, jak i niemieccy pracownicy gospodarstwa. Przytoczył ją również Bruno Marten, przejściowo komisaryczny burmistrz Tucholi, gdy zeznawał na procesie sprawców zbrodni w Rudzkim Moście, który toczył się w Niemczech Zachodnich w 1965 roku. Edward Skibiński zwraca jednak uwagę, że o ile świadkowie odnotowali, że Fritz upuścił zapalone cygaro, gdy wprowadzał swój powóz do stodoły, o tyle to inna stodoła zajęła się ogniem jako pierwsza. Konkluduje stąd, że nie można jednoznacznie rozstrzygnąć, jakie były przyczyny pożaru.
Niemniej dowództwo Selbstschutzu z pełną świadomością wykorzystało pożar oraz śmierć Fritza do rozpoczęcia masowych egzekucji Polaków. Prawdopodobnie należy to tłumaczyć faktem, iż w okresie poprzedzającym wybuch wojny oraz w jej pierwszych dniach w powiecie tucholskim nie doszło do antyniemieckich incydentów – porównywalnych z bydgoską „krwawą niedzielą” czy „marszem śmierci na Łowicz” – które uzasadniałyby rozprawę z „polską warstwą przywódczą”. W tej sytuacji za dogodny pretekst uznano pożar zagrody Fritza.
Jeszcze przed rozpoczęciem masowych egzekucji jeden z miejscowych Niemców zwrócił się do wdowy po Fritzu, aby wstawiła się za aresztowanymi Polakami. Kobieta miała odpowiedzieć, że zdaje sobie sprawę, iż są oni niewinni, niemniej muszą zostać rozstrzelani, gdyż przyjęcie wersji o zaprószeniu ognia przez jej nietrzeźwego męża skompromitowałoby rodzinę.
Egzekucje w Rudzkim Moście.
Pierwsza egzekucja.
Na miejsce masowych egzekucji Niemcy wybrali uroczysko Rudzki Most (niem. "Rudabrücke"), położone na południe od Tucholi, na skraju Borów Tucholskich, między rzekami Brdą a Rudą, w pobliżu gajówki o tej samej nazwie.
Pierwsza zbiorowa egzekucja została tam przeprowadzona 24 października 1939 roku. Tego dnia około godziny 13:00 kilkudziesięciu skazańców wyprowadzono z cel więzienia w Tucholi, po czym przy akompaniamencie uderzeń i kopniaków zmuszono, by wsiedli do dwóch samochodów ciężarowych. Następnie zawieziono ich do Rudzkiego Mostu, gdzie oczekiwało już około 30 członków Selbstschutzu. Był wśród nich Ernst Gehrt – powiernik majątku w Nowym Żalnie. Do skazańców przemówił najpierw umundurowany niemiecki oficer, którym był najprawdopodobniej SS-Standartenführer Wilhelm Richardt. Następnie głos zabrał mówiący po polsku Gehrt. Oskarżył Polaków o podpalenie zagrody Hugo Fritza i doprowadzenie w ten sposób do śmierci „najlepszego Niemca w okolicy”. Następnie oświadczył, że jeśli znajdzie się winowajca, to pozostali skazańcy zostaną wypuszczeni na wolność. Z szeregu wystąpił wtedy ks. Franciszek Nogalski – wikariusz rzymskokatolickiej parafii w Raciążu, który oświadczył, że to on podłożył ogień w zagrodzie Fritza. Wyraźnie zdenerwowany i zbity z tropu Gehrt miał wykrzyknąć: „Ty przeklęty psie, ty tego nie zrobiłeś, tylko chcesz ludzi ochronić”. Swym towarzyszom powiedział natomiast: „Ten przeklęty klecha szuka wymówek i dąży do tego, aby wszyscy zostali zwolnieni. Musimy go za to powiesić”. W pobliżu miejsca egzekucji nie było jednak odpowiedniego drzewa, stąd księdza postawiono przed plutonem egzekucyjnym i rozstrzelano jako pierwszego.
Przed rozpoczęciem właściwej egzekucji zastrzelono także mężczyznę, który stojąc w szeregu, odezwał się do Gehrta. Następnie członkowie Selbstschutzu przystąpili do mordowania pozostałych skazańców. Ofiarom odebrano najpierw wszystkie wartościowe przedmioty oraz rozkazano im wyrzucić posiadane dokumenty. Rozstrzeliwano ich grupami po sześć osób. Pluton egzekucyjny stanowiło sześciu uzbrojonych w karabiny członków Selbstschutzu, dowodzonych przez oficera SS. Zwłoki wrzucano do mogiły o wymiarach 10 x 1,8 metra. Należące do ofiar przedmioty kaci podzielili między sobą. Podobnie działo się podczas późniejszych egzekucji.
Bazując na zeznaniach naocznego świadka, Edward Skibiński uznał, że tego dnia rozstrzelano w Rudzkim Moście około 40 Polaków. Inni autorzy szacowali natomiast liczbę ofiar na około sześćdziesiąt. Wacław Kozłowski podaje ponadto, że w gronie zamordowanych znalazło się 24 mieszkańców Żalna, siedem osób z Raciąża, pięć z Tucholi, po cztery z Piastoszyna i Stobna, trzy z Grochowa i jedna z Dąbrówki. Rozstrzelani zostali m.in. proboszczowie parafii w Raciążu i Dąbrówce: ks. Józef Czapiewski i ks. Konrad Piątkowski, kierownik szkoły w Tucholi: Józef Ossowski, urzędnicy z Tucholi: Józef Chirchowski i Teodor Grzenia, a także Jan Lewandowski – właściciel drukarni w Tucholi, wydawca pisma „Głos Tucholski”.
Zgodnie z rozkazem von Alvenslebena dziesięć osób zostało oszczędzonych. Niedoszli skazańcy musieli zdjąć buty martwym ofiarom, złożyć zwłoki do zbiorowej mogiły, a następnie ją zasypać. Większość spośród tych dziesięciu osób ocalała dzięki zabiegom swoich znajomych – Niemców, którzy służyli w szeregach Selbstschutzu i znajdowali się tego dnia w miejscu egzekucji. Decyzją Ernsta Gehrta oszczędzono obie siostry Deutschman (w egzekucji zginął jednak ich brat, Franciszek). Niemcy spisali nazwiska całej dziesiątki, po czym odstawili niedoszłych skazańców z powrotem do więzienia w Tucholi, skąd zostali zwolnieni na okres dwóch dni z poleceniem odnalezienia sprawców rzekomego podpalenia. Zagrożono im jednocześnie, że jeśli w wyznaczonym terminie nie powrócą do więzienia, to za karę ich rodziny zostaną rozstrzelane.
Druga egzekucja.
Druga egzekucja miała miejsce 27 października. Ofiary przywieziono dwiema ciężarówkami; jedna przyjechała z więzienia w Tucholi, a druga z obozu w Radzimiu. Po przybyciu na miejsce straceń jeden ze skazańców, Jaszkowski z Bysławia, podjął próbę ucieczki, jednakże został zastrzelony. W konsekwencji pozostałym Polakom rozkazano położyć się twarzą do ziemi. Podobnie jak w przypadku pierwszej egzekucji ofiary rozstrzeliwano grupami po sześć osób. Egzekucją kierował oficer SS w stopniu Standartenführera, a w skład sześcioosobowego plutonu egzekucyjnego wchodzili członkowie Selbstschutzu. Dobijaniem rannych zajmowali się Kurt Gehrt i Kurt Wollenberg.
Edward Skibiński podaje, że tego dnia rozstrzelano 40 Polaków. Inni autorzy szacowali natomiast liczbę ofiar na 65 osób. W gronie tym miało się znaleźć m.in. trzynastu mieszkańców Tucholi, trzech mieszkańców Żalna, dwóch mieszkańców Bysławia, a także po jednej osobie z Klonowa, Lubiewic, Lubiewa, Małej Kloni, Minikowa, Nowej Tucholi, Obrowa, Raciąskiego Młyna i Wielkich Budzisk. Zwłoki pogrzebano w zbiorowej mogile o wymiarach 14,5 na 2 metry.
W tej egzekucji zginęli przede wszystkim przedstawiciele miejscowej inteligencji, w tym nauczyciele, których aresztowano, gdy przybyli na rzekomą „konferencję pedagogiczną”. Rozstrzelano m.in.: burmistrza Tucholi, Stanisława Saganowskiego, proboszcza parafii w Bysławiu, ks. Piotra Sosnowskiego, nauczycieli: Józefa Błażkowskiego, Antoniego Chojnowskiego, Alfonsa Gronczewskiego, Leopolda Kowalskiego, Antoniego Królikowskiego, Antoniego Różka, kupców: Bernarda Lamparskiego, Stanisława Maćkowskiego, Stanisława Marona, Jana Świerczyńskiego, a także adwokata Jana Pakułę.
Podobnie jak za pierwszym razem oszczędzono dziesięciu skazańców. Po zakończeniu egzekucji rozkazano im zasypać masową mogiłę, po czym zabrano ich do więzienia w Tucholi.
Trzecia egzekucja.
Trzecia egzekucja odbyła się 30 października. Około godziny 13:00, na podstawie przygotowanej uprzednio listy, zaczęto wywoływać skazańców z cel tucholskiego więzienia. Po odebraniu wszystkich wartościowych przedmiotów ofiary załadowano na dwa samochody ciężarowe i zabrano do Rudzkiego Mostu. Po przybyciu na miejsce rozkazano im położyć się twarzą do ziemi. Wkrótce przybyły samochody z członkami Selbstschutzu. Wraz z nimi przybyli także niemieccy dygnitarze z Tucholi, w tym Hess i Lange. Mieli oni uczestniczyć w egzekucji w charakterze obserwatorów. Gdy ofiarom rozkazano powstać jeden z Polaków, rolnik z Wielkiej Kloni nazwiskiem Marczak, podjął próbę ucieczki. Został jednak schwytany i zastrzelony.
Chwilę później przystąpiono do rozstrzeliwania pozostałych skazańców. Podobnie jak w przypadku poprzednich egzekucji ofiary mordowano grupami po sześć osób. Tym razem w skład plutonu egzekucyjnego wchodziło jednak dwunastu Selbstschutzmanów. Rannych dobijali Kurt Gehrt oraz funkcjonariusze Gestapo.
W trzeciej egzekucji zginęło około 50 Polaków. Wśród ofiar było pięciu mieszkańców Iwca, trzech mieszkańców Bysławia, po dwóch osobach z Lubiewa i Raciąża oraz po jednej z Gostycyna, Wysokiej i Woziwody.
Zamordowani zostali m.in. Leonard Ogrzewalski (nauczyciel z Gostycyna), Konstanty Kamiński (inżynier nadleśniczy z Woziwody), Ignacy Kowalski (policjant z Bysławia). Podobnie jak w przypadku pierwszej egzekucji oszczędzono dziesięciu skazańców, których zabrano z powrotem do więzienia w Tucholi.
Czwarta egzekucja.
Czwarta egzekucja miała miejsce 2 listopada. Grupę skazańców, po uprzednim odebraniu dokumentów osobistych i odzieży wierzchniej, zabrano z cel więzienia w Tucholi i załadowano na samochód ciężarowy. Pod budynkiem oczekiwała jeszcze jedna ciężarówka wypełniona więźniami, prawdopodobnie przywiezionymi z obozu w Radzimiu. Na oczach polskich kobiet, które czuwały pod więzieniem, w którym przetrzymywano ich bliskich, oba samochody wyruszyły do Rudzkiego Mostu. W czasie podróży skazańcy musieli klęczeć z pochylonymi głowami. Na miejscu rozkazano im położyć się twarzą do ziemi.
Po upływie blisko godziny, po przybyciu niemieckiej „komisji”, rozpoczęła się egzekucja. Ofiary, podzielone na sześcioosobowe grupy, były rozstrzeliwane przez członków Selbstschutzu. Egzekucją kierował oficer SS w stopniu Hauptsturmführera. Aktywnie uczestniczył w niej również komendant obozu w Radzimu, Werner Sorgatz. Razem z Kurtem Gehrtem dobijał on rannych. Wielu katów było pod wpływem alkoholu. Zamordowanych pogrzebano w zbiorowej mogile o wymiarach 8 na 1,8 metra.
Tego dnia w Rudzkim Moście zamordowano od 50 do 70 Polaków. W gronie zidentyfikowanych ofiar znalazło się po jednym mieszkańcu Drożdzienicy, Tucholi, Kamienicy, Kloni, Kręga, Krzywogońca, Łyskowa, Nowego Sumina, Piły-Młyna, Przyrowej, Raciąża, Stobna, Śliwic, Wielkiego Mędromierza. Zamordowani zostali m.in. liczni nauczyciele: Alojzy Biesek, Cyryl Chylewski, Władysław Kilichowski, Władysław Landrowski, Bolesław Meger, Jan Splettwesen i Sylwester Szarkowski.
Od trzech do pięciu Polaków zostało oszczędzonych i zabranych z powrotem do więzienia w Tucholi.
Ostatnie egzekucje.
Po 2 listopada Polakom, którzy przebywali nadal w celach tucholskiego więzienia, oznajmiono, że kolejne egzekucje nie będą już przeprowadzane. Wkrótce jednak rozeszła się wiadomość, że miasto odwiedzi Namiestnik Rzeszy i gauleiter NSDAP Albert Forster. Miejscowy Selbstschutz postanowił „uczcić” tę wizytę rozstrzelaniem kolejnych Polaków.
Część źródeł podaje, że piąta egzekucja w Rudzkim Moście odbyła się 6 listopada. Brak jednak bliższych informacji na jej temat.
Świadkowie wspominali, że po południu 10 listopada, na kilka godzin przed przybyciem Forstera do Tucholi, z więzienia odjechały trzy samochody ciężarowe, przy czym w dwóch znajdowali się polscy więźniowie. Jedna ciężarówka ruszyła w kierunku Bladowa, a pozostałe do Rudzkiego Mostu, gdzie ofiary najprawdopodobniej rozstrzelano.
Forster dotarł do Tucholi w nocy z 10 na 11 listopada. Następnego dnia około godziny 14:00 pod siedzibą Gestapo i Selbstschutzu przy ul. Świeckiej 53 urządzono zbiórkę członków „Samoobrony”. Wybrano wtedy dwunastu bojówkarzy, którzy pod dowództwem esesmana nazwiskiem Fach udali się uzbrojeni do Rudzkiego Mostu. Wcześniej do więzienia udał się Kurt Gehrt. Na podstawie przygotowanej uprzednio listy wywołał z cel około 18–19 Polaków, których zabrano samochodem ciężarowym do Rudzkiego Mostu i tam rozstrzelano. Samochód jeszcze dwukrotnie odbył kurs pomiędzy więzieniem a uroczyskiem, zabierając na miejsce straceń kolejne grupy skazańców.
Wedle słów jednego z gestapowców, dla wizytującego Tucholę gauleitera przygotowano „ucztę ze 100 Polaków”. Wacław Kozłowski podaje, że ostatnie egzekucje (6 i 11 listopada) kosztowały życie około 90 osób. Włodzimierz Jastrzębski na 90 osób szacuje liczbę ofiar egzekucji 11 listopada, o egzekucji w dniu 6 listopada natomiast nie wspomina. Tomasz Ceran i Izabela Mazanowska podają z kolei, że 90 osób zamordowano 6 listopada, podczas gdy liczbę ofiar egzekucji w dniu 11 listopada określają jako nieznaną.
Wśród zidentyfikowanych ofiar ostatnich egzekucji znalazło się trzech mieszkańców Tucholi oraz po jednej osobie z Kęsowa i Trzebcin. 10–11 listopada zginęli m.in.: Leon Szwaracki, sekretarz nadleśnictwa w Trzebcinach, oraz Walerian Gabrych, społecznik i członek PZZ z Tucholi. Ofiary pogrzebano w zbiorowej mogile o wymiarach 20 x 2 metry.
Albert Forster obserwował przebieg egzekucji, a po jej zakończeniu wziął udział w przyjęciu z udziałem jej pozostałych uczestników. Tego wieczora wygłosił także przemówienie w sali browaru w Tucholi, w którego trakcie oświadczył:
Epilog.
Po 11 listopada jeszcze kilku więźniów z tucholskiego więzienia zostało zabranych przez Niemców w nieznanym kierunku. Pozostałych, począwszy od drugiej połowy listopada 1939 roku do lutego 1940 roku, stopniowo zwolniono do domów.
Obóz w Radzimiu i jego filia w Komierowie zostały zlikwidowane w połowie grudnia 1939 roku. Spośród około 600 więźniów, którzy tam wtedy przebywali, pewną liczbę wywieziono do obozu przejściowego w Gdańsku-Nowym Porcie, a stamtąd do KL Stutthof. Większość zwolniono do domów, jednakże wielu zostało wkrótce ponownie aresztowanych i wywiezionych do różnych obozów koncentracyjnych.
Ofiary.
6–19 listopada 1946 roku pracownicy komisji Sądu Grodzkiego w Tucholi prowadzili prace ekshumacyjne w miejscu egzekucji na uroczysku Rudzki Most. Z sześciu masowych grobów wydobyto wtedy 237 zwłok (Tomasz Ceran podaje liczbę 236).
Groby znajdowały się na trudno dostępnym terenie, a wiele zwłok znajdowało się w stanie całkowitego rozkładu. Z tego powodu niektórzy śledczy i historycy przypuszczali, że liczba ofiar mogła być większa. W sprawozdaniu Sądu Grodzkiego w Tucholi z 1946 roku obliczono ją na 335 osób. Liczba ta pojawia się także w innych źródłach.
We wcześniejszej ankiecie sądu grodzkiego z 1945 roku liczbę ofiar oszacowano na 315 osób, a w ankiecie z 1969 roku znacznie niżej – na 226 osób. Według Barbary Bojarskiej liczba zamordowanych w Rudzkim Moście sięgnęła 250 osób, podczas gdy Donald Steyer oszacował ją na 560 osób. Tę ostatnią liczbę podawały także wydane w okresie PRL przewodniki po upamiętnionych miejscach walk i męczeństwa.
W gronie ofiar zbrodni w Rudzkim Moście znaleźli się:
Zamordowano także licznych rolników, robotników i rzemieślników.
Upamiętnienie.
19 listopada 1946 roku trumny ze szczątkami 237 osób ekshumowanych w Rudzkim Moście przeniesiono z miejsca straceń na pl. Wolności w Tucholi. Następnego dnia zostały uroczyście pogrzebane w mogile-mauzoleum przy zbiegu ulic Świeckiej i Chopina. W ceremonii pogrzebowej wzięło udział kilka tysięcy mieszkańców Tucholi.
Budowę pomnika przy mogile-mauzoleum rozpoczęto już w 1946 roku, lecz w obecnym kształcie, zaprojektowanym przez Teodora Kuźmowicza, ukończono go w pierwszej połowie lat 50. Na centralnej części pomnika widnieją: krzyż, godło Polski, herb Pomorza oraz napis:
U podstawy pomnika znajduje się natomiast tablica z napisem:
W miejscu egzekucji nie wzniesiono początkowo pomnika, ograniczając się do postawienia krzyża oraz obramowania odnalezionych grobów. Sytuacja zmieniła się dopiero wiosną 1981 roku, w okresie Karnawału Solidarności. Z inicjatywy Tadeusza Zakrysia, mieszkańca Tucholi, zawiązał się wtedy Społeczny Komitet Budowy Pomnika Pomordowanych Polaków w Tucholi, który postawił sobie za cel upamiętnienie miejsca zbrodni. Pomnik projektu Stanisława Lejkowskiego i Grażyny Litwinionek został odsłonięty w Rudzkim Moście 7 września 1986 roku.
Pomnik znajduje się w odległości około 300 metrów na zachód od szosy z Tucholi do Świecia. Na jego głównej bryle widnieje napis o treści:
Obok znajdują się tablice z nazwiskami zidentyfikowanych ofiar. Przed głównym elementem pomnika leży natomiast tablica centralna z napisem:
Ponadto przy szosie z Tucholi do Rudzkiego Mostu znajduje się głaz ustawiony z inicjatywy miejscowego oddziału ZBoWiD, na którym widnieje napis o treści:
17 września 2003 roku w diecezji pelplińskiej rozpoczął się proces beatyfikacyjny grupy 122 polskich ofiar hitleryzmu. Wśród nich znalazło się dwóch księży zamordowanych w Rudzkim Moście: Franciszek Nogalski i Piotr Sosnowski.
Odpowiedzialność sprawców.
Albert Forster, gauleiter NSDAP i namiestnik Rzeszy w Okręgu Gdańsk-Prusy Zachodnie został w kwietniu 1948 roku skazany przez Najwyższy Trybunał Narodowy na karę śmierci. Wyrok wykonano 28 lutego 1952 roku w więzieniu mokotowskim w Warszawie.
Dowódca "Selbstschutz Westpreussen", Ludolf-Hermann von Alvensleben, po zakończeniu wojny zbiegł do Argentyny, gdzie zmarł w kwietniu 1970 roku.
1 lutego 1965 roku przed sądem krajowym w Mannheim rozpoczął się proces czterech osób, które jesienią 1939 roku należały do struktur Selbstschutzu na terenie powiatów sępoleńskiego i tucholskiego. Byli to:
Przedmiotem postępowania były wyłącznie dwie egzekucje w Rudzkim Moście. Na procesie zeznawało 74 świadków, w tym pięciu Polaków. Wśród tych ostatnich było trzech mężczyzn, którzy ocalali z egzekucji: Jan Pański, Alfons Urbanowski, Konstantyn Szwaracki. Z kolei w gronie niemieckich świadków znalazło się kilkanaście osób, które jesienią 1939 roku współtworzyły niemiecki aparat okupacyjny w powiecie tucholskim, a nawet uczestniczyły w egzekucjach w Rudzkim Moście, w tym Ernst Gehrt, Kurt Gehrt, Bruno Marten, Willi Loer i Otto Hess.
Ostatecznie wyrokiem z 12 kwietnia 1965 roku Mocek i Richardt zostali skazani na karę dożywotniego pozbawienia wolności. Ten drugi spędził jednak w więzieniu mniej niż pięć miesięcy, po czym został zwolniony ze względu na podeszły wiek i zły stan zdrowia. Sorgatz usłyszał wyrok 4 lat pozbawienia wolności, natomiast Wollenberg został uniewinniony, gdyż sąd uznał, że uczestniczył on w egzekucjach pod przymusem.

</doc>
<doc id="1783931" url="https://pl.wikipedia.org/wiki?curid=1783931" title="Antykoncepcyjna wkładka śródmaciczna">
Antykoncepcyjna wkładka śródmaciczna



</doc>
<doc id="1783932" url="https://pl.wikipedia.org/wiki?curid=1783932" title="Wybory parlamentarne w Mołdawii w 2009 roku (lipiec)">
Wybory parlamentarne w Mołdawii w 2009 roku (lipiec)

Wybory parlamentarne w Mołdawii odbyły się 29 lipca 2009. Były to wybory przedterminowe, poprzednie przeprowadzono 5 kwietnia tego samego roku. Wybrany wówczas mołdawski parlament został rozwiązany przez prezydenta Vladimira Voronina zgodnie z obowiązującym prawem po tym, jak dwukrotnie w głosowaniach nie zdołano wybrać nowej głowy państwa.
Przed wyborami dokonano modyfikacji prawa wyborczego, obniżając próg wyborczy z 6 do 5%. W wyborach wystartowała dominująca dotąd Partia Komunistów Republiki Mołdawii, trzy opozycyjne partie parlamentarne (Partia Liberalno-Demokratyczna, Partia Liberalna, Partia Sojusz Nasza Mołdawia), a także cztery ugrupowania pozaparlamentarne, w tym dwóch byłych koalicjantów partii komunistycznej i Partia Demokratyczna, której przywództwo objął dysydent z PCRM, Marian Lupu.
Sytuacja po wyborach.
Na skutek głosowania komuniści utracili dotychczas posiadaną większość w parlamencie, jednocześnie ani PCRM, ani opozycja nie zdołały uzyskać większości 61 mandatów potrzebnych do wyboru nowego prezydenta. 8 sierpnia 2009 cztery pozostałe ugrupowania zawiązały koalicję pod nazwą Sojusz na rzecz Integracji Europejskiej. Jej liderami zostali przywódcy liberałów Mihai Ghimpu, liberalnych demokratów Vlad Filat, demokratów Marian Lupu i Serafim Urecheanu z Naszej Mołdawii. Pierwszy z nich stanął na czele parlamentu, drugi został kandydatem na premiera, zaś Marian Lupu oficjalnym kandydatem na prezydenta.

</doc>
<doc id="1783933" url="https://pl.wikipedia.org/wiki?curid=1783933" title="Mikołaj Iwanow (robotnik)">
Mikołaj Iwanow (robotnik)

Mikołaj Iwanow (ur. 3 maja 1887 w Wilnie, zm. 25 kwietnia 1966 w Białymstoku) – polski robotnik, stachanowiec, poseł do Rady Najwyższej Białoruskiej SRR i na Sejm I kadencji PRL (1952–1956). 
Życiorys.
Urodził się na Litwie w rodzinie robotniczej (w Wilnie ukończył 4 klasy szkoły rzemieślniczej). Młodość spędził w Łapach, gdzie pracował jako pomocnik ślusarza w warsztacie kolejowym. W 1914 ewakuowany w głąb Rosji, lata wojny przepracował jako maszynista w Piotrogrodzie. Wziął udział w rewolucji październikowej (m.in. w szturmie na Pałac Zimowy). Był delegatem kolejarzy piotrogrodzkich na Zjazd Kolejarzy w Moskwie. Walczył w szeregach Armii Czerwonej (1919–1920). Do Polski powrócił przed 1922, osiedlając się w Białymstoku, gdzie pracował jako wytrawiacz drutu. W latach 1939–1941 był posłem do Rady Najwyższej Białoruskiej SRR (jako reprezentant okupowanej Białostocczyzny). W czasie okupacji niemieckiej (1941–1944) pracował fizycznie (zamiatał miejskie ulice). Po 1944 powrócił do wykonywanego przez wojną zawodu. W 1949 objął funkcję brygadzisty i przewodniczącego rady oddziału Fabryki Przyrządów i Uchwytów w Białymstoku. Był stachanowcem, wykonywał 150% normy. W 1949 wszedł w skład Wojewódzkiej Rady Narodowej. W latach 1926–1936 i 1945–1948 członek Polskiej Partii Socjalistycznej, następnie zaś PZPR. W wyborach w 1952 uzyskał nominację do Sejmu I kadencji w okręgu Białystok. 
Od 1958 przebywał na rencie. Zmarł w 1966 w Białymstoku.

</doc>
<doc id="1783935" url="https://pl.wikipedia.org/wiki?curid=1783935" title="Tomasz Jacek Kiliński">
Tomasz Jacek Kiliński

Tomasz Jacek Kiliński (ur. 17 października 1971 we Wrocławiu) – polski ekonomista, samorządowiec, burmistrz Nowej Rudy od 2002 roku.
Życiorys.
Urodzony we Wrocławiu w roku 1971 dzieciństwo i wczesną młodość spędził w Nowej Rudzie, gdzie ukończył Szkołę Podstawową nr 2 i Technikum Górnicze. Następnie podjął studia dzienne na kierunku: ekonomia i organizacja przedsiębiorstw przemysłowych na zamiejscowym Wydziale Gospodarki Regionalnej i Turystyki wrocławskiej Akademii Ekonomicznej w Jeleniej Górze.
Po zakończeniu studiów w 1996 roku wrócił do rodzinnego miasta, podejmując pracę w ZPAS SA w Przygórzu jako specjalista ds. ekonomicznych, a następnie kierownik wydziału montażu opraw oświetleniowych Thorn. Trzy lata później na zlecenie koncernu Thorn Lighting Group organizował i uruchamiał w Polsce spółkę produkcyjną Thorn Lighting ZPAS Manufacturing Poland, której finansami zarządzał jako prokurent i zastępca dyrektora. 
W dniu 10 listopada 2002 roku w pierwszych bezpośrednich wyborach został wybrany na Burmistrza Miasta Nowa Ruda. W kolejnych latach uzyskał reelekcję: w wyborach z 26 listopada 2006 roku, 21 listopada 2010, kiedy to zdobył w I turze 69,06% głosów, a w 2014 62,66%, w 2018 roku ponownie uzyskał reelekcję w I turze wyborów samorządowych. 15.02.2023 r. otrzymał odznaczenie „Bohater Narodu Ukraińskiego”, nadane mu w imieniu prezydenta Ukrainy 01.12.2022 r., za aktywną pomoc oraz wsparcie udzielone uchodźcom z Ukrainy, którzy trafili do Nowej Rudy.

</doc>
<doc id="1783937" url="https://pl.wikipedia.org/wiki?curid=1783937" title="Manuel Pavía">
Manuel Pavía

Manuel Pavía y Rodríguez de Alburquerque (ur. 2 sierpnia 1827, zm. 4 stycznia 1895) – hiszpański generał, przyczynił się do obalenia rządów królowej Izabeli II i ustanowienia na krótko Pierwszej Republiki Hiszpańskiej.
Życiorys.
Urodził się w 1827 roku. Dość wcześnie rozpoczął służbę wojskową, awansując na coraz wyższe stanowiska. W 1865 roku rozpoczął służbę w Sztabie Generalnym kierowanym przez Juana Prima. W 1868 roku Prim dokonał zamachu stanu i zmusił królową Izabelę II do ustąpienia z tronu. W swoim działaniach otrzymał wsparcie ze strony Manuela Pavi. Nowym królem został Amadeusz Sabaudzki. Jednak w lutym 1873 roku nowy król został zmuszony do abdykacji. W tym samym roku proklamowano powstanie republiki. Jednak na południu kraju zwolennicy monarchii podjęli walkę i wystąpili zbrojnie przeciwko rządom republikańskim. W lipcu 1873 roku Pavia otrzymał rozkaz spacyfikowania zbuntowanych prowincji i przywrócenia tam spokoju. Stając na czele armii liczącej około trzech tysięcy żołnierzy Pavia zdobył Sewillę, a w sierpniu Kadyks i Granadę. Zwycięstwa te umocniły jego pozycję. Po zakończeniu działań został wojskowym gubernatorem Madrytu.
Kiedy w styczniu 1874 roku republikański premier Emilio Castelar, po utracie poparcia parlamentu, został zmuszony do ustąpienia, Pavia obawiając się przejęcia władzy przez radykałów, sam dokonał 3 stycznia zamachu stanu. Rozwiązał parlament i powołał nowy rząd na czele którego stanął Francisco Serrano, w którym odgrywał dominującą rolę. W grudniu 1874 roku w Hiszpanii przywrócona została monarchia. Pavia pełnił w dalszym ciągu ważne funkcje w parlamencie i wojsku. Zmarł w 1895 roku.

</doc>
<doc id="1783938" url="https://pl.wikipedia.org/wiki?curid=1783938" title="Tadeusz Strzałkowski">
Tadeusz Strzałkowski

Tadeusz Strzałkowski (ur. 1924 w województwie białostockim) – polski działacz partyjny, poseł na Sejm PRL I kadencji (1952–1956). 
Życiorys.
Urodził się w rodzinie robotników leśnych. Od dzieciństwa pracował zarobkowo. Po przyłączeniu Podlasia do Białoruskiej SRR w 1939 podjął naukę w szkole, gdzie działał w Komsomole. Po wybuchu wojny niemiecko-sowieckiej próbował uciec przed wojskami niemieckimi, jednak został schwytany i wywieziony na roboty przymusowe (do 1945). Po powrocie do kraju aktywny w komunistycznych ruchach młodzieżowych oraz PPR, był delegatem na jej I Zjazd w 1945. W 1949 rozpoczął kształcenie w szkole partyjnej przy KC PZPR. Dwa lata później mianowano go sekretarzem Zarządu Głównego Związku Młodzieży Polskiej. W 1952 wszedł w skład Sejmu I kadencji PRL jako reprezentant okręgu Ełk.

</doc>
<doc id="1783939" url="https://pl.wikipedia.org/wiki?curid=1783939" title="Gazeta Białostocka">
Gazeta Białostocka



</doc>
<doc id="1783940" url="https://pl.wikipedia.org/wiki?curid=1783940" title="Obrzęk limfatyczny">
Obrzęk limfatyczny

Obrzęk limfatyczny – obrzęk tkanek wywołany zastojem chłonki, prowadzący do przewlekłego stanu zapalnego.
U człowieka obrzęk limfatyczny najczęściej dotyczy skóry lub tkanki podskórnej. Zastój chłonki, czyli niemożność prawidłowego odprowadzenia chłonki z tkanek organizmu, wywołany jest wrodzonym lub nabytym uszkodzeniem naczyń chłonnych.
Klasyfikacja.
Ze względu na etiologię obrzęki limfatyczne dzieli się na:
Obraz kliniczny.
Przebieg choroby zależy od etiologii. Przykładowo, obrzęk limfatyczny po zabiegu operacyjnym rozwija się po kilku miesiącach, obrzęk limfatyczny pozapalny może rozwinąć się po wieloletnim okresie utajenia.
Obrzęk początkowo jest ciastowaty (tzn. podatny na ucisk), następnie ulega stwardnieniu.
W obrębie kończyny dolnej prowadzi kolejno do stwardnienia skóry przodostopia, obrzęku palców stóp (tzw. palce kiełbaskowate), a ostatecznie do słoniowacizny.
Wraz z powiększaniem się obrzęku zwiększa się ryzyko nawracających zakażeń bakteryjnych.
Obrzęk limfatyczny w obrębie kończyny górnej jest typowym (10–40% operowanych) odległym powikłaniem operacyjnego usunięcia piersi.
Rozpoznanie.
Rozpoznanie obrzęku limfatycznego stawia się na podstawie obrazu klinicznego. W problematycznych przypadkach wykorzystuje się badanie limfoscyntygraficzne.
Różnicowanie obejmuje:
Leczenie.
W zależności od etiologii, leczenie obejmuje postępowanie przyczynowe (jeśli jest możliwe, np. leczenie przeciwpasożytnicze), wspomagane przez drenaż limfatyczny, bandażowanie kompresyjne (także pończochy, rękawy kompresyjne) i gimnastykę odbarczającą.
Ostre zapalenie skóry i tkanki podskórnej, zakrzepica żył głębokich oraz zastoinowa niewydolność serca są przeciwwskazaniami do stosowania pełnej terapii wspomagającej – wymagają stosowania swoistych schematów leczenia.
Ważnym elementem leczenia jest staranna pielęgnacja skóry objętej obrzękiem oraz unikanie urazów.
Może być konieczne profilaktyczne, okresowe stosowanie antybiotyków przez długi czas (np. penicylina benzatynowa podawana domięśniowo co 2–3 tygodnie przez 1 rok lub dłużej).

</doc>
<doc id="1783941" url="https://pl.wikipedia.org/wiki?curid=1783941" title="Wojciech Rojek">
Wojciech Rojek

Wojciech Franciszek Rojek (ur. 9 stycznia albo 10 stycznia 1954 w Tarnowskich Górach, zm. 29 września 2015 w Krakowie) – polski historyk, prof. dr hab. nauk humanistycznych, wykładowca Uniwersytetu Jagiellońskiego.
Życiorys.
Syn Tadeusza i Heleny z Gandyrów. W 1977 ukończył studia historyczne na Wydziale Filozoficzno-Historycznym Uniwersytetu Jagiellońskiego, a rok później studia z zakresu nauk politycznych na Wydziale Prawa i Administracji UJ. 5 marca 1984 obronił pracę doktorską pt. "Rokowania o ograniczenie zbrojeń morskich 1919–1939" (promotor prof. Marian Zgórniak). W marcu 1991 Rada Wydziału Filozoficzno-Historycznego UJ nadała mu stopień doktora habilitowanego na podstawie rozprawy: "Ekspansja mocarstw w Chinach i jej wpływ na rozwój stosunków międzynarodowych w latach 1895–1914". 6 kwietnia 2001 otrzymał tytuł profesora nauk humanistycznych. Specjalizował się w historii dyplomacji XIX-XX w. i w historii wojskowości.
W 1977 został zatrudniony na stanowisku asystenta w Zakładzie Historii Najnowszej Powszechnej Instytutu Historii UJ. W 1984 został adiunktem. W latach 1993–1999 pełnił funkcję zastępcy dyrektora Instytutu Historii d.s. ogólnych, a w latach 1999–2002 dyrektora Instytutu. 1 października 2006 został kierownikiem Zakładu Historii Powszechnej Najnowszej.
Był członkiem korespondentem Polskiej Akademii Umiejętności, a w latach 2013–2015 sekretarzem Wydziału II PAU. Pełnił funkcję przewodniczącego Komisji Historii Wojen i Wojskowości, działającej przy Polskiej Akademii Umiejętności, a także przewodniczącego Komisji Historycznej, działającej przy krakowskim oddziale PAN. Był promotorem 14 rozpraw doktorskich.
Zmarł po długiej chorobie. Spoczywa na cmentarzu parafialnym w Piaskach Wielkich.

</doc>
<doc id="1783944" url="https://pl.wikipedia.org/wiki?curid=1783944" title="Tramwaje w Niżnym Nowogrodzie">
Tramwaje w Niżnym Nowogrodzie

Tramwaje w Niżnym Nowogrodzie – system komunikacji tramwajowej działający w Niżnym Nowogrodzie od 1896.
Niżny Nowogród był jednym z pierwszych miast w Rosji, gdzie pojawiły się tramwaje elektryczne. Ruch tramwajowy został otwarty 8 maja 1896. Niżnonowogrodzkie tramwaje są jednym z najstarszych systemów tramwajowych w Rosji (tramwaje pojawiły się wcześniej w Kijowie (1892) – ówcześnie rosyjskim oraz w Kaliningradzie (1895) – ówcześnie niemieckim). Wcześniej, bo w 1894, położono tory i puszczono tramwaje przez skutą lodem Newę w Petersburgu.
W Niżnym Nowogrodzie tramwaj ma standardowy dla Rosji rozstaw torów 1524 mm (5 stóp). Długość linii tramwajowych w Niżnym Nowogrodzie w 2007 wynosiła około 98 km. Operatorem tramwajów w Niżnym Nowogrodzie jest CBM Niżegorodelektrotrans.
Zajezdnie.
W Niżnym Nowogrodzie są trzy zajezdnie tramwajowe obsługujące linie:
Linie.
Obecnie w Niżnym Nowogrodzie istnieje 18 linii tramwajowych:
Tabor.
Podstawę taboru tramwajowego w Niżnym Nowogrodzie stanowią wagony Tatra T3SU. W eksploatacji znajdują się także trzy wagony częściowo niskopodłogowe: KTM-23, LM-2008 i 71-407. Najnowszymi tramwajami są wagony 71-403 dostarczone w drugiej połowie 2011. Łącznie w eksploatacji znajduje się 314 wagonów tramwajowych obsługujących linie:
Muzeum transportu posiada 9 wagonów w tym (z każdego typu po jednym wagonie): RVZ-6M2, H, LM-49, MTV-82, RVZ-7, KM, LM-57, Erlikon oraz dwuosiowy wagon doczepny

</doc>
<doc id="1783945" url="https://pl.wikipedia.org/wiki?curid=1783945" title="Paweł Ostasiewicz">
Paweł Ostasiewicz

Paweł Ostasiewicz (ur. 1913, zm. ?) – polski działacz partyjny, poseł na Sejm PRL I kadencji (1952–1956). 
Życiorys.
Urodził się w chłopskiej rodzinie wielodzietnej. W dwudziestoleciu międzywojennym związany z ruchem komunistycznym (Komunistyczną Partią Zachodniej Białorusi). W czasie II wojny światowej walczył w partyzantce radzieckiej na Kresach Wschodnich. Po 1945 utrwalał władzę ludową na Podlasiu, będąc działaczem PPR. W 1949 założył spółdzielnię produkcyjną w Augustowie w powiecie bielskim, której w 1950 został przewodniczącym. W 1952 uzyskał nominację do Sejmu PRL I kadencji (formalnie został wybrany w wyborach z 26 października 1952) w okręgu Łomża.

</doc>
<doc id="1783948" url="https://pl.wikipedia.org/wiki?curid=1783948" title="Mikrotomografia">
Mikrotomografia

Mikrotomografia rentgenowska (mikrotomografia komputerowa, computed microtomography, CMT) - nieinwazyjna metoda badawcza, pozwalająca odwzorować strukturę wewnętrzną badanego obiektu na podstawie zarejestrowanych pod różnymi kątami jego dwuwymiarowych projekcji.
Rozdzielczość.
Rentgenowska mikrotomografia komputerowa opiera się na takich samych założeniach, jak klasyczna tomografia komputerowa, jednak dzięki użyciu mniejszej plamki promieniowania możliwe jest uzyskanie większej rozdzielczości zrekonstruowanego obrazu. Mikrotomografy dzieli się na dwie kategorie:
Rozdzielczość przeprowadzonego pomiaru zależy od czterech czynników:
Budowa mikrotomografu.
Mikrotomograf jest zbudowany z trzech modułów:
W pomiarze mikrotomograficznym, w odróżnieniu od tomografii medycznej, stosowana jest geometria rotującej próbki, w której pozycja działa i detektora jest stała, a w czasie pomiaru próbka wykonuje obrót o odpowiedni kąt.
Zasada działania.
Aby otrzymać obraz wewnętrznej struktury polimeru w wyniku pomiaru mikrotomograficznego, konieczne jest wykonanie następujących kroków:
Rozdzielczość pomiaru i rozdzielczość rekonstrukcji nie muszą być równe. Rozdzielczość pomiaru zależy od odległości działo-próbka i próbka-detektor, rozmiaru plamki rentgenowskiej oraz rozmiaru piksela detektora. Rozdzielczość rekonstrukcji zależy od ilości pikseli każdej projekcji użytej do uzyskania jednego woksela obrazu zrekonstruowanego. Rozdzielczość zadana w procesie rekonstrukcji może być zarówno niższa, jak i wyższa od rozdzielczości pomiaru, jednak w tym drugim przypadku powoduje ona tylko większe obciążenie komputera.
Zastosowania.
Mikrotomografia rengtenowska, ze względu na względnie wysoką rozdzielczość i nieniszczący charakter, znalazła zastosowanie w wielu dziedzinach nauki i techniki. Potencjalnie może być użyta w każdym przypadku, w którym istotną rolę odgrywa budowa wewnętrzna (na poziomie mikrometrycznym) badanego przedmiotu. Przykłady jej zastosowania to:

</doc>
<doc id="1783949" url="https://pl.wikipedia.org/wiki?curid=1783949" title="Tadeusz Czystohorski">
Tadeusz Czystohorski

Tadeusz Czystohorski (znany też jako "Czystochorski"; ur. 20 maja 1895 w Żółkwi, zm. 10 września 1958) – polski biochemik, wykładowca Akademii Medycznej w Białymstoku, poseł na Sejm PRL I kadencji (1952–1956).
Życiorys.
Urodził się w Galicji Wschodniej w mało zamożnej polskiej rodzinie. W latach 1920–1921 służył w Wojsku Polskim. Po studiach pracował jako nauczyciel w szkołach średnich. Działał w Związku Nauczycielstwa Polskiego, był organizatorem Sekcji Szkolnictwa Zawodowego Związku. Lata 1939–1943 spędził w Galicji, gdzie organizował werbunek do partyzantki sowieckiej, a w 1943 znalazł się w Warszawie. W 1945 objął funkcję adiunkta na Uniwersytecie Łódzkim, a w 1950 profesora Akademii Medycznej w Białymstoku. W latach 1953–1958 stał na czele Zakładu Biochemii Lekarskiej Akademii. W 1952 uzyskał mandat do Sejmu I kadencji jako bezpartyjny przedstawiciel Frontu Narodowego w okręgu Białystok.

</doc>
<doc id="1783950" url="https://pl.wikipedia.org/wiki?curid=1783950" title="Alexander Graf von Schönburg-Glauchau">
Alexander Graf von Schönburg-Glauchau

Alexander Graf von Schönburg-Glauchau (ur. 15 sierpnia 1969 w Mogadiszu, Somalia) – niemiecki dziennikarz i pisarz.
Alexander von Schönburg-Glauchau jest synem Joachima Grafa von Schönburg-Glauchau i Beatrix Gräfin Széchenyi de Sárvár-Felsővidék.
Jako dziennikarz pisał m.in. dla Esquire, Die Zeit i Vogue'a. W 2003 ukazała się jego pierwsza książka "Radosny ekspalacz" ("Das fröhliche Nichtraucher"), która stała się w Niemczech bestsellerem. Następne książki autora to "Piękne życie bez pieniędzy" (wydanie polskie – 2006) i "Lexikon der überflüssigen Dinge" ("Leksykon rzeczy zbytecznych", również 2006). W tym samym roku był także redaktorem naczelnym czasopisma Park Avenue. W 2001 napisał sztukę teatralną "Karriere".
Mieszka w Poczdamie z żoną i trójką dzieci.

</doc>
<doc id="1783951" url="https://pl.wikipedia.org/wiki?curid=1783951" title="Borys Lankosz">
Borys Lankosz

Borys Bartłomiej Nizioł-Lankosz (ur. 31 marca 1973 w Krakowie) – polski reżyser, aktor i scenarzysta filmowy.
Życiorys.
Jest absolwentem Wydziału Reżyserii Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. W zakresie filmu fabularnego zadebiutował obrazem "Rewers". Jest członkiem Polskiej Akademii Filmowej i Europejskiej Akademii Filmowej. Zasiada w zarządzie Gildii Reżyserów Polskich.

</doc>
<doc id="1783953" url="https://pl.wikipedia.org/wiki?curid=1783953" title="Poros">
Poros

Poros (gr. Πῶρος, zm. ok. 320 r. p.n.e.) – indyjski władca. Podjął próbę powstrzymania atakującej Pendżab armii Aleksandra Wielkiego.
Brak istotnych danych o początkach panowania tego władcy. W 326 roku p.n.e. do rzeki Hydaspes stanowiącej granicę państwa Porosa, dotarła armia macedońskiego władcy Aleksandra Wielkiego. Indyjski władca zdecydował się stawić opór na rzece (bitwa nad rzeką Hydaspes). W walce wykorzystał specjalnie wyszkolone słonie bojowe. Zwierzęta te wzniecały panikę w szeregach macedońskich żołnierzy. Obie armie stały naprzeciw siebie po obu stronach rzeki do czasu aż Aleksander poprowadził część swych wojsk w górę rzeki i zaatakował wojska Porosa od tyłu. Żołnierze indyjskiego władcy stawiali opór, ale po ucieczce przerażonych słoni musieli się wycofać, a Poros przegrał bitwę. 
Podczas rozmów pokojowych jego odwaga i duma miały wywrzeć wielkie wrażenie na macedońskim królu, który zgodził się pozostawić go przy władzy w zamian za uznanie macedońskiej zwierzchności. Po śmierci Aleksandra Poros został jednak zabity przez jednego z macedońskich wodzów – Eudemosa. Wiadomo, że był postawnym mężczyzną wyróżniającym się dwumetrowym wzrostem oraz szlachetnym obliczem.

</doc>
<doc id="1783954" url="https://pl.wikipedia.org/wiki?curid=1783954" title="Finlandia Trophy">
Finlandia Trophy

Finlandia Trophy – międzynarodowe zawody w łyżwiarstwie figurowym seniorów rozgrywane w Finlandii od 1995 r. Zawody odbywają się w Helsinkach, Vantaa lub Espoo. W ramach zawodów rozgrywane są konkurencje solistów, solistek, par sportowych i par tanecznych. Od sezonu 2014/15 wchodzą w cykl zawodów Challenger Series organizowanych przez Międzynarodową Unię Łyżwiarską. 
Medaliści.
CS: Challenger Series 
Przypisy.
 
 

</doc>
<doc id="1783956" url="https://pl.wikipedia.org/wiki?curid=1783956" title="Tramwaje w Saratowie">
Tramwaje w Saratowie

Tramwaje w Saratowie – system komunikacji tramwajowej działający w Saratowie, jeden z najstarszych systemów tramwajowych w Rosji (istnieje od 1908).
W 2006 w Saratowie, istniało 11 linii tramwajowych. W taborze przewodzą wozy produkcji zakładów UKWZ. Najwięcej jest tramwajów typu KTM-5. Od stycznia 2008 eksploatowanych jest 239 tramwajów różnych typów.
Historia.
Budowa sieci tramwajowej w Saratowie rozpoczęła się w 1906. W sierpniu 1906 rozpoczęto budowę torów tramwajowych na ulicy Eliasza. 1 października 1908 ulicą Eliasza próbnie przejechał pierwszy tramwaj. W grudniu 1908 tramwaje rozpoczęły regularne kursowanie. Pod koniec października 1909 w mieście było już dziewięć linii tramwajowych.
System tramwajowy rozwinął się w czasach sowieckich – zbudowano m.in. rozległą linię w rejonie dzielnicy Zavodskoy. Jednakże w latach 50. i 60. XX wieku tramwaje zostały wycofane z większości głównych ulic i zostały zastąpione przez autobusy. Tendencja ta była wspólna dla wszystkich miast w ZSRR. Po dalszych likwidacjach linii tramwajowych od połowy 2000 rozpoczęła się naprawa zużytej infrastruktury tramwajowej, tramwaj został ponownie uznany za ważny środek transportu miejskiego w Saratowie.
Tramwaje w Saratowie obecnie.
W 2008, po raz pierwszy po 12 latach, Saratów otrzymał nowe pojazdy – 22 tramwaje typu KTM-19. Działają one na trasie linii tramwajowej numer 3. W mieście funkcjonują dwie zajezdnie tramwajowe (po zamknięciu zajezdni nr 3).
Tabor.
Głównym typem eksploatowanych tramwajów jest KTM-5, oprócz nich w Saratowie są używane KTM-8 oraz KTM-19. Łącznie w eksploatacji znajduje się 234 tramwajów:

</doc>
<doc id="1783959" url="https://pl.wikipedia.org/wiki?curid=1783959" title="Marcin Zawada">
Marcin Zawada

Marcin Zawada (ur. 26 marca 1981) − polski szermierz-florecista,zawodnik KS AWF Warszawa. 
Najważniejsze osiągnięcia sportowe:

</doc>
<doc id="1783961" url="https://pl.wikipedia.org/wiki?curid=1783961" title="Położenie miednicowe">
Położenie miednicowe



</doc>
<doc id="1783963" url="https://pl.wikipedia.org/wiki?curid=1783963" title="Serhij Łeżencew">
Serhij Łeżencew

Serhij Borysowycz Łeżencew, ukr. Сергій Борисович Леженцев, ros. Сергей Борисович Леженцев, "Siergiej Borisowicz Leżiencew" (ur. 4 sierpnia 1971 w Symferopolu, Ukraińska SRR) – ukraiński piłkarz, grający na pozycji obrońcy, a wcześniej pomocnika, reprezentant Ukrainy, trener piłkarski.
Kariera piłkarska.
Kariera klubowa.
Wychowanek SDJuSzOR (szkoły piłkarskiej) Tawrija Symferopol, w której rozpoczął karierę piłkarską. W 1990 został piłkarzem Okeanu Kercz, skąd w 1992 przeszedł do Kreminia Krzemieńczuk, a w 1993 do Nywy Tarnopol. W 1994 został zaproszony do Dynama Kijów. Od 1996 występował w Czornomorcu Odessa. Potem bronił barw klubów Worskła Połtawa, Tawrija Symferopol, Metalist Charków i Krywbas Krzywy Róg. Karierę piłkarską zakończył w drugoligowym zespole PFK Sewastopol.
Kariera reprezentacyjna.
16 października 1993 debiutował w drużynie narodowej Ukrainy w wygranym 2:1 meczu towarzyskim z USA. Łącznie rozegrał 7 gier reprezentacyjnych.
Kariera trenerska.
Po zakończeniu kariery zawodniczej pomagał trenować Tytan Armiańsk, a potem Feniks-Illiczowec Kalinine. W 2005 samodzielnie prowadził IhroSerwis Symferopol.

</doc>
<doc id="1783964" url="https://pl.wikipedia.org/wiki?curid=1783964" title="Tomasz Herkt">
Tomasz Herkt

Tomasz Hieronim Herkt (ur. 15 grudnia 1956 w Poznaniu) – polski koszykarz, po zakończeniu kariery zawodniczej trener koszykówki, który doprowadził kobiecą reprezentację Polski do tytułu mistrza Europy w 1999, a kobiece drużyny Olimpii Poznań i Polpharmy Gdynia do mistrzostwa Polski.
Życiorys.
Zawodnik.
Od 1972 występował w Warcie Poznań, zdobył z tą drużyną mistrzostwo Polski juniorów w koszykówce (1974), a do 1977 grał w jej barwach w II lidze seniorów. Od 1977 do 1986 występował w drużynie AZS Poznań. Ukończył studia na Akademii Wychowania Fizycznego w Poznaniu.
Trener klubowy (kobiety).
od 1982 pracował w Studium WF Uniwersytetu im. Adama Mickiewicza w Poznaniu. W styczniu 1986 został asystentem Piotra Langosza w kobiecej drużynie Olimpii Poznań i miał udział w awansie tej drużyny do I ligi, a następnie w dwóch brązowych medalach mistrzostw Polski (1988, 1989 i 1990). W sezonie 1990/91 został pierwszym trenerem tej drużyny i zdobył następnie kolejne dwa brązowe medale (1991 i 1992). W sezonie 1992/93 dotarł ze swoim klubem do finału Pucharu Ronchetti, a także zdobył pierwszy raz mistrzostwo Polski, W sezonie 1993/94 powtórzył mistrzostwo Polski oraz dotarł do turnieju finałowego Pucharu Europy, zajmując w nim trzecie miejsce. W 1995 sięgnął z drużyną po wicemistrzostwo, a w 1996 po brązowy medal. Z poznańskiego klubu odszedł po zakończeniu sezonu 1996/97, następnie pracował jako w klubie Stilon Gorzów. W 1998 został trenerem Foty Porty (następnie Polpharmy) Gdynia. i poprowadził ją dwukrotnie do mistrzostwa Polski (1999, 2000). Po odpadnięciu drużyny w ćwierćfinale Euroligi wiosną 2001 został zwolniony z pracy przed półfinałami rozgrywek ligowych, miał jednak niewątpliwy udział w kolejnym mistrzostwie Polski zdobytym w tym roku. W sezonie 2003/04 objął posadę szkoleniowca Starego Browaru AZSu Poznań i zdobył z tą drużyną wicemistrzostwo Polski. W 2005 roku powrócił do PLKK jako trener koszykarek Włókniarza Pabianice. W sezonie 2007/08 był trenerem Wisły Kraków, z której odszedł po nieudanych występach w Eurolidze przed zakończeniem sezonu, w którym Wisła z nowym trenerem sięgnęła ostatecznie po mistrzostwo Polski.
W sezonie 2012/13 został trenerem Artego Bydgoszcz. W swoim pierwszym sezonie zdobył z zespołem historyczny brązowy medal. Rok później Artego kolejny raz stanęło na najniższym miejscu podium. W sezonie 2014/15 Artego zdobyło wicemistrzostwo Polski, przegrywając w finale z Wisłą Kraków.
W sezonie 2015/2016 Artego zajęło pierwsze miejsce w tabeli, a on sam został wybrany najlepszym trenerem sezonu zasadniczego.
7 maja 2018 podpisał kolejną umowę z Artego Bydgoszcz.
30 września 2021 roku odznaczony Krzyżem Oficerskim Orderu Odrodzenia Polski.
Trener reprezentacji (kobiety).
W latach 1996–2003 był trenerem kobiecej reprezentacji Polski seniorek. Prowadził ją na mistrzostwach Europy w 1999 (1. miejsce), 2001 (6. miejsce) i 2003 (4. miejsce), oraz na Igrzyskach Olimpijskich w Sydney w 2000 (8. miejsce).
Trener klubowy (mężczyźni).
W sezonie 2004/2005 pracował jako asystent Wojciecha Krajewskiego w Astorii Bydgoszcz, z którą zajął 6 pozycję w Polskiej Lidze Koszykówki. Od marca 2008 pełnił funkcję asystenta trenera Mirosława Lisztwana w zespole Energa Czarni Słupsk, a w czerwcu został trenerem w Zastalu Zielona Góra, z którym w roku 2010 awansował do TBL i gdzie pracował do lutego 2011. W lipcu 2011 został trenerem AZS Koszalin, ale odszedł z tego klubu w grudniu tego samego roku.
Wyróżnienia.
Odznaczony Krzyżem Kawalerskim (1999) i Oficerskim (2021) Orderu Odrodzenia Polski.
Osiągnięcia.
Na podstawie, o ile nie zaznaczono inaczej.
Trenerskie.
Koszykówka mężczyzn.
^ – jako asystent trenera

</doc>
<doc id="1783966" url="https://pl.wikipedia.org/wiki?curid=1783966" title="Dystokia barkowa">
Dystokia barkowa



</doc>
<doc id="1783967" url="https://pl.wikipedia.org/wiki?curid=1783967" title="Dystokia szyjkowa">
Dystokia szyjkowa



</doc>
<doc id="1783968" url="https://pl.wikipedia.org/wiki?curid=1783968" title="Skalinkowate">
Skalinkowate

Skalinkowate (Petroicidae) – rodzina ptaków z rzędu wróblowych (Passeriformes), obejmująca około 50 gatunków ptaków, występujących w Australazji i na wyspach Pacyfiku.
Charakterystyka.
Są to małe ptaki, wiele z nich budową ciała i upierzeniem przypomina europejskiego rudzika, z którym jednak nie są blisko spokrewnione. Wszystkie gatunki są owadożerne, chociaż kilka uzupełnia swoją dietę nasionami. 
Ptaki wielu gatunków łączą się w długotrwałe pary, niekiedy wychowują młode w małych grupach rodzinnych. Gniazdo buduje głównie samica w rozwidleniach gałęzi na drzewie. Gniazda często maskowane są dodatkami z mchu, kory lub porostów. 
Podział systematyczny.
Większość gatunków (z podrodzin Eopsaltriinae i Petroicinae) tej rodziny należała wcześniej do rodziny gwizdaczowatych (Eopsaltriidae). W stosunku do poprzedniego ujęcia oprócz nowej podrodziny zalicza się tu kilka nowych gatunków wyodrębnionych z innych gatunków na podstawie analiz filogenetycznych DNA. Przykładem takiego gatunku może być gwizdacz szaropierśny ("Eopsaltria griseogularis") wydzielony z populacji gwizdacza żółtego ("Eopsaltria australis"), które tworzą teraz odpowiednio populacje zachodnią i wschodnią. Te siostrzane gatunki różni jedynie 6–8%-owa rozbieżność genetyczna netto.
Do rodziny należą następujące podrodziny:

</doc>
<doc id="1783972" url="https://pl.wikipedia.org/wiki?curid=1783972" title="Air France (zespół muzyczny)">
Air France (zespół muzyczny)

Air France – grupa muzyczna pochodząca z Göteborga, założona przez Henrika Markstedta i Joela Karlssona. Ich muzyka była określana jako „post-rave bliss”, „beach foam pop” i „Balearic disco”. Ich EP „No way Down” został oceniony przez magazyn „Pitchfork” na 8,6 oraz otrzymał znak „Najlepsza nowa muzyka”. 

</doc>
<doc id="1783976" url="https://pl.wikipedia.org/wiki?curid=1783976" title="Młodzieżowe Mistrzostwa Świata w Piłce Nożnej 2003">
Młodzieżowe Mistrzostwa Świata w Piłce Nożnej 2003

Młodzieżowe Mistrzostwa Świata w Piłce Nożnej 2003 – czternasta edycja tego międzynarodowego turnieju piłkarskiego, odbywającego się w Zjednoczonych Emiratach Arabskich od 27 listopada do 19 grudnia 2003. Mecze rozgrywane były na boiskach w czterech miastach: Abu Zabi, Al-Ajn, Dubaj, Szardża. Mecz finałowy został rozegrany w mieście Abu Zabi.
W turnieju uczestniczyło 24 młodzieżowych reprezentacji z sześciu konfederacji. Zjednoczone Emiraty Arabskie zakwalifikowała się automatycznie jako gospodarz turnieju.
Uczestnicy.
23 drużyny zakwalifikowały się do młodzieżowych mistrzostw świata. Zjednoczone Emiraty Arabskie jako gospodarze uczestniczyli w turnieju bez kwalifikacji.
Drużyny z trzecich miejsc.
Ranking drużyn, które zajęły trzecie miejsce w grupie. Cztery najlepsze awansowały do fazy pucharowej.

</doc>
<doc id="1783978" url="https://pl.wikipedia.org/wiki?curid=1783978" title="Lustro zbrodni">
Lustro zbrodni

Lustro zbrodni lub Na brzegu – film fabularny produkcji amerykańskiej z 2003 roku.

</doc>
<doc id="1783979" url="https://pl.wikipedia.org/wiki?curid=1783979" title="Mohammad Top Noordin">
Mohammad Top Noordin

Mohammad Top Noordin również: Din Moch Top, ps. Moneyman (ur. 11 sierpnia 1968 w Kluang w Malezji, zm. 17 września 2009 w Solo) – malezyjski islamista.
Życiorys.
Uważany za jedną z kluczowych postaci w organizacji Dżama’a Islamijja, dla której przygotowywał bomby, rekrutował osoby chętne do przeprowadzenia zamachów samobójczych i zdobywał środki na dalszą działalność. Wspólnie z Azaharim Husinem byli podejrzewani o zorganizowanie zamachu na hotel Marriott w Dżakarcie (2003), który pochłonął 12 ofiar i na ambasadę Australii w tym mieście.
29 kwietnia 2006 zdołał uciec w ostatniej chwili, kiedy policja indonezyjska otoczyła jego dom w Binangun. Od 2006 był poszukiwany przez władze Malezji i Indonezji, na liście FBI najbardziej poszukiwanych terrorystów na świecie zajmował trzecią pozycję. Zginął w czasie ataku policji indonezyjskiej na osadę Solo na Jawa. Mimo iż w wyniku wybuchu ciało zostało zdekapitowane, udało się je zidentyfikować na podstawie badań DNA.
W życiu prywatnym miał cztery żony. Pierwszą z nich – Malezyjkę Munfatiun Fitri poślubił 7 lipca 2004. Miał z nią syna.

</doc>
<doc id="1783981" url="https://pl.wikipedia.org/wiki?curid=1783981" title="The Poor and Hungry">
The Poor and Hungry

The Poor and Hungry – film fabularny (dramat) produkcji amerykańskiej z 2000 roku. Reżyserski debiut Craiga Brewera, a także jego film autorski.
Film kręcono w Memphis w stanie Tennessee (USA).
Zarys fabuły.
Złodziej samochodowy z Memphis zakochuje się w jednej ze swoich ofiar, atrakcyjnej wiolonczelistce.

</doc>
<doc id="1783984" url="https://pl.wikipedia.org/wiki?curid=1783984" title="Erazem Lorbek">
Erazem Lorbek

Erazem Lorbek (ur. 21 lutego 1984 w Kranju) – słoweński koszykarz, grający na pozycji środkowego lub skrzydłowego, reprezentant Słowenii. Dwa razy został wybrany MVP juniorskich mistrzostw Europy w 2002 i 2004. Z seniorską reprezentacją Słowenii wystąpił na trzech Mistrzostwach Europy - w latach 2005, 2007, 2009. Ma młodszego brata Domena Lorbeka, który również jest koszykarzem.
Kariera zawodnicza.
Jego pierwszym klubem była Union Olimpija Lublana, czołowy zespół ligi słoweńskiej. W sezonie 2002/2003 studiował i grał na Uniwersytecie Michigan w USA. Jednak po roku zrezygnował i przeniósł się do Włoch do klubu Fortitudo Bolonia, gdzie grał od 2003 do 2006. W 2005 otrzymał nagrodę Rising Star, przyznawaną najlepszemu zawodnikowi poniżej 22. roku życia, grającemu w Eurolidze. Początkowo zgłosił się do Draftu NBA 2004, ale ostatecznie wycofał swoją kandydaturę. Rok później został wybrany w Drafcie przez zespół Indiana Pacers, jednakże pozostał w Europie, by rozwijać swoje umiejętności.
W 2008 dołączył do klubu CSKA Moskwa, z którym awansował do finału Euroligi. Został wybrany do drugiej "piątki" najlepszych koszykarzy rozgrywek.
18 sierpnia 2009 podpisał 3-letni kontrakt z klubem FC Barcelona, z możliwością odejścia do NBA po dwóch latach.

</doc>
<doc id="1783987" url="https://pl.wikipedia.org/wiki?curid=1783987" title="Pluty (Ukraina)">
Pluty (Ukraina)

Pluty (ukr. Плюти) – wieś letniskowa w rejonie obuchowskim obwodu kijowskiego, 30 km od Kijowa.
Historia.
Wieś została założona w XVII wieku. W 1951 domek z ogrodem nabyli w niej Ołeksandr Kornijczuk wraz z Wandą Wasilewską, którzy spędzali tu wakacje. Obecnie miejscowość modna wśród ukraińskich elit politycznych i biznesowych, domy mają tu m.in. Ołeksandr Ławrynowicz i Ołeh Rybaczuk.

</doc>
<doc id="1783996" url="https://pl.wikipedia.org/wiki?curid=1783996" title="Pussy">
Pussy

Pussy – utwór zespołu Rammstein, wydany 18 września 2009 jako pierwszy singiel promujący album "Liebe ist für alle da". 
Ilustrujący utwór teledysk w reżyserii Jonasa Åkerlunda miał premierę 16 września 2009 na stronie visit-x.net. Teledysk zawiera sceny z członkami zespołu w stereotypowych rolach aktorów pornograficznych (Till Lindemann jako Playboy, Christoph Schneider jako CEO, Paul Landers jako kowboj, Oliver Riedel jako Mr. Pain, Richard Kruspe jako Partyboy, i Christian Lorenz jako shemale – Heeshie). 
Singiel wydany został w kilku wersjach:

</doc>
<doc id="1783997" url="https://pl.wikipedia.org/wiki?curid=1783997" title="Śląski Kościół Ewangelicki Augsburskiego Wyznania w Republice Czeskiej">
Śląski Kościół Ewangelicki Augsburskiego Wyznania w Republice Czeskiej



</doc>
<doc id="1783998" url="https://pl.wikipedia.org/wiki?curid=1783998" title="Serhij Pohodin">
Serhij Pohodin

Serhij Anatolijowycz Pohodin, ukr. Сергій Анатолійович Погодін, ros. Сергей Анатольевич Погодин, "Siergiej Anatoljewicz Pogodin" (ur. 29 kwietnia 1968 w Rubiżne w obwodzie ługańskim, Ukraińska SRR) – ukraiński piłkarz, grający na pozycji pomocnika, Ukrainy, trener piłkarski.
Kariera piłkarska.
Kariera klubowa.
Rozpoczął karierę piłkarską w Zorii Ługańsk. W 1987 przeszedł do Dynama Kijów, ale nie potrafił przebić się do składu podstawowego i w 1990 powrócił do Zorii. We wrześniu przeniósł się do Szachtara Donieck. Po rozpadzie ZSRR wyjechał za granicę, gdzie został piłkarzem holenderskiej Rody JC Kerkrade. W 1993 wyjechał do Rosji, gdzie podpisał długoterminowy kontrakt z Spartakiem Moskwa. Jednak w moskiewskim klubie również nie potrafił przebić się do składu podstawowego i był wypożyczony z powrotem do Szachtara. W sierpniu 1995 podpisał półroczny kontrakt z hiszpańskim klubem CP Mérida, skąd przeniósł się do izraelskiego Hapoelu Tel Awiw. W 1998 powrócił do Ukrainy, gdzie został piłkarzem Torpeda Zaporoże. Potem występował w zespołach Zoria Ługańsk i Tytan Armiańsk, łącząc w nich funkcje trenerskie. W 2008 zakończył karierę piłkarską.
Kariera reprezentacyjna.
29 kwietnia 1992 debiutował w drużynie narodowej Ukrainy w przegranym 1:3 meczu towarzyskim z Węgrami. Więcej nie był zapraszany do reprezentacji.
Kariera trenerska.
Jeszcze będąc piłkarzem pełnił również funkcje trenerskie w Zorii Ługańsk. Od 2006 kontynuował funkcje trenera i piłkarza ale już w klubie Tytan Armiańsk.

</doc>
<doc id="1783999" url="https://pl.wikipedia.org/wiki?curid=1783999" title="Władimir Jurczenko">
Władimir Jurczenko



</doc>
<doc id="1784000" url="https://pl.wikipedia.org/wiki?curid=1784000" title="Renault Express (1985)">
Renault Express (1985)

Renault Express – samochód dostawczo-osobowy, produkowany przez francuską firmę Renault w latach 1985–2002 jako dostawcza odmiana Renault 5. Dostępny był jako 2- i 3-drzwiowy furgon lub kombi. Do napędu używano silników benzynowych oraz Diesla. Moc przenoszona była na oś przednią. W 1991 i 1994 roku samochód przechodził modernizacje. Pojazd produkowano w Europie do 2000 roku, a w Urugwaju od 1996 do 2002 roku. Łącznie powstało 1 730 000 egzemplarzy. Express na rynku niemieckim występował pod nazwą Renault Rapid, a na rynku brytyjskim pod nazwą Renault Extra.

</doc>
<doc id="1784001" url="https://pl.wikipedia.org/wiki?curid=1784001" title="Renault Rapid">
Renault Rapid



</doc>
<doc id="1784002" url="https://pl.wikipedia.org/wiki?curid=1784002" title="Renault Extra">
Renault Extra



</doc>
<doc id="1784004" url="https://pl.wikipedia.org/wiki?curid=1784004" title="Je t'aime, moi non plus">
Je t'aime, moi non plus



</doc>
<doc id="1784008" url="https://pl.wikipedia.org/wiki?curid=1784008" title="Katarzyna Weigel">
Katarzyna Weigel



</doc>
<doc id="1784009" url="https://pl.wikipedia.org/wiki?curid=1784009" title="Janko Debeljak">
Janko Debeljak

Janko Debeljak, (ur. 31 sierpnia 1895 r. w Lublanie, zm. 19 października 1957 w Brazylii) – jugosłowiański pilot wojskowy (kapitan), dowódca kolaboracyjnych oddziałów słoweńskich pod okupacją włoską, a następnie niemiecką podczas II wojny światowej.
Służył w austro-węgierskiej marynarce wojennej jako pilot hydroplanów. W okresie międzywojennym służył w armii jugosłowiańskiej, dochodząc do stopnia kapitana. Był instruktorem w szkole lotniczej w miejscowości Boka Kotorska.
Po ataku na Jugosławię wojsk niemieckich w kwietniu 1941 r., a następnie okupowaniu Słowenii przez Włochów, wstąpił do konspiracyjnego Frontu Wyzwoleńczego Narodu Słoweńskiego. Został mianowany przez płk. Dragoljuba Mihailovicia zastępcą przywódcy czetników słoweńskich mjr. Karla Novaka. Od maja 1942 r. stał na czele czetnickiego Batalionu Štajerskiego w składzie Legionu Śmierci. Współpracował z dowództwem włoskiej 14 Dywizji Piechoty "Isonzo". Pod koniec sierpnia 1943 r. wstąpił do Ochotniczej Milicji Antykomunistycznej (MVAC). Latem 1944 r. w stopniu majora stanął na czele 3 Batalionu 1 Pułku Słoweńskiego Narodowego Komitetu Bezpieczeństwa w Prestranku.
Pod sam koniec wojny dowodził Oddziałem Primorskim Słoweńskiej Armii Narodowej. Następnie przedostał się do Friuli w północnych Włoszech. W późniejszych latach wyemigrował do Brazylii.

</doc>
<doc id="1784011" url="https://pl.wikipedia.org/wiki?curid=1784011" title="L3">
L3



</doc>
<doc id="1784012" url="https://pl.wikipedia.org/wiki?curid=1784012" title="(4035) Thestor">
(4035) Thestor

(4035) Thestor – planetoida z grupy Trojańczyków Jowisza (obóz grecki) okrążająca Słońce w ciągu 12 lat i 51 dni w średniej odległości 5,28 j.a. Została odkryta 22 listopada 1986 roku w obserwatorium w Toyota przez Kenzō Suzukiego i Takeshiego Uratę. Nazwa planetoidy pochodzi z mitologii greckiej od Testora – wnuczka Apollina i ojca Kalchasa.

</doc>
<doc id="1784013" url="https://pl.wikipedia.org/wiki?curid=1784013" title="Michaił Wielikanow">
Michaił Wielikanow

Michaił Dmitriewicz Wielikanow, ros. Михаил Дмитревич Великанов (ur. w Nikolskoje w guberni riazańskiej, zm. 27 lipca 1938 w Moskwie) – komandarm II rangi Armii Czerwonej. 
Życiorys.
Urodzony w rodzinie cerkiewnego psalmisty. Był nauczycielem domowym. W wojsku carskim od 1914. Ukończył Szkołę Chorążych w 1915. Uczestnik I wojny światowej. Nagrodzony za walki kilkoma orderami. 
W Armii Czerwonej od lutego 1918. Dowodził kompanią, batalionem, pułkiem, 1 Brygadą Dywizji Żelaznej. Walczył z białymi o Symbirsk pełniąc obowiązki dowódcy 25 Dywizji Strzeleckiej. Był dowódcą Ufińskiej Grupy Wojsk, dowódcą obrony Orenburga, potem dowódcą 20 Dywizji Strzeleckiej i dowódcą Grupy Uderzeniowej 10 Armii. 
Po wojnie domowej na wysokich stanowiskach dowódczych. W partii od 1924. Od grudnia 1933 dowódca Środkowoazjatyckiego Okręgu Wojskowego, od czerwca 1937 Zabajkalskiego Okręgu Wojskowego. W listopadzie 1935 roku został mianowany komkorem, a 15 czerwca 1937 roku komandarmem II rangi. 
27 listopada 1937 usunięty ze stanowiska, 20 grudnia aresztowany za szpiegostwo i udział w terrorystycznej organizacji kontrrewolucyjnej. Skazany i w tym samym dniu rozstrzelany. Rehabilitowany 1 września 1956 roku.
Odznaczony: Orderem Czerwonego Sztandaru, Czerwonego Sztandaru Azerbejdżanu i Czerwonego Sztandaru Armenii.

</doc>
<doc id="1784015" url="https://pl.wikipedia.org/wiki?curid=1784015" title="(4034) Vishnu">
(4034) Vishnu

(4034) Vishnu – planetoida z grupy Apolla należąca do obiektów NEO i PHA okrążająca Słońce w ciągu roku i 33 dni w średniej odległości 1,06 j.a. Została odkryta 2 sierpnia 1986 roku w Obserwatorium Palomar przez Eleanor Helin. Nazwa planetoidy pochodzi od Wisznu, hinduistycznego boga. Przed jej nadaniem planetoida nosiła oznaczenie tymczasowe (4034) 1986 PA.

</doc>
<doc id="1784017" url="https://pl.wikipedia.org/wiki?curid=1784017" title="Park Narodowy Lasu Bawarskiego">
Park Narodowy Lasu Bawarskiego

Park Narodowy Lasu Bawarskiego () – powołany w 1970 roku najstarszy park narodowy w granicach Niemiec. Chroni szczytową część pasma Szumawy między miejscowościami Bayerisch Eisenstein i Finsterau. Od 1997 roku zajmuje ponad 242 km², a wraz z transgranicznym czeskim Parkiem Narodowym Szumawy tworzy jeden z największych obszarów chronionych Europy Środkowej o powierzchni blisko 923 km². Głównymi celami statutowymi parku są: ochrona przyrody, edukacja przyrodnicza, badania naukowe, rekreacja oraz integracja regionu .
Historia.
Próby powołania wielkoobszarowego parku chroniącego dziką przyrodę podejmowano od początku XX wieku, jednak ze względu na brak dużych, naturalnych przestrzeni skupiono się na innych zagadnieniach. Do tematu powrócono w latach 60. w Bawarii, gdzie zaproponowano duży ośrodek narciarski w okolicach szczytów Lusen i Großer Rachel. Spowodowało to protesty ekologów i miłośników przyrody, które poparł bawarski minister rolnictwa dr Hans Eisenmann. 11 czerwca 1969 roku bawarski landtag zadecydował o powołaniu parku, który oficjalnie rozpoczął działalność 7 października 1970 roku. Początkowo park obejmował 130 km² i był pierwszą tego typu formą ochrony przyrody w całym RFN.
Nowy park nie miał łatwego początku i dochodziło do wielu konfliktów, w szczególności z myśliwymi i leśniczymi. Co więcej, wichura w 1972 roku zniszczyła część upraw leśnych i dyrektor zadecydował o pozostawieniu dziesiątej części do samodzielnego odnowienia bez udziału człowieka. Po kolejnym takim wydarzeniu dziesięć lat później zdecydowano się o pozostawieniu większej części lasu do naturalnego odrodzenia, a w 1986 roku zdecydowano się nie przeciwdziałać gradacji korników. W efekcie Park Narodowy Lasu Bawarskiego stał się unikalnym poletkiem eksperymentalnym, gdzie rozwinęło się nowoczesne niemieckie podejście do tzw. rozwojowych parków narodowych.
Kolejnymi znaczącymi zdarzeniami w historii był upadek żelaznej kurtyny oraz w efekcie powołanie analogicznego (i dużo większego) parku narodowego po stronie czechosłowackiej. Wkrótce obie instytucje rozpoczęły współpracę. Dodatkowo, mimo protestów, 1 sierpnia 1997 roku doprowadzono do powiększenia obszaru parku o 110 km². Dziś park jest sporą atrakcją turystyczną przyciągającą ponad milion turystów rocznie oraz gwarantujący znaczny przypływ kapitału mieszkańcom i samorządom. Obecnie ponad 90% mieszkańców bezpośredniego otoczenia popiera funkcjonowanie parku. W połowie 2020 roku ogłoszono plany powiększenia obszaru parku o około 6 km² na wschodzie w okolicach Finsterau.
Obszar.
Park zajmuje 242,25 km² lasów wzdłuż granicy z Republiką Czeską na długości około 50 km. Najwyższym szczytem jest znajdujący się w środkowej części Großer Rachel (1453 m n.p.m.), drugi co do wysokości szczyt całej Krainy Szumawskiej. Innymi znaczącymi szczytami są Lusen na wschodzie (1373 m n.p.m.) oraz Großer Falkenstein na zachodzie (1315 m n.p.m.). Z granic parku wyłączone są obszary zabudowane kilku wsi i przysiółków: Waldhäuser, Altschönau, Guglöd, Glashütte, Zwieslerwaldhaus, Jägerfleck i Neuhütte. Wzdłuż zachodniej granicy biegnie linia kolejowa łącząca Czechy i Bayerisch Eisenstein z Deggendorfem. Jej odgałęzienie z Zwiesel do Grafenau przecina park na południu w okolicy Spiegelau.
Na obszar parku składają się: strefa przyrody (Naturzone) zajmująca 72% (175,16 km², w 2027 roku ma to być 75%), będąca obszarem ochrony ścisłej bez wpływu człowieka na procesy przyrodnicze, strefa rozwojowa (Entwicklungszone) będąca obszarem ochrony częściowej, podobna strefa brzegowa (Randbereich) w ramach której prowadzi się aktywną ochroną przed szkodnikami w celu ochrony otaczających lasów prywatnych i państwowych, oraz strefa rekreacyjna (Erholungszone) na którą składają się obszary infrastruktury turystycznej takie jak wybiegi dla zwierząt, centra informacji itp.
Teren parku leży w całości w granicach rejencji Dolna Bawaria, w powiatach Regen i Freyung-Grafenau, gminach Bayerisch Eisenstein, Zwiesel, Lindberg, Frauenau, Spiegelau, Sankt Oswald-Riedlhütte, Neuschönau, Hohenau, Mauth, a częściowo na obszarze wyłączonym z jurysdykcji gminnej. 
Przyroda.
Obszar parku obejmują trzy piętra roślinne: regiel górny, powyżej 1050 m n.p.m. z dominującymi lasami świerkowymi, regiel dolny między 700 a 1150 m n.p.m. będący górskim lasem mieszanym z dominacją buku, świerku i sosny i piętro pogórza poniżej 800 m n.p.m. z udziałem takich gatunków jak brzoza omszona, brzoza brodawkowata, jarząb pospolity, olsza czarna, olsza szara, i in. Oprócz tego wyróżnia się ekosystemy torfowisk wysokich, wąwozów, gołoborzy.
Niemal wszystkie lasy parku były przekształcone w ostatnich trzech stuleciach przez nowoczesną gospodarkę leśną i naturalny układ ekosystemów został zaburzony, narażając lasy na działalność szkodników i klęsk żywiołowych. Unikalne podejście zarządu parku pozostawiło olbrzymie połacie leśne do samoistnego odrodzenia, pozwalając zniszczonym kikutom drzew, kłodom i pniom pozostać na miejscu. W efekcie nietrudno znaleźć zniszczony lasu gospodarczy, na którego miejscu wyrasta młody las o charakterze naturalnym. Na wschód od Zwieslerwaldhausu znajduje się nieduży zachowany fragment lasu o charakterze zbliżonym do pierwotnego, Urwald Mittelsteighütte.
Na terenie parku spotkać można liczne gatunki zwierząt rzadko spotykane na terenie Niemiec, takie jak ryś, cietrzew, sokół wędrowny, bocian czarny, czy zaobserwowany po raz pierwszy od dawna w 2016 roku wilk.
Do ciekawostek przyrody nieożywionej na terenie parku znajduje się jedno jezioro polodowcowe Rachelsee oraz gołoborze wokół szczytu Lusen.
Turystyka.
Park narodowy stał się popularnym kierunkiem turystycznym, odwiedzanym rocznie przez około 1,3 mln gości. Na jego obszarze wyznaczono około 350 km pieszych, 200 rowerowych oraz 80 km narciarskich szlaków turystycznych. Funkcjonują także dwa centra turystyczne, przy nich zagrody dla zwierząt, ścieżka w koronach drzew, muzeum historii lasu w St. Oswald. Obszaru parku pilnuje około 30 strażników. 

</doc>
<doc id="1784021" url="https://pl.wikipedia.org/wiki?curid=1784021" title="(4197) Morpheus">
(4197) Morpheus

(4197) Morpheus – planetoida z grupy Apollo należąca do obiektów NEO, okrążająca Słońce w ciągu 3 lat i 179 dni w średniej odległości 1,06 j.a. Została odkryta 11 października 1982 roku w Obserwatorium Palomar przez Eleanor Helin i Eugene’a Shoemakera. Dana planetoida w swoim ruchu orbitalnym przecina orbity Marsa, Ziemi i Wenus. Jej nazwa nawiązuje do mitologicznego bóstwa marzeń sennych, Morfeusza. Przed jej nadaniem planetoida nosiła oznaczenie tymczasowe "(4197) 1982 TA".

</doc>
<doc id="1784022" url="https://pl.wikipedia.org/wiki?curid=1784022" title="Petlurowcy">
Petlurowcy

Petlurowcy - zwolennicy polityki atamana Symona Petlury, działający zarówno w Polsce, jak i wśród emigracji na Zachodzie. Było to również popularne określenie zwolenników rządu Ukraińskiej Republiki Ludowej.
Uczestniczyli m.in. w pracach Ukraińskiego Komitetu Narodowego, Ukraińskiej Rady Narodowej, jak i rządu Ukraińskiej Republiki Ludowej na Emigracji.

</doc>
<doc id="1784023" url="https://pl.wikipedia.org/wiki?curid=1784023" title="Michaił Lewandowski">
Michaił Lewandowski

Michaił Karłowicz Lewandowski, (ur. w Tyflisie, zm. 29 lipca 1938 w Moskwie) – sztabskapitan Armii Imperium Rosyjskiego, komandarm II rangi Armii Czerwonej pochodzenia polskiego.
Życiorys.
Pochodził z rodziny chłopskiej i był synem Karola Lewandowskiego, Polaka, podoficera służby długoterminowej armii carskiej. Ukończył czteroklasową Szkołę Miejską, a następnie Szkołę Realną w Groznym. Przed powołaniem do wojska uczył się na zecera w drukarni i pracował na poczcie w Groznym. Od 1910 roku pełnił służbę w Armii Imperium Rosyjskiego. W 1912 r. ukończył Włodzimierską Uczelnię Wojskową w Petersburgu w stopniu podporucznika i był skierowany do służby w 202 Gorijskim Pułku Piechoty w Kutaisi. Uczestnik I wojny światowej, nagrodzony za walki 6 orderami. Walczył jako dowódca kompanii w Prusach Wschodnich, pod Warszawą i w Galicji. Odznaczony 5 medalami. Po dwukrotnym odniesieniu ciężkich ran przebył wielomiesięczne leczenie, a następnie został w 1916 r. dowódcą 4 pododdziału 1 dywizjonu samochodów pancernych, a następnie dowódcą tego dywizjonu. W armii carskiej w 1916 r. uzyskał stopień sztabskapitana, później przeszedł na stronę rewolucjonistów.
Jako dowódca pododdziału 1 kompanii karabinów maszynowych brał udział w zdławieniu wystąpienia gen. Ławra Korniłowa w 1917 r. Walczył z wojskami Kiereńskiego i Krasnowa. W 1918 r. wstąpił do Partii Eserów-Maksymalistów i do Armii Czerwonej, a od 1920 r. został członkiem KPZR. Od lutego do sierpnia 1918 r. jako komisarz wojskowy Groznego i Władykaukazu organizował jednostki Armii Czerwonej w Groźnieńskim Rejonie Czeczenii. Od sierpnia do grudnia 1918 r. był Ludowym Komisarzem ds. Wojskowych Tereckiej Republiki Radzieckiej, wyznaczony na dowódcę Władykaukasko-Groźnieńskiej Grupy Wojsk, dowodził 300-osobowym oddziałem robotników z Groznego walczącym przeciwko białym Kozakom terskim, a następnie Armii Ochotniczej.
W latach 1919–1925 dowodził dywizjami, armiami, a także okręgami wojskowymi na Północnym Kaukazie, Ukrainie, Krymie oraz Frontem Turkiestańskim. W 1919 roku był dowódcą 11 Armii, w latach 1919–1921 dowódcą Specjalnej, a później 7 Dywizji Kawalerii, 33 Kubańskiej Dywizji Kawalerii, Terskiej Grupy Wojsk, w kwietniu-sierpniu 1920 był dowódcą 11 Armii i 9 Armii (sierpień 1920 – maj 1921). W okresie lipiec–wrzesień 1921 był dowódcą wojsk Guberni Tambowskiej. Po wojnie domowej był pomocnikiem i zastępcą w kilku Okręgach Wojskowych (OW). Był dowódcą Turkiestańskiego OW (kwiecień 1924 – listopad 1925), od 1925 r. do 1928 r. dowodził Kaukaską Armią Czerwonego Sztandaru.
W latach 1928–1929 był jednocześnie pełnomocnikiem Ludowego Komisariatu ds. Wojskowych przy Radzie Komisarzy Ludowych Zakaukaskiej Socjalistycznej Federacyjnej Republiki Radzieckiej i szefem Głównego Zarządu Robotniczo-Chłopskiej Armii Czerwonej. W latach 1929–1937 dowodził kolejno Syberyjskim, Kaukaskim i Zakaukaskim Okręgami Wojskowymi. W 1935 r. został awansowany na komandarma II stopnia. W 1937 r. był jednocześnie Związku Socjalistycznych Republik Radzieckich, członkiem Rady Wojskowej przy Ludowym Komisarzu Obrony ZSRR, dowódcą Nadmorskiej Grupy Wojsk Samodzielnej Dalekowschodniej Armii Czerwonego Sztandaru.
Aresztowany 23 lutego 1937 r. i oskarżony o udział w "antyradzieckim, trockistowskim, wojskowo-faszystowskim spisku" oraz o "szpiegostwo". W czasie śledztwa torturowany, przyznał się do winy. 29 lipca 1938 r. skazany przez Kolegium Wojskowe Sądu Najwyższego ZSRR na karę śmierci przez rozstrzelanie. Wyrok wykonano tego samego dnia.
28 kwietnia 1956 r. został zrehabilitowany.

</doc>
<doc id="1784025" url="https://pl.wikipedia.org/wiki?curid=1784025" title="Desiré Wilson">
Desiré Wilson

Desiré Randall Wilson (ur. 26 listopada 1953 roku w Brakpan) – południowoafrykańska zawodniczka startująca w wyścigach samochodowych.
Jedna z pięciu kobiet, która brała udział w Mistrzostwach Świata Formuły 1.
Życiorys.
Formuła 1.
W 1980 roku nie zakwalifikowała się do Grand Prix Wielkiej Brytanii na torze Brands Hatch.
Ponadto wystartowała w dwóch wyścigach niezaliczanych do punktacji Mistrzostw Świata (Race Of Champions 1979, gdzie zajęła dziewiąte miejsce oraz Grand Prix Republiki Południowej Afryki 1981, którego nie ukończyła z powodu awarii skrzyni biegów).
Większe sukcesy zanotowała w krótkotrwałych mistrzostwach Aurora F1 Series, gdzie jako jedyna kobieta w historii odniosła zwycięstwo w samochodzie Formuły 1 (Evening News Trophy 1980 na torze Brands Hatch).
CART.
W latach 1982-1986 wzięła udział w 11 wyścigach serii CART. Jej najlepszym wynikiem było dziesiąte miejsce na torze w Cleveland w 1983 roku. Ponadto trzykrotnie próbowała zakwalifikować się do Indianapolis 500 (bezskutecznie).
W międzyczasie regularnie startowała w wyścigach samochodów sportowych, zarówno w Europie jak i Stanach Zjednoczonych. W 1983 roku zajęła siódme miejsce w 24 godzinnym wyścigu w Le Mans.
Życie prywatne.
Od 1975 roku jest żoną architekta Alana Wilsona, z którym wspólnie prowadzi firmę, zajmującą się planami konstrukcji i przebudowy torów wyścigowych. Nie posiada dzieci.

</doc>
<doc id="1784026" url="https://pl.wikipedia.org/wiki?curid=1784026" title="Desire Wilson">
Desire Wilson



</doc>
<doc id="1784030" url="https://pl.wikipedia.org/wiki?curid=1784030" title="Johan von Tilly">
Johan von Tilly

Johann Tserclaes von Tilly (ur. w lutym 1559, zm. 30 kwietnia 1632 w Ingolstadt) – wódz austriacki, dowodzący wojskami Ligi Katolickiej podczas wojny trzydziestoletniej, odpowiedzialny za masakrę protestanckiej ludności Magdeburga.
Życiorys.
Johan von Tilly urodził się w 1559 roku w zamku Tilly w Niderlandach w rodzinie szlacheckiej. Wykształcenie zdobywał w szkole jezuickiej w Niemczech, jednak już w wieku 15 lat przerwał naukę i zaciągnąć się do wojska. Służył pod komendą księcia Aleksandra Farnese przeciw Turkom, a następnie wstąpił na służbę księcia Maksymiliana I Bawarskiego, twórcy Ligi Katolickiej. Po wybuchu wojny trzydziestoletniej dowodził wojskami Ligi Katolickiej, które wraz z armią cesarską rozgromiły siły protestanckie w bitwie na Białej Górze w 1620 roku.
W późniejszej fazie palatynackiego okresu wojny Tilly walczył przeciw Mansfeldowi, Chrystianowi Brunszwickiemu i innym. Pokonany przez Mansfelda w kwietniu 1622 roku pobił go w maju pod Wimpfen, czerwcu pod Höchst i pod Stadtlohn w roku następnym. Po przystąpieniu do wojny Chrystiana IV, króla Danii w 1625 roku Tilly wraz z Albrechtem von Wallensteinem byli głównodowodzącymi wojsk prowadzących przeciw niemu działania. W 1626 roku wspomagany przez część sił Wallensteina zwyciężył pod Lutter am Barenberge.
Po odsunięciu Wallensteina w 1630 roku Tilly objął dowództwo nad armią cesarską, nie zdołał jednak nic zdziałać w walkach przeciw wojskom szwedzkim dowodzonym przez Gustawa II Adolfa.
20 maja 1631 roku wojska Tilly'ego i Gottfrieda von Pappenheima zdobyły i złupiły Magdeburg, dokonały gwałtów na kobietach i masakry ludności cywilnej (wyznania protestanckiego), za aprobatą Tilly'ego. Po tej rzezi Tilly zyskał przydomek "rzeźnika Magdeburga".
W bitwie pod Breitenfeld został pokonany przez Gustawa II Adolfa. 15 kwietnia 1632 roku w bitwie pod Rain nad rzeką Lech Tilly został ranny. Przewieziono go jako jeńca do Ingolstadt, gdzie Gustaw II Adolf oddał go pod opiekę swojego własnego lekarza. Nie udało się go jednak uratować i zmarł 30 kwietnia 1632 roku.

</doc>
<doc id="1784031" url="https://pl.wikipedia.org/wiki?curid=1784031" title="Władimir Kryłow">
Władimir Kryłow

Władimir Walentinowicz Kryłow, ros. Владимир Валентинович Крылов (ur. 26 lutego 1964 w Sengileju w obwodzie uljanowskim) – rosyjski lekkoatleta startujący w barwach Związku Radzieckiego, sprinter, mistrz olimpijski i mistrz Europy.
W pierwszych latach swojej kariery lekkoatletycznej występował głównie w biegu na 400 metrów, a później przestawił się na biegi na krótszych dystansach.
Rozpoczął międzynarodową karierę zajmując 2. miejsce w biegu na 400 metrów w finale pucharu Europy w 1985 w Moskwie oraz 5. miejsce w tej konkurencji w pucharze świata w Canberze. Na halowych mistrzostwach Europy w 1986 w Madrycie odpadł w eliminacjach biegu na 400 metrów. Odniósł za to wielki sukces na mistrzostwach Europy w 1986 w Stuttgarcie, gdzie niespodziewanie zwyciężył w biegu na 200 metrów, wyprzedzając Jürgena Eversa z Republiki Federalnej Niemiec i swego kolegę z reprezentacji ZSRR Andrieja Fiedoriwa. Biegł również w składzie sztafety 4 × 400 metrów, która zdobyła na tych mistrzostwach brązowy medal (w składzie Władimir Prosin, Kryłow, Arkadij Korniłow i Aleksandr Kuroczkin).
Na halowych mistrzostwach Europy w 1987 w Liévin Kryłow zdobył srebrny medal w biegu na 200 metrów, ulegając jedynie Francuzowi Bruno Marie-Rose (który ustanowił w tym biegu halowy rekord świata czasem 20,36 s), a wyprzedzając Johna Regisa z Wielkiej Brytanii. Nie wystąpił w półfinale biegu na 200 metrów na halowych mistrzostwach świata w 1987 w Indianapolis. Podczas mistrzostw świata w 1987 w Rzymie zajął 5. miejsce w finale biegu na 200 metrów, a także zdobył srebrny medal w sztafety 4 × 100 metrów (biegli w niej Aleksandr Jewgienjew, Wiktor Bryzhin, Władimir Murawjow i Kryłow na ostatniej zmianie). Jej wynik (38,02 s) był nowym rekordem Europy. Wystąpił również w finałowym biegu sztafetowym 4 × 400 metrów, którego sztafeta radziecka nie ukończyła.
Na igrzyskach olimpijskich w 1988 w Seulu wystąpił w sztafecie 4 × 100 metrów, która po zgubieniu pałeczki przez sztafetę USA zdobyła w finale złoty medal (w składzie Bryzhin, Kryłow, Murawjow i Witalij Sawin). W biegu na 100 metrów odpadł w ćwierćfinale. Po raz ostatni wziął udział w wielkich zawodach w 1990, kiedy to na mistrzostwach Europy w Splicie zajął 7. miejsce w biegu na 100 metrów, a w 4 × 100 metrów był czwarty (biegła w składzie Innokientij Żarow, Kryłow, Oleg Fatun i Aleksandr Sokołow).
Kryłow był mistrzem ZSRR w biegu na 400 metrów w 1984 i 1985, w biegu na 200 metrów w 1988 oraz w biegu na 100 metrów w 1990, a także mistrzem spartakiady ZSRR w biegach na 200 metrów i na 400 metrów w 1986, a także halowym mistrzem w biegu na 200 metrów w 1985.
Ustanawiał rekordy Rosji w biegu na 200 metrów wynikiem 20,23 s, uzyskanym 3 września 1987 w Rzymie oraz w sztafecie 4 × 100 metrów czasem 38,46 s, osiągniętym 1 września 1990 w Splicie.
Rekordy życiowe.
Rekordy życiowe Kryłowa:

</doc>
<doc id="1784032" url="https://pl.wikipedia.org/wiki?curid=1784032" title="CUE">
CUE

Arkusz cue (ang. "cue sheet"), lub plik cue, jest plikiem metadanych opisującym układ ścieżek na płycie CD lub DVD. Plik CUE jest zapisywany jako plik tekstowy&lt;ref name="HA/CS"&gt;&lt;/ref&gt; zwykle z rozszerzeniem pliku ".cue".
Pierwszym programem obsługującym ten format był "CDRWIN". Obecnie format obsługiwany jest przez wiele aplikacji do samodzielnego nagrywania płyt.

</doc>
<doc id="1784037" url="https://pl.wikipedia.org/wiki?curid=1784037" title="Jan Stanisław Jabłonowski (kanclerz)">
Jan Stanisław Jabłonowski (kanclerz)

Jan Stanisław Jabłonowski herbu Prus III (ur. 1669, zm. 28 kwietnia 1731 we Lwowie) – chorąży wielki koronny od 1687, wojewoda wołyński od 1693, wojewoda ruski od 1697, kanclerz wielki koronny w latach 1706–1709, generał ziem ruskich, starosta mościcki, pisarz polityczny i poeta, kawaler (hiszpańskiego) orderu Złotego Runa.
Jako senator wziął udział w sejmach 1696, 1697 (I), 1697 (II).
Rodzina.
Był synem wojewody ruskiego Stanisława Jana Jabłonowskiego i Marianny z Kazanowskich herbu Grzymała. Ożenił się z Joanną Marią de Béthune, córką Franciszka Gastona de Béthune, siostrzenicą królowej Marii Kazimiery. U schyłku XVII wieku należał do najbliższego otoczenia króla Jana III Sobieskiego.
Działalność.
Został wychowany przez jezuitów we Lwowie i w Pradze. Po studiach w latach 1685–1687 wyjechał razem z bratem w podróż po Europie Zachodniej. Najdłużej przebywali w Paryżu, gdzie w 1686 ogłosili rozprawę matematyczną. W 1687 został chorążym wielkim koronnym; w 1693 r. wojewodą wołyńskim, a w 1697 r. ruskim. W latach 1706–1709 kanclerz wielki koronny.
W latach 80. i 90. przy boku ojca brał udział w wojnach z Turcją i Tatarami.
Poseł sejmiku halickiego na sejm 1690 roku, sejm zwyczajny 1692/1693 roku, poseł sejmiku wiszeńskiego na sejm nadzwyczajny 1693 roku.
Był członkiem konfederacji sandomierskiej 1704 roku. W czasie wojny północnej, po detronizacji Augusta II w 1704 roku, był wysuwany do tronu. Stanisław Leszczyński mianował go kanclerzem wielkim koronnym (lata 1706–1709).
Przebywał ponad rok w Saksonii, dłuższy czas w Wielkopolsce i na Litwie.
W walkach o tron między Augustem II Mocnym, a Stanisławem Leszczyńskim wystąpił początkowo po stronie Augusta, lecz już w roku 1706, po detronizacji Augusta II, przechodzi do obozu Stanisława Leszczyńskiego, który mianował go kanclerzem wielkim koronnym (lata 1706–1709).
Po upadku Leszczyńskiego, nadal prowadził akcję na rzecz jego, albo Franciszka Rakoczego – jako kandydata do tronu polskiego. Był uczestnikiem Walnej Rady Warszawskiej 1710 roku.
W 1713 przygotowywał spisek detronizacyjny Augusta II. Przy pomocy interwencji Turcji i Tatarów zamierzał przywrócić władzę króla Stanisława Leszczyńskiego. 7 sierpnia 1713 został aresztowany i osadzony w saskiej twierdzy Königstein, gdzie przebywał do 1716. W 1717 Sejm niemy przywrócił mu wolność i urzędy, Jabłonowski wycofał się jednak zupełnie z życia politycznego i oddał się praktykom religijnym oraz literaturze dewocyjnej. Okres ten okazał się bardzo płodny dla niego jako dla literata. Jednak po upływie pewnego czasu pozostawał w kręgu dworu Augusta II, nie przerywając swoich kontaktów ze Stanisławem Leszczyńskim. Odznaczony Orderem Orła Białego.
Działalność fundacyjna.
Jan Stanisław był aktywny na polu fundacji artystycznych, przygotowując własnoręcznie projekty i inwencje. Przebudował w latach 1718–1730 pałac we Lwowie, zamek w Podkamieniu koło Rohatyna oraz zamek w Mariampolu, gdzie zgromadził pokaźną kolekcę malarstwa. Fundował kościół bernardyński we Fradze, parafialne w Podkamieniu i Mariampolu. Wystawił okazały pomnik swemu ojcu w kościele jeziuitów lwowskich.
Twórczość.
Był pisarzem politycznym i religijnym oraz przeciwnikiem Augusta II Mocnego. Do jego szerzej znanych utworów należą "Skrupuł bez skrupułu" (1730, piąte wyd. 1779, przedruk. 1858), uważany za prekursorski względem myśli politycznej oświeceniowej oraz "Ezop nowy polski" (1731, wyd. trzecie 1767), zawierający w sobie zbiór bajek pt. "Sto i oko bajek", dość popularny w XVIII wieku (wyd. 1731). Sparafrazował też " Telemacha" (1726) Fénelon'a. Pozostawił po sobie dwa rękopiśmienne pamiętniki. Pierwszy to "Pamiętnik" (wyd. przez Bielowskiego w 1862) bliżej kreślący obraz stosunków politycznych po śmierci Jana III Sobieskiego i w początkach rządów Augusta II. Pozostał po nim prywatny diariusz, wydany w połowie XIX wieku jako "Dziennik" (wyd. przez Chomętowskiego w 1865). Jego druga część, niewydana, a obejmująca lata 1718–1725, spoczywa w zbiorach Biblioteki Narodowej. Przypisuje mu się także diariusz wydarzeń, związanych z elekcją Augusta II. Pośród pisarzy polskich XVIII wieku lokuje się Jabłonowski z wielu względów na pograniczu schyłkowego baroku i oświecenia.
W literaturze.
Jan Stanisław Jabłonowski występuje w powieści Józefa Ignacego Kraszewskiego, pod tytułem "Za Sasów", jako zatroskany o losy ojczyzny filozof.

</doc>
<doc id="1784038" url="https://pl.wikipedia.org/wiki?curid=1784038" title="Troć atlantycka">
Troć atlantycka



</doc>
<doc id="1784039" url="https://pl.wikipedia.org/wiki?curid=1784039" title="Xu Yuanyuan">
Xu Yuanyuan

Xu Yuanyuan, chiń. 许婳婳 (ur. 8 marca 1981) – chińska szachistka, arcymistrzyni od 2003 roku.
Kariera szachowa.
W latach 1995–2001 wielokrotnie reprezentowała Chiny na mistrzostwach świata juniorek w różnych kategoriach wiekowych, dwukrotnie zdobywając złote medale, w latach 1997 (Erywań, do 16 lat) oraz 2000 (Erywań, do 20 lat). W 2001 zajęła III m. (za Xu Yuhua i Wang Pin) w turnieju strefowym i zdobyła awans do rozegranego w Moskwie pucharowego turnieju o mistrzostwo świata. W I rundzie tego turnieju pokonała Sulennis Piñę Vegę, ale w drugiej przegrała z Dagnė Čiukšytė i odpadła z dalszej rywalizacji. W 2002 zajęła II m. (za Zigurdsem Lanką) w otwartym turnieju w Groningen. W 2003 podzieliła dz. IV-V m. w Kalkucie (mistrzostwa Azji, za Humpy Koneru, Hoàng Thanh Trang i Hariką Dronavalli, wspólnie z Shen Yang i Lê Kiều Thiên Kim) oraz odniosła dwa znaczące sukcesy: w Shanwei zdobyła tytuł indywidualnej mistrzyni Chin, a w Chongqingu zwyciężyła w kolejnym turnieju strefowym, dzięki czemu w następnym roku po raz drugi w karierze wystartowała w turnieju o mistrzostwo świata, rozegranym w Eliście. Występ ten był jednak mniej udany niż poprzedni, bowiem już w I rundzie została wyeliminowana przez Tetianę Wasylewycz. W 2004 podzieliła również III m. (za Wang Pin i Qin Kanying) w finale mistrzostw Chin w Lanzhou, a w kolejnych mistrzostwach (Hefei, 2005) podzieliła IV miejsce. W tym okresie była klasyfikowana w pierwszej pięćdziesiątce na świecie, jednak po wyjątkowo dla niej nieudanym turnieju w Pekinie, w którym straciła 76 punktów rankingowych, wycofała się z gry turniejowej.
Najwyższy wynik rankingowy w karierze osiągnęła 1 stycznia 2001; mając 2437 punktów, zajmowała wówczas 25. miejsce na światowej liście FIDE (oraz jednocześnie 1. na świecie wśród juniorek oraz 8. wśród chińskich szachistek).

</doc>
<doc id="1784045" url="https://pl.wikipedia.org/wiki?curid=1784045" title="Jezioro Kwiecko">
Jezioro Kwiecko



</doc>
<doc id="1784047" url="https://pl.wikipedia.org/wiki?curid=1784047" title="Starościńskie Skały">
Starościńskie Skały

Starościńskie Skały (niem. "Mariannenfels") – grupa form skalnych w południowo-zachodniej Polsce, w Sudetach Zachodnich, w paśmie Rudaw Janowickich w Górach Strużnickich, na terenie Rudawskiego Parku Krajobrazowego.
Położenie.
Skały wznoszą się na wysokości 718 m n.p.m. w Sudetach Zachodnich, w środkowej części Rudaw Janowickch, na szczycie Lwiej Góry, wznoszącej się w ramieniu odchodzącym od Dziczej Góry w kierunku północno-zachodnim. Położone są nad Kotliną Strużnicką.
Charakterystyka.
Jest to malownicza grupa okazałych skałek o wysokości ponad 20 m zbudowanych z waryscyjskiego granitu karkonoskiego, z żyłami aplitów tworząca niewielkie skalne miasteczko w miniaturze, pełne okien skalnych, półek, fantazyjnych szczelin, filarów, iglic i skał z kociołkami wietrzeniowymi. Formy skalne powstały w wyniku erozji i denudacji, które to procesy wypreparowały w granicie fantastyczne kształty pozwalające na prześledzenie procesów geologicznych.
Wokół skał rośnie las świerkowy regla dolnego z domieszką innych gatunków drzew liściastych.
Historia zagospodarowania.
W 1822 roku księżna Maria Anna Amalie von Hessen-Homburg i jej mąż książę Wilhelm Hohenzollern, brat króla Prus Fryderyka Wilhelma III, stworzyli romantyczny park krajobrazowy, do którego zostały włączone Starościńskie Skały. Z polecenia księcia Wilhelma w okolicy skał wykonano liczne ścieżki spacerowe a w skałach wykuto schody i zabezpieczono punkt widokowy poręczą. Miejsce to na cześć żony księcia Wilhelma nazywano "Mariannenfels" (Skała Marianny). Na skale została umieszczona nazwa z miedzianych liter. Po napisie pozostały słabo czytelne ślady. Najwyższą skałę ozdobiono 15 maja 1822 roku żeliwną figurą lwa (stąd na mapach często oznaczana ona jest jako Lwia Góra). W Gliwicach zostało odlanych sześć lwów według projektu Theodora Kalidego z pracowni prof. Christiana Daniela Raucha z Berlina. Rzeźba znajdowała się pod Starościńskimi Skałami jeszcze w latach 70. XX w., kiedy została strącona ze skalnej półki, w wyniku czego odlew pękł, a lew został pozbawiony ogona. Obecnie znajduje się w Złotnikach Lubańskich, przy drodze na zaporę Jeziora Złotnickiego (kolejne stoją w Gliwicach przed Willą Caro, jedną z siedzib muzeum w Gliwicach i przed Pałacem w Judytach; pozostałe znajdują się w Niemczech). Planowane jest przeniesienie rzeźby w pierwotne miejsce.
Turystyka.
Na szczyt góry prowadzi szlak turystyczny (niebieski) – fragment Europejskiego Szlaku E3 prowadzący z Trzcińska na Skalnik przez Wołek.
W rejonie szczytu góry po stronie północno-zachodniej znajduje się platforma widokowa, z której w kierunku południowo-zachodnim rozpościera się rozległa panorama Karkonoszy, Gór Izerskich, Gór Kaczawskich i Rudaw Janowickich.

</doc>
<doc id="1784048" url="https://pl.wikipedia.org/wiki?curid=1784048" title="Komitet Prymasowski">
Komitet Prymasowski



</doc>
<doc id="1784052" url="https://pl.wikipedia.org/wiki?curid=1784052" title="Rejon birczański">
Rejon birczański

Rejon birczański () – jednostka podziału administracyjnego Ukraińskiej Socjalistycznej Republiki Radzieckiej (rejon), należąca do obwodu drohobyckiego w latach 1939–1941 i 1944–1945.
Rejon birczański został utworzony 17 stycznia 1940 na podstawie dekretu Prezydium Rady Najwyższej USRR "o podziale na rejony zachodnich obwodów USRR". W obwodzie drohobyckim utworzono 30 rejonów, między innymi birczański.
Centrum rejonu była Bircza, tutaj umieszczono też bazę wojskową Armii Czerwonej, 92 Oddziału Pogranicznego NKWD. Rejon birczański przestał istnieć wraz z wybuchem wojny niemiecko-radzieckiej 22 czerwca 1941. Jego tereny weszły w skład Landkreis Przemysl dystryktu krakowskiego Generalnego Gubernatorstwa.
Rejon został odtworzony w sierpniu 1944, po zajęciu tych terenów przez Armię Czerwoną. Jednak już w marcu 1945 został przekazany Polsce, w związku z przygotowaniami do podpisania umowy granicznej pomiędzy Polską a ZSRR.

</doc>
<doc id="1784054" url="https://pl.wikipedia.org/wiki?curid=1784054" title="Elmer Diktonius">
Elmer Diktonius

Elmer Rafael Diktonius (ur. 20 stycznia 1896 w Helsinkach, zm. 23 września 1961 w Kauniainen) − fiński prozaik i poeta, piszący w języku szwedzkim, krytyk muzyczny i literacki oraz kompozytor.
Reprezentując fiński modernizm w twórczości korzystał także z wielu innych nurtów ideologicznych i literackich. Początkowo tworzył dosyć agresywną w swej wymowie poezję, w której ostro krytykował burżuazję oraz akademizm w sztuce i literaturze. Podkreślał jednocześnie swoje poparcie dla ludzi osamotnionych i zagubionych w rzeczywistości, jaka powstała po wojnie domowej (1918) m.in. w utworach: "„Twarde pieśni”" (1922), "„Węgiel”" (1927).

</doc>
<doc id="1784056" url="https://pl.wikipedia.org/wiki?curid=1784056" title="Great Southern Railway">
Great Southern Railway

Great Southern Railway (GSR) - australijski przewoźnik kolejowy będący operatorem trzech głównych połączeń transkontynentalnych w południowej części tego kraju: 
Ponadto do firmy należy luksusowy pociąg turystyczny The Southern Spirit, jeżdżący na różnych trasach.
Firma powstała w 1997 po tym, jak konsorcjum złożone z firm Serco, GB Railways i Macquarie Bank wygrało przetarg na zakup połączeń kolejowych obsługiwanych dotąd przez państwową firmę Australian National Railways. Od tego czasu struktura własnościowa GSR zmieniała się i aktualnie firma należy w całości do brytyjskiej grupy Serco.
Tabor GSR składa się wyłącznie z wagonów. Operatorem ciągnących je lokomotyw jest przewoźnik towarowy Pacific National.

</doc>
<doc id="1784057" url="https://pl.wikipedia.org/wiki?curid=1784057" title="Val Rendena">
Val Rendena

Val Rendena – rozległa dolina położona w północnych Włoszech, w regionie Trydent-Górna Adyga, w prowincji Trydent. Rozciąga się pomiędzy dwoma masywami Alp Retyckich będącymi częścią Alp Wschodnich. Na zachód i północ od doliny rozciąga się Grupa Adamella, a na wschód i południe Grupa Brenta. Dolina rozpoczyna się na południu jako odgałęzienie doliny Adygi, w okolicach miasta Tione di Trento, a na północy kończy się przełęczą Campo Carlo Magno położoną na wysokości 1681 m n.p.m.
W dolina administracyjnie podzielna jest pomiędzy 12 gmin, są to Pinzolo, Carisolo, Giustino, Massimeno, Caderzone, Strembo, Bocenago, Spiazzo, Pelugo, Vigo Rendena, Darè i Villa Rendena.
W północnej, najwyżej położonej części, przed przełęczą Campo Carlo Magno położona jest Madonna di Campiglio, znana jako letni kurort oraz ośrodek sportów zimowych.
Dnem doliny płynie rzeka Sarca, powstająca w miejscowości Carisolo, z połączenia dwóch dopływów Sarca di Campiglio z doliny głównej oraz Sarca di Genova z doliny bocznej Val Rendena. Sarca płynie do Jeziora Garda, gdzie po opuszczeniu jeziora zmienia nazwę na Mincio, będącego dopływem Padu.

</doc>
<doc id="1784058" url="https://pl.wikipedia.org/wiki?curid=1784058" title="Elmer Rafael Diktonius">
Elmer Rafael Diktonius



</doc>
<doc id="1784059" url="https://pl.wikipedia.org/wiki?curid=1784059" title="Michael Kuebler">
Michael Kuebler

Michael Kuebler (ur. 24 lipca 1982 w Salem) – amerykański koszykarz. Od 2006 występuje w Polsce (z wyjątkiem sezonu 2007/2008). Rozgrywki 2012/2013 rozpoczynał w barwach AZS Koszalin, jednak w trakcie sezonu kontrakt z nim został rozwiązany. Obecnie bez klubu.

</doc>
<doc id="1784063" url="https://pl.wikipedia.org/wiki?curid=1784063" title="Gediminas Navickas">
Gediminas Navickas

Gediminas Navickas (ur. 13 stycznia 1984 roku w Koszedarach) – litewski koszykarz. W sezonie 2008/2009 reprezentował barwy Politechniki Lwów (wystąpił w 50 meczach, średnio 9,6 punktu oraz 3,3 asysty w ciągu 25,1 minuty). Latem 2009 roku zatrudniony przez AZS Koszalin. Zwolniony w trakcie rozgrywek, po serii porażek zespołu.

</doc>
<doc id="1784064" url="https://pl.wikipedia.org/wiki?curid=1784064" title="Liśnica">
Liśnica

2 cieki wodne:

</doc>
<doc id="1784065" url="https://pl.wikipedia.org/wiki?curid=1784065" title="Cheik Tiote">
Cheik Tiote



</doc>
<doc id="1784068" url="https://pl.wikipedia.org/wiki?curid=1784068" title="Welcome To Rainbow">
Welcome To Rainbow



</doc>
<doc id="1784070" url="https://pl.wikipedia.org/wiki?curid=1784070" title="Zofia Trzcińska">
Zofia Trzcińska



</doc>
<doc id="1784071" url="https://pl.wikipedia.org/wiki?curid=1784071" title="Semovente da 47/32">
Semovente da 47/32



</doc>
<doc id="1784077" url="https://pl.wikipedia.org/wiki?curid=1784077" title="Gang Gang Dance">
Gang Gang Dance

Gang Gang Dance – eksperymentalna grupa muzyczna założona na Manhattanie, wydawana przez niezależną wytwórnię The Social Registry. Grupa zdobyła uznanie na nowojorskiej scenie indie rocka z powodu jej oryginalnego brzmienia.
Gang Gang Dance grał wspólnie z takimi zespołami jak Boredoms, Architecture in Helsinki, Sonic Youth, Spank Rock, Massive Attack, Animal Collective, Black Dice, TV on the Radio, i Battles.
W sierpniu 2008 Gang Gang Dance przewodził Brooklińskiej części 88 Boadrum. Ich czwarty album, "Saint Dymphna", został wydany 20 października 2008 przez The Social Registry w Ameryce Północnej i przez Warp Records w Europie i Australii. Album otrzymał pozytywne recenzje, "Fact Magazine" nazwał go nawet „najlepszym albumem, który usłyszeliśmy w tym roku”. W Polsce, serwis Screenagers.pl umieścił go na pierwszym miejscu listy najlepszych albumów 2008 roku.

</doc>
<doc id="1784082" url="https://pl.wikipedia.org/wiki?curid=1784082" title="Charles C. Stevenson">
Charles C. Stevenson



</doc>
<doc id="1784083" url="https://pl.wikipedia.org/wiki?curid=1784083" title="Predom EDA">
Predom EDA

Predom EDA, Zakłady Zmechanizowanego Sprzętu Domowego „Predom-EDA”, Zakłady Elektromechaniczne Eda w Poniatowej – obecnie nieistniejące polskie przedsiębiorstwo przemysłu elektromaszynowego działające w okresie PRL. Zakład znajdował się w Poniatowej. Przedsiębiorstwo zajmowało się produkcją sprzętu AGD m.in. pralek i sokowirówek. Należało do zjednoczenia przemysłu Predom.
Historia.
Budowę zakładów sprzętu łącznościowego i radiowego dla wojska w ramach Centralnego Okręgu Przemysłowego rozpoczęto w 1937 roku. Produkcja w zakładzie rozpoczęła się lipcu 1939 r. Dekretem rządu 22 lipca 1949 roku ogłoszono odbudowę i rozbudowę zakładów, które otrzymały nazwę Zakłady Wytwórcze Sprzętu Instalacyjnego jako filię zakładów w Bydgoszczy.
W dniach 14–15 lipca 1980 odbył się w zakładzie strajk.

</doc>
<doc id="1784085" url="https://pl.wikipedia.org/wiki?curid=1784085" title="Łukasz Wiśniewski (koszykarz)">
Łukasz Wiśniewski (koszykarz)

Łukasz Wiśniewski (ur. 7 grudnia 1984 w Toruniu) – polski koszykarz występujący na pozycjach rozgrywającego lub rzucającego obrońcy.
Życiorys.
Wiśniewski zaczynał karierę w rodzinnym Toruniu w 2000 roku. W latach 2006-2008 występował w PLK w barwach Polpaku Świecie oraz Czarnych Słupsk, jednak był tam tylko głębokim rezerwowym. W sezonie 2008/09 występował w I lidze w barwach Zastalu Zielona Góra. Był wtedy jednym z najlepszych strzelców na zapleczu ekstraklasy. W 2009 roku wziął udział w specjalnym campie organizowanym przez AZS Koszalin. 28 sierpnia 2009 roku podpisał kontrakt z AZS Koszalin. 15 grudnia kontrakt rozwiązano, a Wiśniewski przeniósł się do Polpharmy. W barwach koszalińskiego zespołu zagrał 11 spotkań (średnio 5,7 punktu). W sezonie 2010/11 grał w PBG Basket Poznań, a od 2011 w Treflu Sopot. W sezonie 2012/13 ponownie założył trykot koszalińskiego AZS-u. Od 2013 roku, bronił barw PGE Turowa Zgorzelec, z którym w sezonie 2013/14 zdobył mistrzostwo Polski. W styczniu 2015 roku został zawodnikiem WKS Śląsk Wrocław.
W lipcu 2015 roku związał się umową z zespołem Polski Cukier Toruń.
27 listopada 2019 dołączył do BM Slam Stali Ostrów Wielkopolski.
26 sierpnia 2020 zakończył oficjalnie karierę sportową.

</doc>
<doc id="1784086" url="https://pl.wikipedia.org/wiki?curid=1784086" title="Zofia Komeda Trzcińska">
Zofia Komeda Trzcińska



</doc>
<doc id="1784087" url="https://pl.wikipedia.org/wiki?curid=1784087" title="Zofia Komeda">
Zofia Komeda



</doc>
<doc id="1784091" url="https://pl.wikipedia.org/wiki?curid=1784091" title="Hjálmar Jónsson">
Hjálmar Jónsson

Hjálmar Jónsson (ur. 29 lipca 1980 w Egilsstaðir) – islandzki piłkarz występujący na pozycji obrońcy. Obecnie jest zawodnikiem klubu IFK Göteborg.
Kariera klubowa.
Jónsson zawodową karierę rozpoczynał w sezonie 2000 w klubie islandzkiej ekstraklasy - ÍBK Keflavík. Od czasu debiutu był tam podstawowym graczem. W ciągu dwóch sezonów zagrał tam w 32 ligowych meczach i strzelił w nich 4 gole. W 2002 roku podpisał kontrakt ze szwedzkim IFK Göteborg. W pierwszej lidze szwedzkiej zadebiutował 22 kwietnia 2002 w przegranym 1:2 meczu z IF Elfsborg. W sezonie 2004 dotarł z klubem do finału Pucharu Szwecji, jednak IFK przegrało tam 1:3 z Djurgårdens IF. W sezonie 2005 Jónsson wywalczył wraz z zespołem wicemistrzostwo Szwecji. 16 lipca 2006 w wygranym 4:1 meczu z Halmstads BK zdobył pierwszą bramkę w trakcie gry w szwedzkiej ekstraklasie. W sezonie 2007 zdobył z klubem mistrzostwo Szwecji. W tym samym sezonie wystąpił z nim w finale Pucharu Szwecji, jednak IFK zostało tam pokonano 3:0 przez Kalmar FF. W sezonach 2008, 2012/2013 oraz 2014/2015 Jónsson wygrał z drużyną Puchar Szwecji. W sezonie 2008 zdobył z drużyną Superpuchar Szwecji.
Kariera reprezentacyjna.
W reprezentacji Islandii Jónsson zadebiutował w 8 stycznia 2002 roku w bezbramkowo zremisowanym towarzyskim meczu z Kuwejtem. Potem był uczestnikiem eliminacji do Mistrzostw Europy 2004 oraz Mistrzostw Świata 2006, jednak oba turnieje jego reprezentacja nie awansowała.

</doc>
<doc id="1784094" url="https://pl.wikipedia.org/wiki?curid=1784094" title="Kapsztad">
Kapsztad

Kapsztad (, wym. ; ; , wym. ) – najstarsze i jedno z największych pod względem liczby mieszkańców miasto w Południowej Afryce, legislacyjna stolica tego kraju oraz Prowincji Przylądkowej Zachodniej. Liczy ok. 4 mln mieszkańców, z czego ok. 45% stanowią Koloredzi, 17% stanowi ludność biała, a 35% to czarni Afrykanie i Azjaci (Hindusi, Chińczycy).
Dystrykt metropolitalny City of Cape Town, pokrywający się w dużym stopniu z aglomeracją kapsztadzką, zamieszkuje ponad 4,4 miliona mieszkańców i jest drugim co do liczby ludności w kraju.
Miasto położone jest nad Zatoką Stołową (afr. "Tafelbaai"), na północ od Przylądka Dobrej Nadziei i False Bay ("Valsbaai" „Fałszywa Zatoka”), u podnóża Góry Stołowej ("Tafelberg", 1087 m n.p.m.).
Historia.
Kapsztad (Cape Town) został założony w roku 1652 przez Holenderską Kompanię Wschodnioindyjską jako stacja zaopatrzenia dla okrętów Kompanii w drodze do posiadłości w Azji. Miejsce zostało wybrane z powodu położenia w zatoce, co czyniło Kapsztad miejscem spokojnej przystani w osłonięciu od silnych wiatrów. Morze wokół Kapsztadu miało złą sławę wśród żeglarzy i było nazywane Przylądkiem Sztormów.
Pierwszy Europejczyk osiedlił się w Kapsztadzie 6 kwietnia 1652. Kapsztad jest najstarszym miastem w Afryce Południowej.
W latach 1666–1679 wybudowano Zamek Dobrej Nadziei – najstarszy zachowany do dziś budynek w mieście.
Osadnicy holenderscy usunęli tubylców, a w ich miejsce sprowadzili do pracy niewolników z Azji. Na początku XIX wieku, w roku 1806, Kapsztad został zdobyty przez Brytyjczyków. W późniejszym okresie port był ważnym tranzytowym i strategicznym miejscem. Również w czasie wojny burskiej w latach 1899–1902 spełniał zadanie bazy wojsk brytyjskich.
3 grudnia 1967 w kapsztadzkiej klinice Grooteschuur zostało po raz pierwszy na świecie przeszczepione ludzkie serce. Dokonał tego kardiochirurg dr Christiaan Barnard.
W 2010 roku Kapsztad był jednym z gospodarzy mistrzostw świata w piłce nożnej.
Demografia.
Kapsztad jest miastem wielojęzycznym. Głównymi językami są: angielski (68%), afrikaans (23%), i xhosa (3%).
Religiami wyznawanymi są chrześcijaństwo (76,6%), islam (9,7%), judaizm (0,5%), hinduizm (0,2%). 10,7% ludności miasta to ateiści.
Gospodarka.
Miasto jest ważnym ośrodkiem przemysłowym i handlowym.
Transport.
Do miasta prowadzi droga krajowa nr 7 od granicy z Namibią. Zaczynają się w nim także drogi krajowe nr 2 przez Port Elizabeth i Durban do Ermelo oraz nr 1 przez Bloemfontein, Johannesburg, Pretorię i Polokwane do granicy z Zimbabwe.
Kapsztad pozostaje ważnym portem handlowym, posiada również międzynarodowy port lotniczy (CPT).
Bezpieczeństwo.
W 2021 roku ze współczynnikiem zabójstw 75,0 na 100 tys. mieszkańców, zostało uznane najbardziej niebezpiecznym miastem Afryki, wyprzedzając nawet Mogadiszu. 

</doc>
<doc id="1784095" url="https://pl.wikipedia.org/wiki?curid=1784095" title="Falkenstein/Harz">
Falkenstein/Harz

Falkenstein/Harz – miasto w Niemczech, w kraju związkowym Saksonia-Anhalt, w powiecie Harz. Powstało 1 stycznia 2002 r. w wyniku połączenia miasta Ermsleben z sześcioma gminami: Endorf, Meisdorf, Neuplatendorf, Pansfelde, Reinstedt oraz Wieserode. Leży ok. 10 km na zachód od Aschersleben.

</doc>
<doc id="1784098" url="https://pl.wikipedia.org/wiki?curid=1784098" title="Mistrzostwa Polski w Podnoszeniu Ciężarów Mężczyzn 2009">
Mistrzostwa Polski w Podnoszeniu Ciężarów Mężczyzn 2009

79. edycja Mistrzostw Polski w podnoszeniu ciężarów mężczyzn odbyła się w dniach 19-20 września 2009 roku w Polkowicach. 
W imprezie nie wystartował Szymon Kołecki, który kilka dni wcześniej poddał się operacji stawu kolanowego i jego rehabilitacja będzie trwała kilka miesięcy. Bracia Dołęgowie zdominowali rywalizację podczas 79. mistrzostw Polski w podnoszeniu ciężarów rozegranych w Polkowicach. Startowało trzech przedstawicieli rodu i wszyscy wywalczyli medale.

</doc>
<doc id="1784102" url="https://pl.wikipedia.org/wiki?curid=1784102" title="Landkreis Drohobycz">
Landkreis Drohobycz

Powiat Drohobycz (niem. Landkreis Drohobycz, Kreishauptmannschaft Drohobycz, pol. "powiat drohobycki") – jednostka podziału administracyjnego Generalnego Gubernatorstwa, wchodząca w skład dystryktu galicyjskiego.
Tereny obwodu drohobyckiego zostały zajęte przez wojska niemieckie około 30 czerwca 1941. Niemieckie władze wojskowe sprawowały władzę do 5 sierpnia 1941, kiedy to utworzono Landkreis Drohobycz. Jego kreislandwirtem był Eberhard Helmrich.
Landkreis istniał do sierpnia 1944, do zajęcia jego terenów przez Armię Czerwoną.

</doc>
<doc id="1784103" url="https://pl.wikipedia.org/wiki?curid=1784103" title="Louis Clarke">
Louis Clarke

Louis Alfred "Pinky" Clarke (ur. 23 listopada 1901 w Statesville w Karolinie Północnej, zm. 24 lutego 1977 w Fishkill w stanie Nowy Jork) – amerykański lekkoatleta sprinter, mistrz olimpijski z 1924 z Paryża.
W 1922 został mistrzem Stanów Zjednoczonych (AAU) juniorów w biegu na 220 jardów. W 1923, jako student Uniwersytetu Johnsa Hopkinsa, został akademickim mistrzem USA (NCAA) w biegu na 100 jardów. W 1924 ustanowił halowy rekord świata na 100 jardów wynikiem 9,8 s. 
Na igrzyskach olimpijskich w 1924 w Paryżu biegł na 2. zmianie sztafety 4 × 100 metrów, która zdobyła złoty medal, w półfinale ustanowiła rekord świata wynikiem 41,0 s, a w finale wyrównała to osiągnięcie (w składzie: Loren Murchison, Louis Clarke, Frank Hussey i Alfred LeConey).

</doc>
<doc id="1784112" url="https://pl.wikipedia.org/wiki?curid=1784112" title="Schirmer">
Schirmer

Znane postaci noszące nazwisko Schirmer:
Polacy
Niemcy
Zobacz też

</doc>
<doc id="1784114" url="https://pl.wikipedia.org/wiki?curid=1784114" title="Don Pope">
Don Pope

Don Pope (ur. 10 stycznia 1972) – amerykański zawodnik futbolu amerykańskiego i strongman.
Jeden z najlepszych amerykańskich siłaczy. Drugi Wicemistrz Świata Strongman 2006.
Życiorys.
Don Pope wziął udział czterokrotnie w indywidualnych Mistrzostwach Świata Strongman, w latach 2003, 2005, 2006 i 2007. W Mistrzostwach Świata Strongman 2003 nie zakwalifikował się do finału.
Mieszka w Fairview Park (Ohio). Żonaty z Chrissy.
Wymiary:
Rekordy życiowe:

</doc>
<doc id="1784115" url="https://pl.wikipedia.org/wiki?curid=1784115" title="Sulennis Piña Vega">
Sulennis Piña Vega

Sulennis Piña Vega (ur. 8 stycznia 1981) – kubańska szachistka, arcymistrzyni od 2002 roku.
Kariera szachowa.
W 1998 r. podzieliła V m. w mistrzostwach w mistrzostwa świata juniorek do 18 lat, rozegranych w Oropesa del Mar. W 2000 r. zajęła II m. (za Luisem Valdesem) w turnieju "Mix" memoriału José Raúla Capablanki w Varadero. W 2001 r. zdobyła w Meridzie tytuł mistrzyni Ameryki i awansowała do rozegranego w Moskwie pucharowego turnieju o mistrzostwo świata, w którym w I rundzie przegrała z Xu Yuanyuan. W tym samym roku podzieliła II m. (za Coriną Peptan, wspólnie z Marthą Fierro Baquero) w kołowym turnieju w Benasque. W 2002 i 2004 r. odniosła sukcesy w dwóch turniejach "Mix" memoriałów José Raúla Capablanki, w pierwszym przypadku dzieląc II m. (za Oswaldo Zambraną), a w drugim – samodzielnie zwyciężając (oba turnieje zostały rozegrane w Hawanie). W 2003 r. zajęła II m. (za Rusudan Goletiani) w kolejnych mistrzostwach Ameryki, rozegranych w San Cristóbal, natomiast w 2005 r. w Gwatemali zdobyła złoty medal tych rozgrywek. Sukces ten zagwarantował jej udział w rozegranych w Jekaterynburgu kolejnych mistrzostwach świata, jednak w I rundzie tego turnieju przegrała z Jekatierinę Kowalewską i odpadła z dalszej rywalizacji. W 2006 r. zdobyła w San Salvadorze tytuł mistrzyni państw panamerykańskich.
W latach 2000–2010 sześciokrotnie (w tym raz na I szachownicy) reprezentowała narodowe barwy na szachowych olimpiadach.
Najwyższy ranking w karierze osiągnęła 1 stycznia 2002 r., z wynikiem 2371 punktów zajmowała wówczas 63. miejsce na światowej liście FIDE oraz 1. wśród kubańskich szachistek.

</doc>
<doc id="1784118" url="https://pl.wikipedia.org/wiki?curid=1784118" title="Jeorjos Papanikolau">
Jeorjos Papanikolau



</doc>
<doc id="1784127" url="https://pl.wikipedia.org/wiki?curid=1784127" title="Sulennis Pina Vega">
Sulennis Pina Vega



</doc>
<doc id="1784134" url="https://pl.wikipedia.org/wiki?curid=1784134" title="Tramwaje w Barnaule">
Tramwaje w Barnaule

Sieć tramwajowa w Barnaule – system komunikacji tramwajowej w Barnaule uruchomiony w 1948.
Sieć liczy obecnie 10 linii tramwajowych, codziennie 250 tys. ludzi przejeżdża barnaulskimi tramwajami. Miejskie tramwaje stacjonują w dwóch zajezdniach, trzecią zajezdnię zamknięto w 2006.
Historia.
Po raz pierwszy pomysł tramwajów w Barnaule pojawił się w 1911. Wtedy konsulat Stanów Zjednoczonych w Moskwie zwrócił się z prośbą o pozwolenie na budowę sieci tramwajowej w Barnaule, jednak kryzys i wybuch I wojny światowej pokrzyżował te plany.
9 marca 1946 Józef Stalin podpisał pozwolenie na budowę 1 linii tramwajowej w Barnaule. 7 listopada 1948 uruchomiono linię nr 1, w następnych latach uruchamiano kolejne linie, system tramwajowy bardzo się rozwinął. W latach 90. XX wieku sprowadzono nowe wozy KTM-8. W planach jest budowa kilku nowych linii tramwajowych.
Linie tramwajowe.
Według stanu z 7 listopada 2017 r. w Barnaule kursowały następujące linie tramwajowe:
Tabor.
Podstawę taboru w Barnaule liczącego 251 wagonów stanowią tramwaje produkcji czeskiej: Tatra T3SU i Tatra T6B5 uzupełnieniem tych tramwajów jest wagon LWS-2005 (71-152). Tramwaj LWS-2005 jest to częściowo niskopodłogowy, dwuczłonowy wagon produkcji zakładów PTMZ z Petersburgu. Liczebność wagonów poszczególnych typów:

</doc>
<doc id="1784135" url="https://pl.wikipedia.org/wiki?curid=1784135" title="Koszatnica">
Koszatnica



</doc>
<doc id="1784137" url="https://pl.wikipedia.org/wiki?curid=1784137" title="Osiedle Millenium">
Osiedle Millenium



</doc>
<doc id="1784138" url="https://pl.wikipedia.org/wiki?curid=1784138" title="Marije Cornelissen">
Marije Cornelissen

Marije Cornelissen (ur. 9 marca 1974 w Leeuwarderadeel) – holenderska polityk, posłanka do Parlamentu Europejskiego VII kadencji.
Życiorys.
Ukończyła studia z zakresu stosunków międzynarodowych na Uniwersytecie w Utrechcie. W latach 90. zaangażowała się w działalność polityczną w ramach Zielonej Lewicy. Pełniła funkcję asystentki eurodeputowanej Nel van Dijk ds. praw kobiet. Była także zatrudniona w biurze Europejskiej Partii Zielonych, zajmowała się koordynacją współpracy między partiami zielonych z wschodniej i zachodniej Europy. Od 2002 do 2003 była sekretarzem ds. międzynarodowych swojego ugrupowania, organizując manifestacje przeciwko wojnie w Iraku. Do 2009 pracowała w biurze przeciwdziałania dyskryminacji w prowincji Holandia Północna.
W 2004 kandydowała bezskutecznie do Europarlamentu. W wyborach w 2009 wystartowała ponownie, tym razem z trzeciego miejsca listy wyborczej GroenLinks. Po uzyskaniu mandatu w Parlamencie Europejskim VII kadencji przystąpiła do grupy Zielonych i Wolnego Sojuszu Europejskiego (jako jej wiceprzewodnicząca), a także do Komisji Zatrudnienia i Spraw Socjalnych oraz Komisji Praw Kobiet i Równouprawnienia.

</doc>
<doc id="1784145" url="https://pl.wikipedia.org/wiki?curid=1784145" title="Zawody Przyjaźni 1984">
Zawody Przyjaźni 1984



</doc>
<doc id="1784151" url="https://pl.wikipedia.org/wiki?curid=1784151" title="Judith Sargentini">
Judith Sargentini

Judith Sargentini (ur. 13 marca 1974 w Amsterdamie) – holenderska polityk, posłanka do Parlamentu Europejskiego VII i VIII kadencji.
Życiorys.
Studiowała historię na Uniwersytecie Amsterdamskim. W latach 90. rozpoczęła działalność polityczną, najpierw w ramach młodzieżówki przy Pacyfistycznej Partii Socjalistycznej, następnie w DWARS – organizacji młodych przy Zielonej Lewicy. Pracowała zawodowo w różnych organizacjach pozarządowych, zajmując się sprawami zrównoważonego rozwoju. Od 2002 do 2009 zasiadała w radzie miejskiej Amsterdamu.
W wyborach w 2009 wystartowała do Parlamentu Europejskiego, jako liderka listy wyborczej GroenLinks. Po uzyskaniu mandatu eurodeputowanej VII kadencji przystąpiła do grupy Zielonych i Wolnego Sojuszu Europejskiego, a także do Komisji Wolności Obywatelskich, Sprawiedliwości i Spraw Wewnętrznych. W 2014 z powodzeniem ubiegała się o reelekcję.

</doc>
<doc id="1784153" url="https://pl.wikipedia.org/wiki?curid=1784153" title="Constantin I. Gulian">
Constantin I. Gulian

Constantin Ionescu Gulian (ur. 22 kwietnia 1914 w Bukareszcie - zm. 21 sierpnia 2011) - rumuński filozof marksistowski, od 1955 członek Prezydium Akademii Rumuńskiej.
Życiorys.
Współzałożyciel w 1945 r. Akademii Ştefana Gheorghiu - wyższej uczelni kształcącej kadry Rumuńskiej Partii Komunistycznej w dziedzinach społeczno-politycznych, administracyjnych i agitacyjno-propagandowych.
Jego działalność filozoficzna datuje się od 1946 i koncentruje się na problemach etyki, antropologii, socjologii, filozofii kultury i historii filozofii. Pełnił funkcje kierownika katedry filozofii na Uniwersytecie w Bukareszcie i był wieloletnim dyrektorem jego Instytutu Filozofii. Uchodził za jednego z wybitniejszych marksistowskich znawców filozofii G. W. F. Hegla.
Jego prace wydawane były w Związku Radzieckim, Niemieckiej Republice Federalnej, Austrii, Francji, Hiszpanii, Portugalii, Meksyku i Brazylii.

</doc>
<doc id="1784155" url="https://pl.wikipedia.org/wiki?curid=1784155" title="St.Jude">
St.Jude

St. Jude – debiutancki album studyjny brytyjskiego zespołu The Courteeners, który został wydany 7 kwietnia 2008 roku. Dodatkowo do albumu dołączono drugą płytę z dziewięcioma utworami w wersji akustycznej i oryginalnej. Wśród nich jest utwór "Acrylic", który znalazł się na EP-ce "Here Come The Young Men". Album zawiera 5 singli - „Acrylic”, „Cavorting”, „What Took You So Long?”, „Not Nineteen Forever” oraz utwór „No You Didn't, No You Don"t”.

</doc>
<doc id="1784156" url="https://pl.wikipedia.org/wiki?curid=1784156" title="Kazimierz Schirmer">
Kazimierz Schirmer

Kazimierz Eugeniusz Schirmer (ur. 3 stycznia 1889 we Lwowie, zm. 28 grudnia 1938) – major artylerii Wojska Polskiego.
Życiorys.
Urodził się 3 stycznia 1889 we Lwowie jako syn Józefa. W czasie I wojny światowej walczył w szeregach cesarskiej i królewskiej armii. 1 stycznia 1916 roku został mianowany podporucznikiem rezerwy artylerii. W 1917 roku pełnił służbę w pułku artylerii polowej nr 4 K (niem. "Feldartillerieregiment Nr 4 K").
Uczestnik obrony Lwowa oraz wojny z Ukraińcami i bolszewikami w latach 1918–1920. Dowodził baterią w 4 pułku artylerii ciężkiej, który przemianowany został w 5 pułk artylerii ciężkiej, a następnie w 5 dywizjon artylerii ciężkiej by ostatecznie, w 1921, wejść w skład 6 pułku artylerii ciężkiej we Lwowie. 
3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 129. lokatą w korpusie oficerów artylerii. W 1923 roku dowodził II dywizjonem 6 pułku artylerii ciężkiej. W tym samym roku został przeniesiony do Rezerwy Oficerów Sztabowych Okręgu Korpusu Nr VI. Z dniem 1 marca 1924 roku został przydzielony do dyspozycji 10 pułku artylerii polowej w Łodzi, jako oficer nadetatowy. 30 czerwca tego roku, na własną prośbę, został przeniesiony do rezerwy i przydzielony w rezerwie do 6 pułku artylerii ciężkiej. W 1934 roku pozostawał w ewidencji Powiatowej Komendy Uzupełnień Lwów Miasto. Posiadał przydział do Oficerskiej Kadry Okręgowej Nr VI.
Zmarł 28 grudnia 1938 roku. Pochowany na Cmentarzu Łyczakowskim we Lwowie.

</doc>
<doc id="1784157" url="https://pl.wikipedia.org/wiki?curid=1784157" title="Walter Mahlendorf">
Walter Mahlendorf

Walter Mahlendorf (ur. 4 stycznia 1935 w Sarstedt) – niemiecki lekkoatleta, sprinter, mistrz olimpijski i mistrz Europy. W czasie swojej kariery reprezentował Republikę Federalną Niemiec.
Mahlendorf odnosił największe sukcesy w sztafecie 4 × 100 metrów. Na mistrzostwach Europy w 1958 w Sztokholmie zwyciężył w tej konkurencji wraz z kolegami z RFN (sztafeta biegła w składzie: Mahlendorf, Armin Hary, Heinz Fütterer i Manfred Germar), osiągając czas 40,2 s).
Na igrzyskach olimpijskich w 1960 w Rzymie startował we wspólnej reprezentacji olimpijskiej obu państw niemieckich. Został mistrzem olimpijskim w sztafecie 4 × 100 metrów (bieg finałowy wygrała sztafeta Stanów Zjednoczonych, ale została zdyskwalifikowana za przekroczenie strefy zmian). Wraz z Mahlendorfem (który startował na 3. zmianie) w sztafecie biegli Bernd Cullmann, Armin Hary i Martin Lauer. Wyrównali oni rekord świata wynikiem 39,5 s. Mahlendorf startował na tych igrzyskach także w biegu na 100 metrów, ale odpadł w przedbiegach.
Nigdy nie zdobył mistrzostwa lekkoatletycznego RFN, ale był wicemistrzem w biegu na 200 metrów w 1959 oraz brązowym medalistą w biegu na 100 metrów w 1960. Był również halowym wicemistrzem RFN w biegu na 60 metrów w 1957 i 1958

</doc>
<doc id="1784158" url="https://pl.wikipedia.org/wiki?curid=1784158" title="Komisje szpitalne">
Komisje szpitalne

Komisje szpitalne – instytucje pomocy społecznej, powołane w 1775, przez Sejm rozbiorowy, osobno dla Korony i Litwy, na mocy tzw. "Konstytucji szpitalnej". Zwano je też "Komisjami nad Szpitalami".
Zajmowały się zakładaniem szpitali, przytułków, domów starców, reformą służby zdrowia, powoływaniem lekarzy, aptekarzy, organizowaniem pomocy dla inwalidów, zwalczaniem żebractwa, zapobieganiem epidemiom i sprawami dobroczynności. Planowano w każdym województwie utworzyć przynajmniej jeden szpital generalny, który miałby przyjmować osoby niezdolne do pracy, sieroty, kobiety ciężarne i chorych.
Z braku funduszy ich uprawnienia przekazano w 1780 komisjom dobrego porządku. Z powodu krótkiego okresu działania trudno jest ocenić faktyczny dorobek komisji.

</doc>
<doc id="1784160" url="https://pl.wikipedia.org/wiki?curid=1784160" title="Didier Ya Konan">
Didier Ya Konan

Didier Ya Konan (ur. 25 lutego 1984 w Abidżanie) – piłkarz z Wybrzeża Kości Słoniowej grający na pozycji napastnika.
Kariera klubowa.
Karierę piłkarską rozpoczął w klubie Olympic Sport Abodo. W 2003 roku przeszedł do jednego z najbardziej utytułowanych klubów w kraju, ASEC Mimosas i wtedy też zadebiutował w jego barwach w iworyjskiej Premiere Division. W tym samym roku wywalczył z ASEC mistrzostwo Wybrzeża Kości Słoniowej, a także zdobył Puchar Wybrzeża Kości Słoniowej. W latach 2004–2006 ponownie zostawał mistrzem kraju, a w 2005 roku po raz drugi zdobywcą krajowego pucharu.
Na początku 2007 roku przeszedł do norweskiego Rosenborga Trondheim, z którym podpisał trzyletni kontrakt. W norweskiej Tippeligaen zadebiutował 9 kwietnia 2007 roku w zremisowanym 1:1 wyjazdowym spotkaniu z Vikingiem. Od czasu debiutu był podstawowym zawodnikiem Rosenborga. Jesienią 2007 wystąpił z nim w fazie grupowej Ligi Mistrzów. W Rosenborgu grał do lata 2009 roku. Łącznie w barwach tego klubu rozegrał 50 meczów i strzelił 13 goli.
W sierpniu 2009 roku został piłkarzem niemieckiego Hannoveru 96. Kosztował 550 tysięcy euro i podpisał z tym klubem trzyletnią umowę. W Bundeslidze swój debiut zanotował 15 sierpnia 2009 roku w meczu z 1. FSV Mainz 05 (1:1). 19 września 2009 roku strzelił pierwszego gola na niemieckich boiskach – w spotkaniu z Borussią Dortmund (1:1).
W 2014 roku Konan Ya przeszedł do klubu Ittihad FC. W 2015 wrócił do Hannoveru, a następnie trafił do zespołu Fortuna Düsseldorf.
Kariera reprezentacyjna.
W reprezentacji Wybrzeża Kości Słoniowej Konan Ya zadebiutował 8 października 2006 roku w wygranym 5:0 meczu eliminacji do Pucharu Narodów Afryki 2008 z Gabonem.

</doc>
<doc id="1784161" url="https://pl.wikipedia.org/wiki?curid=1784161" title="Piłodziobek">
Piłodziobek

Piłodziobek, włócznik piłodzioby ("Ramphodon naevius") – gatunek małego ptaka z rodziny kolibrowatych (Trochilidae), podrodziny pustelników. Występuje w południowo-wschodniej Brazylii.

</doc>
<doc id="1784163" url="https://pl.wikipedia.org/wiki?curid=1784163" title="Ramphodon naevius">
Ramphodon naevius



</doc>
<doc id="1784164" url="https://pl.wikipedia.org/wiki?curid=1784164" title="Ramphodon">
Ramphodon



</doc>
<doc id="1784168" url="https://pl.wikipedia.org/wiki?curid=1784168" title="Atanasios Plewris">
Atanasios Plewris

Atanasios (Tanos) Plewris, gr. Αθανάσιος (Θάνος) Πλεύρης (ur. 21 maja 1977 w Atenach) – grecki prawnik i polityk, deputowany krajowy, w 2009 poseł do Parlamentu Europejskiego, od 2021 minister zdrowia.
Życiorys.
Syn Konstandinosa Plewrisa, związanego ze skrajną prawicą pisarza, negującego Holocaust.
Atanasios Plewris ukończył studia prawnicze na Uniwersytecie Ateńskim, kształcił się też na Uniwersytecie w Heidelbergu. Uzyskał następnie stopień doktora w zakresie nauk prawnych. Praktykował jako adwokat. Odciął się publicznie od poglądów swojego ojca, bronił go jednak w procesie karnym dotyczącym publicznych wystąpień Konstandinosa Plewrisa. Od 2007 do 2009 sprawował mandat deputowanego do Parlamentu Hellenów z ramienia Ludowego Zgromadzenia Prawosławnego.
W wyborach w 2009 został wybrany do Parlamentu Europejskiego. Przystąpił do nowej grupy pod nazwą Europa Wolności i Demokracji, a także do Komisji Petycji oraz Komisji Spraw Zagranicznych.
Odszedł z Europarlamentu w październiku 2009 po wyborach krajowych i objęciu mandatu deputowanego do Parlamentu Hellenów, którego nie utrzymał w 2012. W tym samym roku przeszedł z LAOS-u do Nowej Demokracji. Bez powodzenia kandydował następnie do parlamentu, mandat poselski objął w listopadzie 2014. Do Parlamentu Hellenów powrócił po kilkuletniej przerwie w 2019.
W sierpniu 2021 premier Kiriakos Mitsotakis powierzył mu funkcję ministra zdrowia.

</doc>
<doc id="1784170" url="https://pl.wikipedia.org/wiki?curid=1784170" title="InsomniacsDream">
InsomniacsDream

InsomniacsDream – pierwszy album studyjny kwartetu jazzowego Gutbucket. Album nagrany w listopadzie 2000 roku, zawiera 11 utworów w stylice jazzu, punk-jazzu i rocka. Płyta nagrana w składzie:

</doc>
<doc id="1784171" url="https://pl.wikipedia.org/wiki?curid=1784171" title="Pustelnik hakodzioby">
Pustelnik hakodzioby

Pustelnik hakodzioby ("Glaucis dohrnii") – gatunek małego ptaka z rodziny kolibrowatych (Trochilidae), występującego jedynie w południowo-wschodniej Brazylii. Nie wyróżnia się podgatunków. Narażony na wyginięcie.

</doc>
<doc id="1784172" url="https://pl.wikipedia.org/wiki?curid=1784172" title="Glaucis dohrnii">
Glaucis dohrnii



</doc>
<doc id="1784175" url="https://pl.wikipedia.org/wiki?curid=1784175" title="Mārtiņš Perts">
Mārtiņš Perts

Mārtiņš Perts (ur. 8 sierpnia 1946 w Rydze) – łotewski prawnik, wykładowca i dyplomata, ambasador w Polsce (1992–1997), Włoszech (1997–2002), Hiszpanii (2004–2008) i Izraelu (2008–2013).
Życiorys.
Ukończył studia prawnicze na Uniwersytecie Łotewskim, po czym pracował na Wydziale Prawa macierzystej uczelni jako starszy wykładowca. W 1991 podjął pracę w nowo utworzonym Ministerstwie Spraw Zagranicznych Republiki Łotewskiej. Rok później mianowano go pierwszym od 1939 przedstawicielem dyplomatycznym Łotwy w Polsce. Funkcję ambasadora w Warszawie pełnił do 1997. W tym samym roku został odznaczony Krzyżem Komandorskim Orderu Zasługi RP. W 1997 uzyskał nominację na ambasadora nierezydującego w Bułgarii.
W latach 1997–2002 pełnił obowiązki ambasadora we Włoszech (akredytowany również w: Grecji, San Marino i na Malcie). Był również stałym przedstawicielem Łotwy przy FAO. Po powrocie do kraju stanął na czele Protokołu Dyplomatycznego Republiki Łotewskiej. W latach 2004–2008 był przedstawicielem Łotwy w Hiszpanii.
Od 2008 do 2013 był ambasadorem w Izraelu, po czym udał się na emeryturę.
Odznaczony Krzyżem Komandorskim Orderu Zasługi Rzeczypospolitej Polskiej (1997).

</doc>
<doc id="1784176" url="https://pl.wikipedia.org/wiki?curid=1784176" title="Martins Perts">
Martins Perts



</doc>
<doc id="1784179" url="https://pl.wikipedia.org/wiki?curid=1784179" title="Efraín Ríos Montt">
Efraín Ríos Montt

José Efraín Ríos Montt (ur. 16 czerwca 1926 w Huehuetenango, zm. 1 kwietnia 2018 w Gwatemali) – gwatemalski wojskowy i polityk, prezydent Gwatemali od 23 marca 1982 do 8 sierpnia 1983.
Życiorys.
Urodził się w 1926 roku w Huehuetenango. W latach 1943–1974 służył w wojsku, wystąpił ze służby, by wziąć udział w wyborach prezydenckich jako kandydat Narodowego Frontu Opozycyjnego (FNO). Wybory ostatecznie przyniosły zwycięstwo Kjellowi Laugerudowi. Montt powrócił wówczas do służby w wojsku i w latach 1974–1978 pełnił funkcję attaché wojskowego w Madrycie. W 1978 roku wstąpił do zielonoświątkowego Kościoła Słowa i poświęcił się pracy kaznodziei.
23 marca 1982 Ríos powrócił na arenę polityczną po obaleniu prezydenta Fernanda Romea Lucasa Garcii. Wszedł wówczas w skład trzyosobowej junty wojskowej, która przejęła władzę w kraju. Początkowo objął stanowisko ministra obrony, w czerwcu 1982 roku ogłosił się prezydentem i zwierzchnikiem sił zbrojnych. Po objęciu władzy Ríos Montt zaczął stosować politykę terroru. Wprowadził karę śmierci za drobne nawet przestępstwa, obsadzał stanowiska administracji lokalnej swoimi zwolennikami oraz sprawował rządy za pomocą dekretów. Równocześnie przystąpił do realizacji programu „fasola i karabiny” ("frijoles y fusiles"), który polegał na przesiedleniu tysięcy ludzi do nowych wiosek i zmuszania ich do udziału w patrolach wojskowych. W walce z lewicową partyzantką stosował taktykę spalonej ziemi. 8 sierpnia 1983 został obalony w wyniku zamachu stanu przez generała Mejíę Victoresa, który sam objął władzę. Reżim Montta jest odpowiedzialny za największe ludobójstwo w historii 36-letniej wojny domowej, która pochłonęła 200 tys. ofiar, w większości ludności majowskiej.
Do polityki próbował powrócić w 1989 roku, kiedy to koalicja partii prawicowych wysunęła jego kandydaturę w wyborach prezydenckich. Sąd odmówił jednak rejestracji jego kandydatury z powodu udziału w zamachu stanu z 1982 roku. 27 stycznia 2012 został formalnie oskarżony o ludobójstwo i zbrodnie przeciw ludzkości popełnione podczas wojny domowej w latach 1960–1996. 10 maja 2013 został skazany na 80 lat więzienia za ludobójstwo.
Efraín Ríos Montt zmarł w mieście Gwatemala 1 kwietnia 2018 na atak serca w wieku 91 lat. Ríos Montt pozostaje jedną z najbardziej kontrowersyjnych postaci we współczesnej historii Gwatemali.

</doc>
<doc id="1784182" url="https://pl.wikipedia.org/wiki?curid=1784182" title="KK Buducnost">
KK Buducnost



</doc>
<doc id="1784183" url="https://pl.wikipedia.org/wiki?curid=1784183" title="COLOSSUS">
COLOSSUS



</doc>
<doc id="1784186" url="https://pl.wikipedia.org/wiki?curid=1784186" title="Money (singel Davida Guetty)">
Money (singel Davida Guetty)

Money – piosenka house/pop stworzona przez Davida Guettę, Chrisa Willisa, Moné oraz Joachima Garrauda na drugi studyjny album Guetty, "Guetta Blaster" (2004). Utwór został wydany jako pierwszy singel promujący krążek dnia 9 kwietnia 2004.
Lista utworów.
Singel CD

</doc>
<doc id="1784189" url="https://pl.wikipedia.org/wiki?curid=1784189" title="Bucaspor">
Bucaspor

Bucaspor – turecki klub sportowy z siedzibą w Izmirze, założony w 1928 roku. Oprócz sekcji piłki nożnej klub posiada wiele innych, m.in. koszykówki oraz siatkówki. Od 2010 roku grała w pierwszej lidze. W sezonie 2010/2011 zanotowała spadek do 1. Lig.

</doc>
<doc id="1784190" url="https://pl.wikipedia.org/wiki?curid=1784190" title="JB-2">
JB-2



</doc>
<doc id="1784191" url="https://pl.wikipedia.org/wiki?curid=1784191" title="Dumitru D. Roșca">
Dumitru D. Roșca

Dumitru D. Roșca (ur. 29 stycznia 1895, Sălişte - zm. 25 sierpnia 1980, Kluż-Napoka) - rumuński filozof, członek Akademii Rumuńskiej.
Był tłumaczem i redaktorem tłumaczeń większości dzieł G.W.F. Hegla na język rumuński. Jego głównym dziełem jest książka "Existenţa tragică: încercare de sinteză filosofică" ("Egzystencja tragiczna: próba syntezy filozoficznej") będąca osobistym wkładem do teorii egzystencjalizmu z silnymi wpływami filozofii Kierkegaarda oraz Hegla.
W świecie francuskojęzycznym jest najbardziej znany dzięki swej pracy doktorskiej obronionej na Sorbonie pt. "Influenţa lui Hegel asupra lui Taine" ("Wpływ Hegla na Taine'a"), oraz dzięki przetłumaczeniu na język francuski pracy Hegla "Żywot Jezusa".

</doc>
<doc id="1784192" url="https://pl.wikipedia.org/wiki?curid=1784192" title="Darius Degutis">
Darius Degutis

Darius Degutis (ur. 1963 w Wilnie) – litewski dyplomata i działacz państwowy, ambasador Litwy w Polsce (2001–2004) i Izraelu (2009–2014).
Życiorys.
Po ukończeniu w 1986 studiów na Uniwersytecie Wileńskim podjął pracę w dziale międzynarodowym Litewskiej Izby Przemysłowo-Handlowej w Wilnie. W latach 1990–1991 pracował jako menedżer ds. eksportu w firmie odzieżowej „Audėjas”.
W 1991 został pracownikiem litewskiej dyplomacji, obejmując stanowisko I sekretarza w wydziale Europy Północnej Ministerstwa Spraw Zagranicznych. Rok później został radcą Ambasady Litwy w Kopenhadze. Od 1995 kierował wydziałem współpracy politycznej w Departamencie Integracji Europejskiej MSZ. W 1998 objął funkcję radcy-ministra w litewskiej misji dyplomatycznej w Stanach Zjednoczonych.
W latach 2001–2004 pełnił obowiązki ambasadora w Polsce. Po powrocie na Litwę pracował jako ambasador tytularny w MSZ, do 2006 w Departamencie Polityki Bezpieczeństwa, a następnie Departamencie Bezpieczeństwa Gospodarczego (odpowiadał za kwestie współpracy energetycznej między Litwą a Polską). W 2008 rozpoczął pracę w koncernie energetycznym „Leo LT” jako dyrektor ds. międzynarodowych projektów strategicznych.
W 2009 został mianowany ambasadorem Litwy w Izraelu. W 2010 został również ambasadorem w Republice Południowej Afryki oraz Etiopii. Misję ambasadorską w Izraelu pełnił do 2014.

</doc>
<doc id="1784195" url="https://pl.wikipedia.org/wiki?curid=1784195" title="S&amp;P/ASX 50">
S&amp;P/ASX 50

S&amp;P/ASX 50 – indeks największych spółek Australian Securities Exchange, głównej australijskiej giełdy papierów wartościowych. Indeks obsługiwany jest przez firmę Standard &amp; Poor's (S&amp;P), czemu zawdzięcza pierwszy człon swojej nazwy. ASX to skrót nazwy parkietu, a liczba 50 oznacza liczbę firm wchodzących w skład indeksu. S&amp;P/ASX 50 wchodzi w skład globalnego indeksu S&amp;P 1200, powstającego w oparciu o indeksy z 31 krajów świata.
Spółki.
"Stan na 18 września 2009"

</doc>
<doc id="1784196" url="https://pl.wikipedia.org/wiki?curid=1784196" title="Dry Humping The American Dream">
Dry Humping The American Dream

Dry Humping The American Dream – drugi album studyjny kwartetu jazzowego Gutbucket. Album nagrany w maju 2002 roku w składzie:

</doc>
<doc id="1784197" url="https://pl.wikipedia.org/wiki?curid=1784197" title="Ramię boczne">
Ramię boczne

Ramię boczne – część naturalnego koryta rzeki, która wydziela się od głównego koryta i płynie w pewnej odległości od niego, po czym łączy z nim.
Niektóre ramiona boczne posiadają własne nazwy, np. Wietlina – ramię boczne Odry.

</doc>
<doc id="1784198" url="https://pl.wikipedia.org/wiki?curid=1784198" title="Martwe urodzenie">
Martwe urodzenie



</doc>
<doc id="1784201" url="https://pl.wikipedia.org/wiki?curid=1784201" title="Superettan">
Superettan

Superettan – druga klasa rozgrywkowa w piłce nożnej mężczyzn w Szwecji.
Charakterystyka.
Rozgrywki są prowadzone systemem wiosna-jesień, utworzona w 2000 (wcześniej drugim poziomem była Division 1). Dwa pierwsze zespoły bezpośrednio awansują do Allsvenskan, zaś trzecia spotyka się w dwumeczu barażowym z trzecią od końca drużyną najwyższej klasy rozgrywkowej. Dwa ostatnie zespoły spadają do Division 1 (trzeci poziom rozgrywek), zaś zastępują je zwycięzcy dwóch grup. Drużyny z drugich miejsc w Division 1 spotykają się w barażach z trzecią i czwartą od końca drużyną Superettan.

</doc>
<doc id="1784204" url="https://pl.wikipedia.org/wiki?curid=1784204" title="Lihir Gold">
Lihir Gold

Lihir Gold Ltd - przedsiębiorstwo zajmujące się wydobyciem złota w trzech państwach: Papui-Nowej Gwinei (PNG), Australii i na Wybrzeżu Kości Słoniowej. Firma zarejestrowana jest na Papui-Nowej Gwinei, jednak jej faktyczna siedziba znajduje się w Brisbane w Australii. Jest notowana na czterech giełdach papierów wartościowych: w Sydney, gdzie wchodzi w skład indeksu największych spółek S&amp;P/ASX 50, a także w Nowym Jorku (NASDAQ), Toronto i Port Moresby.
Firma powstała w 1995 i początkowo jej głównym przedsięwzięciem była eksploatacja złóż złota na należącej do PNG wyspie Lihir. W latach 2007-08 kupiła dwie australijskie spółki: Ballarat Goldfields oraz Equigold NL, co rozszerzyło jej działalność wydobywczą na trzy lokalizacje w Australii oraz jedną na Wybrzeżu Kości Słoniowej.

</doc>
<doc id="1784206" url="https://pl.wikipedia.org/wiki?curid=1784206" title="Sludge Test">
Sludge Test

Sludge Test – trzeci album studyjny kwartetu jazzowego Gutbucket. Album nagrany w listopadzie 2005 roku w składzie:

</doc>
<doc id="1784213" url="https://pl.wikipedia.org/wiki?curid=1784213" title="BGM-109G GLCM">
BGM-109G GLCM

BGM-109G Ground Launched Cruise Missile (GLCM) – amerykański pocisk manewrujący klasy ziemia-ziemia, oparty na Tomahawk, systemowo zintegrowany z mobilną lądową wyrzutnią typu TEL na podwoziu samochodowym.
Opis.
GLCM był systemem mobilnym na platformie samochodowej, możliwym do transportu droga powietrzną. W trakcie pokoju bazował w utwardzonym schronie, zaś w trakcie wojny wysoka mobilność miała umożliwić systemowi uniknięcie ataku wyprzedzającego ze strony przeciwnika. Siły Powietrzne Stanów Zjednoczonych rozpoczęły wykonywanie planu rozmieszczenia GLCM oraz systemu balistycznego Pershing II jako elementów programu modernizacji natowskich nuklearnych sił taktycznych, w szczególności w odpowiedzi na rozmieszczenie w Europie przez Związek Radziecki pocisków pośredniego zasięgu Pionier (NATO: SS-20).
GLCM mógł być użyty przeciwko stałym celom, jak centra komunikacyjne i logistyczne, lotniska, centra dowodzenia, stacjonarne cele taktyczne, etc. Podstawowa jednostka GLCM składała się z 16 pocisków na czterech samochodowych wyrzutniach typu TEL z dwoma centrami kontroli. Jako pocisków systemu używano pocisków manewrujących BGM-109 Tomahawk o zasięgu 2500 km. W celu uniknięcia wykrycia przez radary oraz obrony powietrznej pociski charakteryzowały się niskim pułapem lotu, przenosząc głowice jądrowe. Bezwładnościowy system naprowadzania wspomagany był systemem porównywania terenu z zapisaną w pamięci komputera matrycą ("Terrain Contour Matching" - TERCOM). Każda wyrzutnia TEL systemu GLCM zapewniała transport pocisku, ochronę, przygotowania przedstartowe oraz szybkie przemieszczenie po wystrzeleniu pocisku. W warunkach alarmu bojowego GLCM mogły być szybko przemieszczone ze stałych schronów do miejsca, gdzie naturalne ukształtowanie terenu zapewniało ukrycie ruchu wyrzutni i przygotowań przedstartowych.
Do momentu startu pocisk manewrujący systemu spoczywał w załadowanym do wyrzutni aluminiowym kontenerze. W tym czasie skrzydła, powierzchnie sterowe oraz wlot powietrza do silnika marszowego pocisku pozostawały schowane w jego kadłubie. W momencie startu pracę rozpoczynał rakietowy silnik startowy na paliwo stałe, rozpędzający pocisk do prędkości marszowej. W trakcie fazy rakietowej rozpostarciu ulegały powierzchnie sterowe pocisku, jego skrzydła oraz rozkładał się wlot powietrza silnika turbowentylatorowego. Po zakończeniu etapu związanego z napędem rakietowym, trwającym około 13 sekund - wypaleniu paliwa silnika startowego oraz odrzucenia tego zużytego elementu, następował rozruch silnika marszowego. Silnik marszowy napędzał pocisk aż do trafienia w cel, bądź w wypadku awarii, do zaprogramowanej samolikwidacji pocisku.
Produkowana przez General Dynamics samochodowa wyrzutnia TEL ważyła ok. 33055 kilogramów oraz miała 16,5 metra długości. Zdolna była do sprawnego poruszania się poza drogami bitymi, mogła też być transportowana drogą powietrzną na pokładach samolotów typu C-130 Hercules, C-141 Starlifter oraz C-5 Galaxy. Konstrukcja wyrzutni uwzględniała także kwestie bezpieczeństwa ABC oraz ochronę przed ostrzałem z broni lekkiej.
Każda wyrzutnia kontrolowana była przez Centrum Kontroli Startów ("Launch Control CenteR" - LCC). Pojazd LCC zawierał dwie konsole startowe z monitorami oraz zespół zintegrowanych komputerów służących kontroli systemu, monitorowaniu jego statusu, jako baza danych misji oraz wycelowywaniu pocisków. System kontroli startów był zintegrowany z podsystemem komunikacyjnym. W skład systemu wchodziły także podstawowe oraz zapasowe źródła zasilania. System posiadał zredukowane do minimum powiązania komunikacyjne za pomocą lekkich światłowodów pomiędzy każdą wyrzutnią oraz pojazdem LCC. Pomieszczenia załogi pojazdów LCC, tak samo jak w TEL, zapewniały załodze ochronę przed skutkami rażenia bronią chemiczną, biologiczną i jądrową / radiologiczną. Masa pojazdów LCC o długości ok. 17,3 m, wynosiła około 36000 kg.
Rosyjskim odpowiednikiem systemu jest pocisk 9M729, w mobilnej wyrzutni drogowej, zwany w nazewnictwie Departamentu Obrony "SSC-8"

</doc>
<doc id="1784214" url="https://pl.wikipedia.org/wiki?curid=1784214" title="Dwaj panowie N">
Dwaj panowie N

Dwaj panowie „N” – polski film kryminalny w reżyserii Tadeusza Chmielewskiego z 1961 roku zrealizowany na podstawie noweli Ryszarda Gontarza i Zygmunta Szeligi.
Drugi z kolei polski powojenny film kryminalny, dodatkowo zawierający wątek szpiegowski wiodący do Niemiec Zachodnich. Scenariusz oparto na autentycznych wydarzeniach. Warszawskie plenery kręcono m.in. na Bazarze Różyckiego i w akademiku AWF na Bielanach.
Zarys fabuły.
Urzędnik hipotecznego archiwum Kazimierz Dziewanowicz pasjonuje się gromadzeniem dokumentacji o ludziach, którzy podobnie jak on urodzili się 29 lutego. Tuż przed wyjazdem na urlop przypadkowo odkrywa istnienie dwóch mężczyzn o identycznych personaliach. Próbując wyjaśnić intrygującą go sprawę, pada ofiarą tajemniczego morderstwa. Jego syn Janek, sierżant lotnictwa, usiłując z kolei wyjaśnić okoliczności śmierci ojca, wpada na trop wiodący do sprawcy zabójstwa. Prowadząc śledztwo na własną rękę, początkowo nie jest świadom, że jego zabiegi kolidują z dochodzeniem prowadzonym w tej sprawie przez WSW. Wspólne działania doprowadzają do ujawnienia afery szpiegowskiej mającej związek z mrocznymi sprawami z czasów okupacji.

</doc>
<doc id="1784215" url="https://pl.wikipedia.org/wiki?curid=1784215" title="Wroniec (powieść)">
Wroniec (powieść)

Wroniec – powieść autorstwa Jacka Dukaja z ilustracjami Jakuba Jabłońskiego wydana w listopadzie 2009 roku nakładem Wydawnictwa Literackiego. Twórca opisuje w niej historię młodego chłopca w czasie stanu wojennego, autor w wywiadzie określił książkę jako rodzaj "czarnej fantasmagorii narodowej w formule bajki dla dzieci". Całość została zilustrowana przez Jakuba Jabłońskiego.
Książka otrzymała Nagrodę Specjalną w Nagrodzie Literackiej im. Jerzego Żuławskiego. Oprócz tego znalazła się w finale nagrody Literackiej Nagrody Europy Środkowej Angelus w roku 2010 i otrzymała tytuł Książki Jesieni 2009 PPNW. Była też nominowana do Nagrody Zajdla oraz w Konkursie im. H. Skrobiszewskiej. 
Na podstawie powieści stworzono grę edukacyjną o stanie wojennym, a Kazik Staszewski stworzył do niej piosenki: "Piosenkę członka" i "Piosenkę milipantów".

</doc>
<doc id="1784216" url="https://pl.wikipedia.org/wiki?curid=1784216" title="GLCM">
GLCM



</doc>
<doc id="1784218" url="https://pl.wikipedia.org/wiki?curid=1784218" title="BGM-109G">
BGM-109G



</doc>
<doc id="1784220" url="https://pl.wikipedia.org/wiki?curid=1784220" title="Czego nie robi się z miłości?">
Czego nie robi się z miłości?

Czego nie robi się z miłości? – druga część opowieści o paczce przyjaciół z Leeds.
Treść.
Chloe dostaje maila od Jacka. Ma on dla niej niespodziankę. Wkrótce spotyka go w centrum handlowym i umawiają się na wyjście do klubu. Niestety, Chloe widzi go, jak całuje inną dziewczynę i postanawia porozmawiać z Natalie, jego siostrą. Wyjaśnia jej ona, że Jack nikogo nie traktuje poważnie. Chloe zaprasza Jacka na łyżwy. Rozmawia z nim i rozstaje się z nim, bo kłamał.
Jasmin ma randkę z Sanjayem w muzeum. Niestety, mama nie pozwala jej tam pójść. Sanjay jest załamany i myśli, że Jasmin go nie lubi gdy spotykają się w szkole, Jasmin mówi mu, że go kocha i zostają parą. Jasmin mówi mamie, że zamierza trenować piłkę nożną. Jej mama odkrywa kłamstwo, ale nie jest wściekła na córkę, bo widzi, że myliła się co do Sanjaya.
Nick wciąż kocha Chloe i wierzy, że zmieni ona swoje zdanie o Jacku. Niestety on przyjeżdża do Leeds. Mama Nicka ma problemy ze spłatą długów, które wciąż rosną. Babcia Nicka obwinia o to swojego zięcia i wściekły Nick wybiega z domu. Spotyka Sinead, która chce, aby pomógł on jej w zadaniu domowym. Nick organizuje drużynę piłkarską w szkole. Zapisuje się do niej Sinead, która chce się do niego zbliżyć.
Ojciec Sanjaya wciąż uważa, że grafika komputerowa to idiotyczny pomysł na jego przyszłość. Chce, aby syn mimo wszystko został prawnikiem i zaprasza nawet do domu swoich kolegów, którzy wciąż wypytują chłopaka o plany na przyszłość. Sanjay zabiera Rani na lodowisko, gdzie dziewczynka zaprzyjaźnia się z Sinead.
Wciąż zakochana w Nicku, Sinead stara się do niego zbliżyć. Chloe pomaga jej z nowymi ubraniami. Niestety, on wciąż nic do niej nie czuje, ale gdy jeżdżą na łyżwach, trzyma ją za rękę. Nagle Sinead upada i łamie kostkę. Nick proponuje jej zorganizowanie cheerleaderek, bo wie, że Sinead nie będzie mogła trenować przez kilka miesięcy.

</doc>
<doc id="1784222" url="https://pl.wikipedia.org/wiki?curid=1784222" title="Thomas Müller (piłkarz)">
Thomas Müller (piłkarz)

Thomas Müller (ur. 13 września 1989 w Weilheim in Oberbayern) – niemiecki piłkarz, występujący na pozycji napastnika w niemieckim klubie Bayern Monachium oraz w reprezentacji Niemiec.
Złoty medalista Mistrzostw Świata 2014, brązowy medalista Mistrzostw Świata 2010, uczestnik Mistrzostw Świata 2018, 2022, Mistrzostw Europy 2012, 2016 i 2020. Dwukrotny zdobywca Ligi Mistrzów UEFA z Bayernem Monachium w sezonie 2012/2013 i 2019/2020 .
Kariera klubowa.
Thomas Müller dołączył do zespołu Bayernu Monachium w 2000, w wieku 10 lat. W marcu 2008 zadebiutował w zespole rezerw Bayernu Monachium w spotkaniu Regionalliga przeciwko SpVgg Unterhaching. W swoim debiucie zdobył gola.
W następnym sezonie w 3. lidze stał się kluczowym zawodnikiem Bayernu Monachium II, rozgrywając 32 spotkania na 38 możliwych oraz strzelając 15 bramek. Po tych bardzo dobrych występach w Bayernie Monachium II, został powoływany na towarzyskie spotkania przedsezonowe pierwszego zespołu. W nich również bardzo dobrze się spisywał co zaowocowało debiutem w Bundeslidze, w spotkaniu przeciwko Hamburgerowi SV 15 sierpnia 2008. Oprócz tego spotkania rozegrał jeszcze 3 mecze w Bundeslidze. 10 marca 2009 zadebiutował w Lidze Mistrzów zmieniając w 72. minucie Bastiana Schweinsteigera w spotkaniu przeciwko Sportingowi CP. Müller strzelił w tym meczu gola, a Bayern przeszedł do ćwierćfinału z wynikiem dwumeczu 12:1. 12 września 2009 Thomas Müller wszedł z ławki rezerwowych, strzelając dwie bramki Borussii Dortmund w wygranym 5:1 spotkaniu przez Bayern Monachium. 15 września 2009 w meczu grupowym Ligi Mistrzów strzelił dwie bramki Maccabi Hajfa, a Bayern Monachium wygrał 3:0. 19 maja 2012 strzelił gola w finale Ligi Mistrzów, ostatecznie zremisowanym 1:1 i przegranym w rzutach karnych przez Bayern. 23 kwietnia 2013 w półfinałowym dwumeczu z FC Barceloną strzelił 3 bramki. Końcowy wynik dwumeczu wyniósł 7:0 dla Bayernu.
Kariera reprezentacyjna.
Dzięki występom w Bayernie Monachium został zauważony przez trenera reprezentacji Niemiec do lat 21. W sierpniu 2009 Müller zadebiutował w przegranym 3:1 spotkaniu z reprezentacją Turcji do lat 21.
18 listopada 2009 zadebiutował w pierwszej dorosłej reprezentacji w zremisowanym 2:2 towarzyskim meczu z Wybrzeżem Kości Słoniowej. Pierwszego gola dla reprezentacji Niemiec zdobył 13 czerwca 2010 w meczu z Australią na Mistrzostwach Świata 2010 w RPA. 27 czerwca 2010 w meczu 1/8 finału Mistrzostw Świata 2010 w RPA strzelił 2 gole Anglii. Następnie w 1/4 finału zdobył gola w 3. minucie z Argentyną. Ostatniego gola zaliczył w meczu o 3. miejsce przeciwko Urugwajowi. Ostatecznie zdobył brązowy medal Mistrzostw Świata 2010. Strzelił pięć bramek i został jednym z czterech królów strzelców mistrzostw świata, ale dzięki temu, że miał najwięcej asyst, to on zdobył Złotego Buta. Otrzymał także tytuł najlepszego młodego zawodnika na tym turnieju. Na Mistrzostwach Świata 2014 w Brazylii strzelił pierwszego na nich hat tricka. Było to 16 czerwca 2014 w meczu Niemiec z Portugalią. Niemieccy piłkarze wygrali wtedy 4:0 (jednego z goli strzelił Mats Hummels).
Sukcesy.
Niemcy.
Mistrzostwa świata
Mistrzostwa Europy

</doc>
<doc id="1784224" url="https://pl.wikipedia.org/wiki?curid=1784224" title="Demografia Stanów Zjednoczonych">
Demografia Stanów Zjednoczonych

Demografia Stanów Zjednoczonych – Stany Zjednoczone są trzecim państwem na świecie pod względem liczby ludności. Według United States Census Bureau, 1 lipca 2021 r. USA oficjalnie zamieszkiwało 331 893 745 osób. Liczba ta obejmuje 50 stanów i Dystrykt Kolumbii, ale nie obejmuje populacji pięciu nieinkorporowanych terytoriów USA (Portoryko, Guam, Wyspy Dziewicze Stanów Zjednoczonych, Samoa Amerykańskie i Mariany Północne), a także kilku mniejszych posiadłości wyspiarskich. USA są najludniejszym państwem wysoko rozwiniętym i pozostają jednym z najmłodszych społeczeństw wśród tej grupy państw. USA charakteryzują się tym, że ich społeczeństwo jest bardzo zróżnicowane pod względem etnicznym, religijnym i rasowym.
Struktura rasowa i etniczna.
Ludność biała stanowi większość obywateli amerykańskich. Jej odsetek wynosi blisko 80% ogółu społeczeństwa. Ponad 15% z tej grupy etnicznej stanowi ludność pochodzenia latynoskiego w większości hiszpańskojęzyczna, dominująca w stanach południowego Zachodu takich jak Kalifornia, Arizona, Nowy Meksyk, Nevada. Latynosi są już największą grupą mniejszościową w Ameryce. Ludność biała pochodzenia europejskiego to około 65% obywateli amerykańskich. Biali Amerykanie stanowią większość w Stanach Środkowego Zachodu takich jak Dakota Południowa, Dakota Północna, Nebraska, Wyoming, Idaho, Iowa czy Montana oraz stanach tzw. Nowej Anglii np. Vermont i New Hampshire. Najwięcej białych jest pochodzenia niemieckiego (16,8%), irlandzkiego (12,1%), angielskiego (9,3%), włoskiego (5,9%), polskiego (3,3%), francuskiego (3,2%), żydowskiego (2,2%), szkockiego (2%). Prawie 13% Amerykanów jest pochodzenia afrykańskiego. Czarnoskórzy są największą mniejszością w stanach wschodnich i południowych, takich jak Alabama, Georgia, Luizjana, Missisipi, Nowy Jork. Azjaci stanowią 4,5% obywateli USA. Ludność pochodzenia azjatyckiego głównie zamieszkuje w dużych miastach i w stanach Kalifornia i Hawaje. Rdzenni mieszkańcy kontynentu amerykańskiego stanowią dziś mniej niż 1% wszystkich Amerykanów. Najmniejszą grupą etniczną w USA są Hawajczycy i wyspiarze Pacyfiku, którzy stanowią 0,2% społeczeństwa.
Ludność miejska.
82% Amerykanów mieszka w miastach. Tabela przedstawia największe miasta w USA. Wokół dużych miast w USA powstają potężne obszary dzielnic podmiejskich, w których mieszkają dziesiątki milionów ludzi.
Struktura wiekowa.
Amerykanie są młodym społeczeństwem, jak na kraj wysoko rozwinięty. Taki status Ameryce pomaga utrzymać wysokie saldo migracji wynoszące 4,31 migrantów/1000 mieszkańców oraz dość wysoki współczynnik urodzeń wynoszący 13,82 urodzin/1000 mieszkańców. Współczynnik zgonów wynosi 8,38 zgonów/1000 mieszkańców. Ogólnie liczba ludności USA rośnie w tempie 0,975% rocznie. Ponad 20% Amerykanów nie ma ukończonych 15 lat, a wiek poprodukcyjny osiągnęło niecałe 13% obywateli amerykańskich. W wieku produkcyjnym jest 67% Amerykanów. Średni wiek amerykańskiego mężczyzny wynosi 35,4 lat, amerykańskiej kobiety 38 lat, a całego społeczeństwa to 36,7 lat. Przeciętny Amerykanin dożywa 75 lat, a Amerykanka 81 lat.
Religia.
Ponad 81% Amerykanów deklaruje się jako chrześcijanie. Spośród amerykańskich chrześcijan największą grupę stanowią protestanci (52%). Jednak amerykańscy protestanci dzielą się na setki kościołów o różnych poglądach i nie stanowią jednolitej grupy. Największą grupą wyznaniową w Ameryce są katolicy. Członkami amerykańskiego Kościoła Katolickiego jest 23,9% Amerykanów. Największymi wspólnotami protestanckimi w USA są Południowa Konwencja Baptystyczna (17,2%), metodyści (7,2%), luteranie (4,9%), prezbiterianie (2,8%) i zielonoświątkowcy (2,2%). Amerykańskimi protestantami są głównie Amerykanie o pochodzeniu anglosaskim, skandynawskim, niemieckim i afroamerykańskim. Kościoły protestanckie dzielą się na liberalne i konserwatywne. Te pierwsze dominują głównie w dużych miastach obu wybrzeży, a konserwatyści na południu USA (pas biblijny). Amerykańscy katolicy to głównie Latynosi, Polacy, Irlandczycy i Włosi, a największymi skupiskami katolików w USA są stany południowo-zachodnie i wschodnie. Kościół Jezusa Chrystusa Świętych w Dniach Ostatnich zrzesza 1,7% Amerykanów. W USA ma swoją siedzibę społeczność Świadków Jehowy. Innymi ważnymi wspólnotami religijnymi w USA są Żydzi (1,4%), muzułmanie (0,5%), buddyści (0,5%), hinduiści (0,4%) i unitarianie (0,3%). 15% Amerykanów nie należy do żadnej wspólnoty religijnej, jednak nie są oni ateistami. Większość z nich to niesprecyzowani wolnomyśliciele.
Amerykanie są bardzo religijnym narodem i przywiązują dużą wagę do praktyk religijnych. Jest to cecha wyróżniająca społeczność amerykańską na tle społeczności europejskich. Amerykańscy pastorzy odgrywają istotną rolę w czasie kampanii wyborczej do Kongresu czy prezydenckiej.
Język.
Najczęściej używanym językiem w USA jest amerykańska odmiana języka angielskiego, pełniąca funkcję języka narodowego. Nie jest on jednak językiem urzędowym, gdyż w Stanach Zjednoczonych formalnie nie obowiązuje pojęcie języka urzędowego. Posługuje się nim 82,1% obywateli. Drugim językiem co do liczby użytkowników jest język hiszpański, używany przez 10,7%. Język hiszpański ma status urzędowego w stanie Nowy Meksyk. Dużo jest w USA ludzi mówiących w języku polskim, mandaryńskim, kantońskim, niemieckim, portugalskim czy francuskim. Ten ostatni posiada status urzędowego w Luizjanie.

</doc>
<doc id="1784226" url="https://pl.wikipedia.org/wiki?curid=1784226" title="Kaplica Opieki Matki Bożej w Gródku">
Kaplica Opieki Matki Bożej w Gródku

Kaplica pod wezwaniem Opieki Matki Bożej – prawosławna kaplica cmentarna w Gródku. Należy do parafii Narodzenia Przenajświętszej Bogurodzicy w Gródku, w dekanacie Gródek diecezji białostocko-gdańskiej Polskiego Autokefalicznego Kościoła Prawosławnego.
Opis.
Kaplica znajduje się na starym cmentarzu parafialnym. Konsekrowano ją w 1862. Po pożarze w 1943 cerkwi w Gródku pełniła funkcje świątyni parafialnej.
Jest to budynek drewniany, szalowany, w konstrukcji zrębowej, na planie prostokąta. Kaplica była gruntownie remontowana w 1977, a następnie w 2005 r. (m.in. wymieniono podwaliny, okna i drzwi, odnowiono ikonostas, wykonano nowe oszalowanie); podczas tego ostatniego remontu dobudowano pozłacaną kopułę i pokryto dachy gontem.
Kaplicę wpisano do rejestru zabytków 11 lutego 1977 pod nr A-395.

</doc>
<doc id="1784231" url="https://pl.wikipedia.org/wiki?curid=1784231" title="Malin (obwód rówieński)">
Malin (obwód rówieński)

Malin (ukr. Малин) – wieś w rejonie młynowskim obwodu rówieńskiego. Wieś liczy 417 mieszkańców.
Historia.
Miejscowość została założona w 1545. W 1871 założono na niej czeską kolonię, nazwaną "Czeskim Malinem", a później Kolonia Malin. W II Rzeczypospolitej miejscowość była siedzibą gminy wiejskiej Malin w powiecie dubieńskim województwa wołyńskiego.
13 lipca 1943 silna niemiecka ekspedycja karna, przysłana z pobliskiej Ołyki, spacyfikowała wieś Malin (też „Malin Ruski” lub „Ukraiński Malin”) i sąsiednią wieś Kolonia Malin (też „Czeski Malin”). Według relacji świadków w skład ekspedycji karnej wchodzili także polscy funkcjonariusze Schutzmannschaft oraz uzbrojeni cywile, nie wiadomo jednak, czy brali oni udział w mordzie mieszkańców czy jedynie w grabieży wsi. Mieszkańców rozstrzeliwano lub palono żywcem. Łącznie w czasie pacyfikacji poniosły śmierć 532 osoby – w tym 374 Czechów wołyńskich, 132 Ukraińców i 26 Polaków. W gronie ofiar znalazło się wiele kobiet i dzieci.
13 lipca 1947 gmina "Frankštát" (niem. "Frankstadt an der Mährischen Grenzbahn") na ziemi szumperskiej została przemianowana na "Nowy Malin".

</doc>
<doc id="1784232" url="https://pl.wikipedia.org/wiki?curid=1784232" title="Sekcja wizowa">
Sekcja wizowa

Sekcja wizowa - wydzielona część administracyjna ambasady lub konsulatu, zajmująca się:
Przykładowy skład osobowy sekcji wizowej: konsul, sekretarka, kasjerka.

</doc>
<doc id="1784234" url="https://pl.wikipedia.org/wiki?curid=1784234" title="Dożynki prezydenckie w Spale">
Dożynki prezydenckie w Spale

Dożynki prezydenckie w Spale – tradycyjna, coroczna uroczystość dożynek, zapoczątkowana przez prezydenta Rzeczypospolitej Polskiej Ignacego Mościckiego.
Po raz pierwszy patronat nad uroczystościami dożynkowymi w Spale objął prezydent Mościcki w 1927 roku (w okresie międzywojennym miejscowość ta była letnią siedzibą prezydentów RP). Uroczystości miały ogólnopaństwowy charakter aż do wybuchu II wojny światowej. Po raz ostatni odbyły się we wrześniu 1938 roku.
W 2000 roku tradycję dożynek prezydenckich reaktywował prezydent Aleksander Kwaśniewski. Inicjatorem ich zorganizowania był wicepremier Roman Jagieliński. Po zakończeniu kadencji Aleksandra Kwaśniewskiego, w latach 2006–2008 dożynki w Spale miały charakter regionalny.
W 2009 roku Lech Kaczyński powrócił do tradycji prezydenckich dożynek. Odbyły się one 20 września. Mszę świętą w Kaplicy Polowej AK prowadził biskup łowicki Andrzej Dziuba. W dożynkach brało udział 13 województw.
W 2010 roku dożynki odbyły się 19 września. Prezydent Bronisław Komorowski rozpoczął udział od mszy świętej w Kaplicy Polowej AK w Spale którą prowadził biskup łowicki Andrzej Dziuba. Po mszy, w trakcie której poświęcone zostały wieńce dożynkowe, korowód dożynkowy przeszedł na stadion Centralnego Ośrodka Sportu, gdzie odbywały się oficjalne uroczystości dożynkowe.

</doc>
<doc id="1784235" url="https://pl.wikipedia.org/wiki?curid=1784235" title="Krwawienia z dróg rodnych">
Krwawienia z dróg rodnych

Krwawienia z dróg rodnych – fizjologiczne następstwo prawidłowego cyklu miesięcznego lub objaw chorobowy. Nieprawidłowe (acykliczne lub nadmierne) krwawienia pochwowe wiążą się z koniecznością dalszej diagnostyki.
Przyczyny krwawień nieprawidłowych:

</doc>
<doc id="1784236" url="https://pl.wikipedia.org/wiki?curid=1784236" title="Krwawienie pochwowe">
Krwawienie pochwowe



</doc>
<doc id="1784238" url="https://pl.wikipedia.org/wiki?curid=1784238" title="Krwawienie z dróg rodnych">
Krwawienie z dróg rodnych



</doc>
<doc id="1784239" url="https://pl.wikipedia.org/wiki?curid=1784239" title="Bound for Glory IV">
Bound for Glory IV



</doc>
<doc id="1784241" url="https://pl.wikipedia.org/wiki?curid=1784241" title="Skąpani w ogniu">
Skąpani w ogniu

Skąpani w ogniu – film wojenny z 1963 roku w reżyserii Jerzego Passendorfera.
Plenery: Wleń, zapora Pilchowice.
Opis fabuły.
Film powstały na podstawie powieści Wojciecha Żukrowskiego o tym samym tytule. Pokazuje okres osiedlania się po wyzwoleniu na Ziemiach Zachodnich. Problemy normalizacji warunków życia rozwiązuje wojsko. Opis pierwszych, często dramatycznych dni na Ziemiach Odzyskanych. Ostre konflikty między miejscowymi a ludnością napływową. Kapitan Sowiński, były członek AK, stara się łagodzić antagonizmy, sam jednak przegrywa prywatną walkę, kiedy nie udaje mu się powstrzymać od wyjazdu do Niemiec Rutki, miejscowej Ślązaczki, której rodzina od lat walczyła o polskość Śląska.

</doc>
<doc id="1784246" url="https://pl.wikipedia.org/wiki?curid=1784246" title="Royal Raymond Rife">
Royal Raymond Rife

Royal Raymond Rife (ur. 16 maja 1888 w Elkhorn, Nebraska, zm. 5 sierpnia 1971) – amerykański wynalazca.
Jeden z pionierów filmu poklatkowego oraz konstruktor mikroskopów optycznych. W latach 30. XX wieku Rife twierdził, że za pomocą urządzenia własnego pomysłu jest w stanie osłabiać lub niszczyć patogeny wywołując niszczycielskie drgania w składających się na nie cząsteczkach. Jego twierdzeń nie udało się naukowo potwierdzić, co wynalazca uznał za przejaw spisku American Medical Association, Departamentu Zdrowia Publicznego USA i lekarzy.
Zainteresowanie pomysłami Rife'a przywróciła wydana w 1987 książka na temat medycyny alternatywnej "The Cancer Cure That Worked", której ukazanie się spowodowało pojawienie się na rynku amerykańskim wielu urządzeń sygnowanych nazwiskiem wynalazcy, które miały rzekomo leczyć raka, AIDS i inne choroby. Urządzenia te, jak również ich zastosowanie, traktowane są przez współczesną naukę za pseudonaukę.
Życie.
Rife był z pochodzenia Szkotem. Rozpoczął pracę dorywczą w firmie Carl Zeiss, wiodącego producenta soczewek do aparatów i mikroskopów, w Nowym Jorku. Rife twierdził, że niedługo potem przeniósł się do Niemiec i pracował w oddziale Carl Zeiss w Heidelbergu. Wiadomo, że uczęszczał na tamtejszy Uniwersytet lecz uniwersytet tego nie potwierdza.
Ożenił się z Mamie Quin w roku 1912, żona umarła w 1957. W roku 1960 poślubił Amelię Aragon. Umarł na atak serca w wieku 83 lat i został pochowany na cmentarzu Mount Hope w San Diego obok pierwszej żony.
Odkrycia, wynalazki.
Royal Raymond Rife był twórcą rewolucyjnych do dzisiaj mikroskopów optycznych. Dzięki oparciu ich i kilka szczególnych technologii konstruował mikroskopy dające powiększenia większe niż rząd wielkości od możliwości standardowych przyrządów optycznych, takie jakie udaje się uzyskać przy pomocy mikroskopów elektronowych.
Podstawą jego odkryć, innowacji na tym polu było zastosowanie oświetlacza preparatów składającego się z bardzo silnej lampy próżniowej i układu pryzmatów dzięki którym uzyskiwano światło o widmie bardzo bliskim monochromatycznemu, podobnemu do światła laserów. To było podstawą technologii. Dzięki temu przekroczono barierę rozmywania ostrości obrazu występującą w przypadku oświetlania preparatów światłem białym składającym się z szerokiego zakresu fal o różnej długości.
Kolejnym ważnym elementem mikroskopów Rife było zastosowanie soczewek z kwarcu – lepsza przepuszczalność światła w szerszym zakresie widzialnym i niewidzialnym, oraz wypełnieniu toru optycznego gliceryną – jednorodność, w odróżnieniu od powietrza w zwykłych mikroskopach optycznych.
Bezcenną właściwością mikroskopów Rife była możliwość obserwowania preparatów biologicznych w stanie żywym przez wiele godzin, w odróżnieniu np. do mikroskopów elektronowych, w których z zasady działania, daje się obserwować wyłącznie martwą materię w próżni.

</doc>
<doc id="1784251" url="https://pl.wikipedia.org/wiki?curid=1784251" title="Bogdan Pisz">
Bogdan Pisz

Bogdan Pisz (ur. 7 sierpnia 1963 roku w Jaśle) – polski piłkarz grający w czasie kariery jako obrońca, trener piłkarski.
Występował w Gliniku Gorlice, Legii Warszawa, Zagłębiu Lubin, Miedzi Legnica, Śląsku Wrocław oraz Odrze Chobienia.
Były asystent trenera Mirosława Jabłońskiego w Zagłębiu Lubin, Amice Wronki oraz Wiśle Płock, a także asystent Stefana Majewskiego i później Jerzego Wyrobka w Zagłębiu Lubin.
Były trener Pelikana Łowicz (sezon 2007/2008).

</doc>
<doc id="1784252" url="https://pl.wikipedia.org/wiki?curid=1784252" title="Dirk Schuster">
Dirk Schuster

Dirk Schuster (ur. 29 grudnia 1967 w Karl-Marx-Stadt) – niemiecki piłkarz, występował na pozycji obrońcy.
Kariera klubowa.
Schuster zawodową karierę rozpoczynał sezonie 1986/1987 w enerdowskim klubie Sachsenring Zwickau. W 1988 roku trafił do 1. FC Magdeburg. W 1990 roku, po zjednoczeniu Niemiec, przeszedł do Eintrachtu Brunszwik, grającego w 2. Bundeslidze.
1 sierpnia 1991 roku podpisał kontrakt z pierwszoligowym Karlsruher SC. W Bundeslidze zadebiutował 3 sierpnia 1991 w zremisowanym 2:2 meczu z Borussią Dortmund. 12 sierpnia 1995 w zremisowanym 2:2 spotkaniu z Eintrachtem Frankfurt strzelił pierwszego gola w trakcie gry w Bundeslidze. W 1996 roku dotarł z klubem do finału Puchar Niemiec, jednak KSC przegrało tam 0:1 z 1. FC Kaiserslautern.
W 1997 roku Schuster odszedł do innego pierwszoligowego zespołu – 1. FC Köln. Pierwszy ligowy mecz zaliczył tam przeciwko MSV Duisburg (3:2). W sezonie 1997/1998 spadł z klubem do 2. Bundesligi. Barwy 1. FC Köln reprezentował jeszcze przez rok. W 1999 roku został graczem tureckiego Antalyasporu. Spędził tam jeden sezon, w ciągu którego zagrał 29 razy w pierwszej lidze tureckiej.
Latem 2000 trafił do austriackiej Admiry Wacker Mödling. Grał tam przez miesiące, a w październiku 2000 powrócił do Niemiec, gdzie podpisał kontrakt z drugoligowym LR Ahlen. Po zakończeniu sezonu 2001/2002 odszedł do SV Wilhelmshaven, występującego w Regionallidze. Tam spędził kolejne dwa sezony. W latach 2004/2006 grał dla Waldhof Mannheim. Potem był jeszcze graczem ASV Durlach oraz Alemannii Wilferdingen, gdzie w 2007 roku zakończył karierę.
Kariera reprezentacyjna.
W 1986 roku Schuster zdobył z reprezentacją NRD U-18 mistrzostwo Europy U-18. Rok później z kadrą U-20 zajął 3. miejsce na Mistrzostwach Świata U-20. 28 marca 1990 roku zadebiutował w seniorskiej kadrze NRD w wygranym 3:2 meczu ze Stanami Zjednoczonymi. W reprezentacji NRD rozegrał w sumie 4 spotkania.
12 października 1994 w bezbramkowo zremisowanym towarzyskim meczu z Węgrami zadebiutował w reprezentacji Niemiec. Do 1995 roku zagrał w niej jeszcze dwa razy.
Kariera trenerska.
Po zakończeniu kariery Schuster został trenerem. Pierwszym prowadzonym przez niego zespołem był ASV Durlach, który trenował przez kilka miesięcy. Od 2009 roku jest szkoleniowcem Stuttgarter Kickers, grającego w Regionallidze Süd.

</doc>
<doc id="1784254" url="https://pl.wikipedia.org/wiki?curid=1784254" title="Mikrotomografia rentgenowska">
Mikrotomografia rentgenowska



</doc>
<doc id="1784255" url="https://pl.wikipedia.org/wiki?curid=1784255" title="Southwest National Park">
Southwest National Park

Southwest National Park - największy park narodowy na Tasmanii, położony w południowo-zachodniej części wyspy; 93 km na zachód od Hobart. Powierzchnia parku wynosi 605213 ha i wchodzi w skład światowego dziedzictwa. Tasmanian Wilderness oraz część South West Wilderness zlokalizowana jest na terenie parku. 
Obszar w dużej mierze jest nie naruszony przez działalność człowieka. Ślady aborygenów tasmańskich pochodzą sprzed 25 tys. lat. 
Park założony w 1955 roku, ówcześnie pod nazwą Lake Pedder National Park. W ciągu kolejnych 35 lat istnienia, powierzchnia parku była stopniowo rozszerza; aż w 1990 roku park osiągnął współczesną powierzchnię. 
Główne osady położone w okolicy parku to: Melaleuca (zlokalizowane jest tam lokalne lotnisko), Cockle Creek oraz Strathgordon. Przez park przebiega pasmo górskie Arthur Range, z najwyższym szczytem Federation Peak (1224 m n.p.m.). 
Obszar zamieszkuje endemiczny gatunek ptaka łąkówka krasnobrzucha ("Neophema chrysogaster").

</doc>
<doc id="1784256" url="https://pl.wikipedia.org/wiki?curid=1784256" title="Mikrotomografia komputerowa">
Mikrotomografia komputerowa



</doc>
<doc id="1784257" url="https://pl.wikipedia.org/wiki?curid=1784257" title="Obszar Warszawski Armii Krajowej">
Obszar Warszawski Armii Krajowej

Obszar Warszawski Armii Krajowej – struktura terenowa Armii Krajowej. Obszar nosił kryptonim "Morskie Oko", "Cegielnia", "Folwark", "Wodnik", "Woda", "Ojców", "Wisła", "Rzeka".
Struktura organizacyjna.
Od października 1939 na obszarze województwa warszawskiego tworzony był Okręg Warszawski SZP. Początkowo w ZWZ, dotychczasowe województwo warszawskie, stanowiło również Okręg Warszawa-województwo "Morskie Oko". Dowodził nim płk Alojzy Horak (do 10 grudnia 1941), następnie ppłk Franciszek Jachieć "Roman". Od stycznia 1942 okręg został przekształcony w Obszar Warszawski. Jego komendantem od 15 stycznia 1942 do października 1944, był płk/gen. Albin Skroczyński "Łaszcz", "Klimek". Od października 1944 do stycznia 1945 funkcję komendanta pełnił ppłk Zygmunt Marszewski "Kazimierz".
Ordre de bataille.
"Burza" w obszarze warszawskim.
26 lipca 1944 komendant obszaru warszawskiego gen. Albin Skroczyński - "Łaszcz" wydał rozkaz dowódcom podokręgów do realizacji "Burzy". W rzeczywistości trwała ona już od kilku dni. Dodatkowe zadania dotyczyły wsparcia powstania warszawskiego poprzez blokowanie jednostek niemieckich podążających do stolicy. 

</doc>
<doc id="1784258" url="https://pl.wikipedia.org/wiki?curid=1784258" title="Kosmokoty">
Kosmokoty

Kosmokoty (ang. "Space Cats", 1991) – amerykański serial animowany emitowany dawniej na kanale TV4.
Opis fabuły.
Serial opisuje przygody kocich wojowników, którzy w przebraniu zwykłych, ziemskich kotów wykorzustują swoją inteligencję do zwalczania przestępczości.

</doc>
<doc id="1784259" url="https://pl.wikipedia.org/wiki?curid=1784259" title="Adolfino Cañete">
Adolfino Cañete

Adolfino Cañete Azcurra (13 września 1956) - piłkarz paragwajski noszący przydomek "Fino", ofensywny pomocnik, rozgrywający. Wzrost 172 cm, waga 71 kg.
Urodzony w Asunción (w dzielnicy Alfaro) Cañete karierę piłkarską rozpoczął w klubie General Caballero Asunción, skąd później przeniósł się do drużyny Club River Plate.
W 1977 roku został graczem klubu Club Sol de América. Razem z klubem Sol de América wziął udział w turnieju Copa Libertadores 1979, gdzie jego klub odpadł już w fazie grupowej.
Następnie Cañete przeniósł się do Argentyny, by grać klubie Ferro Carril Oeste. Razem z klubem Ferro Carril Oeste dwa razy zdobył tytuł mistrza Argentyny - w 1982 i 1984 roku. Wziął także udział w turnieju Copa Libertadores 1983, gdzie jednak klub Ferro Carril Oeste odpadł już w fazie grupowej, zajmując ostatnie miejsce w swej grupie.
W 1984 roku został graczem meksykańskiego klubu Cruz Azul. Cañete wziął udział w eliminacjach do finałów mistrzostw świata w 1986 roku, gdzie zagrał w czterech meczach - dwóch meczach z Kolumbią i dwóch meczach z Chile. Jako piłkarz klubu Cruz Azul wziął udział w finałach mistrzostw świata w 1986 roku, gdzie Paragwaj dotarł do 1/8 finału. Cañete zagrał we wszystkich czterech meczach - z Irakiem, Meksykiem, Belgią i Anglią.
W 1987 roku przeszedł na krótko do argentyńskiego klubu Deportivo Mandiyú. Jako piłkarz kolumbijskiego klubu Unión Magdalena wziął udział w turnieju Copa América 1987, gdzie Paragwaj odpadł w fazie grupowej. Cañete zagrał w obu meczach - z Boliwią (w 52 minucie zastąpił go Eumelio Palacios) i Kolumbią (w 45 minucie zmienił go Gabriel González).
Jako gracz argentyńskiego klubu Talleres Córdoba wziął udział w turnieju Copa América 1989, gdzie Paragwaj zajął czwarte miejsce. Cañete zagrał w czterech meczach - trzech grupowych z Peru (zdobył 2 bramki), Kolumbią i Wenezuelą oraz w jednym meczu w grupie finałowej z Brazylią (w 45 minucie zmienił go Carlos Sanabria).
Z klubu Talleres Cañete w 1989 roku przeszedł do chilijskiego klubu Cobreloa. Jako gracz klubu Cobreloa wziął udział w eliminacjach do finałów mistrzostw świata w 1990 roku, gdzie zagrał tylko w jednym meczu - w przegranym 1:3 w Guayaquil meczu z Ekwadorem.
Na koniec kariery znów grał w Argentynie - w 1991 roku w klubie CA Lanús, a potem w latach 1991–1993 w klubie CA Colón. Łącznie w lidze argentyńskiej rozegrał 404 mecze i zdobył 63 bramki.
W latach 1985-1989 Cañete rozegrał w reprezentacji Paragwaju 29 meczów i zdobył 3 bramki.

</doc>
<doc id="1784260" url="https://pl.wikipedia.org/wiki?curid=1784260" title="Utyl">
Utyl

Utyl – jednostka służąca do porównywania, użyteczności tj. zadowolenia, szczęścia, którą konsument odczuwa pomiędzy różnymi rodzajami dóbr lub ich zestawami.
Użyteczności przypisywano początkowo pewne określone miary liczbowe, co pozwalało na proste zaszeregowanie każdej niemal kategorii dóbr pod kątem osiąganej z niej satysfakcji. 
Jednak z uwagi na indywidualne preferencje konsumentów hierarchizacja użyteczności jest trudna i w ekonomii została zmarginalizowna.

</doc>
<doc id="1784261" url="https://pl.wikipedia.org/wiki?curid=1784261" title="Aivars Stranga">
Aivars Stranga

Aivars Stranga (ur. 15 czerwca 1954 w Rzeżycy) – łotewski historyk i wykładowca, badacz stosunków międzynarodowych, specjalista ds. historii Łotwy XX wieku oraz polityki zagranicznej Łotwy i ZSRR.
Życiorys.
Po ukończeniu szkoły średniej w rodzinnej Rzeżycy studiował na Wydziale Historii i Filozofii Uniwersytetu Łotewskiego. W 1980 uzyskał zatrudnienie jako wykładowca historii na macierzystym Wydziale, na którym od 1996 jest profesorem. W latach 1992–1997 pracował jako badacz w Łotewskim Instytucie Spraw Międzynarodowych, a od 1995 do 1998 wykładał historię dyplomacji na Uniwersytetach Turku i Joensuus w Finlandii. W latach 1995–2000 pełnił obowiązki przewodniczącego Łotewskiego Towarzystwa Polityki Zagranicznej. Obecnie stoi na czele Katedry Historii Nowożytnej i Najnowszej Łotwy i Europy Wschodniej Uniwersytetu Łotewskiego. 
Specjalizuje się w historii Łotwy XX wieku, reżimach autorytarnych w Europie lat 20. i 30., polityce zagranicznej Związku Sowieckiego i Rosji w XX wieku oraz polityce zagranicznej Łotwy przełomu XX i XXI wieku (w tym zagadnienieniami obronności), a także historii Żydów w krajach nadbałtyckich od XIV wieku po czasy współczesne (jest wiceprzewodniczącym Centrum Studiów Żydowskich). 

</doc>
<doc id="1784264" url="https://pl.wikipedia.org/wiki?curid=1784264" title="Podokręg Wschodni Armii Krajowej">
Podokręg Wschodni Armii Krajowej

Podokręg Wschodni AK– struktura terenowa Armii Krajowej w ramach Obszaru Warszawskiego AK funkcjonująca od 1942 do 1944.
Historia Podokręgu.
Podokręg wchodzący w skład Obszaru Warszawskiego AK w 1942. Początkowo stanowisko komendanta było nieobsadzone. Początkowo funkcję pełnił inspektor płk Józef Rosiek "Józef". Od maja do października 1942 funkcję komendanta pełnił ppłk Adam Borkiewicz "Leszczyński", "Poleski". Po jego odejściu funkcję objął płk Hieronim Suszczyński "Szeliga". 
Struktura organizacyjna.
Początkowo funkcjonowały trzy inspektoraty:
1 czerwca 1942 Obwód Powiat Warszawski AK został przeniesiony do Okręgu Warszawa, aż do Okręgu lubelskiego cześć powiatu garwolińskiego. W maju 1943 po reorganizacji funkcjonowały trzy inspektoraty:
W kwietniu 1943 w podokręgu funkcjonowały 104 plutony uzbrojone o 21 nieuzbrojonych obejmując 14.142 osoby (w tym 1261 cywilów).
W ramach Odtwarzania Sił Zbrojnych podokręg miał odtworzyć:
Burza w podokręgu.
26 lipca komendant obszaru warszawskiego gen. Albin Skroczyński "Łaszcz" wydał rozkaz dowódcom podokręgów do realizacji akcji "Burzy". W rzeczywistości trwała ona od kilku dni. Dodatkowe zadania dotyczyły wsparcia powstania warszawskiego poprzez blokowanie jednostek niemieckich podążających do stolicy. 
W podokręgu wschodnim planowano wystawienie Grupy Operacyjnej "Wschód" w składzie 8 Dywizji Piechoty AK i Mazowieckiej Brygady Kawalerii AK. Dowództwo objął płk Hieronim Suszyński "Szeliga". Sztab ulokował się w obwodzie mińskim, gdzie miała nastąpić koncentracja wszystkich zmobilizowanych oddziałów.
I batalion 22 pułku piechoty AK mjr Mariana Zawarczyńskiego "Ziemowita" atakował Niemców na drogach Siedlce-Międzyrzec Podlaski, Siedlce-Łuków, Siedlce-Łosice, Siedlce-Mińsk Mazowiecki. Plutony AK i BCh ośrodka Łosice broniły miejscowości i ostrzelały saperów usiłujących wysadzić most na rzece Toczna. Pod Wojnowem obroniono wiadukt kolejowy. W Krześlinie zdobyto magazyn uzbrojenia TODT. Działając wspólnie z oddziałami sowieckimi opanowano Wyczółki i Zbuczyn.
II batalion 22 pp AK mjr Jerzego Sasina "Kopki" sformował się w lasach rucheńskich, repkowskich i Puszczy Sterdyńskiej. Zgrupowanie partyzanckie w lasach repkowskich swoją działalność ograniczyło do kilku potyczek. Zgrupowanie mjr. Czesława Majewskiego "Morro" w Puszczy Sterdyńskiej walczyło do 6 sierpnia. Wspólnie z 23 pułkiem ułanów rozbito pod Dzierzbami kolumnę samochodową, a pod Jagodnikiem niemiecką kompanię saperów.

</doc>
<doc id="1784269" url="https://pl.wikipedia.org/wiki?curid=1784269" title="Arthur Range">
Arthur Range

Arthur Range – pasmo górskie położone na Tasmanii, na terenie South West Wilderness. Łańcuch dzieli się na dwie części – zachodnią i wschodnią. 
Nazwa łańcucha górskiego została nadana przez George’a Augustusa Robinsona, który w marcu 1830 roku wspiął się na Mount Frederick (obecnie Mount Hayes).
Pasmo górskie Arthur zbudowane jest głównie z kwarcytu, występują tu liczne pozostałości polodowcowe m.in. moreny i doliny U-kształtne.
We wschodniej części łańcucha położony jest najwyższy szczyt pasma – Federation Peak (1224 m n.p.m.). Natomiast w zachodniej części występują liczne jeziora polodowcowe m.in. Lake Oberon, Lake Cygnus, Lake Ceres i Square Lake.

</doc>
<doc id="1784271" url="https://pl.wikipedia.org/wiki?curid=1784271" title="Podokręg Zachodni Armii Krajowej">
Podokręg Zachodni Armii Krajowej

Podokręg Zachodni AK zwany też „"Podokręgiem Skierniewickim" – struktura terenowa Armii Krajowej, obejmująca powiaty województwa warszawskiego, po zachodniej stronie Wisły, wchodząca od 1940 do 1942 jako inspektorat w skład Okręgu Warszawa-województwo „Morskie Oko” Związku Walki Zbrojnej, zaś od kwietnia 1942 do stycznia 1945 jako Podokręg, w skład Obszaru Warszawskiego AK. Odtwarzał struktury 26 Dywizji Piechoty. W sierpniu 1944 Podokręg organizował wsparcie dla powstania warszawskiego w Puszczy Kampinoskiej i lasach chojnowskich. Oddziały podokręgu walczyły na Żoliborzu 21 i 22 sierpnia 1944 w walce o Dworzec Gdański (zob. powstańcze natarcia na Dworzec Gdański). Podokręg został rozwiązany 16 stycznia 1945.
Historia.
Podokręg formowany był z obwodów znajdujących się po zachodniej stronie Wisły, dawnego województwa warszawskiego, tworzących Okręg Warszawa-województwo ZWZ, które organizowały się od końca 1939:
W połowie 1940 do obszaru lewobrzeżnego włączono Inspektorat Skierniewicki ZWZ, z Okręgu Łódzkiego ZWZ, obejmujący obwody (powiaty): Skierniewice, Rawa Mazowiecka i Łowicz, dowodzony przez mjr. Stanisława Piękosia „Skała”. Przyłączenie to spowodowane było włączeniem tych powiatów do dystryktu warszawskiego Generalnego Gubernatorstwa. Kpt. „Skała” objął zakresem działania inspektoratu wszystkie obwody lewobrzeżne. Po jego odwołaniu w połowie 1940 z powodu nadużyć, inspektorem został mjr NN „Kres”, który został aresztowany jesienią 1940. Funkcję inspektora obwodów lewobrzeżnych objął mjr Franciszek Jacheć „Roman” aż do 1 lutego 1941, gdy został przesunięty do komendy okręgu.
Od 1 lutego 1941 powołano na terenie lewobrzeżnym dwa inspektoraty:
Od 1942 oba inspektoraty weszły w skład Podokręgu Zachodniego AK. Od 27 lipca do 29 sierpnia 1944 struktury i oddziały Podokręgu uczestniczyły w akcji „Burza” i wspierały powstanie warszawskie, w którym uczestniczyła cześć jednostek podokręgu. Od października 1944 Podokręg prowadził działania dywersyjne, akcje samoobrony oraz wsparcie dla wypędzanej ludności Warszawy. W tym czasie w skład Podokręgu został przejęty obwód warszawski.
Struktura organizacyjna.
Z dniem 1 marca 1943 rozkazem Komendy Głównej AK został odkomenderowany na teren Podokręgu ppłk. dypl. Zygmunt Marszewski „Kazimierz” na stanowisko inspektora dyspozycyjnego Komendanta Obszaru. Według innej wersji był inspektorem do zleceń Komendanta Obszaru z zadaniem inspekcji wyszkolenia w Podokręgu. Siedzibą podokręgu była Warszawa.
Od października 1944 zreorganizowano podokręg, tworząc trzy inspektoraty:
Stan podokręgu.
1 lutego 1942 na terenie podokręgu zarejestrowano 7176 osób, w tym: 247 oficerów, 171 podchorążych, 1420 podoficerów, 4111 szeregowych, 942 cywilnych mężczyzn i 285 cywilnych kobiet. 1 kwietnia 1943 na terenie podokręgu zarejestrowano 9690 osób, w tym: 354 oficerów, 232 podchorążych, 1935 podoficerów, 6123 szeregowych, 408 cywilnych mężczyzn i 638 cywilnych kobiet.
Według stanu na dzień 1 kwietnia 1943 oddziały podokręgu zorganizowane były w 160 plutonach, w tym 40 uzbrojonych i 120 nieuzbrojonych, posiadając 639 pistoletów, 1471 kb, 74 rkm, 6 lkm, 26 ckm, 9 kb przeciwpancernych, 16 moździerzy i 1462 granaty.
Według meldunku organizacyjnego KG AK nr 220 za okres od 1 marca 1943 do 31 sierpnia 1943, w podokręgu funkcjonowało 179 plutonów (61 pełnych i 118 szkieletowych), obejmujących 421 oficerów (308 w oddziałach liniowych), 271 podchorążych i 2213 podoficerów. Podokręg dysponował wówczas 25 ckm, 72 rkm, 1560 kb, 835 pistoletami 1 armatą ppanc, 5 kb ppanc i 1598 granatami.
Według meldunku organizacyjnego KG AK nr 240 za okres od 1 października 1943 do 1 lutego 1944, w podokręgu, zwanym „Podokręgiem Skierniewickim” funkcjonowały 194 plutony (117 plutony pełne i 77 plutony szkieletowe), obejmujące 586 oficerów (w tym 489 w oddziałach liniowych), 327 podchorążych i 3040 podoficerów. Podokręg dysponował wówczas 30 ckm, 82 rkm, 1672 kb, 1010 pistoletami, 63 pistoletami maszynowymi, 1 armatą ppanc, 7 kb ppanc i 2809 granatami. Natomiast według relacji płk Marszewskiego i płk Jachiecia podokręg w lipcu 1944 tworzyło 190 plutonów, uzbrojonych w 15 ckm, 40-45 rkm, 1200 karabinów, ok. 400 pistoletów oraz ok. 500 granatów.
Walka bieżąca.
Pierwsze struktury Kedywu w Podokręgu Zachodnim powstały na początku 1943, kiedy to dotychczasowego szefa Związku Odwetu Grupy Zachód kpt. Zygmunta Kłonieckiego „Antoniego”, mianowano dowódcą Kedywu Podokręgu Zachodniego. Już w I kwartale tego roku, udało się kpt. Kłonieckiemu zmontować zalążki struktur Kierownictwa Dywersji Podokręgu, które w marcu 1943 liczyło 17 patroli, grupujących 82 żołnierzy, w tym 6 oficerów, 6 podchorążych, 24 podoficerów, 10 szeregowych oraz 36 innych członków (kolejarze, kobiety, łącznicy). Ponadto funkcjonowało kilka obwodowych oddziałów dywersyjnych, np. Oddział Specjalny 32 plutonu i Oddział Specjalny 52 plutonu obwodu Błonie, oddział dywersyjny por. Jerzego Gójskiego „Doliwa” i oddział specjalny rtm. Jerzego Chromińskiego „Kulesza” z Obwodu Skierniewice. Oddziały Kedywu wykonały kilkaset akcji skierowanych wobec oddziałom niemieckiej i konfidentom oraz przeciw komunikacji przeciwnika. Do najważniejszych akcji odwetowych przeciw Niemcom należały:
Od 1943 w rejonie Puszczy Mariańskiej na terenie powiatów skierniewickiego i rawskiego działał oddział partyzancki dowodzony przez Stanisława Sawickiego „Lerman”. W marcu 1943 oddział został podporządkowany sierż. Bolesławowi Kieresińskiemu „Łokós”, „Sokół”. W maju 1944 wskutek konfliktu w oddziale „Lerman” z niewielką grupą odłączył się, walcząc na własną rękę. Zginął w styczniu 1945. Oddział „Łokósa” działał do 1945, gromadząc ok. 52 żołnierzy. W skład oddziału „Łokósa” wchodziła również grupa Tadeusza Pileckiego „Holender”. W sierpniu 1944 odłączył się on z niewielką grupą i rozpoczął niezależną działalność zbrojną. Został rozstrzelany za dezercję, zaś dowództwo jego grupy objął por. Górny-Galiński „Stefan”.
W Obwodzie Sochaczew od połowy 1943 działał oddział partyzancki dowodzony przez por./kpt. Wilhelma Kosińskiego „Mścisław” (27 żołnierzy). Oddział podczas nieobecności dowódcy (zastępował go pchor. Tadeusz Turczyński „Lech”), został 4 kwietnia 1944 zaatakowany we wsi Bronisławy przez przeważające oddziały niemieckie. W wyniku walki zginęło 20 partyzantów, zaś 4 wzięto do niewoli (2 rozstrzelano, 2 zbiegło z aresztu). Funkcjonował też oddział w Obwodzie Grójec – OP „Tygrys” dowodzony przez ppor. Tadeusza Wierzbickiego „Tygrys”, „Soplica”. W obwodzie łowickim od grudnia 1943 działał oddział partyzancki (OP nr 21) dowodzony przez por./kpt. Stanisława Borowskiego „Maszynista”, latem 1944 dowództwo przejął ppor. Kazimierz Foks „Sierp”. Oddział został rozbity 16 sierpnia 1944. W tym obwodzie działał też oddział „Dawid”, dowodzony przez kpt. Walentego Odolczyka „Dawid”. Jednak brak danych o jego działaniach. Po dekonspiracjach w sierpniu 1944 w Obwodzie Błonie funkcjonowały dwa oddziały ppor. Jerzego Mitrosa „Długi” (10-15 żołnierzy) i kpt. Kazimierza Blajera „Kanis” (60-100 żołnierzy). Działały one do października 1944.
Odtworzenie Sił Zbrojnych.
Oddziały Podokręgu miały odtwarzać struktury 26 Dywizji Piechoty. Na jej dowódcę wyznaczony został ppłk Ludwik Konarski „Victor”. W skład dywizji miały wchodzić:
Obwód Grójec miał wystawić 1 dywizjon artylerii motorowej dla Brygady Pancerno-Motorowej „R” i 10 dywizjon artylerii motorowej dla Mazowieckiej Brygady Kawalerii. Ponadto w Obwodzie Błonie zorganizowano w okresie jesień 1943 – wiosna 1944 kurs Szkoły Podchorążych Rezerwy Kawalerii, który miał być zalążkiem plutonu 13 Pułku Ułanów Wileńskich.
Według niektórych źródeł w podokręgu, w obwodach Błonie i Grójec miał się mobilizować 4 Pułk Strzelców Konnych Ziemi Łęczyckiej, którego dowódcą był płk Zygmunt Marszewski „Kazimierz”, zaś zastępcą mjr/ppłk Leopold Peszkowski „Kowal”. Pułk miał wejść w skład Mazowieckiej Brygady Kawalerii AK. Według tego źródła utworzono cztery szwadrony, szwadron ckm, pluton pionierów i pluton łączności.
Akcja „Burza” w Podokręgu.
25 lipca 1944 komendant obszaru warszawskiego gen. Albin Skroczyński „Łaszcz” wydał rozkaz dowódcy Podokręgu do przeniesienia stanowiska dowodzenia do Milanówka i przygotowania sił do akcji „Burza” w związku ze zbliżaniem się frontu. Według Jana Gozdawy-Gołębiowskiego, siły podokręgu przewidywały użycie 29 uzbrojonych plutonów, co stanowiło 15% zorganizowanych oddziałów. Oddziałom przeważnie nie nadano numeracji ustalonych planem OSZ, a posługiwano się pseudonimami dowódcy. Stan uzbrojenia na 1 sierpnia 1944 obejmował 15 ckm, 40-45 rkm, 1200 kb, 400 pistoletów, 500 granatów przedwojennych i ok. 5500 sidolówek. 26 lipca Komenda Główna AK skierowała do Komendanta Obszaru rozkaz informujący o podjęciu w najbliższych dniach rozpoczęcia walk o Warszawę oraz nakazujący w obwodach lewobrzeżnych wykonać „Burzę i w wypadku skierowania sił niemieckich z zachodu na Warszawę starać się nie dopuścić ich do Warszawy.
27 lipca, zgodnie z rozkazem KG AK, dowódca Obszaru wydał rozkaz nakazujący Podokręgowi przygotowanie blokady Warszawy od strony zachodniej w przypadku rozpoczęcia walk o stolicę. Rozkaz ten nie został rozszyfrowany z nieznanych do dziś powodów i nie dotarł do dowódcy Podokręgu. Dlatego zaskoczeniem był dostarczony przez łączniczkę rozkaz z dnia 1 sierpnia, który dotarł do Podokręgu ok. godz. 17.00-18.00, nakazujący w związku z rozpoczętym powstaniem:
Pierwsza koncentracja.
Zadania wynikające z punktu pierwszego postanowiono nie realizować, nie widząc szans powodzenia. Mimo to, 3 sierpnia oddział dywersyjny por. Jerzego Gójskiego „Doliwy” z Obwodu Skierniewice wysadził pociąg w Krężce koło Makowa, następnego dnia oddział ten wysadził dwa parowozy pod Lipcami Reymontowskimi, a 5 sierpnia pod Krosnową jeszcze jeden. W nocy 1 sierpnia ogłoszono koncentrację oddziałów w obwodach. Oddziały zostały skoncentrowane w obwodach Błonie (2/3 sierpnia), Grójec (3/4 sierpnia), Sochaczew (3/4 sierpnia), Skierniewice (niedokończona z uwagi na wielką łapankę). Według niektórych źródeł, 4 pułk strzelców konnych (ok. 120 żołnierzy) pod dowództwem rtm. Nieniewskiego, skoncentrował się w rejonie wsi Rozalin, na zachód od Młochowa, skąd przeszedł do nadleśnictwa Skuły, gdzie działał przez ponad miesiąc pod dowództwem mjr/ppłk. Leopolda Peszkowskiego „Kowal”. Brak jednak potwierdzeń w innych źródłach o tym oddziale. Stabilna sytuacja Niemców po lewej stronie Wisły spowodowała, iż 4 sierpnia odwołano koncentrację, którą następnie rozwiązano od 6 do 8 sierpnia. Mimo to, do oddziałów w Puszczy Kampinoskiej dotarła zmobilizowana kompania por. Franciszka Wiszniowskiego „Jurek” z Wierszy z Obwodu Błonie AK, w składzie 76 żołnierzy.
Zgodnie z meldunkiem Podokręgu z 4 sierpnia, który przez Londyn dotarł 7 sierpnia do komendanta Obszaru, zameldowano, że sytuacja 2 sierpnia wskazała, że koncentracja oddziałów AK była przedwczesna, zaś akcja jawna wykluczona wobec olbrzymiego napływu oddziałów niemieckich. M.in. na terenie Grodziska Mazowieckiego odnotowano ok. 4700 żołnierzy niemieckich. Dywersja na liniach kolejowych wykazała minimalne efekty z uwagi na niewielki ruch pociągów i naprawianie torów w kilka godzin. Atak na przybyłe niedawno oddziały pancerne mogło – zdaniem dowódcy Podokręgu „zadać nieznaczne straty nieprzyjacielowi, natomiast pewny był pogrom oddziałów własnych”. W tym czasie oddziały Podokręgu podejmowały zrzuty lotnicze.
Nowa koncepcja działań.
6 sierpnia dowódca podokręgu otrzymał z Komendy Głównej AK, rozkaz nakazujący wzmóc działalność bojową na liniach do Warszawy i starać się dostarczyć do miasta broń i żywność. Komendant „Roman” uznał jednak, że nie ma warunków do wykonania tego zadania. Ograniczył się do akcji dywersyjnej na kolejach. Wobec słabego ruchu na kolejach, okazała się ona mało skuteczna. Działania podokręgu realizowane były w o oparciu o dwa dowództwa, pierwsze w oparciu o Obwód Grójec dla oddziałów grupujących się w lasach kabackich kierowane przez ppłk. Ptaszyńskiego „Walery” i w oparciu o Obwód Sochaczew na rzecz zgrupowania w Puszczy Kampinoskiej pod dowództwem ppłk. Konarskiego „Victor”. Zadaniem dowództw było: zewidencjonowanie oddziałów i formowanie z nich zwartych jednostek do walki w Warszawie, zapewnienie bezpieczeństwa opanowanego terenu, zorganizowanie opieki sanitarnej i zaopatrzenia w żywność oraz przygotowanie terenu do przyjmowania zrzutów.
Dopiero 8 sierpnia, po ponownym nawiązaniu łączności z Obszarem, dowództwo podokręgu otrzymało od Komendanta Obszaru Warszawskiego rozkaz skierowania co najmniej po batalionie na: Żoliborz (plac Wilsona) i na Mokotów (ul. Różana). Oddziały, zgodnie z rozkazem, należało zebrać z najbliższych rejonów, dozbrajając je po drodze, ze szczególnym uwzględnieniem amunicji. Nakazano również wykonywanie poprzednio nakazanych akcji.
Oddziały z Obwodu Sochaczew rozpoczęły ponowną koncentrację 5 sierpnia lub według innej wersji 10 sierpnia.
Pierwszy oddział ok. 60 żołnierzy, pod dowództwem kpt. Wilhelma Kosińskiego „Mścisław” wyruszył z miejscowości Dachowa. Po przejściu granicy z Generalnym Gubernatorstwem, koło wsi Przęsławice dołączyły dwa plutony obwodu dowodzone przez ppor. Tadeusza Dudzińskiego „Zawieja” i ppor. Jana Groneckiego „Nawrot” (ok. 60 żołnierzy). Oddział liczący łącznie ok. 120 – 150 żołnierzy, posiadał m.in. 8 pistoletów maszynowych, 2 karabiny maszynowe Bren, 1 Granatnik PIAT. 9 sierpnia oddział po połączeniu 10 sierpnia we wsi Granica z oddziałem kpt. Władysława Starzyka „Korwin”, 11 sierpnia osiągnął wieś Wiersze. Po drodze wzięto dwóch jeńców. 16 sierpnia dokonano ponownej mobilizacji wspierającej pułk „Palmiry-Młociny”. Obwód Sochaczew wystawił kompanię „Ziemi Sochaczewskiej” (6 oficerów, 96 szeregowych) pod dowództwem ppor. Józefa Jodłowskiego „Mazur”. Z Obwodu Błonie 17 sierpnia dotarł oddział pod dowództwem por. Jana Majewskiego „Zbigniew”, który został włączony jako 4 pluton do 4 kompanii dowodzonej przez kpt. Kosińskiego „Mścisław”. Około 15 sierpnia do puszczy dotarł 21-osobowy pluton kawalerii zawiązku 13 pułku ułanów z Obwodu Błonie, pod dowództwem por. Zygmunta Koca „Dąbrowa”. Oddział posiadał 1 ckm i 2 pistolety maszynowe. Został włączony do IV szwadronu dywizjonu kawalerii pułku „Palmiry-Młociny”
W tym samym czasie do Kampinosu dotarł inspektor podokręgu ppłk Konarski „Victor”. Powstały poważny konflikt z uwagi na chęć podporządkowania Grupy „Kampinos” dowództwu Podokręgu, a z jego ramienia ppłk. „Victorowi”. Komendant Podokręgu nakazywał kpt. Józefowi Krzyczkowskiemu „Szymon” podporządkowanie się rozkazom podokręgu, z uwagi na usytuowanie oddziałów. Tymczasem kpt. „Szymon” powoływał się na rozkaz Komendy Głównej z 7 sierpnia nakazujący mu „Podporządkować Rejon VII – Jelsk oraz wszystkie oddziały, które znajdują się na terenie Puszczy Kampinoskiej”. 9 sierpnia do Kampinosu dowódca Grupy „Północ”, skierował mjr. Alfonsa Kotowskiego „Okoń”, który miał przejąć dowodzenie nad całością oddziałów Kampinosu, z nakazem zorganizowania ataku na Parysów lub Koło i połączeniem się ze Zgrupowaniem „Radosław”. Ponadto w rozkazie stwierdzono: „Musi pan jednocześnie szukać łączności z oddziałem podokręgu „Hallerowo”, którego dowódca otrzymał podobne zadanie. Mjr „Okoń” został jednak zatrzymany przez Niemców i dotarł do Kampinosu dopiero 16 sierpnia. W nocy z 13 na 14 sierpnia wraz z patrolem przedarł się ze Starówki na Żoliborz por. Stanisław Jankowski „Agaton” z rozkazami dla płk. Mieczysława Niedzielskiego „Żywiciela”, po czym następnej nocy udał do oddziałów Grupy „Kampinos”.
13 sierpnia komendant Podokręgu skierował do Komendanta Obszaru depeszę, w której m.in. stwierdził: Tego samego dnia depesza została dostarczona do KG AK. Jednocześnie nadeszła kolejna depesza z Podokręgu, iż w Puszczy Kampinoskiej pod dowództwem ppłk. „Victora” znajduje się zgrupowanie ok. 1500 żołnierzy (chodziło o Grupę „Kampinos”). Zgrupowanie to – zgodnie z depeszą z Podokręgu Jak relacjonował oficer Oddziału III Operacyjnego KG AK ppłk. Felicjan Majorkiewicz „Iron”, szef Oddziału III gen. Tadeusz Pełczyński „Grzegorz”, wskutek bezczynności oddziałów Podokręgu, polecił Oddziałowi III wysłanie rozkazu do gen. „Łaszcza” nakazującego zmianę na stanowisku dowódcy Podokręgu.
Na odsiecz Warszawie.
Po rozkazie Dowódcy AK gen. Tadeusza Komorowskiego „Bór” z 14 sierpnia, wzywającego oddziały AK na pomoc Warszawie, z „zadaniem bicia sił npla znajdujących się na peryferiach i przedmieściach Warszawy i wkroczenia do walki wewnątrz miasta”, dowództwo Podokręgu wydało rozkaz mobilizacji dla obwodów Błonie i Sochaczew do dyspozycji ppłk „Victora”. Obwód Łowicz miał wystawić batalion ok. 280-320 żołnierzy. 14 sierpnia Komendant Podokręgu poinformował Komendę Główną, że rozkaz marszu na Warszawę: „jest nierealny i niewykonalny, sprzeczny z podstawowymi zasadami tajemnicy wojskowej”. Tego samego dnia ppłk „Victor” wezwał na odprawę dowódcę pułku „Palmiry-Młociny” por. „Dolinę”, który jednak odmówił wykonania polecenia.
W nocy z 15 na 16 sierpnia do Warszawy w stronę Powązek ruszył oddział złożony z batalionu por. Witold Pełczyńskiego „Witold” (ok. 450 żołnierzy), kompanii sochaczewskiej „Mścisława” (ok. 100-120 żołnierzy), oraz batalionu mjr. „Żubra” (ok. 160 żołnierzy), pod wspólnym dowództwem ppłk. „Victora” wyruszyła w nocy z 15 na 16 na wsparcie oddziałów Starego Miasta. Główna kolumna dotarła do muru Powązek zaś oddział „Żubra” odłączył się i skierował się w stronę Żoliborza. Przy Powązkach ok. 02.15 napotkano nieubezpieczoną kolumnę 20 niemieckich wozów pancernych, lecz płk „Victor” odmówił ich zaatakowania. Komendę podjął samorzutnie por. „Agaton” i doprowadził cześć oddziałów na Żoliborz. Ok. 150 żołnierzy w tym kompania „Prawdzica” część kompanii podporucznika Jaskólskiego, wskutek chaosu cofnęło się do Puszczy. Za niewykonanie rozkazu ppłk „Victor” został pozbawiony dowództwa nad oddziałami.
16 sierpnia ppłk „Roman” jako dowódca zgrupowania 26 Dywizji Piechoty, nakazał por. „Dolinie”, kpt. „Szymonowi” kolejna koncentrację oddziałów, z poleceniem marszu do Warszawy co najmniej 500 żołnierzy, zaś dowództwo ma objąć kpt „Korwin”. W tym czasie do puszczy przybył już mjr „Okoń”, który przejął dowodzenie organizując kolejną grupę wsparcia.
17 sierpnia doszło do pisemnej polemiki Komendanta Obszaru gen. Albina Skroczyńskiego „Łaszcz” odnośnie do upublicznienia, przez radio BBC rozkazu KG AK z 14 sierpnia nakazującego marsz na Warszawę. Gen „Łaszcz”, wskazując na problemy w dowodzeniu w Podokręgu zachodnim, zaatakował dwutorowość dowodzenia zarówno przez Komendę Obszaru i Komendę Główną, wskazując nierealność rozkazów KG AK, jednoczesnego marszu na Warszawę, realizowania „Burzy”, jak i blokowania oddziałów niemieckich. W odpowiedzi, Komendant Główny AK gen. Tadeusz Komorowski „Bór”, skierował do Komendanta Obszaru rozkaz do rąk własnych:
W związku z tym rozkazem, Komendant Obszaru odwołał 19 lub 20 sierpnia płk. Franciszka Jachiecia „Roman”, ze stanowiska komendanta i mianowanie na jego miejsce ppłk. Zygmunta Marszewskiego „Kazimierz”. Rozkaz ten jednak nie został ujawniony, nadal faktycznie dowodził płk „Roman”. Ppłk Marszewski zwrócił się 20 sierpnia o cofnięcie tej decyzji na co nie otrzymał odpowiedzi.
W ramach nowej koncentracji z Obwodów Błonie i Sochaczew sformowano Batalion Ziemi Sochaczewskiej pod dowództwem kpt. Władysława Starzyka „Korwin”. Batalion sochaczewski liczył 481 żołnierzy, w tym 30 oficerów.
Doszło również do koncentracji oddziałów obwodu Łowicz. Wystawiono batalion w składzie ok. 280-320 żołnierzy, pod dowództwem mjr Lucjana Zielińskiego „Łan”, „Wojciech”. „Smuga”. Rozkazy z 14 sierpnia nakazywały aby w nocy z 17 na 18 sierpnia oddziały były gotowe do wyruszenia do Kampinosu. Kompania por. Władysława Lankiewicza „Mazur” (ok. 80-100 żołnierzy) skoncentrowała się w 17 sierpnia rejonie wsi Boczki. Kompania por. Wiktora Pękalskiego „Wróbel” (120-140 żołnierzy) skoncentrowana była w lasach chlebowskich, dołączając do Oddziału Partyzanckiego „Maszynisty”, a dalej miała udać się do lasów nieborowskich z przewodnikiem z oddziału partyzanckiego „Dawida”. Kompania kpt. Tadeusza Tyrakowskiego „Kordzik” (ok. 80 żołnierzy). Skoncentrowała się koło Nieborowa i miała z 17 na 18 po połączeniu z kompanią por. Wiktora Pękalskiego, pomaszerować do Kampinosu. Koncentracja została jednak odwołana z nieznanych powodów. W w rejonie Chlebowa pozostał jednak oddział partyzancki „Maszynisty”, który z 15 na 16 sierpnia wraz z innymi oddziałami został otoczony przez ok. 3 tys. żołnierzy niemieckich. Oddział „Maszynisty” został rozbity.
Do ponownej koncentracji w wyniku rozkazu Komendy Głównej AK z 14 sierpnia, doszło również w Obwodzie Grójec. W lasach Modrzewina na zachód od Grójca uczestniczyło ok. 300 żołnierzy obwodu. Została ona jednak rozwiązana, z uwagi na małe prawdopodobieństwo dotarcia do Warszawy. 14 sierpnia, na rozkaz ppłk „Walerego” do zgrupowania ppłk. Mieczysława Sokołowskiego „Grzymały” w lasach chojnowskich dołączyła 5 kompania II batalionu 18 pułku piechoty AK obwodu grójeckiego, pod dowództwem ppor. Mieczysława Gawarkiewicza „Sten” (ok. 120 żołnierzy). W nocy z 18 na 19 sierpnia uderzała na Wilanów. Pozostałe oddziały odtwarzające 18 pułk piechoty z uwagi na pogarszające się warunki zostały zdemobilizowane.
W nocy z 19 na 20 sierpnia mjr „Okoń” zorganizował kolejny batalion idący na Żoliborz, złożony z czterech kompanii pułku „Palmiry-Młociny”: por. Aleksandra Hartfiela „Wara”, por. Zygmunta Budzyńskiego „Prawdzica”, por. NN „Grota” (łącznie 402 żołnierzy), sochaczewskiej kompanii por. Józefa Jodłowskiego „Mazura” (w składzie 6 oficerów i 96 szeregowych) oraz pluton lotniczy por. Tadeusza Gaworskiego „Lawa” (40 żołnierzy). Łącznie 780 żołnierzy. W trakcie przemarszu na Żoliborz 20 sierpnia ok. 2 w nocy doszło do strzelaniny z Niemcami, co spowodowało wycofanie się kompanii „Mazura” i plutonu „Lawy” do puszczy. Z oddziałów „Hallerowa” na Żoliborz dotarł jedynie pluton ppor. Wacława Rynka „Waldemar” i grupa wachm. Lucjana Suskiego „Sosna”.
Oddziały podokręgu kpt „Mścisława” wzięły udział 21 i 22 sierpnia w atakach na Dworzec Gdański, gdzie poniosły duże straty. W ataku 22 sierpnia oddziały sochaczewskie zmyliły kierunek natarcia m.in. oddział ppor. Tadeusza Dudzińskiego „Zawieja” zaatakował Instytut Chemiczny, za boczną linią torów. Kpt. Wilhelm Kosiński „Mścisław” przedostał się za tory, i ranny z jednym żołnierzem przedostał się na Stare Miasto, skąd przeszedł na Żoliborz, a następnie do Kampinosu.
21 sierpnia Komendant Główny AK przekazał do Kampinosu depeszę (nr 495/XXX/999.2008), w której rozkazano iż „wszystkie eksterytorialne oddziały AK znajdujące się na terenie Hallerów rejonu warszawskiego podlegają właściwym dcom terytorialnym. Spowodowało to kolejne komplikacje organizacyjne, dotyczące podległości oddziałów. Por. „Dolina” dowódca pułku „Palmiry-Młociny” meldował do Komendy Głównej 21 sierpnia: 
Walki w Kampinosie.
Z 23 na 24 sierpnia mjr „Okoń” pozostawiając uzbrojenie w Warszawie, wrócił z Żoliborza do Puszczy Kampinoskiej z oddziałem nieuzbrojonych praktycznie 300 żołnierzy (w tym częścią oddziałów „Hallerowa”). Tam zastał go rozkaz Komendy Głównej AK wyznaczający go na dowódcę wszystkich oddziałów przebywających na stałe lub przejściowo na terenie Puszczy, nakazując podporządkowanie się wszystkim komendantom i dowódcom. W dalszych działaniach w puszczy w walkach brał udział Batalion Ziemi Sochaczewskiej. Od 30 sierpnia do 2 września batalion brał udział w walkach obronnych pod Pociechą, 12 i 13 września walczył pod Truskawem, gdzie wyróżnił się w walce. 27 września batalion mjr. „Korwina” stoczył bój we wsi Truskawka. Po odprawie, wieczorem 27 września i decyzji o przejściu uzbrojonych oddziałów w Góry Świętokrzyskie, mjr „Korwin” zdecydował o demobilizacji i przejściu do konspiracji. Część żołnierzy batalionu opowiedziała się jednak za dalszą walką i weszła w skład oddziałów Grupy Kampinos. Oddziały Grupy zostały rozbite 29 września pod Jaktorowem.
Zakończenie „Burzy”.
29 sierpnia komendant Obszaru z rozkazu Komendy Głównej AK, określił zadania związane z akcją „Burza” i powstaniem jako nieaktualne dla okręgu. Zgodnie z rozkazem:
Dodatkowo ppłk. Wacławowi Ptaszyńskiemu „Walery”, nakazano nie wysyłanie uzbrojonych oddziałów na pomoc Warszawie, lecz poszerzenie bazy w lasach chojnowskich, zorganizowanie dwóch-trzech bastionów odbiorczych zrzuty. Ponadto nakazano zorganizowanie grup transportowych dla przerzutu broni z bazy na Sadybę i Mokotów, oraz organizowanie zapasów żywności i przekazywanie ich do Warszawy. Działania te stały się jednak niemożliwe z uwagi na liczne pacyfikacje niemieckie. 1 września nie udało się przeprowadzić na Mokotów transportu amunicji. 16 września ppłk „Walery zameldował, że wobec działań niemieckich ustały możliwości przerzucania broni i żywności, zaś 20 września zameldował, iż wszystkie drogi dostępu do Warszawy zostały zablokowane, co zakończyło działania tego ośrodka.
Ostatnie miesiące okupacji niemieckiej.
Po upadku powstania warszawskiego komendantem obszaru mianowany został ppłk Zygmunt Marszewski „Kazimierz”. Cofnął on rozkaz odwołujący ze stanowiska komendanta podokręgu ppłk. Jachiecia „Halicz”. Oddziały zajmowały się działaniami odtworzeniowymi.
Według meldunku komendanta obszaru ze stycznia 1945 w obwodach sytuacja przedstawiała się następująco:
Według tego meldunku nie istniały oddziały partyzanckie, zaś oddziały dywersyjne zostały wcielone do plutonów. Istniał jedynie niewielki oddział leśny w Obwodzie Łowicz (12 ludzi). Do utrzymania egzekutywy sformowano 29-osobowy oddział żandarmeryjno-dywersyjny.
W styczniu przeprowadzono kilka akcji dywersyjnych. Ostatnią akcję bojową 16 stycznia 1945 wykonał oddział wach. Władysława Parola „Pado” z Żyrardowa, który udaremnił wysadzenie mostu w Jaktorowie.
16 stycznia Komendant Obszaru w rozkazie nr 37 do Podokręgów „Hallerowo” i „Tuchola”, w związku z ofensywą ZSSR i w myśl wytycznych Komendanta AK, zarządził rozwiązanie Armii Krajowej na terenie poszczególnych obwodów z chwilą opuszczenia terenu przez okupanta. Rozkaz określił, iż wszyscy żołnierze i pracownicy AK mają prawo postępowania według własnego sumienia, co do wstępowania w szeregi armii polskiej gen. Żymierskiego, zarówno ochotniczo, jak i w poborze. Wskazał, że „celem zachowania stanu biologicznego narodu, należy lojalnie wykonywać zarządzenia władz Rządu Lubelskiego”, jednak żołnierze AK powinni nie zapomnieli że są Polakami i należy w każdych warunkach pracować dla Polski. W zarządzeniu wykonawczym rozkazał ponadto:
Według depeszy Komendanta Obszaru z 20 stycznia 1945 do Londynu, teren Podokręgu zachodniego został zajęty przez wojska rosyjskie 17 stycznia. Oddziały Podokręgu dokonały licznych napadów i zasadzek na wycofujące się oddziały niemieckie. Na tyłach niemieckich wysadzono przepust kolejowy w rejonie Łowicza i dwa mosty drogowe.
Już w nocy z 19 na 20 stycznia 1945 w Obwodzie Skierniewice doszło do aresztowań i wywiezienia 22 żołnierzy AK przez NKWD. W Obwodzie Sochaczew uwięziono, a następnie wywieziono kilkunastu żołnierzy AK. Ostrzeżony przed aresztowaniem, komendant obwodu mjr Władysław Starzyk „Korwin” zdołał uciec do Łowicza, a stamtąd przedostał się do Częstochowy. Dowódca obwodu Łowicz ppłk Lucjan Zieliński Smuga” ostrzeżony przed aresztowaniem, po zamknięciu sprawozdań obwodu i zniszczeniu dokumentów wyjechał 2 lutego do Łodzi. W marcu 1945 harcerze Grup Szturmowych, żołnierze AK z Obwodu Łowicz, pod dowództwem sierż. pchor. Jana Kopałki „Antek z Woli”, 8 marca 1945 rozbili więzienie w Łowiczu uwalniając ponad 80 więźniów zagrożonych wywiezieniem do Rosji, w tym swojego przyjaciela dh Zbigniewa Fereta „Cyfra”. Była to ostatnia akcja struktur konspiracyjnych. Struktury Armii Krajowej w Podokręgu zostały skutecznie rozwiązane. Komendant Obszaru Warszawskiego Delegatury Sił Zbrojnych ppłk. Józef Rybicki „Andrzej”, „Maciej” nie miał kłopotu z zakończeniem działań struktur wojskowych w 1945.

</doc>
<doc id="1784272" url="https://pl.wikipedia.org/wiki?curid=1784272" title="Przełęcz pod Klinem">
Przełęcz pod Klinem

Przełęcz pod Klinem (słow. "Sedlo pod Klinom", "Tupá priehyba") – płytko wcięta przełęcz położona na wysokości ok. 2175 m n.p.m. w słowackich Tatrach Wysokich. Znajduje się w krótkiej grani, którą Tępa wysyła na południe. Leży między tym szczytem a Klinem. Jest ona łatwo dostępna, choć nie prowadzą na nią żadne znakowane szlaki turystyczne.
Pierwsze wejścia na siodło Przełęczy pod Klinem nie są znane. Okolica była niegdyś popularnym miejscem polowań, więc pierwszego wejścia na nią dokonał najprawdopodobniej anonimowy myśliwy. Pierwszego wejścia zimowego dokonał przy przejściu granią Alfred Martin 14 lutego 1906 r.

</doc>
<doc id="1784274" url="https://pl.wikipedia.org/wiki?curid=1784274" title="Parafia Najświętszego Serca Pana Jezusa w Gródku (archidiecezja białostocka)">
Parafia Najświętszego Serca Pana Jezusa w Gródku (archidiecezja białostocka)

Parafia pw. Najświętszego Serca Pana Jezusa w Gródku – rzymskokatolicka parafia należąca do dekanatu Białystok – Dojlidy, archidiecezji białostockiej, metropolii białostockiej.
Historia.
Erygowana po II wojnie światowej w 1945 roku. Chcąc pełniej zrozumieć, dlaczego tak młoda to parafia należałoby poznać pokrótce historię tych ziem.
Początki osadnictwa na tym terenie kryją mroki puszczańskich kniei. Prawdopodobnie na przełomie wieków XI/XII po zachodniej stronie rzeki Supraśl zbudowano gród obronny. Ceramika znaleziona na terenie grodziska, datowana jest na XIII wiek. 
Pierwszym właścicielem Gródka zapisanym w historii był Jan Chodkiewicz. Dobra te otrzymał z rąk polskiego króla Kazimierza Jagiellończyka w drugiej połowie XV wieku za udział w wojnie z Krzyżakami.
Chodkiewiczowie herbu Kościesza, pod koniec XV wieku, jako właściciele Gródka zbudowali tu zamek. Wtedy to, spadkobierca rodu - Aleksander sprowadził z Ławry Pieczerskiej z Kijowa mnichów fundując im klasztor. 
Dlaczego na tym terenie, wchodzącym w skład Wielkiego Księstwa Litewskiego zaistniało prawosławie, skoro Litwa w latach 1387–1388 przyjęła chrzest ze strony kościoła katolickiego? W historii tych ziem były to czasy, kiedy po soborach w Ferrarze (1437) a następnie Florencji (1439) nastąpił akt połączenia kościołów katolickiego i prawosławnego zwany Unią Florencką. Cesarz bizantyński Jan Paleolog oraz patriarcha konstantynopolitański wraz z wieloma biskupami cerkwi greckiej przybyli na sobór poszukując m.in. pomocy przeciw Turkom. Uczestniczył w nim również metropolita całej Rusi Izydor podpisując akt unii. Wracającego z soboru Izydora witano uroczyście w polskich kościołach katolickich. Metropolita Izydor odprawił też pontyfikalne nabożeństwo na Wawelu. Król Władysław Warneńczyk 22 marca 1443 roku wydał w Budzie przywilej dla duchowieństwa ruskiego w Polsce i na Węgrzech ogłaszając całkowitą równość obrządków w jego państwach. Wyraził tym przekonanie, że unia obu kościołów zawarta na Soborze Ferrarsko-Florenckim w roku 1439 już się przyjęła wśród Rusinów, dlatego poręczał hierarchii i wiernym kościoła wschodniego -posiadanie i zachowanie praw, wolności, przywilejów i zwyczajów duchowieństwa katolickiego.
Ślub wielkiego księcia litewskiego Aleksandra Jagiellończyka i księżniczki moskiewskiej Heleny Iwanówny 15 lutego 1495 r. miał znaczenia symboliczne. Małżeństwo to łączyło dwa wyznania i dwie liturgie. W 1498 roku Aleksander Jagiellończyk ustanowił metropolitą kijowskim Józefa Bułharynowicza, który postanowił wskrzesić Unię Florencką. 20 marca 1499 r. wielki książę Aleksander wydał tzw. zwitek Jarosława, czyli przywilej dla duchowieństwa greckiego w Wielkim księstwie Litewskim. W takich warunkach geopolitycznych datują się początki historii pisanej i chrześcijaństwa na ziemi gródeckiej. 
Pierwszą cerkiew w Gródku pw. Jana teologa zbudowano w 1498 roku. Po przeniesieniu się zakonników do Supraśla była świątynią zamkową, po śmierci fundatora-parafialną. 
Kolejna świątynia ufundowana przez właścicieli Gródka -Potockich pobudowana została około 1788 r. Dotrwała do 1943 roku, kiedy to spłonęła. 
Po zawarciu unii między kościołem rzymskokatolickim a prawosławiem w 1596 roku w Brześciu, w Gródku zaistniał kościół katolicki czyli powszechny obrządku wschodniego zwany greckokatolickim lub w skrócie unickim. Data przejścia chrześcijan prawosławnych na katolicyzm na tym terenie nie jest znana. Parafia unicka pw. Zaśnięcia Panny Maryi istniała tu prawdopodobnie przez ponad dwa stulecia. Tym samym, przez te długie lata na tych ziemiach nie było prawosławia. Kościół unicki przetrwał trzy kolejne zabory- do czasu, kiedy to mocą traktatu tylżyckiego(1807 r.), powiaty: Białystok, Bielsk, Drohiczyn i Sokółkę włączono do Rosji. 15(27) października tegoż roku car Aleksander I wydał manifest do mieszkańców nowego obwodu zapewniając: ...”Wszystkie prawa i przywileje wasze zostaną nieodjętymi. Wyznanie religii waszej w całości się zachowa...” 
23 marca 1839 car Mikołaj I własnoręcznie podpisując: “Składam dzięki Bogu i przyjmuję”- wcielił w życie akt przyłączenia Kościoła unickiego w Imperium Rosyjskim do Cerkwi Prawosławnej. 
Atmosferę roku 1839 towarzyszącą wprowadzeniu prawosławia w pobliskim Supraślu oddaje relacja jednego z zakonników: ...”Liczymy, że niezbędnym jest przekazać opowieść jednego podstarzałego księdza, jeszcze dość zdrowego, który w tym czasie uczył się w Szkole Supraskiej, o tym jak lud żegnał się z unią. Przed rozbiórka organów i bocznych ołtarzy tłum wypełniał cerkiew klasztorną, która była otwarta dniem i nocą. Na organach grano bez przerwy przez kilkanaście dni, lud leżał krzyżem w świątyni, śpiew pieśni ze śpiewnika głośno rozlegał się w cerkwi i na dziedzińcu klasztornym, którą lud ze łzami śpiewał po raz ostatni.” 
Kilkusetletni czas obecności kościoła katolickiego obrządku wschodniego na tych ziemiach dobiegł końca.
W pobliskim Królowym Moście właściciele osady- Sakowicze będąc katolikami, około 1850 roku wystąpili o pozwolenie na budowę kaplicy. Pozwolenia udzielono, pod warunkiem, że budynek nie będzie posiadał widocznej wieży. Kaplica istniejąca do dziś, została wybudowana około roku 1860. Już w roku 1863 po Powstaniu Styczniowym odebrana i przekazana prawosławnym.
Od 1916 roku katolicy z Gródka i okolic należeli do parafii pw. Opatrzności Bożej w Michałowie. Inicjatorem budowy kościoła w Gródku był proboszcz parafii michałowskiej ks. Tadeusz Szadbey. Na początku 1933 roku powołał Komitet Budowy Kościoła w Gródku. Po czterech latach, już 6.X.1937 roku ksiądz arcybiskup metropolita wileński Romuald Jałbrzykowski konsekrował kościół pw. Najświętszego Serca Jezusowego. Zbudowano murowaną świątynię w formie neoromańską. Rektorem-jako, że początkowo kościół był filią parafii Michałowo został ks. Bronisław Siepak.
Do maja 1940 roku ks. Siepak kontynuował budowę kościoła. W tym czasie zbudowano m.in.: schody przed wejściem do świątyni, otynkowano dzwonnicę, zainstalowano balustradę na chórze. Aresztowany przez sowieckie władze okupacyjne i wywieziony w głąb Rosji pozostawił wiernych bez pasterza do czerwca 1941 roku. Wówczas nowym rektorem w Gródku został mianowany ks. Marian Jacewicz.
Odpowiadając na prośbę mieszkańców Gródka i okolicznych wsi arcybiskup Romuald Jałbrzykowski dnia 9.X.1945 roku erygował parafię w Gródku. Dekret erekcyjny parafii umieszczony został pod numerem 157/45 w Kurii Metropolitalnej Wileńskiej w Białymstoku.
W skład parafii weszły: Gródek, stacja, majątek oraz wieś Waliły, Bielewicze, Straszewo, Załuki, Zarzeczany, Mieleszki, Słuczanka, Dzierniakowo, Pieszczanniki, kolonia Piłatowszczyzna, Radulin, Sofipol, Królowe Stojło, Józefowo, Wierobie. W tym kościół liczył 613 parafian.
Dwa lata później dołączono Królowy Most, a 14 lipca 1952 roku Downiewo i Przechody.
Proboszczowie.
Posługę kapłańską pełnili księża:
Liczba wiernych i zasięg terytorialny.
Parafia liczy ok. 1350 osób. W granicach parafii znajdują się miejscowości: 

</doc>
<doc id="1784278" url="https://pl.wikipedia.org/wiki?curid=1784278" title="Podokręg Północny Armii Krajowej">
Podokręg Północny Armii Krajowej

Podokręg Północny AK - struktura terenowa Armii Krajowej, funkcjonująca na obszarze włączonej do Prus Wschodnich Rejencji ciechanowskiej, obejmującej powiaty dawnego województwa warszawskiego. Podokręg wchodził w skład Obszaru Warszawskiego AK. Nosił kryptonimy: "Garbarnia", "Kooperatywa", "Olsztyn", zaś od 1 maja 1943 "Tuchola", "Browar".
Struktura Podokręgu.
Strukturami konspiracyjnymi dowodził początkowo por. rez. Eugeniusz Filipowicz "Czajka", który został aresztowany we wrześniu 1941. Od października 1941 do marca 1943 ppłk. Tadeusz Tabaczyński "Kurp", "Mazur". Od kwietnia 1943 do stycznia 1945, dowódcą podokręgu był ppłk. Ludomir Wysocki "Rola".
Akcja Burza.
26 lipca 1944 komendant obszaru warszawskiego gen. Albin Skroczyński - "Łaszcz" wydał rozkaz dowódcom podokręgów do realizacji "Burzy". W rzeczywistości trwała ona od kilku dni. Dodatkowe zadania dotyczyły wsparcia powstania warszawskiego poprzez blokowanie jednostek niemieckich podążających do stolicy.
W podokręgu północnym zorganizowano dziewięć oddziałów partyzanckich. Organizowano niewielkie akcje bojowe na linii kolejowej Działdowo-Modlin. Jednostki podokręgu nie były w stanie prowadzić większej dywersji i atakować oddziałów niemieckich maszerujących na Warszawę. Planowano przerzucić je do Puszczy Kampinoskiej. Plan nie został jednak zrealizowany.

</doc>
<doc id="1784280" url="https://pl.wikipedia.org/wiki?curid=1784280" title="Federation Peak">
Federation Peak

Federation Peak – szczyt na Tasmanii, położony w paśmie górskim Arthur Range, na terenie Parku Narodowego Southwest. Wysokość szczytu to 1224 m n.p.m., a jego minimalna deniwelacja względna wynosi 600 m.
Szczyt został po raz pierwszy zdobyty przez Johna Béchervaise oraz Billa Elliota, Freda Elliota i Allana Rogersa, dnia 27 stycznia 1949 roku.

</doc>
<doc id="1784282" url="https://pl.wikipedia.org/wiki?curid=1784282" title="Ireneusz (Banushi)">
Ireneusz (Banushi)

Ireneusz imię świeckie Ilia Banushi, gr. Ηλίας Μπανούση (ur. 18 sierpnia 1906 w Szkodrze, zm. 25 listopada 1973 w Tiranie) – albański biskup prawosławny, więzień sumienia.
Życiorys.
Pochodził z rodziny o korzeniach wołoskich, był najmodszym synem Nikolli Banushiego i Nedy. W 1925 ukończył prowadzone przez franciszkanów gimnazjum w Szkodrze. Kolejnym szczeblem jego edukacji było seminarium prawosławne w Cetinju, które ukończył w 1931. W 1938 ukończył studia teologiczne na Uniwersytecie Belgradzkim i powrócił do Albanii. Do 1939 uczył teologii w seminarium im. Apostoła Pawła, a także łaciny i historii w jednym z gimnazjów w Tiranie. Pisał też artykuły do czasopism: "Predikimi" i "Jeta Kristiane".
Uznany za osobę politycznie niepewną w sierpniu 1939 został aresztowany przez włoskie władze okupacyjne i uwięziony w Szkodrze, a następnie internowany w pobliżu Mantui. Powrócił do Tirany w czerwcu 1940 i wrócił do pracy nauczyciela szkoły średniej. W styczniu 1942 został mianowany archimandrytą, w tym samym roku został wyświęcony na biskupa w klasztorze św. Nauma. Po reorganizacji struktur kościelnych w lipcu 1942 został ordynariuszem diecezji Struga-Prespa. W czasie sprawowania urzędu unikał wystąpień publicznych, skupiając się na pisaniu dzieł o tematyce pastoralnej. 
Po przejęciu władzy przez komunistów w 1944, granice diecezji albańskich powróciły do stanu sprzed 1942. Banushi miał być przeniesiony na południe Albanii i kierować diecezją w Gjirokastrze. Objęcie diecezji zablokowały władze komunistyczne, dążąc do wyznaczenia kogoś w pełni wobec nich lojalnego. Banushi nie zrezygnował i próbował kierować diecezją z Tirany, gdzie rezydował.
Aresztowany 28 października 1946, w kwietniu 1947 stanął przed sądem wojskowym. Otrzymał wyrok pięciu lat więzienia, za współpracę z okupantem. Przez dwa lata przebywał w więzieniu w Tiranie. Opuścił je w wyniku amnestii 28 kwietnia 1949, wycieńczony gruźlicą, której w tym czasie się nabawił. 
Publicznie wypowiadał się przeciwko pozbawieniu Kristofora Kissiego zwierzchnictwa nad Kościołem, uznając takie działania za niekanoniczne. Po podleczeniu został ponownie aresztowany i internowany w jednym z klasztorów w Durrësie. Warunkiem powrotu do życia publicznego była rezygnacja z sakry biskupiej, do czego namawiali go funkcjonariusze Sigurimi. Banushi odmówił i 22 sierpnia 1952 został ponownie aresztowany i skazany na pięć lat więzienia. Po odbyciu kary w 1957 został internowany w klasztorze Ardenica, gdzie miał pełnić posługę jako zwykły ksiądz. 
W 1967 Albanię ustanowiono państwem ateistycznym, zakazując prowadzenia praktyk religijnych. Grupa uczniów z miejscowej szkoły pod kierunkiem nauczyciela zaopatrzona w kilofy i łopaty skierowała się w stronę kalsztoru Ardenica, aby go zniszczyć. Poproszony o pomoc przez zakonników Banushi przemówił do uczniów, przekonując ich aby nie niszczyli jednego z najcenniejszych zabytków Albanii. Po zrzuceniu sukni duchownej, Banushi zamieszkał w Lushnji, gdzie pracował jako magazynier przy budowie linii kolejowej, a potem jako księgowy w bazie transportowej. 18 listopada 1973 przywieziono go do Tirany w stanie krytycznym (cierpiał na gruźlicę). Zmarł tydzień później.

</doc>
<doc id="1784289" url="https://pl.wikipedia.org/wiki?curid=1784289" title="Jeżozwierzokształtne">
Jeżozwierzokształtne

Jeżozwierzokształtne (Hystricognathi) – infrarząd ssaków z podrzędu jeżozwierzowców (Hystricomorpha) w obrębie rzędu gryzoni (Rodentia). Hystricognathi różnią się od innych gryzoni strukturą kości czaszki. Część mięśni szczęki przechodzi przez otwory podoczodołowe i łączą się z kośćcem po drugiej stronie. Również ukształtowanie i wielkość otworu podoczodołowego odróżnia Hystricognathi od innych przedstawicieli Rodentia.
Systematyka.
Do infrarzędu należą następujące nadrodziny i rodziny:
Opisano również rodziny wymarłe w czasach prehistorycznych:

</doc>
<doc id="1784296" url="https://pl.wikipedia.org/wiki?curid=1784296" title="Shepherd's pie">
Shepherd's pie



</doc>
<doc id="1784300" url="https://pl.wikipedia.org/wiki?curid=1784300" title="Pierre Lellouche">
Pierre Lellouche

Pierre Lellouche (ur. 3 maja 1951 w Tunisie) – francuski polityk, parlamentarzysta, od 2009 do 2012 sekretarz stanu w drugim i trzecim rządzie François Fillona.
Życiorys.
Absolwent "Université de Paris X" i Instytutu Nauk Politycznych w Paryżu, uzyskał następnie stopień doktora nauk prawnych na Uniwersytecie Harvarda. Praktykował jako prawnik, w 1979 był wśród założycieli Francuskiego Instytutu Stosunków Międzynarodowych ("Institut français des relations internationales"). Publikował felietony m.in. w "Newsweeku", "Le Figaro" i "Le Point".
Należał do gaullistowskiego Zgromadzenia na rzecz Republiki, w 2002 przystąpił z tym ugrupowaniem do Unii na rzecz Ruchu Ludowego. W 1993 po raz pierwszy uzyskał mandat posła do Zgromadzenia Narodowego z Val-d'Oise. W 1997, 2002 i 2007 z powodzeniem ubiegał się o reelekcję w jednym z okręgów Paryża. Od 1995 był radnym Cannes, w 2001 zasiadł w paryskiej radzie miasta. W latach 2004–2006 przewodniczył Zgromadzeniu Parlamentarnemu NATO.
23 czerwca 2009, po rekonstrukcji rządu François Fillona, objął stanowisko sekretarza stanu ds. integracji europejskiej, rezygnując w konsekwencji z mandatu poselskiego. W trzecim gabinecie tego samego premiera, 14 listopada 2010, powołany na sekretarza stanu ds. handlu zagranicznego. Funkcję tę pełnił do 15 maja 2012. W wyborach parlamentarnych w tym samym roku po raz kolejny wybrano go na deputowanego.

</doc>
<doc id="1784303" url="https://pl.wikipedia.org/wiki?curid=1784303" title="Bluescope Steel">
Bluescope Steel

BlueScope Steel – australijska spółka akcyjna, zajmująca się głównie produkcją stali i działająca w Australii, Nowej Zelandii, Azji, Oceanii i Ameryce Północnej. Spółka notowana jest na Australian Securities Exchange, gdzie wchodzi w skład indeksu największych spółek S&amp;P/ASX 50.
Przedsiębiorstwo powstało w 2002 roku, w wyniku wydzielenia działu hutnictwa stali koncernu wydobywczego BHP Billiton do osobnej spółki. Jego największe huty znajdują się w Port Kembla obok Wollongongu w stanie Nowa Południowa Walia, w Hastings w stanie Wiktoria oraz w Glenbrook na Nowej Zelandii. Ta ostatnia działa pod marką "New Zealand Steel". BlueScope Steel jest również właścicielem amerykańskiej firmy Butler Manufacturing, będącej producentem domów prefabrykowanych.
Spółka zawarła w 2007 umowę z firmą kolejową Pacific National, dającą temu przewoźnikowi wyłączność na transport szynowy produktów BlueScope na terenie Australii.

</doc>
<doc id="1784315" url="https://pl.wikipedia.org/wiki?curid=1784315" title="G.W. Bailey">
G.W. Bailey

George William „G.W.” Bailey (ur. 27 sierpnia 1944 w Port Arthur) – amerykański aktor filmowy, teatralny i telewizyjny.
Życiorys.
Urodził się i dorastał w Port Arthur w stanie Teksas. Uczęszczał do Thomas Jefferson High School z Janis Joplin. Uczył się w college'u przy Lamar University w Beaumont i Texas Tech University w Lubbock.
W latach 70. był członkiem Actors Theatre of Louisville z przyszłymi członkami rodziny Michaelem Grossem. W 1975 roku przeniósł się do Kalifornii, gdzie zadebiutował w telewizyjnym filmie sensacyjnym NBC "The Runaway Barge" u buku Nicka Nolte, Bo Hopkinsa i Tima Mathesona. Pojawiał się gościnnie w serialach telewizyjnych "Aniołki Charliego" (1976) i "Starsky i Hutch" (1976, 1978). Znalazł się w obsadzie filmu akcji "Jednoosobowy oddział" ("A Force of One", 1979) z Chuckiem Norrisem i Jennifer O’Neill.
Największą popularność zyskał dzięki roli kapitana Harrisa w słynnej komediowej serii "Akademia Policyjna" (1984–1994; wystąpił w 5 z 7 części serii). W latach 1979–1983 grał w sitcomie CBS "M*A*S*H". Wystąpił w komedii romantycznej "Manekin" (1987) jako kapitan Felix Maxwell i jednym z najwcześniejszych teledysków Richarda Marxa „Do not Mean Nothing” (1988).
Od początku lat 90. występuje głównie w produkcjach telewizyjnych, w tym jako detektyw porucznik Louie Provenza w serialu kryminalnym TNT "Podkomisarz Brenda Johnson". Duże uznanie zdobył rolami w filmach biblijnych z końca lat 90: "Salomon", "Jezus", "Paweł z Tarsu".
Białaczka chrześnicy zainspirowała go do rozpoczęcia pracy z fundacją Sunshine Kids Foundation; był wolontariuszem w latach 1986–2001, a następnie został mianowany dyrektorem wykonawczym.
2 kwietnia 1966 ożenił się z Eleanor June Goosby, lecz w roku 1999 doszło do rozwodu.

</doc>
<doc id="1784317" url="https://pl.wikipedia.org/wiki?curid=1784317" title="Cmentarz mariawicki w Lublinie">
Cmentarz mariawicki w Lublinie

Cmentarz mariawicki w Lublinie – nekropolia parafii Kościoła Starokatolickiego Mariawitów pw. Matki Boskiej Nieustającej Pomocy położona na obrzeżach Lublina w dzielnicy Bazylianówka, w okolicy skrzyżowania ulicy Mariańskiej z ulicą Stanisława Węglarza.
W 1906 lubelscy mariawici kupili od właściciela podlubelskiego folwarku Bazylianówka kawałek ziemi z zamiarem utworzenia tam cmentarza dla współwyznawców. Cmentarz jest niewielki i znajduje się przy ulicy Bazylianówka. W granicach Lublina teren ten znajduje się dopiero od lat 80. XX w. Cmentarz obecnie jest bardzo zaniedbany, ogrodzenie cmentarza w zasadzie w ogóle nie istnieje, co sprawia, że cenne nagrobki stają się coraz częściej obiektem ataków wandali. Społeczność mariawicka nie jest w stanie zebrać odpowiedniej kwoty pieniędzy na zabezpieczenie terenu.
Od 2010 cmentarzem opiekują się skazani odsiadujący wyroki w lubelskim areszcie. Kilka razy w roku odbywa się kompleksowa akcja porządkowania terenu i ochrony zieleni. W dalszej perspektywie planuje się ogrodzenie terenu cmentarza.
Na cmentarzu pochowani są m.in.:

</doc>
<doc id="1784318" url="https://pl.wikipedia.org/wiki?curid=1784318" title="Sudobicze">
Sudobicze

Sudobicze (ukr. Судобичі) – wieś w rejonie dubieńskim obwodu rówieńskiego. 
W czasie wojny polsko-bolszewickiej miejsce jednej z bitew.
W II Rzeczypospolitej miejscowość była siedzibą gminy wiejskiej Sudobicze w powiecie dubieńskim województwa wołyńskiego. Na początku XXI w. wieś liczyła 346 mieszkańców.

</doc>
<doc id="1784319" url="https://pl.wikipedia.org/wiki?curid=1784319" title="Euroregio Glacensis">
Euroregio Glacensis

 
Euroregio Glacensis - regionalny tygodnik wydawany od 1997 w Kłodzku.
Informacje ogólne.
Pomysłodawcą i twórcą gazety był Bogusław Bieńkowski, który też, do 2015 roku był jej redaktorem naczelnym. Gazeta wydawana jest regularnie co tydzień. Swoim zasięgiem tematycznym obejmuje obszary gmin powiatów: kłodzkiego i ząbkowickiego. Wydawana jest od 1997. Należy do najbardziej poczytnych gazet regionu. ISSN 1429-5997
Układ tygodnika.
Do stałych rubryk należą:
Tygodnik posiada rozbudowany dział reklam i ogłoszeń, w tym giełdę pracy.

</doc>
<doc id="1784320" url="https://pl.wikipedia.org/wiki?curid=1784320" title="BCR Open Romania 2009">
BCR Open Romania 2009

BCR Open Romania 2009 – tenisowy turniej ATP rangi ATP World Tour 250 z cyklu BCR Open Romania rozgrywany w dniach 21–27 września 2009 roku w Bukareszcie na kortach ziemnych o puli nagród 450 000 euro.

</doc>
<doc id="1784321" url="https://pl.wikipedia.org/wiki?curid=1784321" title="Adolfino Canete">
Adolfino Canete



</doc>
<doc id="1784322" url="https://pl.wikipedia.org/wiki?curid=1784322" title="Nieftiegorsk (obwód sachaliński)">
Nieftiegorsk (obwód sachaliński)

Nieftiegorsk (), do 1970 roku Wostok () – wyludnione osiedle typu miejskiego na Sachalinie, zniszczone przez trzęsienie ziemi. Znajdowało się w północnej części wyspy, ok. 98 km na południe od miasta Ocha.
W 1995 w mieście mieszkało ok. 3 500 osób, głównie pracownicy zatrudnieni przy wydobyciu ropy naftowej, oraz ich rodziny.
Trzęsienie ziemi.
W nocy, 28 maja 1995 o 01:04 czasu lokalnego na Sachalinie, nastąpiło trzęsienie ziemi o sile 7,6 stopni w skali Richtera. Miasto zostało całkowicie zniszczone, a pod gruzami zginęło 2 040 mieszkańców. Epicentrum znajdowało się 40 km na południowy zachód od miejscowości, a hipocentrum na głębokości 11 km.
Nieftiegorsk nigdy nie został odbudowany, a na jego miejscu powstał kompleks pamięci.

</doc>
<doc id="1784326" url="https://pl.wikipedia.org/wiki?curid=1784326" title="Tesłuhów">
Tesłuhów

Tesłuhów (ukr. Теслугів, "Tesłuhiw") – wieś na Ukrainie, w obwodzie rówieńskim, w rejonie radziwiłłowskim. W 2001 roku liczyła 1051 mieszkańców.
Wieś została założona w 1545 roku. Prywatne miasto szlacheckie położone było w XVI wieku w województwie wołyńskim. W II Rzeczypospolitej miejscowość była siedzibą gminy wiejskiej Tesłuhów w powiecie dubieńskim, w województwie wołyńskim.

</doc>
<doc id="1784327" url="https://pl.wikipedia.org/wiki?curid=1784327" title="Nieftiegorsk">
Nieftiegorsk



</doc>
<doc id="1784329" url="https://pl.wikipedia.org/wiki?curid=1784329" title="Zakochani (powieść)">
Zakochani (powieść)

Zakochani – trzecia i ostatnia część opowieści o paczce przyjaciół z Leeds. 
Treść.
Chloe zdaje sobie sprawę z tego, że Nick ją kocha. Chce zostać jego dziewczyną, ale ubiega ją Sinead. Panna Sanderson mówi jej, że Nick szybko się nią znudzi i porzuci ją. Chloe niestety nie może zmienić jej zdania, więc poddaje się, bo ma inne problemy. Mama Chloe wciąż jest bita przez męża. Gdy dostaje propozycję przeprowadzenia wywiadu z aktorką o nowym filmie, nie zgadza się, bo film jest o kobietach takich jak ona. Zmęczona swoimi cierpieniami, Suzy postanawia wyprowadzić się do Londynu wraz z Chloe.
Jasmin wciąż chodzi z Sanjayem. Niestety, gdy dowiaduje się, że Sanjay dostał propozycję przeniesienia się do liceum Beckedon w Londynie, jest załamana, bo nie będzie mogła się z nim często widywać. Mimo to, mówi mu, aby starał się o stypendium. Gdy mu się to udaje, jest szczęśliwa. Sanjay oświadcza się jej. W tym samym czasie, mama Jasmin spotyka się z jakimś facetem. Na szczęście, okazuje się, że chodzi o uczestnictwo w chórze gospel.
Koło domu Nicka kręci się tajemniczy Mike Lovell. Chłopak mówi mu, że Bowenowie nie mieszkają w Leeds, bo sądzi, że chodzi o zwrot pieniędzy. Kilka tygodni później, Jenny Bowen gości go na herbacie, a Mike mówi jej, że był kumplem Grega ze studiów. Nie wiedział nic o jego śmierci, więc postanowił odnaleźć rodzinę. Dzięki Mike’owi, Jenny mogła wykupić udziały Josephine w kafejce. W tym samym czasie, Nick zaczyna czuć coś więcej do Sinead. Zaprasza ją na pizzę, a następnie całuje i zostają parą. 
Ojciec Sanjaya nie jest zadowolony z wyboru syna. Ale, gdy ten pokazuje mu ulotkę Beckedon, Duncan Fraser mówi Sanjayowi, aby starał się o stypendium. Sanjayowi nie podoba się reakcja Jasmin, bo sądził, że będzie ona błagać go o pozostanie w Lockbridge.
Sinead zostaje dziewczyną Nicka. Ale rodzina ma kolejny problem – Shaun Flaherty kupił konia, który nie wygrywa ani jednego wyścigu. Ojciec Sinead przestaje wydawać pieniądze, gdy jego warsztat zostaje podpalony. Rodzina przeprowadza się do mniejszego domu. Sinead spotyka się z przyjaciółmi i przysięgają sobie przyjaźń na zawsze.

</doc>
<doc id="1784330" url="https://pl.wikipedia.org/wiki?curid=1784330" title="Środowisko wewnętrzne">
Środowisko wewnętrzne

Środowisko wewnętrzne organizmu (fr. "milieu intérieur", łac. "medium organismi internum") – termin ukuty przez francuskiego fizjologa Claude Bernarda w odniesieniu do płynu pozakomórkowego i jego fizjologicznych możliwości zapewnienia ochrony (stabilności) tkanek organów wielokomórkowych organizmów żywych.
Na środowisko wewnętrzne ciała składają się – krew, limfa, tkanki i płyn mózgowo-rdzeniowy.
Płyn pozakomórkowy nie posiada własnego zbiornika i znajduje się pomiędzy komórkami w tkankach ciała.

</doc>
<doc id="1784335" url="https://pl.wikipedia.org/wiki?curid=1784335" title="Ostatnie dni (film 1969)">
Ostatnie dni (film 1969)

Ostatnie dni – polski film wojenny z 1969 roku, druga część powstałego w 1974 z połączenia i skrócenia "Kierunku Berlin" (1968) oraz "Ostatnich dni" filmu "Zwycięstwo."
Fabuła.
W drugiej połowie kwietnia 1945 roku I Armia Wojska Polskiego bierze udział w operacji berlińskiej. W ostatnich dniach II wojny światowej część polskich jednostek, w tym 3 pluton 1 kompanii 1 Praskiego Pułku Piechoty, zostaje skierowana do bezpośrednich walk w stolicy III Rzeszy.
Plejada ówczesnych gwiazd polskiego kina zaprezentowała postacie charakterystyczne dla składu Wojska Polskiego idącego ze wschodu na Berlin. Centralną postacią filmu jest kreowany przez Wojciecha Siemiona doświadczony żołnierz i były partyzant, kawaler Krzyża Walecznych, kpr. Wojciech Naróg.
Obsada aktorska.
i inni.
Nawiązania i powieść.
Film jest sequelem powstałego rok wcześniej filmu "Kierunek Berlin "oraz prequelem nakręconego w 1963 filmu Skąpani w ogniu, ekranizacji wcześniej napisanej powieści Wojciecha Żukrowskiego (reżyserem wszystkich trzech produkcji był Jerzy Passendorfer). Bohaterem łączącym dylogię ze Skąpanymi w ogniu jest kapral Naróg (w ostatniej scenie Ostatnich dni dowiadujemy się, że został przedstawiony do awansu i odznaczenia). 
W przypadku filmu "Ostatnich" najpierw jednak powstał scenariusz filmowy nawiązujący do wcześniejszej powieści, a po premierze filmu, w 1970 r. ukazała się książka pod tym samym tytułem łącząca w sobie wydarzenia zarówno z "Kierunku Berlin" jak i "Ostatnich dni".

</doc>
<doc id="1784338" url="https://pl.wikipedia.org/wiki?curid=1784338" title="Kardynałowie mianowani w latach 1049-1073">
Kardynałowie mianowani w latach 1049-1073



</doc>
<doc id="1784339" url="https://pl.wikipedia.org/wiki?curid=1784339" title="Kardynałowie mianowani w latach 985-1049">
Kardynałowie mianowani w latach 985-1049



</doc>
<doc id="1784340" url="https://pl.wikipedia.org/wiki?curid=1784340" title="Kardynałowie mianowani w latach 904-985">
Kardynałowie mianowani w latach 904-985



</doc>
<doc id="1784341" url="https://pl.wikipedia.org/wiki?curid=1784341" title="Archidiecezja Rouen">
Archidiecezja Rouen

Archidiecezja Rouen (łac. "Archidioecesis Rothomagensis", fr. "Archidiocèse de Rouen") – rzymskokatolicka archidiecezja ze stolicą w Rouen, w Normandii, we Francji. Arcybiskupi Rouen posiadają tytuł prymasów Normandii.
Na terenie archidiecezji pracuje 79 zakonników i 269 sióstr zakonnych.
Sufragani arcybiskupa Rouen.
Sufraganami archidiecezji Rouen są biskupi diecezji:
Podział archidiecezji.
Archidiecezja Rouen dzieli się na 7 dekanatów:
Historia.
Diecezja Rouen została erygowana w III wieku. Pierwszym znanym biskupem mianowany został św. Nicaise, który zginął śmiercią męczeńską nad rzeką Epte zanim przybył do Rouen. Jego następcą na stanowisku biskupa został św. Mellonius.
W V (lub VI) wieku biskupstwo zostało podniesione do godności archidiecezji.
W 911 Rouen został stolicą księstwa Normandii. Rok później arcybiskup Franco ochrzcił Rolfa – pierwszego księcia Normandii. W 1204 Rouen weszło w skład Francji.
W latach 1331 – 1338 arcybiskupem Rouen był Piotr III Roger de Beaufort wybrany 7 maja 1342 papieżem. Po wyborze przyjął imię Klemens VI.
6 lipca 1974 zachodnia część archidiecezji została włączona do nowo powstałej diecezji Le Havre.
Biskupi i arcybiskupi Rouen.
Obecnie arcybiskupem Rouen, prymasem Normandii jest Dominique Lebrun. W archidiecezji nie służą obecnie biskupi pomocniczy.
Arcybiskupi Rouen posiadają również świeckie tytuły hrabiego Dieppe, Louviers i Aliermont Douvrend, wicehrabiego Déville, barona Fresne-l'Archevêque, pana Gisors, Neaufles, Gaillon, Bouteilles, Cliponville, Envronville.

</doc>
<doc id="1784342" url="https://pl.wikipedia.org/wiki?curid=1784342" title="Maria Zelia Martin">
Maria Zelia Martin

Maria Zelia Martin, właśc. Marie-Azélie Martin, z domu Guérin (ur. 23 grudnia 1831 w Saint-Denis-sur-Sarthon, zm. 28 sierpnia 1877 w Alençon) – Francuzka, matka świętej Teresy z Lisieux oraz żona świętego Ludwika Martina, święta Kościoła katolickiego.
Życiorys.
Dzieciństwo.
Marie-Azélie Guérin urodziła się w Saint-Denis-sur-Sarthon we Francji jako drugie dziecko Izydora Guérin i Louise-Jeanne Mace. Miała starszą siostrę Marie-Louise, która została zakonnicą i młodszego brata, Izydora, z zawodu farmaceutę.
Zelia chciała wstąpić do zakonu Sióstr Miłosierdzia św. Wincentego à Paulo, ale nie została do niego przyjęta ze względu na problemy z oddychaniem i nawracające bóle głowy. Została koronkarką. W 1858 poznała przyszłego męża, zegarmistrza, Ludwika Martin.
Małżeństwo i rodzina.
Zelia i Ludwik po roku białego małżeństwa zdecydowali się na wydanie potomstwa. Martinowie mieli dwóch synów i siedem córek, z których pięć córek przeżyło okres dzieciństwa. Ostatecznie wszystkie zostały zakonnicami:
Śmierć.
Zelia Martin zmarła na raka piersi 28 sierpnia 1877 w Alençon.
Beatyfikacja i kanonizacja.
26 marca 1994 papież Jan Paweł II uznał heroiczność cnót sług bożych Zelii i Ludwika Martinów. 19 października 2008 w bazylice św. Teresy w Lisieux, ich wspólnej beatyfikacji dokonał legat papieski, kardynał Jose Saraiva Martins.
18 marca 2015 papież Franciszek wydał dekret w sprawie cudu za wstawiennictwem bł. Marii Zelii Martin i jej męża Ludwika Martina. Cudem tym, jak poinformowała Stolica Apostolska, jest zatwierdzone przez lekarzy i teologów z Kongregacji Spraw Kanonizacyjnych i niewytłumaczalne z punktu widzenia medycznego, uzdrowienia dziecka z Hiszpanii. 27 czerwca 2015 w Watykanie odbył się konsystorz nadzwyczajny na którym papież Franciszek wyznaczył dzień w którym Maria Zelia Martin i jej mąż oraz dwoje innych błogosławionych zostaną ogłoszonymi świętymi Kościoła katolickiego. 18 października 2015, podczas trwającego synodu biskupów na temat rodziny, papież Franciszek dokonał kanonizacji bł. Marii Zelii Martin i jej męża Ludwika oraz bł. Wincentego Grossiego i bł. Marii od Niepokalanego Poczęcia.
Jej wspomnienie liturgiczne obchodzone jest 12 lipca.

</doc>
<doc id="1784343" url="https://pl.wikipedia.org/wiki?curid=1784343" title="Polonia 2011 Warszawa">
Polonia 2011 Warszawa

Polonia 2011 Warszawa – polski klub koszykarski występujący w sezonie 2009/2010 w rozgrywkach Polskiej Lidze Koszykówki. W sezonie 2009/2010 Polonia pożegnała się z rozgrywkami zajmując 13. miejsce na koniec sezonu, co oznacza spadek do I ligi. Klub miał szansę na wykupienie "dzikiej karty" uprawniającej do występowania w PLK w sezonie 2010/2011, jednak zrezygnował z tej możliwości.
Zawodnicy.
Środkowi
Skrzydłowi
Obrońcy

</doc>
<doc id="1784344" url="https://pl.wikipedia.org/wiki?curid=1784344" title="Bitwa pod Panormos">
Bitwa pod Panormos

Bitwa pod Panormos – bitwa stoczona w 250 p.n.e. w trakcie pierwszej wojny punickiej.
Tło.
Po sukcesach w walkach z Rzymianami w Afryce w latach 255–252 p.n.e. oraz rozprawieniu się z powstańcami numidyjskimi w roku 252 p.n.e., ciężar walk z Rzymem ponownie przeniósł się na Sycylię. Na wyspę skierował się Hazdrubal na czele armii 30 000 ludzi i 140 słoni. W roku 250 p.n.e. dowódca kartagiński przystąpił do ofensywy pustosząc terytoria sprzymierzeńców rzymskich i podchodząc pod Panormos. Tutaj Kartagińczycy oblegli armię konsula Lucjusza Cecyliusza Metellusa. 
Bitwa.
Rzymianie ustawili swoje lekkozbrojne oddziały przed murem miasta, mając za sobą rowy, które służyły do ochrony wojska przed atakiem słoni. Sam Metellus wraz z resztą wojska stanął przy głównej bramie naprzeciw lewego skrzydła Kartagińczyków. 
Bitwę rozpoczął atak słoni bojowych, które zepchnęły lekkozbrojnych żołnierzy rzymskich w kierunku rowów. Tutaj jednak zwierzęta ostrzelane zostały przez łuczników strzelających z murów oraz obrzucone lancami wojsk piechoty. Ranione pociskami słonie, zawróciły tratując własne wojska i rozrywając szyk Kartagińczyków. W tym momencie nastąpił kontratak wojsk Metellusa, które rozbiły i rozproszyły uciekającego przeciwnika. Kartagińczycy utracili w bitwie 20 000 ludzi oraz wszystkie słonie. Po tej klęsce senat kartagiński skazał dowódcę kartagińskiego na śmierć przez ukrzyżowanie. Kartagińczycy przeszli do działań obronnych.

</doc>
<doc id="1784347" url="https://pl.wikipedia.org/wiki?curid=1784347" title="KV4">
KV4

KV4 – grobowiec należący do Ramzesa XI. Grobowiec znajduje się we wschodniej części Doliny Królów.
Opis.
KV4 składa się z trzech korytarzy, komnaty, sali kolumnowej, czwartego korytarza (wiodącego w dół) i komory grobowej. W pierwszym korytarzu król został przedstawiony min. przed Ra-Horachtem, pozostała część grobowca jest nieozdobiona. W komorze grobowej został wykuty ponad 10 metrowy szyb w centralnej części podłogi. Grobowiec nie był miejscem pochówku Ramzesa XI, faraon przerwał budowę grobu. W późniejszych czasach grobowiec służył jako warsztat dla robotników.
Linki zewnętrzne.
KV4 na narmer.pl

</doc>
<doc id="1784348" url="https://pl.wikipedia.org/wiki?curid=1784348" title="Henryk XIII Bawarski">
Henryk XIII Bawarski

Henryk XIII(I) (ur. 19 listopada 1235, zm. 3 lutego 1290 w Burghausen) - książę Bawarii i palatyn reński w latach 1253–1255, książę Dolnej Bawarii (jako "Henryk I") po podziale Bawarii w latach 1255–1290, z dynastii Wittelsbachów.
Syn księcia Bawarii Ottona II i hrabianki Palatynatu Agnieszki.
Jego dziadkami ze strony matki był palatyn reński Henryk V (Welf) i Agnieszka ze Staufów.
Po śmierci ojca w 1253 odziedziczył razem z bratem Ludwikiem II księstwo Bawarii. By nie dochodziło do konfliktów Bawaria została podzielona między dwóch synów Otto II. Henryk XIII otrzymał Dolną Bawarię, natomiast jego brat Górną Bawarię. Rozbicie na Dolną i Górną Bawarię trwało do 1340 roku.
Podział Bawarii był sprzeczny z prawem, co spowodowało sprzeciw biskupów w Bawarii i sprzymierzenie się ich z czeskim królem Przemysłem Ottokarem II, który najechał Bawarię w sierpniu 1257. Bracia zdołali jednak odeprzeć atak.
Henryk XIII Bawarski zmarł 3 lutego 1290 r., a jego następcą został najstarszy syn Otto III Bawarski, jednak faktycznie rządy objęli też Ludwik III oraz Stefan I.
Potomstwo.
W 1250 roku ożenił się z Elżbietą węgierską, córką króla Węgier Beli IV i Marii Laskariny. Miał z nią dziesięcioro znanych dzieci:

</doc>
<doc id="1784350" url="https://pl.wikipedia.org/wiki?curid=1784350" title="Środowisko zewnętrzne">
Środowisko zewnętrzne

Środowisko zewnętrzne organizmu (fr. "Milieu extérieur") – zewnętrzne lub fizyczne otoczenie organizmu, w tym środowisko społeczne, zwłaszcza dom, szkoła i warunki rekreacji, które odgrywają dominującą rolę w rozwoju osobowości.
W ujęciu cybernetycznym, traktującym organizm jako system (autonom), to otoczenie systemu, które poprzez wejścia oddziałuje na system a poprzez wyjścia podlega jego oddziaływaniom.

</doc>
<doc id="1784354" url="https://pl.wikipedia.org/wiki?curid=1784354" title="Gazeta Prowincjonalna Ziemi Kłodzkiej">
Gazeta Prowincjonalna Ziemi Kłodzkiej

Gazeta Prowincjonalna – regionalny miesięcznik o profilu społeczno-gospodarczo-kulturalnym, wydawany od 1993 w Kłodzku.
Historia.
„Gazeta Prowincjonalna Ziemi Kłodzkiej” została założona 1 września 1993 jako prywatny tygodnik przez Mirosława Awiżenia (właściciela Oficyny Wydawniczej „Brama”, od której wzięła swoją nazwę), redaktora naczelnego. Zastępcą redaktora naczelnego jest Krystyna Oniszczuk-Awiżeń. Od 19 października 1993 do 22 kwietnia 1994 wydawana była cztery razy w tygodniu (od wtorku do piątku). W późniejszym okresie znów stała się tygodnikiem, a od stycznia 2012 ukazuje się jako miesięcznik.
Nazwa Gazety jest długa i w związku z tym w pierwszym okresie jej istnienia trudno było ją wyeksponować. Redakcja zastosowała rozwiązanie znacznie poprawiające rozpoznawalność Gazety. Ponad nazwą umieszczono malutkimi literami napis – Wydawca: Oficyna Wydawnicza oraz bardzo dużą czcionką słowo „Brama”. W ten sposób nazwa wydawnictwa stała się poniekąd drugim tytułem pisma, a dla wielu czytelników pierwszym.
Zespół redakcyjny tworzyli.in. Maciej Awiżeń, Magdalena Duszyńska, Jerzy Lica, Jan Pokrywka, Magdalena Łopuszańska, Marek Gałowski, Justyna Charłamów, Izabela Zamojska, Zbigniew Oliwa.
Układ tygodnika.
Do stałych rubryk miesięcznika należą: bieżące informacje regionalne, sondaże, wywiady, ciekawe, często kontrowersyjne, felietony, stałe odcinki np. historyczne, lądeckie; dodatki branżowe np. ogrodniczy, edukacyjny, budowlany, medyczny itp. Informator dla małej i średniej przedsiębiorczości. Wiadomości samorządowe – "Powiatowe zbliżenia". Miesięcznik omawia najważniejsze wydarzenia kulturalne regionu, jego historię i dorobek.

</doc>
<doc id="1784357" url="https://pl.wikipedia.org/wiki?curid=1784357" title="Henri de Raincourt">
Henri de Raincourt

Henri de Raincourt (ur. 17 listopada 1948 w Saint-Valérien) – francuski polityk, parlamentarzysta, od 2009 do 2012 minister w drugim i trzecim rządzie François Fillona.
Życiorys.
Pochodzi ze dawnej arystokratycznej rodziny; jest potomkiem markiza Donatiena de Sade. Jego ojciec Philippe de Raincourt przez ponad dziesięć lat zasiadał w Senacie.
Henri de Raincourt ukończył studia z zakresu inżynierii rolnictwa, uzyskując dyplom ESITPA. Przez wiele lat działał w Unii na rzecz Demokracji Francuskiej. W jej ramach był członkiem Demokracji Liberalnej, w 1997 został wiceprzewodniczącym tej partii. Od 2002 należał do powstałej m.in. na bazie DL Unii na rzecz Ruchu Ludowego, w 2015 został członkiem powstałych na bazie UMP Republikanów.
Wielokrotnie pełnił różne funkcje w administracji terytorialnej. Był merem Saint-Valérien (1977–2001), następnie został radnym miejskim. Od 1980 do 2008 zasiadał w radzie generalnej Yonne, od 1992 jako prezydent tego departamentu. Był również radnym Burgundii. W 1986 powołano go jako reprezentanta Yonne w skład Senatu, reelekcję uzyskiwał w 1995 i 2004. Był m.in. pierwszym wiceprzewodniczącym wyższej izby francuskiego parlamentu (1995), przewodniczącym frakcji republikanów i niezależnych, wiceprzewodniczącym (2002–2008) i następnie przez rok przewodniczącym senackiej grupy UMP.
W 2009 w rządzie François Fillona, po dokonanej rekonstrukcji gabinetu, objął stanowisko ministra ds. kontaktów z parlamentem (podległego bezpośrednio premierowi), rezygnując w związku z tym z zasiadania w Senacie. W 2010 objął urząd ministra ds. kooperacji (podległego ministrowi spraw zagranicznych). Z funkcji rządowych odszedł w 2012. W 2014 ponownie wybrany do Senatu, mandat wykonywał do 2017.

</doc>
<doc id="1784358" url="https://pl.wikipedia.org/wiki?curid=1784358" title="Grądek (struga)">
Grądek (struga)

Grądek – struga w woj. zachodniopomorskim, w gminie Brzeżno, dopływ jeziora Więcław i rzeki Starej Regi.
Grądek bierze źródła na północny wschód od wsi Karsibór, w gminie Brzeżno, na Pojezierzu Drawskim. Płynie na północny zachód w pobliżu wsi Przyrzecze. Następnie przed wsią Mulite odbiera dopływ z Chomętówka i odbija na południowy zachód. Przepływa przez wieś Rzepczyno i biegnie na południe do jeziora Więcław, którego wody zbiera rzeka Stara Rega. Uchodzi do jeziora od północno-wschodniego brzegu.
Nazwę "Grądek" wprowadzono urzędowo w 1950 roku, zastępując poprzednią niemiecką nazwę "Grandbach".

</doc>
<doc id="1784359" url="https://pl.wikipedia.org/wiki?curid=1784359" title="Torsten Kracht">
Torsten Kracht

Torsten Kracht (ur. 4 października 1967 w Grimmie) – były niemiecki piłkarz występujący na pozycji obrońcy.
Kariera klubowa.
Kracht karierę rozpoczynał jako junior w klubie Lokomotive Naunhof. W 1979 roku trafił do Lokomotive Lipsk. W 1984 roku został włączony do jego pierwszej drużyny. Po zjednoczeniu Niemiec, przed rozpoczęciem sezonu 1991/1992 jego klub zmienił nazwę na VfB Leipzig. Od sezonu 1991/1992 startował występował w 2. Bundeslidze. W sezonie 1992/1993 Kracht awansował z zespołem do Bundesligi. Wówczas odszedł do innego pierwszoligowego klubu - VfB Stuttgart. W Bundeslidze zadebiutował 8 sierpnia 1993 w przegranym 1:5 spotkaniu z Werderem Brema. W lutym 1994 Kracht powrócił do VfB Leipzig. W sezonie 1993/1994 zajął z tą drużyną 18. miejsce w lidze i spadł z nią do 2. Bundesligi. W VfB Leipzig spędził jeszcze jeden sezon.
W 1995 roku odszedł do innego drugoligowego zespołu - VfL Bochum. W sezonie 1995/1996 wywalczył z nim awans do Bundesligi. 9 kwietnia 1997 w przegranym 1:2 meczu z FC St. Pauli strzelił pierwszego gola w trakcie gry w Bundeslidze. W sezonie 1998/1999 Kracht uplasował się z Bochum na 17. miejscu w Bundeslidze i został z nim zdegradowany do 2. Bundesligi. Wówczas odszedł z klubu.
Trafił do pierwszoligowego Eintrachtu Frankfurt. Pierwszy ligowy mecz zaliczył tam 14 sierpnia 1999 przeciwko SpVgg Unterhaching (3:0). Od czasu debiutu był podstawowym graczem Eintrachtu. W ciągu dwóch sezonów zagrał tam w 64 ligowych meczach i zdobył w nich 2 bramki. W 2001 roku spadł z zespołem do 2. Bundesligi. Wtedy podpisał kontrakt z inną drugoligową drużyną - Karlsruher SC. Tam spędził kolejne dwa sezony. W 2003 roku odszedł do VfB Leipzig, gdzie w 2004 roku zakończył karierę.
Kariera reprezentacyjna.
W reprezentacji NRD Kracht rozegrał dwa spotkania. Zadebiutował w niej 13 kwietnia 1988 w zremisowanym 1:1 towarzyskim meczu z Bułgarią. Po raz drugi w drużynie narodowej zagrał 12 września 1990 w przegranym 0:2 towarzyskim spotkaniu z Belgią, które było jednocześnie ostatnim w historii reprezentacji NRD.

</doc>
<doc id="1784360" url="https://pl.wikipedia.org/wiki?curid=1784360" title="Warkowicze">
Warkowicze

Warkowicze (ukr. Варковичі, "Warkowyczi") – wieś w rejonie dubieńskim obwodu rówieńskiego. Wieś liczy 1761 mieszkańców.
Historia.
Właścicielem wsi przez pewien czas był kasztelan wołyński Michajło Myszka herbu Korczak. W Warkowiczach pochowano Konstancję Malczewską (1800 r.), matkę poety romantycznego, Antoniego Malczewskiego.
W II Rzeczypospolitej miejscowość była siedzibą gminy wiejskiej Warkowicze w powiecie dubieńskim województwa wołyńskiego.
W okresie międzywojennym większość mieszkańców miejscowości stanowili Żydzi. W 1941 roku mogło być ich ponad tysiąc. Podczas okupacji niemieckiej żydowska część ludności została eksterminowana. W maju 1942 roku Niemcy utworzyli dla niej getto, które już kilka miesięcy później zostało zlikwidowane. 7 października 1942 roku hitlerowcy rozstrzelali około 1,5 tysiąca mieszkańców getta; zdołało zbiec około 60 ludzi, którzy znaleźli schronienie w okolicznych czeskich osadach.

</doc>
<doc id="1784362" url="https://pl.wikipedia.org/wiki?curid=1784362" title="Maksymilian Malicki">
Maksymilian Malicki

Maksymilian Malicki (ur. 1900, zm. 24 września 1978 w Warszawie) – polski inżynier, profesor Politechniki Warszawskiej, długoletni kierownik Katedry i Zakładu Ogrzewnictwa i Wentylacji PW.
Podczas studiów został członkiem Korporacji Akademickiej Arkonia.
Prowadził badania m.in. nad zyskami ciepła od nasłonecznienia. Stworzył tablice do obliczania przewodów wentylacyjnych uwzględniające współczynniki strat miejscowych ζ (np. przy przepływie przez trójnik lub kolano). Jego podręcznik "Wentylacja i klimatyzacja" stał się podstawową polskojęzyczną pozycją z tego zakresu. 
W uznaniu dorobku naukowego i wkładu w naukę polską został odznaczony Krzyżem Kawalerskim Orderu Odrodzenia Polski.
Był żonaty. Spoczywa na cmentarzu Powązkowskim w Warszawie (kwatera 217-4-17/18).

</doc>
<doc id="1784363" url="https://pl.wikipedia.org/wiki?curid=1784363" title="Mateo Musacchio">
Mateo Musacchio

Mateo Musacchio – (ur. 26 sierpnia 1990 roku w Rosario) – argentyński piłkarz grający na pozycji obrońcy we włoskim klubie Lazio Rzym.
Kariera klubowa.
Musacchio zadebiutował jako 16 latek w pierwszej drużynie River Plate w sezonie 2006/07.
Podczas swojego pierwszego sezonu w pierwszej drużynie River rozegrał 4 spotkania.
Mateo Musacchio był częścią zespołu, który wygrał rozgrywki Clausura 2008, ale nie wystąpił w ani jednym spotkaniu.
W sierpniu 2009 roku dołączył do drużyny B Villarrealu CF, a w 2010 roku trafił do pierwszego zespołu.
30 maja 2017 roku podpisał czteroletni kontrakt z Milanem.
Kariera reprezentacyjna.
Mateo reprezentował barwy młodzieżowych kategorii reprezentacji Argentyny 18-krotnie – 15 razy w reprezentacji do lat 17, strzelając 1 bramkę oraz 3 razy w drużynie do lat 20.

</doc>
<doc id="1784367" url="https://pl.wikipedia.org/wiki?curid=1784367" title="Kazimierz Roszko">
Kazimierz Roszko

Kazimierz Roszko (ur. 9 lutego 1916 we Lwowie, zm. 15 grudnia 1987 w Chicago) – ksiądz katolicki, trirytualista, armenista.
Życiorys.
Pochodził z rodziny ormiańskiej. Syn Michała i Marii zd. Scheider, brat Franciszka, który w 1939 roku w szeregach 19 pułku piechoty poległ w bitwie nad Bzurą, oraz Marii Roszko-Roszkiewicz. Stryj pisarza Janusza Roszki. W okresie międzywojennym studiował w Papieskim Kolegium Ormiańskim w Rzymie. W 1938 roku przyjął święcenia kapłańskie z rąk arcybiskupa Sarkisa Der-Abrahamiana w obrządku ormiańskim.
Od 1938 roku był wikariuszem w parafii ormiańskiej w Stanisławowie. Od 1942 pełnił funkcję proboszcza w parafii ormiańskiej w Horodence. W czasie II wojny światowej działał w konspiracji i organizował tajne nauczanie.
W 1945 roku został przesiedlony na Śląsk. Początkowo mieszkał w Pyskowicach, później w Gliwicach. W latach 1945–1964 administrował, za zgodą władz kościelnych kościołem Trójcy Świętej w Gliwicach, przy którym zorganizował duszpasterstwo dla diaspory Ormian w południowej Polsce.
W 1959 roku ukończył studia na Uniwersytecie Jagiellońskim w Krakowie i został lektorem języka ormiańskiego na tej uczelni. W 1964 roku został zmuszony do wyjazdu z Polski. Na emigracji pracował jako ksiądz obrządku łacińskiego w Rzymie, we Florencji i w Paryżu. Współpracował z zakonami dominikanów i benedyktynów. Ostatecznie osiadł w Stanach Zjednoczonych Ameryki.
Nie mając możliwości pracy duszpasterskiej wśród polskich Ormian, przeszedł na obrządek bizantyjsko-ukraiński i został inkardynowany do diecezji greckokatolickiej św. Mikołaja w Chicago. Wstąpił do Wspólnoty św. Andrzeja. Przez kilka lat przebywał w Izraelu, gdzie uczestniczył w misji unickiej. W czasie pobytu w Ziemi Świętej opiekował się kaplicą Chrystusa Młodzieńca w Nazarecie.
W latach 1982–1987 był proboszczem parafii greckokatolickiej w Knosc. 
Praca naukowa.
Przez większą część życia prowadził badania naukowe, których tematem były dialekty języka ormiańskiego na Kresach Wschodnich. Był autorem wielu publikacji naukowych w języku polskim, angielskim, francuskim i włoskim z zakresu filologii ormiańskiej.

</doc>
<doc id="1784368" url="https://pl.wikipedia.org/wiki?curid=1784368" title="Werba (rejon dubieński)">
Werba (rejon dubieński)

Werba (ukr. Верба) – wieś w rejonie dubieńskim obwodu rówieńskiego. W II Rzeczypospolitej miejscowość była siedzibą gminy wiejskiej Werba w powiecie dubieńskim województwa wołyńskiego. Wieś liczy 2863 mieszkańców.
Znajduje się tu stacja kolejowa Werba, położona na linii Lwów – Zdołbunów.
Była wzmiankowana w książce Mariana Dubieckiego Na kresach i za kresami, w rozdziale "Ostatni z Sieniutów".
Historia.
Do 1942 roku większość mieszkańców miejscowości stanowili Żydzi w liczbie ponad 400. 20 maja 1942 roku okupacyjne władze niemieckie utworzyły w Werbie dla Żydów getto, jednak już po 10 dniach 285 z nich rozstrzelano w pobliżu wsi Granówka. Pozostałych, ukrywających się około 80 osób, zabito pod koniec lata tego roku.
Ludność polska w Werbie w liczbie kilkunastu rodzin od 1942 roku była terroryzowana przez policję ukraińską oraz przez donosy Ukraińców do władz niemieckich, wyniku czego zginęło 8 Polaków. Po napadzie UPA w maju 1943 na miejscowy magazyn, większość Polaków uciekła do Dubna.

</doc>
<doc id="1784369" url="https://pl.wikipedia.org/wiki?curid=1784369" title="Lu Lu i cudowny kwiat">
Lu Lu i cudowny kwiat

 – serial anime wyemitowany pierwotnie przez TV Asahi od 9 lutego 1979 do 8 lutego 1980 roku. Serial został wyprodukowany przez Toei Animation, w reżyserii Hiroshiego Shidary.
Wersja polska.
W Polsce serial był emitowany na kanale Polsat 2 z japońskim dubbingiem i polskim lektorem.
Fabuła.
Główna bohaterka – Lu Lu przemierza świat w poszukiwianiu czarodziejskiego kwiatu o siedmiu barwach tęczy, który może uzdrowić jej rodziców.

</doc>
<doc id="1784370" url="https://pl.wikipedia.org/wiki?curid=1784370" title="Rudradaman I">
Rudradaman I

Rudradaman I (zm. ok. 150) - władca Śaków, podporządkował sobie znaczne obszary Indii.
Był synem Dżajdamana i wnukiem Chastana, założyciela wywodzącej się od Śaków dynastii Kardamaka. Zasiadł na tronie około roku 130. Jest oceniany jako jeden z najwybitniejszych władców tej dynastii. Pokonał męża swojej córki Daszkamiry, władcę Andhry - Pulamaję II i przyłączył jego ziemie do swojego państwa. Obszar pod jego władzą obejmował obszary Suraszty, Malwy, Katczchu, Sindu i wiele innych obszarów zachodnich Indii. Z osobą Rudradamana wiąże się też odnowienie sztucznego Jeziora Sudarsana zbudowanego jeszcze przez Czandraguptę Maurję.

</doc>
<doc id="1784371" url="https://pl.wikipedia.org/wiki?curid=1784371" title="Adam Landy">
Adam Landy

Adam Landy ps. "Karol", "Henryk", "Niedzielski", "Adam Witkowski" (ur. 9 lipca 1891 w Warszawie, zm. 21 sierpnia 1937 w Moskwie) – polski nauczyciel, działacz związkowy socjalistyczny i komunistyczny.
Życiorys.
Syn Władysława i Anny z Muszkatów. Od 1909 członek PPS Lewicy. Przez pewien czas w sekcji PPS-Lewicy w Brukseli. 
Wraz z Edwardem Lipińskim, Leonem Purmanem i Adamem Łągwą, lider zbliżonego do PPS-Lewicy Związku Młodzieży Socjalistycznej (powstałego po rozłamie w Związku Młodzieży Postępowej).
W 1914 pod pseudonimem „Niedzielski” żołnierz „Oddziału Lotnego Wojsk Polskich”. Od 1915 członek Polskiej Partii Socjalistycznej. Od września 1916 do 1917 członek Centralnego Komitetu Robotniczego PPS. Wraz z Tomaszem Arciszewskim inicjator powołania Komisji Centralnej Związków Zawodowych w Królestwie Polskim w 1916 r. We wrześniu 1918 na XIV Zjeździe PPS wraz z Zygmuntem Zarembą i Tadeuszem Żarskim zwolennik linii rewolucyjnej. Jednak jako przedstawiciel radykałów nie uzyskał wymaganej liczby głosów do CKR. W 1918 „okręgowiec” w okręgu PPS w Lublinie. Więziony przez Niemców w twierdzy w Modlinie. Członek Centralnego Wydziału Pogotowia Bojowego PPS. 
W listopadzie 1918 pełnił funkcję przewodniczącego Tymczasowego Komitetu Wykonawczego Rady Delegatów Robotniczych w Lublinie. Organizował wsparcie Milicji Ludowej dla Tymczasowego Rządu Republiki Polskiej w Lublinie. Po powrocie do Warszawy organizator ruchu związkowego, organizator szkoleń dla kandydatów na posłów PPS w wyborach do Sejmu Ustawodawczego w styczniu 1919 r. Od stycznia 1919 członek prezydium Komitetu Wykonawczego Warszawskiej Rady Delegatów Robotniczych, której przewodniczył Rajmund Jaworowski.
Obok Tadeusza Żarskiego i Jana Kwapińskiego oraz Zofii Maciejowskiej-Żarskiej jeden z głównych liderów lewicowej opozycji w PPS, wskazującej rolę Rad Delegatów Robotniczych jako równoległego ośrodka władzy dla parlamentu i ich zadań w rewolucji socjalnej. Wsparcie komunistów w organizowaniu strajku przez Rady Delegatów w marcu 1919 spowodowało wraz z Żarskim, Kwapińskim i Maciejowską, jego zawieszenie w prawach członka PPS. XV (zjednoczeniowy) Zjazd PPS uchylił decyzję CKR.
Od 1919 członek Wydziału Wykonawczego Komisji Centralnej Związków Zawodowych. Jeden z organizatorów poparcia strajku robotników rolnych, wspieranego przez KCZZ wbrew stanowisku PPS, w październiku 1919, przejściowo aresztowany z tego powodu.
Po decyzji PPS o rozbiciu Rad Delegatów i utworzeniu odrębnych Rad o charakterze niepodległościowym, opuścił w lipcu 1919 PPS. Od lipca 1919 do sierpnia 1920 jeden z głównych organizatorów grupy PPS-Opozycja. Od 1921 członek Komunistycznej Partii Robotniczej Polski. Członek Centralnego Wydziału Zawodowego KPRP w okresie 1921 - 1922.
Kilkukrotnie aresztowany przez sądy polskie. Od 1927 przedstawiciel KPP w Kominternie w Moskwie. Członek WKP(b). Pracownik i działacz komunistycznej międzynarodówki związkowej Profintern, w 1929 był członkiem Centralnej Rady Profinternu.
W okresie "wielkiej czystki" 19 stycznia 1937 aresztowany przez NKWD. 21 sierpnia 1937 skazany przez Kolegium Wojskowe Sądu Najwyższego ZSRR na śmierć z zarzutu o "zdradę ojczyzny i udział w kontrrewolucyjnej organizacji terrorystycznej", rozstrzelany tego samego dnia. Ciało skremowano w krematorium na Cmentarzu Dońskim, prochy pochowano anonimowo.
Zrehabilitowany 17 marca 1956 postanowieniem Kolegium Wojskowego SN ZSRR.
Jego żoną była Zofia Landy, aresztowana przez NKWD 2 marca 1937, skazana i stracona 2 września 1937.

</doc>
<doc id="1784373" url="https://pl.wikipedia.org/wiki?curid=1784373" title="Hora Matky Boží">
Hora Matky Boží

Hora Matky Boží ("Góra Matki Bożej", dawniej "Lysá hora") – góra o wysokości 760 m n.p.m. wznosząca się 1,5km od Kralik w Czechach (nieopodal przejścia granicznego Boboszów) i będąca częścią Wyżyny Hanuszowickiej. Formalnie znajduje się na terenie wsi Dolní Hedeč.
Informacje ogólne.
Góra znana jest przede wszystkim jako teren narciarski, rozległy punkt widokowy i miejsce pielgrzymkowe. Wierzchołek tworzy dominantę założenia miejskiego Kralików. Z zachodniego krańca góry doskonale widoczna jest panorama Suchego Vrchu – regionalnej dominanty Gór Orlickich.
Klasztor.
Podczas wojny 30-letniej na wzgórze nad Kralikami podążały procesje mieszkańców miasta, pomiędzy którymi znajdował się mały Tobiaš Becker. Przyszły biskup hradecki złożył pewnego razu ślubowanie, że doprowadzi do powstania w tym miejscu świątyni. Po 1648 miejsce pozostało celem pielgrzymek, w związku z czym miejscowy proboszcz przypomniał Beckerowi o swojej obietnicy. Ten wywiązał się z obietnicy i od 1696 zaczęto zabudowywać teren pielgrzymkowy. Kamienie na budowę znosili wierni we własnych rękach. Założenie było gotowe 21 sierpnia 1700, kiedy przeniesiono tam cudowny obraz Matki Bożej Większej – Santa Maria Maggiore. Miejsce było bardzo popularne przez wiele dziesięcioleci, ale z czasem jego sława zaczęła maleć. W 1846 zarządzany przez zakon serwitów kościół z klasztorem spłonął od uderzenia pioruna, ale szybko naprawiono szkody. Wyposażenie wnętrza uzupełniono dopiero w latach 1883-1907 w stylu neorenesansowym. Najważniejszym obiektem na górze jest barokowy klasztor Redemptorystów ze Świętymi Schodami. W czasach totalitarnego reżimu w Czechosłowacji, od kwietnia 1950, w klasztorze funkcjonował obóz internowania dla zakonników z klasztorów całego kraju (całość zamknięto dla zwiedzających w 1950). Do obozu należał też budynek dzisiejszego domu pielgrzyma. Internowani pracowali tutaj w gospodarce rolnej. Po likwidacji obozu (od 1968) zakonnicy żyli tu nadal, a w 1989 cały obszar został przekazany zakonowi Redemptorystów. Wtedy nastąpiła generalna odnowa obiektu.
W latach 2002 – 2006 funkcjonowała w klasztorze grupa misjonarzy, która prowadziła misje formacyjne dla proboszczów. Po 2006 misja przeniosła się do Tasovic koło Znojma, a klasztor zajęła misja wydawnicza Redemptorystów. Od połowy 2009 w klasztorze nie ma już zakonników – pracuje tu tylko jeden ksiądz diecezjalny, świadczący posługi duchowe.
Msze w kościele.
Msze odbywają się w dni powszednie (jedna) i trzy w niedziele. W czasie pielgrzymek życie duchowe nabiera jednak znaczniejszego nasilenia.

</doc>
<doc id="1784374" url="https://pl.wikipedia.org/wiki?curid=1784374" title="Mnich (poemat Tarasa Szewczenki)">
Mnich (poemat Tarasa Szewczenki)

Mnich (oryg. ukr. "Чернець") – poemat Tarasa Szewczenki napisany w czasie zesłania poety do Twierdzy Orskiej, w drugiej połowie 1847. Opublikowany po raz pierwszy w 1861 na łamach czasopisma "Основа".
Okoliczności powstania utworu.
"Mnich" należy do utworów napisanych przez Szewczenkę pomimo zakazu pisania i malowania, jaki został na niego nałożony w momencie zesłania do Twierdzy Orskiej. Podobnie jak inne dzieła z tego okresu, poemat został zapisany w zeszycie, jaki poeta w obawie przed konfiskatą ukrywał w bucie. Inspiracją dla powstania poematu było ludowe podanie o pułkowniku kozackim Semenie Paleju, który miał na starość porzucić życie Kozaka i wstąpić do Monasteru Międzygórskiego jako zwykły mnich. Szewczenko odwiedził ten monaster w 1843 i wykonał jego szkic ołówkiem, planował również namalowanie większego obrazu pt. "Semen Palej na Syberii", który to projekt został ostatecznie zrealizowany w innej formie. Szewczenko zanotował w tym okresie również trzy pieśni ludowe, których bohaterem był Palej. Nie zostało rozstrzygnięte, czy Szewczenko wiedział o fałszywości legendy, jaką się zainspirował (Palej zmarł jako człowiek świecki, a w wymienionym monasterze został jedynie pochowany). 
W pierwszej redakcji wiersza "Mnich" był dedykowany Pantelejmonowi Kuliszowi. Przygotowując utwór do publikacji w 1857 w Nowogrodzie, poeta usunął jednak wzmiankę o nim, podobnie jak 36 ostatnich wersów tekstu. 
Treść.
Poeta wspomina w rozmowie z "kumem" minioną świetność Kozaczyzny. Opowiada o tym, jak w dawnych czasach Kozacy zjeżdżali się po wyprawach do Kijowa i tam, w dzielnicy Padół, urządzali huczne zabawy na ulicy, połączone z tańcem, śpiewem i piciem wódki. Któregoś dnia na w tym miejscu w czasie zabawy pojawił się stary, pięknie ubrany Zaporożec. Był to Semen Palej, który po raz ostatni udał się na hulankę, zanim dotarł do Monasteru Międzygórskiego, by zostać mnichem. 
Jako zakonnik Palej nie potrafił zapomnieć o swoim dawnym życiu, nawet czytając Pismo Święte przypominał sobie o Siczy zaporoskiej, a swoim zesłaniu na Syberię, powrocie na Ukrainę i ostatnich bitwach, w jakich walczył. Zrozpaczony zdał sobie sprawę z tego, że jego działalność nie przyniosła Kozaczyźnie wolności i zwątpił w cały sens swojego życia. W finale poematu (po usunięciu dalszej części w drugiej redakcji dzieła) starzec, słysząc dzwon wzywający mnichów na jutrznię, wychodzi z celi, by mimo tego modlić się za Ukrainę. 
Cechy utworu.
"Mnich" dokonuje przetworzenia znanego z podania ludowego motywu w duchu patriotyzmu, jaki reprezentował Szewczenko. Postać Paleja została poddana gloryfikacji; staje się on bohaterem narodowym, przepełnionym miłością do Ukrainy i pragnieniem służenia jej w każdy możliwy sposób. 
Dzieło zostało zbudowane w oparciu o poetykę kontrastu - obraz tańczących na ulicy, pijących i śpiewających Kozaków pozostaje wyraźnym przeciwieństwem obrazu samotnie żyjącego zakonnika, którego jedynym zajęciem jest modlitwa i lektura Biblii. Równocześnie utwór dokonuje wyraźnej idealizacji Kozaczyzny zniszczonej przez carską Rosję - ukazuje ją jako społeczność egalitarną, silnie zintegrowaną, pełną radości życia i umiłowania wolności. Z kolei obraz samotnego, wspominającego dawne życie i cierpiącego z powodu poniesionych klęsk Paleja wykazuje dużą głębię psychologiczną. 
Zdaniem M. Rylskiego "Mnich" był jednym z wybitniejszych utworów Szewczenki, co zawdzięczał prostocie i regularności kompozycji, a także zestawieniu tragizmu sytuacji lirycznej z bardziej optymistycznym przesłaniem (główny bohater, mimo zwątpienia, nadal kocha swoją ojczyznę). P. Demucki napisał muzykę do "Mnicha", tworząc utwór chóralny, natomiast M. Werykiwski stworzył na jego podstawie poemat muzyczny "Mnich" dla basa i orkiestry symfonicznej.

</doc>
<doc id="1784377" url="https://pl.wikipedia.org/wiki?curid=1784377" title="Latviešu strēlnieki">
Latviešu strēlnieki



</doc>
<doc id="1784379" url="https://pl.wikipedia.org/wiki?curid=1784379" title="Benoist Apparu">
Benoist Apparu

Benoist Apparu (ur. 24 listopada 1969 w Tuluzie) – francuski polityk i samorządowiec, parlamentarzysta, sekretarz stanu i minister podległy ministrowie ekologii.
Życiorys.
Z wykształcenia prawnik, uzyskał dyplom DESS w zakresie prawa międzynarodowego. W połowie lat 90. zaangażował się w działalność polityczną, pracował jako asystent parlamentarny.
Należał do Zgromadzenia na rzecz Republiki, był m.in. przewodniczącym organizacji młodzieżowej gaullistów. Od 2002 działał w Unii na rzecz Ruchu Ludowego, przekształconej następnie w partię Republikanie. Rok wcześniej został powołany na stanowisko zastępcy mera Châlons-en-Champagne.
W 2007 uzyskał mandat posła do Zgromadzenia Narodowego w departamencie Marna. Poprzedni deputowany z tego okręgu, Bruno Bourg-Broc, który zrezygnował z ubiegania się o reelekcję, został jednocześnie jego zastępcą poselskim. 23 czerwca 2009, po rekonstrukcji rządu François Fillona, Benoist Apparu objął stanowisko sekretarza stanu ds. mieszkalnictwa i polityki miejskiej, rezygnując w konsekwencji z mandatu poselskiego. Pozostał w rządzie również po powołaniu trzeciego gabinetu tego samego premiera 14 listopada 2010. Funkcję rządową pełnił do 15 maja 2012 (od lutego tegoż roku w randze ministra podległego ministrowi ekologii). W wyborach parlamentarnych w tym samym roku uzyskał poselską reelekcję. W 2014 wybrany na mera Châlons-en-Champagne (reelekcja w 2020).

</doc>
<doc id="1784380" url="https://pl.wikipedia.org/wiki?curid=1784380" title="Kupienin (przystanek kolejowy)">
Kupienin (przystanek kolejowy)

Kupienin – nieczynny przystanek kolejowy w Kupieninie, w województwie małopolskim, w Polsce, na linii Tarnów – Szczucin koło Tarnowa. Znajduje się tu 1 peron.

</doc>
<doc id="1784382" url="https://pl.wikipedia.org/wiki?curid=1784382" title="Calanda">
Calanda

Calanda – miasto w Aragonii, w Hiszpanii.
Klimat miejscowości jest przejściowy, pomiędzy śródziemnorskim i kontynentalnym. Gospodarka bazuje na rolnictwie, głównie na uprawie brzoskwini i oliwek.
W Calandzie urodził się Luis Buñuel.
Miejsce wydarzenia znanego w Hiszpanii cudu maryjnego, któremu Vittorio Messori poświęcił książkę "Cud". Cud ten to tzw. Cud z Calandy.

</doc>
<doc id="1784383" url="https://pl.wikipedia.org/wiki?curid=1784383" title="Ludwik II Bawarski (1229–1294)">
Ludwik II Bawarski (1229–1294)

Ludwik II Wittelsbach zwany "Srogim" (ur. 13 kwietnia 1229 Heidelberg, zm. 2 lutego 1294 tamże) – książę Górnej Bawarii oraz hrabia Palatynatu.
Życiorys.
Najstarszy syn księcia Bawarii i Palatynatu Ottona II Bawarskiego i Agnieszki z rodu Welfów. Jego dziadkami byli: książę Bawarii i Palatynatu Ludwik I Bawarski i Ludmiła Przemyślidka oraz Henryk Welf i Agnes von Staufen.
Po śmierci ojca wraz z bratem odziedziczył księstwo Bawarii i Palatynatu. W 1255 roku bracia podzielili swoje terytorium – Henryk otrzymał Dolną Bawarię, zaś Ludwik Górną Bawarię i Palatynat. Na swoją siedzibę wybrał Monachium.
2 sierpnia 1254 roku w Landshut poślubił księżniczkę Marię (1226–1256), córkę księcia Brabancji Henryka II i Marii Hohenstauf. Maria została zamordowana, para nie miała dzieci.
24 sierpnia 1260 roku w Heidelbergu poślubił księżniczkę Annę głogowską (~1249–1271), córkę księcia głogowskiego Konrada I i Salomei Odonicówny. Para miała trójkę dzieci:
24 października 1273 roku w Akwizgranie poślubił księżniczkę Matyldę Habsburg (1251–1304), córkę króla niemieckiego Rudolfa I Habsburga i Gertrudy von Hohenberg. Para miała 5 dzieci:

</doc>
<doc id="1784384" url="https://pl.wikipedia.org/wiki?curid=1784384" title="Iwan Dubowoj">
Iwan Dubowoj

Iwan Naumowicz Dubowoj (ros. Иван Наумович Дубовой; ur. w Nowoselicy w guberni kijowskiej, zm. 27 lipca 1938 w Moskwie) – radziecki dowódca wojskowy, komandarm II rangi. Ofiara stalinowskiej czystki w Armii Czerwonej.
Życiorys.
Był synem Nauma Dubowoja, górnika i od 1903 r. działacza partii bolszewickiej. Przed wybuchem I wojny światowej studiował w Kijowskim Instytucie Handlowym, lecz został wcielony do armii carskiej i w 1917 roku ukończył Szkołę Chorążych w Irkucku. Służył w 30 Syberyjskim Rezerwowym Pułku Strzeleckim stacjonującym w Krasnojarsku. Po rewolucji lutowej brał udział w formowaniu i szkoleniu oddziałów Czerwonej Gwardii i w Krasnojarsku. W czerwcu 1917 r. przystąpił do partii bolszewickiej. W grudniu 1917 r. brał udział w walkach między Czerwoną Gwardią a antybolszewicko nastawionymi junkrami w Irkucku.
Następnie wyjechał do Donbasu, gdzie organizował oddziały Czerwonej Gwardii. W lutym 1918 r. był dowódcą oddziału Czerwonej Gwardii w Bachmucie, następnie komisarzem rejonu nowomakiejewskiego i komendantem centralnego sztabu Czerwonej Gwardii w całym Donbasie. W latach 1918–1919 był pomocnikiem szefa oddziału operacyjnego 10 Armii podczas obrony Carycyna, następnie szefem oddziału operacyjnego i wreszcie zastępcą szefa sztabu.
W 1919 roku był jednym z dowódców podczas ofensywy radzieckiego Frontu Ukraińskiego przeciwko Ukraińskiej Republice Ludowej – był szefem sztabu Kierunku Kijowskiego Frontu Ukraińskiego, potem w kwietniu tego roku szefem sztabu, a od maja do czerwca 1919 dowódcą 1 Ukraińskiej Armii Radzieckiej. Po śmierci Mykoły Szczorsa został dowódcą 44 Dywizji Strzeleckiej, uczestniczył w walkach z Petlurą i Denikinem. Walczył w wojnie polsko-bolszewickiej 1920. W 1920 r. został odznaczony Orderem Czerwonego Sztandaru.
W 1924 roku mianowany dowódcą korpusu. Od 1929 roku zastępca dowódcy Ukraińskiego Okręgu Wojskowego (OW). W tym samym roku ukończył kursy doskonalące dla wyższych dowódców na Akademii Wojskowej im. Frunzego w Moskwie. Z rekomendacji dowodzącego okręgiem ukraińskim Jony Jakira, z którym się blisko przyjaźnił, został w 1935 roku dowódcą nowo utworzonego (wydzielonego z okręgu ukraińskiego) Charkowskiego Okręgu Wojskowego. W tym samym roku podczas wielkich manewrów w Kijowskim Okręgu Wojskowym dowodził stroną „niebieską” („atakującą ZSRR”), a za swoją postawę został wysoko oceniony przez ludowego komisarza obrony ZSRR Klimienta Woroszyłowa. W 1935 r. wydał "Moje wspomnienia o Szczorsie".
Czystka w Armii Czerwonej, aresztowanie i proces.
Po tym, gdy Jona Jakir został 28 maja 1937 r. aresztowany Dubowoj według niektórych relacji w pierwszej chwili wyrażał wątpliwości co winy przyjaciela. Podczas posiedzenia rady wojennej Komisariatu Obrony w czerwcu 1937 r. miał przekonywać, że potrzebne są dodatkowe ustalenia w sprawie działań Jakira. Według innej relacji Dubowoj, za radą komdywa Piotra Tkałuna, stanowczo odciął się od aresztowanego komandarma. Gdy Jakir został postawiony przed sądem razem z marszałkiem Michaiłem Tuchaczewskim i sześcioma innymi wysokimi oficerami, skazany na śmierć i rozstrzelany (11/12 czerwca 1937 r.), Dubowoj zaczął publicznie deklarować, że zniszczy „jakirowskiego i primakowowskiego ducha” w okręgu.
Sam Dubowoj został aresztowany 21 sierpnia w Moskwie, dokąd przyjechał na wezwanie komisarza obrony Woroszyłowa. Oskarżono go o szpiegostwo i szkodnictwo w wojsku, uczestnictwo w spisku trockistowskim, a także o to, że w 1919 r. zamordował Mykołę Szczorsa, by przejąć dowodzenie 44 Dywizją Strzelecką. Przyznał się do stawianych mu zarzutów. Podczas śledztwa obciążył także kolejne osoby, w tym aresztowanych już oficerów Kijowskiego Okręgu Wojskowego komdywa Aleksandra Bachruszyna, kombrigów Jewdokimowa, Kariewa i Kagana, pułkownika Zimmę, dowódcę 54 Szybkiej Brygady Bombowej, a wreszcie komdywa Wasilija Pogriebnoja, swojego zastępcę w Charkowskim Okręgu Wojskowym. Aresztowanie i zeznania Dubowoja pociągnęły za sobą masowe zatrzymania oficerów Charkowskiego Okręgu Wojskowego. Twierdził także, że uczestnikami spisku Tuchaczewskiego i Jakira byli Jan Gamarnik (popełnił samobójstwo w 1937 r.) oraz Łazar Kaganowicz.
Po tym, gdy Dubowoj przyznał się na śledztwie do zastrzelenia Szczorsa, władze poleciły reżyserowi Ołeksandrowi Dowżence, pracującego nad filmem "Szczors", wprowadzenie do scenariusza postaci zdrajcy i zabójcy. Inicjatywę tę zablokował I sekretarz Komunistycznej Partii (bolszewików) Ukrainy Stanisław Kosior, dla którego taka wersja wydarzeń była „oczywistą falsyfikacją historii”. W odpowiedzi Stalin osobiście nakazał rozesłanie członkom Politbiura WKP (b) kopii odpowiedniego fragmentu zeznań Dubowoja.
Skazany na śmierć 28 lipca 1938 r. przez kolegium wojskowe Sądu Najwyższego ZSRR, następnego dnia rozstrzelany. Został zrehabilitowany we wrześniu 1956 roku. Represje dotknęły również jego ojca, który został skazany na karę łagru i zmarł w obozie w 1941 r.

</doc>
<doc id="1784387" url="https://pl.wikipedia.org/wiki?curid=1784387" title="Kazimierz Dopierała">
Kazimierz Dopierała

Kazimierz Dopierała (ur. 24 lipca 1944 w Borku Wielkopolskim) – polski historyk, prof. dr hab. nauk historycznych.
Życiorys.
Ukończył liceum im. Karola Marcinkowskiego w Poznaniu, a następnie podjął studia historyczne na Wydziale Filozoficzno-Historycznym Uniwersytetu im. Adama Mickiewicza w Poznaniu. Ukończył je w 1967, stopień magistra uzyskał na podstawie pracy: "Stosunki polsko-tureckie w latach 1515–1526". W 1973 obronił pracę doktorską pt. "Stosunki polsko-tureckie w latach 1576–1586" (promotor prof. Janusz Pajewski). Stopień doktora habilitowanego uzyskał w 1986 na podstawie rozprawy "Emigracja polska w Turcji w XIX i XX wieku". W 1997 otrzymał tytuł profesorski.
W latach 1967–1973 pracował w Archiwum Polskiej Akademii Nauk, a następnie przeszedł do Zakładu Badań Narodowościowych PAN. W latach 1990–2009 pracował w Instytucie Historii i Stosunków Międzynarodowych Uniwersytetu Kazimierza Wielkiego w Bydgoszczy. Kierował tam Zakładem Historii i Stosunków Międzynarodowych XIX i początków XX wieku. Od 2009 do 2014 pracował w Instytucie Kultury Europejskiej UAM, będąc kierownikiem Zakładu Kultury Zachodnio Europejskiej. Następnie do 2019 pracował w Wyższej Szkole Bezpieczeństwa, prowadząc wykłady w Poznaniu i w Bartoszycach. Pełnił funkcję zastępcy przewodniczącego Komitetu Badań nad Migracjami Ludności i Polonią PAN.
Był stypendystą Fundacji Kościuszkowskiej i Fundacji im. Margrabiny J. S. Umiastowskiej oraz Polonia Aid Foundation Trust. Jego zainteresowania badawcze koncentrują się wokół stosunków polsko-tureckich, polskiej emigracji w Turcji, Anglii i Stanach Zjednoczonych. Autor ponad 200 artykułów w czasopismach polskich i obcych. Był promotorem 6 prac doktorskich.
Członek Akademickiego Klubu Obywatelskiego im. Prezydenta Lecha Kaczyńskiego w Poznaniu.

</doc>
<doc id="1784389" url="https://pl.wikipedia.org/wiki?curid=1784389" title="Alfa Caeli">
Alfa Caeli

Alfa Caeli ("α Cae") – najjaśniejsza gwiazda w gwiazdozbiorze Rylca. Jest to układ podwójny oddalony o 65,7 roku świetlnego od Słońca.
Główny składnik układu – Alfa Caeli A – to żółto-biały karzeł typu widmowego F o jasności obserwowanej równej 4,44.
Jego towarzysz – Alfa Caeli B – to czerwony karzeł typu widmowego M0,5 o jasności obserwowanej tylko 12,5. Jest on gwiazdą rozbłyskową.

</doc>
<doc id="1784390" url="https://pl.wikipedia.org/wiki?curid=1784390" title="Splot autonomiczny">
Splot autonomiczny



</doc>
<doc id="1784391" url="https://pl.wikipedia.org/wiki?curid=1784391" title="Ludwik Martin">
Ludwik Martin

Ludwik Martin, właśc. Louis Joseph Aloys Stanislaus Martin (ur. 22 sierpnia 1823 w Bordeaux, zm. 29 lipca 1894 w Arnières-sur-Iton) – francuski święty katolicki, ojciec świętej Teresy z Lisieux oraz mąż świętej Marii Zelii Martin.
Życiorys.
Młodość.
Ludwik Martin był trzecim z pięciorga dzieci Pierre-François Martina i Marie-Anne-Fanie Boureau.
Był z zawodu zegarmistrzem. Miał zostać mnichem, lecz z powodu nieznajomości języka łacińskiego nie został przyjęty do zakonu.
Małżeństwo i rodzina.
W 1858 poznał koronkarkę Zelię Guérin, z którą wziął ślub trzy miesiące później. Jej działalność koronkarska przynosiła takie zyski, że Ludwik sprzedał swój zakład zegarmistrzowski i zaczął z nią współpracować.
Zelia i Ludwik przeżywszy przez rok w białym małżeństwie zdecydowali się na potomstwo. Martinowie mieli siedem córek i dwóch synów. Okres dzieciństwa przeżyło tylko pięć córek, które zostały zakonnicami:
28 sierpnia 1877, Zelia zmarła na raka piersi. Ludwik sprzedał działalność koronkarską i przeniósł się do Lisieux w Normandii, gdzie mieszkał brat Zelii, Izydor Guérin, z zawodu farmaceuta.
Śmierć.
W 1889 na skutek miażdżycy, Ludwik przeszedł dwa paraliżujące udary mózgu i przez trzy lata był hospitalizowany w Bon Sauveur asylum w Caen. W 1892 powrócił do Lisieux, gdzie aż do śmierci opiekowały się nim córki Céline i Leonie. Zmarł 29 lipca 1894 na zamku La Musse w pobliżu Evreux.
Beatyfikacja i kanonizacja.
26 marca 1994 papież Jan Paweł II uznał heroiczność cnót sług bożych Zelii i Ludwika Martinów. 19 października 2008 w bazylice św. Teresy w Lisieux, ich wspólnej beatyfikacji dokonał legat papieski, kardynał Jose Saraiva Martins.
18 marca 2015 papież Franciszek wydał dekret w sprawie cudu za wstawiennictwem bł. Ludwika Martiniego i jego żony Marii Zelii Martin. Cudem tym, jak poinformowała Stolica Apostolska, jest zatwierdzone przez lekarzy i teologów z Kongregacji Spraw Kanonizacyjnych i niewytłumaczalne z punktu widzenia medycznego, uzdrowienia dziecka z Hiszpanii. 27 czerwca 2015 w Watykanie odbył się konsystorz nadzwyczajny, na którym papież Franciszek wyznaczył dzień, w którym Ludwik Martin i jego żona oraz dwoje innych błogosławionych zostaną ogłoszonymi świętymi Kościoła katolickiego. 18 października 2015, podczas trwającego synodu biskupów na temat rodziny, papież Franciszek dokonał kanonizacji bł. Ludwika Martin i jego żony Marii oraz bł. Wincentego Grossiego i bł. Marii od Niepokalanego Poczęcia.
Jego wspomnienie liturgiczne obchodzone jest 12 lipca.
Przypisy.
 

</doc>
<doc id="1784393" url="https://pl.wikipedia.org/wiki?curid=1784393" title="Α Cae">
Α Cae



</doc>
<doc id="1784395" url="https://pl.wikipedia.org/wiki?curid=1784395" title="Linia kolejowa nr 173">
Linia kolejowa nr 173

Linia kolejowa nr 173 Rybnik – Sumina – prawie w całości dwutorowa linia kolejowa znaczenia państwowego w województwie śląskim. Została otwarta 1 marca 1913 roku. W 1970 zelektryfikowano ją na całej długości. Odbywa się na niej ruch pasażerski oraz towarowy. Posiada kategorię linii magistralnej.
Rewitalizacja.
W połowie stycznia 2017 PKP PLK podpisały z konsorcjum firm Trakcja PRKil, Strabag, Strabag Rail, Comsa i ZUE umowę na rewitalizację linii nr 173 w ramach zadania „Prace na liniach kolejowych nr 140, 148, 157, 159, 173, 689, 691 na odcinku Chybie – Żory – Rybnik – Nędza / Turze”.
Parametry techniczne.
Linia wyposażona jest w elektromagnesy samoczynnego hamowania pociągów. Cała linia jest klasy D3. Na linii nie występują żadne ograniczenia odnośnie do dni tygodnia i godzin, w których linia może być użytkowana. W ramach rozkładu jazdy 2019/20 obowiązują następujące prędkości maksymalne:

</doc>
<doc id="1784396" url="https://pl.wikipedia.org/wiki?curid=1784396" title="Alpha Caeli">
Alpha Caeli



</doc>
<doc id="1784398" url="https://pl.wikipedia.org/wiki?curid=1784398" title="Meleagris">
Meleagris

Meleagris – rodzaj ptaka z podrodziny bażantów (Phasianinae) w rodzinie kurowatych (Phasianidae).
Zasięg występowania.
Rodzaj obejmuje gatunki występujące w Kanadzie, USA, Meksyku, Belize i Gwatemali.
Morfologia.
Długość ciała 66–125 cm; masa ciała samców 5000–11 200 g, samic 2200–4200 g (samce są o 30% większe od samic).
Systematyka.
Podział systematyczny.
Do rodzaju należą następujące gatunki:

</doc>
<doc id="1784399" url="https://pl.wikipedia.org/wiki?curid=1784399" title="Gręzówka (strumień)">
Gręzówka (strumień)

Gręzówka – strumień, prawostronny dopływ Starej Regi o długości 5,67 km i powierzchni zlewni 8,66 km².
Strumień płynie w woj. zachodniopomorskim. Jego źródła znajdują się na południowy zachód od wsi Karsibór, w gminie Brzeżno, na Pojezierzu Drawskim, skąd płynie na północny zachód. W lesie na południowy wschód od wsi Rzepczyno zakręca i biegnie na południe w kierunku wsi Łabędzie, gdzie uchodzi do Starej Regi.
Nazwę Gręzówka wprowadzono urzędowo w 1950 roku, zastępując poprzednią niemiecką nazwę strumienia – "Zaunebach".

</doc>
<doc id="1784400" url="https://pl.wikipedia.org/wiki?curid=1784400" title="Germán Suárez Flamerich">
Germán Suárez Flamerich

Germán Suárez Flamerich (ur. 10 kwietnia 1907 w Caracas, zm. 24 czerwca 1990 tamże) –
wenezuelski polityk. W latach 1950–1952 pełnił tymczasowo funkcję prezydenta tego kraju po zamordowaniu prezydenta Delago Chalbauda.
Życiorys.
Urodził się 10 kwietnia 1907 w Caracas. Po uzyskaniu doktoratu rozpoczął praktykę adwokacką i prowadził wykłady na uniwersytecie. Kiedy w 1948 roku w Wenezueli doszło do zamachu stanu, który obalił prezydenta Rómulo Gallegosa, Suárez stanął na czele rady doradczej nowej junty sprawującej władzę. W 1949 roku przywódca junty, pułkownik Carlos Delgado Chalbaud, powierzył mu funkcję ministra spraw zagranicznych. W 1950 roku sam Chalbaud zginął w wyniku zamachu. Po jego śmierci Suárez stanął na czele państwa. Jako prezydent usiłował przywrócić w Wenezueli rządy cywilne. Jednak junta wojskowa, kierowana przez pułkownika Marcosa Péreza Jiméneza doprowadziła w 1952 roku do wyborów, które wygrał Jiménez. Suárez opuścił wówczas Wenezuelę i wyemigrował do Europy. Po powrocie do kraju poświęcił się karierze uniwersyteckiej.

</doc>
<doc id="1784402" url="https://pl.wikipedia.org/wiki?curid=1784402" title="Port lotniczy Mykonos">
Port lotniczy Mykonos

Port lotniczy Mýkonos (IATA: JMK, ICAO: LGMK) – port lotniczy położony 4 km od miasta Mýkonos, na wyspie Mýkonos, w Grecji.
Czas transferu z lotniska do miasta wynosi około 10 minut. Nie ma usług publicznych działających od miasta do lotniska. Postój taksówek znajduje się przed terminalem. Wiele hoteli również proponuje transport na lotnisko przez prywatne minibusy.
Poza sezonem turystycznym lotnisko ma ograniczone połączenia lotnicze i godziny pracy.

</doc>
<doc id="1784408" url="https://pl.wikipedia.org/wiki?curid=1784408" title="Jeżozwierzowce">
Jeżozwierzowce

Jeżozwierzowce (Hystricomorpha) – podrząd ssaków z rzędu gryzoni ("Rodentia").
Podział systematyczny.
Do podrzędu Hystricomorpha należą następujące infrarzędy:

</doc>
<doc id="1784409" url="https://pl.wikipedia.org/wiki?curid=1784409" title="Lee Harper">
Lee Harper

Lee Charles Philip Harper (ur. 30 października 1971 w Chelsea w Londynie) – angielski piłkarz występujący na pozycji bramkarza.
Kariera.
Urodzony w Chelsea w Londynie, Harper rozpoczął swą karierę w Sittingbourne, by później trafić z tego klubu do Arsenalu w 1994. Był trzecim bramkarzem zespołu, zaś jego konkurentami byli Vince Bartram i David Seaman. Ze względu na swą niską pozycję w hierarchii w ciągu swego pobytu na Highbury wystąpił tylko w jednym spotkaniu pierwszego zespołu. Stało się to 15 marca 1997 w wygranym 2–0 spotkaniu Premier League z Southampton. Latem 1997 przeszedł do Queens Park Rangers i w ciągu czterech sezonów rozegrał 118 spotkań ligowych. W 2001 trafił do Walsall, które wtedy spadło właśnie do Second Division, lecz w pierwszym składzie rozegrał tylko 3 mecze. Do Northampton Town przeszedł w 2002 i od razu został pierwszym bramkarzem zespołu, dzięki czemu do 2006 rozegrał 150 spotkań ligowych.
Przed sezonem 2006-07 został wypożyczony do Milton Keynes Dons. Jego udane występy spowodowały, iż klub zdecydował się w styczniu 2007 wykupić go na stałe. Po czterech miesiącach został zwolniony z kontraktu. W sierpniu 2007 podpisał umowę z Kettering Town.

</doc>
<doc id="1784411" url="https://pl.wikipedia.org/wiki?curid=1784411" title="Mjällby AIF">
Mjällby AIF

Mjällby AIF – szwedzki klub piłkarski z siedzibą w Mjällby, koło Sölvesborga. Obecnie występuje w Allsvenskan.
Historia.
Chronologia nazw:
Klub piłkarski Mjällby AIF został założony w miejscowości Mjällby w 1939 roku z połączenia Listers IF i Hälleviks IF. W 1980 zadebiutował w Allsvenskan, gdzie zajął ostatnie 14.miejsce i spadł do Division 2. W sezonie 1982 wygrał grupę Södra i powrócił do najwyższej ligi. Ale nie utrzymał się w niej, zdobywając 11.miejsce. W latach 2000–2001 zajmował 3.miejsce w Division 1, jednak baraże przegrywał z BK Häcken i IFK Norrköping. W sezonie 2009 zdobył pierwsze miejsce w Superettan i awansował ponownie do Allsvenskan, gdzie grał przez 5 sezonów z rzędu, spadając w sezonie 2014 do drugiej ligi. Potem został zdegradowany nawet do I dywizji, jednak po zwycięstwie w 2018 roku zdobył promocję wyżej. Rok później wygrał Superettan i powrócił do najwyższej ligi po 5 latach nieobecności.
Barwy klubowe, strój.
Klub ma barwy żółto-czarne. Mecze domowe zazwyczaj rozgrywa w żółtych koszulkach, czarnych spodenkach i żółtych getrach.
Piłkarze i trenerzy klubu.
Piłkarze.
Stan na 11 stycznia 2020:
Struktura klubu.
Stadion.
Klub rozgrywa swoje mecze domowe na stadionie Strandvallen w Hälleviku, który może pomieścić 7500 widzów.
Inne sekcje.
Klub prowadzi drużyny dla dzieci i młodzieży w każdym wieku.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z okolic.

</doc>
<doc id="1784413" url="https://pl.wikipedia.org/wiki?curid=1784413" title="Royal Falcon">
Royal Falcon

Royal Falcon - jordańska czarterowa linia lotnicza z siedzibą w Ammanie.
Flota.
Flota składa się z:
Zdarzenia.
25 kwietnia 2010 należący do Royal Falcon Boeing 767, wykonujący lot ze Szwecji do Iraku, lądował awaryjnie na lotnisku Okęcie w Warszawie. Powodem przerwania lotu było pęknięcie szyby w kokpicie pilotów. W wyniku incydentu nikt nie ucierpiał, lądowanie nie zakłóciło też normalnego ruchu na lotnisku.

</doc>
<doc id="1784417" url="https://pl.wikipedia.org/wiki?curid=1784417" title="Gamma1 Caeli">
Gamma1 Caeli

Gamma1 Caeli ("γ1 Cae") – gwiazda podwójna w gwiazdozbiorze Rylca. Oddalona jest o 185 lat świetlnych od Słońca.
Charakterystyka.
Główny składnik, Gamma1 Caeli A, to pomarańczowy olbrzym należący do typu widmowego K o obserwowanej wielkości gwiazdowej równej +4,57. Drugi składnik, Gamma1 Caeli B, to podolbrzym należący do typu widmowego G, ósmej wielkości gwiazdowej, oddalony od głównej gwiazdy o 3,2 sekundy kątowej. Drugi składnik jest prawdopodobnie gwiazdą zmienną.

</doc>
<doc id="1784419" url="https://pl.wikipedia.org/wiki?curid=1784419" title="Splot sercowy">
Splot sercowy

Splot sercowy (łac. "plexus cardiacus") – największy, mieszany splot autonomiczny położony w obszarze klatki piersiowej. Odpowiada za zewnętrzne unerwienie mięśnia sercowego. Zwykle wyróżnia się dwie jego części: mniejszą powierzchowną, leżącą pod łukiem aorty przy miejscu podziału pnia płucnego, oraz rozleglejszą głęboką, którą można znaleźć między aortą, żyłami płucnymi a rozdwojeniem tchawicy. Jego odgałęzienia tworzą wtórne sploty przy sąsiednich naczyniach klatki piersiowej: tak powstają sploty wieńcowe, płucne, przedsionkowe i aortowy piersiowy. Zawiera ciała komórek nerwowych, układające się w rozrzucone na jego powierzchni zwoje.
Pochodzenie włókien.
Rozwojowo, serce zstępuje do śródpiersia z obszaru zajmowanego przez łuki gardłowe, pociągając za sobą również towarzyszące mu nerwy. Z racji tego większość włókien zdążających ku niemu odchodzi wysoko, z okolic szyi.
1. Komponenta współczulna: źródło unerwienia przedzwojowego współczulnego mieści się w komórkach rogów bocznych 4-5 pierwszych segmentów piersiowych rdzenia kręgowego. Gałęziami łączącymi białymi dochodzą one do pnia współczulnego, gdzie ulegają przełączeniu we wszystkich zwojach szyjnych i 2-4 górnych piersiowych. Włókna zazwojowe w formie nerwów sercowych (szyjnych: górnego, środkowego i dolnego oraz piersiowych) kierują się w stronę narządu. Spotyka się neurony adrenergiczne, przechodzące przez pień bez przełączenia, tudzież przedzwojowe-cholinergiczne, tworzące synapsy dopiero w zwojach splotu. Ukł. współczulny unerwia w największym stopniu mięśniówkę serca (szczeg. lewej komory), tkankę bodźcotwórczo-przewodzącą oraz naczynia wieńcowe.
2. Komponenta przywspółczulna: włókna przedzwojowe mają swój początek prawdopodobnie w tylnej brzuszno-bocznej części rdzenia przedłużonego; stamtąd zstępują drogą nerwów błędnych. Gałęzie sercowe nerwu błędnego, które zdążają ku splotowi, mogą odchodzić bezpośrednio od samego nerwu błędnego jak i od nerwów krtaniowych: górnego i dolnego (wstecznego). Komórki przełączają się w zwojach śródściennych tylnej ściany obu przedsionków i bruzdy wieńcowej. Zazwojowe neurony cholinergiczne zaopatrują ten sam obszar, co włókna współczulne, lecz komory i tętnice wieńcowe w niewielkim stopniu przez bezpośredni kontakt; komunikują się za to z odpowiednimi neuronami adrenergicznymi, modulując ich działanie.
3. Włókna dośrodkowe: opuszczają splot zarówno drogą współczulnych nerwów sercowych jak i gałęzi sercowych nerwu błędnego. Wiązka biegnąca nerwami sercowymi wspina się do części szyjnej pnia współczulnego, podąża w nim na dół i łączy się z rdzeniem na poziomie segmentów C8(Th1)-Th4(Th5) przez gałęzie łączące białe (patrz: Bochenek, t.5) i korzenie grzbietowe. Ciała komórek zlokalizowanych w zwojach rdzeniowych otrzymują m.in. informacje o niedotlenieniu mięśnia i są odpowiedzialne za wywołany atak bólu (projekcja drogą rdzeniowo-wzgórzową). Włókna dośrodkowe, znajdujące się w gałęziach sercowych nerwu błędnego, są ramieniem dośrodkowym odruchów fizjologicznych i kończą się w komórkach zwoju dolnego nerwu błędnego.
Topografia.
1. Część powierzchowna splotu sercowego: leży poniżej łuku aorty, do przodu od prawej tętnicy płucnej. Jest tworzona głównie przez lewy nerw sercowy szyjny górny i gałęzie sercowe szyjne lewego nerwu błędnego. 1-2 zwoje sercowe ("ganglia cardiaca") są widoczne bezpośrednio pod łukiem, na prawo od więzadła tętniczego. Utrzymuje łączność z częścią głęboką splotu, prawym splotem wieńcowym i lewym splotem płucnym.
2. Część głęboka splotu sercowego: widać ją naprzód od rozdwojenia aorty, powyżej miejsca podziału pnia płucnego i z tyłu łuku aorty. Składa się z zarówno nerwów sercowych szyjnych jak i piersiowych oraz wszystkich gałęzi nerwu błędnego; nie docierają do niego jedynie wiązki uprzednio kończące się w części powierzchownej. Całość sięga bardziej w stronę prawą i dlatego zasila prawy splot płucny czy prawy splot wieńcowy; włókna przechodzące pod pniem płucnym tworzą lewy splot wieńcowy.
3. Lewy (inaczej: tylny) splot wieńcowy ("plexus coronarius"): silniejszy niż odpowiedni splot po stronie przeciwnej, stanowi głównie przedłużenie części głębokiej splotu sercowego; układa się wzdłuż lewej tętnicy wieńcowej i zasila lewy przedsionek wraz z komorą.
4. Prawy (przedni) splot wieńcowy: współtworzony przez oba części splotu sercowego, towarzyszy prawej tętnicy wieńcowej, aby zająć prawy przedsionek i takąż komorę.
5. Sploty przedsionkowe ("plexus atriales"): stanowią bezpośrednie odgałęzienia splotu sercowego na obydwa przedsionki; krzyżują się z włóknami odchodzącymi od splotów wieńcowych. Włókna przenikają w głąb ściany serca, wytwarzając kolejno splot nasierdziowy, śródsierdziowy i podwsierdziowy ("plexus epicardiacus, myocardiacus et subendocardiacus"); o towarzyszących ich zwojach śródściennych była już mowa.
Funkcja.
Poziom interakcji poszczególnych komponent układu autonomicznego jest wysoki; można jednak ogólnie stwierdzić, że układ współczulny pobudza czynność serca i rozszerza naczynia wieńcowe, a układ przywspółczulny – hamuje ją oraz zmniejsza światło tętnic. Należy wziąć tu pod uwagę nie tylko częstość skurczów, ale też ich siłę, szybkość przewodzenia bodźców i ogólną pobudliwość. W normalnej sytuacji przeważa wpływ części przywspółczulnej, oszczędzającej pracę mięśnia.
Węzeł zatokowo-przedsionkowy związany jest z prawą połową ciała i jest unerwiony przez prawe odnogi ukł. współczulnego i przywspółczulnego. Na węzeł przedsionkowo-komorowy, leżący po lewej stronie, większy wpływ ma lewy nerw błędny i lewe nerwy sercowe.

</doc>
<doc id="1784422" url="https://pl.wikipedia.org/wiki?curid=1784422" title="Γ Cae">
Γ Cae



</doc>
<doc id="1784423" url="https://pl.wikipedia.org/wiki?curid=1784423" title="Splot wieńcowy">
Splot wieńcowy



</doc>
<doc id="1784424" url="https://pl.wikipedia.org/wiki?curid=1784424" title="Splot przedsionkowy">
Splot przedsionkowy



</doc>
<doc id="1784426" url="https://pl.wikipedia.org/wiki?curid=1784426" title="Marian Wierzbiański">
Marian Wierzbiański

Marian Wierzbiański (ur. 8 kwietnia 1902 w Olejowie, zm. 16 grudnia 1971 w Krakowie) – polski nauczyciel, dziennikarz, działacz harcerski.
Życiorys.
Urodził się w rodzinie Aleksandra Władysława (zm. 1925), pracownika zarządu kolei, i Filipiny z Onoferów (1872–1948). Miał trzech braci: Kazimierza (1904–1988), dziennikarza, pracownika MSZ, redaktora Radia Wolna Europa, Adama (1911–1949), prawnika, i Bolesława (1913–2003), dziennikarza, pracownika MSZ, ministra informacji rządu emigracyjnego, wydawcy „Nowego Dziennika” w Nowym Jorku, odznaczonego w 1999 Orderem Orła Białego.
Podczas I wojny światowej wstąpił do drużyny skautowej im. ks. J. Poniatowskiego. Ukończył I Gimnazjum w Jarosławiu. W czasie wojny polsko-bolszewickiej był ochotnikiem w stopniu bombardiera w pułku ochotniczym i 5 p.a.p. Studia rozpoczął we Lwowie, następnie przeniósł się do Krakowa, gdzie na UJ studiował prawo. W międzyczasie ukończył studium wychowania fizycznego i pracował jako nauczyciel, nadal studiując prawo aż do uzyskania dyplomu. W latach 20. działał w harcerstwie w Krakowie, będąc hufcowym (1921–1922) i członkiem Zarządu Oddziału ZHP w Krakowie (1924–1927). Następnie przeniósł się na Śląsk, gdzie od 1928 kierował czasopismem harcerskim „Na tropie”. We wrześniu 1930 został naczelnym inspektorem Harcerstwa w Ministerstwie Wyznań Religijnych i Oświecenia Publicznego w Warszawie. 1 lutego 1933 otrzymał stopień harcmistrza. W 1936 został wiceprzewodniczącym ZHP. W latach 1936–1939 był redaktorem naczelnym „Harcerstwa” - organu Naczelnictwa ZHP.
W czasie II wojny światowej organizował działalność konspiracyjną w Warszawie, później w Krakowie i Zakopanem.
Po wojnie przez 8 miesięcy był więziony i przesłuchiwany przez UB w Krakowie. Po długim czasie został zatrudniony w Nauczycielskiej Spółdzielni „Urania”. W 1956 na nowo organizował harcerstwo w Krakowie. Współinicjator reaktywowania ZHP – 4 grudnia 1956 roku. W latach 1956–1957 był komendantem Krakowskiej Chorągwi Harcerstwa.
Zmarł 16 grudnia 1971 w Krakowie. Pochowany na cmentarzu Salwatorskim (sektor SC10-1-8).

</doc>
<doc id="1784427" url="https://pl.wikipedia.org/wiki?curid=1784427" title="Diagonal Norte">
Diagonal Norte

Diagonal Norte – stacja metra w Buenos Aires, na linii C. Znajduje się pomiędzy stacjami Lavalle, a Avenida de Mayo. Stacja została otwarta 9 listopada 1934.

</doc>
<doc id="1784430" url="https://pl.wikipedia.org/wiki?curid=1784430" title="Avenida de Mayo (stacja metra)">
Avenida de Mayo (stacja metra)

Avenida de Mayo – stacja metra w Buenos Aires, na linii C. Znajduje się pomiędzy stacjami Diagonal Norte, a Moreno. Stacja została otwarta 9 listopada 1934.

</doc>
<doc id="1784433" url="https://pl.wikipedia.org/wiki?curid=1784433" title="San Francisco Seals">
San Francisco Seals



</doc>
<doc id="1784437" url="https://pl.wikipedia.org/wiki?curid=1784437" title="John Watson (kierowca wyścigowy)">
John Watson (kierowca wyścigowy)



</doc>
<doc id="1784439" url="https://pl.wikipedia.org/wiki?curid=1784439" title="Bernd Schneider (kierowca wyścigowy)">
Bernd Schneider (kierowca wyścigowy)



</doc>
<doc id="1784440" url="https://pl.wikipedia.org/wiki?curid=1784440" title="Fever (singel Cascady)">
Fever (singel Cascady)

Fever – piosenka wykonywana przez niemieckie trio Cascada. Pochodzi ona z trzeciego albumu grupy "Evacuate the Dancefloor" (2009). Tekst został stworzony przez DJ Maniana i Yanou. Premiera utworu odbyła się 9 października 2009 roku.
Teledysk.
Oficjalna premiera teledysku odbyła się 18 września 2009 w serwisie Youtube. Akcja teledysku rozgrywa się w biurowcu.

</doc>
<doc id="1784441" url="https://pl.wikipedia.org/wiki?curid=1784441" title="Władysław Prudius">
Władysław Prudius

Władysław Mykołajowycz Prudius, ukr. Владислав Миколайович Прудіус, ros. Владислав Николаевич Прудиус, "Władisław Nikołajewicz Prudius" (ur. 22 czerwca 1973 w mieście Romny w obwodzie sumskim, Ukraińska SRR) – ukraiński piłkarz, grający na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
W 1991 rozpoczął karierę piłkarską w drużynie Majak Charków, który w następnym sezonie zmienił nazwę na Olimpik. W 1992 został zaproszony do Metalista Charków, skąd w następnym sezonie przeniósł się do Dynama Kijów. Otrzymał propozycję od jednego ze szkockich klubów, ale tak jak Dynamo podniósł cenę transfer nie udał się. Przez konflikt z trenerem był wypożyczony do CSKA-Borysfen Kijów. W 1996 wyjechał do Rosji, gdzie został piłkarzem Rostsielmasza Rostów nad Donem, w którym występował przez 6 sezonów. Przez konflikt z trenerem Anatolijem Bajdacznym opuścił rostowski klub i przeszedł do Lokomotiwu Niżny Nowogród. Następnie występował w klubach Anży Machaczkała, FK Batajsk, Sokoł Saratów i SKA Rostów nad Donem. W 2004 powrócił do Ukrainy, gdzie bronił barw Worskły Połtawa. Karierę piłkarską zakończył w Bałtice Kaliningrad.
Kariera reprezentacyjna.
Wcześniej bronił barw młodzieżowej reprezentacji Ukrainy.
16 października 1993 debiutował w narodowej reprezentacji Ukrainy w wygranym 2:1 meczu towarzyskim z USA. Łącznie rozegrał 3 gry.
Kariera trenerska.
Po zakończeniu kariery zawodniczej rozpoczął karierę trenerską. Od 2006 pracuje na stanowisku trenera dzieci w FK Rostów

</doc>
<doc id="1784444" url="https://pl.wikipedia.org/wiki?curid=1784444" title="Gare de Blois">
Gare de Blois

Gare de Blois – stacja kolejowa w Blois, w regionie Centre (departament Loir-et-Cher), we Francji.
Pierwszy dworzec zbudowano w 1847 roku, wkrótce po otwarciu linii kolejowej między Tours i Orleanem w 1846 roku.
Budynek został zniszczony w 1892 roku. Nowa stacja zbudowana została trochę dalej. Prace trwały od 1890 do 1893. Nowe drogi (estakada na ulicy Gambetta) są zbudowane tak, aby ominęły budynek dworca.
W 1938 roku linia Paryż – Bordeaux została zelektryfikowana napięciem 1500 VDC.
W połowie lat 90 XX wieku, pocztowe centrum dystrybucyjne na dworcu zostało zniszczone, a na jego miejscu zbudowano parking.

</doc>
<doc id="1784445" url="https://pl.wikipedia.org/wiki?curid=1784445" title="Stagecoach Group">
Stagecoach Group

Stagecoach Group plc (LSE: "SGC") – międzynarodowa grupa transportowa działająca w Wielkiej Brytanii, Stanach Zjednoczonych i Kanadzie. Przedsiębiorstwo zajmuje się świadczeniem usług przewozowych autobusowych, kolejowych, tramwajowych oraz autokarowych, a dawniej również przeprawami promowymi. Zostało założone w 1980 roku, a jego siedziba znajduje się w mieście Perth, w Szkocji.
Z 14% udziałem w rynku przewozów autobusowych i 25% w rynku przewozów kolejowych, Stagecoach Group jest jednym z największych przedsiębiorstw transportowych Wielkiej Brytanii. Zatrudnia 30 000 pracowników i posiada około 12 000 pojazdów (z tego ponad 7000 w Wielkiej Brytanii). Dziennie z usług Stagecoach Group korzysta około 2 500 000 pasażerów.
W skład grupy wchodzi dziewiętnaście lokalnych oddziałów w Wielkiej Brytanii zajmujących się transportem autobusowym (tworzą one Stagecoach UK Bus, które obsługuje około 100 ważniejszych miast brytyjskich), trzy spółki kolejowe (South West Trains, East Midlands Trains, Island Line Trains) oraz dwie tramwajowe (Manchester Metrolink działająca w Wielkim Manchesterze, Stagecoach Supertram w Sheffield). Dodatkowo, Stagecoach Group jest właścicielem spółek Coach USA i Coach Canada działających w Stanach Zjednoczonych i Kanadzie. Koncern posiada także 49% udziałów w spółce Virgin Trains oraz 35% w Scottish Citylink.
Grupa Stagecoach Group prowadziła dawniej działalność również w Kenii, Malawi, Portugalii, Szwecji, Hongkongu oraz w Nowej Zelandii.

</doc>
<doc id="1784447" url="https://pl.wikipedia.org/wiki?curid=1784447" title="Stagecoach">
Stagecoach

Stagecoach – miasto w Stanach Zjednoczonych, w stanie Teksas, w hrabstwie Montgomery.

</doc>
<doc id="1784448" url="https://pl.wikipedia.org/wiki?curid=1784448" title="Linia kolejowa nr 297">
Linia kolejowa nr 297

Linia kolejowa nr 297 rozpoczyna swój bieg na stacji Nowy Świętów, natomiast jej koniec umiejscowiony jest na stacji Głuchołazy Zdrój. Jest to linia jednotorowa, o szerokości torów 1435 mm, niezelektryfikowana. Linia na całym odcinku jest położona na terenie województwa opolskiego.

</doc>
<doc id="1784451" url="https://pl.wikipedia.org/wiki?curid=1784451" title="Rudolf I Wittelsbach">
Rudolf I Wittelsbach

Rudolf I Wittelsbach (ur. 4 października 1274 Bazylea, zm. 12 sierpnia 1319) – książę Górnej Bawarii, hrabia Palatynatu.
Syn księcia Górnej Bawarii Ludwika II i jego trzeciej żony Matyldy Habsburg. Jego dziadkami byli: książę Bawarii Otton II Bawarski i Agnes Welf oraz cesarz rzymski Rudolf I Habsburg i Gertruda von Hohenberg.
Po śmierci ojca został władcą Górnej Bawarii. Poparł swojego teścia Adolfa z Nassau w jego walce z Albrechtem I Habsburgiem – wujem Rudolfa. Brał udział w przegranej przez wojska Adolfa bitwie pod Göllheim. Wskutek tej przegranej musiał zgodzić się na rządy wspólne z młodszym bratem Ludwikiem. Po śmierci Albrechta brał udział w elekcji cesarskiej w trakcie której wybrano na cesarza rzymskiego Henryka VII Luksemburskiego. Towarzyszył nowemu cesarzowi w drodze do Włoch na koronację.
W 1313 roku podpisał porozumienie z bratem, kończące wojnę domową, Rudolf zachował tereny Palatynatu Reńskiego, Ludwik Górnej Bawarii. Rok później Ludwik został wybrany królem niemieckim i cesarzem rzymskim. Rudolf jako hrabia Palatynatu głosował przeciwko bratu. W wyniku dalszych konfliktów Ludwik zajął Palatynat a Rudolf wraz z synami udał się na emigrację.
1 września 1294 roku poślubił księżniczkę Matyldę Nassau, córkę króla niemieckiego Adolfa i Imaginy von Isenburg-Limburg. Para miała szóstkę dzieci:

</doc>
<doc id="1784454" url="https://pl.wikipedia.org/wiki?curid=1784454" title="Innokientij Chalepski">
Innokientij Chalepski

Innokientij Andriejewicz Chalepski (ros. Иннокентий Андреевич Халепский; ur. w Minusińsku, zm. 27 lipca 1938 w Moskwie) − radziecki dowódca wojskowy komandarm II rangi, komisarz łączności ZSRR. 
Życiorys.
Urodzony w rodzinie krawca. Ukończył szkołę miejską. Do 1917 pracował jako telegrafista. W Socjaldemokratycznej Partii Robotniczej Rosji (SDPRR) i w Gwardii Czerwonej od 1918. Walczył z oddziałami białych i białych Czechów na Uralu. Od czerwca do października 1918 szef łączności 3 Armii Frontu Wschodniego. Od października 1918 do marca 1919 komisarz nadzwyczajny łączności wszystkich frontów. Od marca 1919 komisarz poczty i telegrafu Ukrainy sowieckiej. Od października 1919 do czerwca 1920 szef łączności Frontów: Południowego, Południowo-Zachodniego, Kaukaskiego. Od lipca 1920 pomocnik, potem zastępca, a od września 1920 do 1924 szef Zarządu Łączności Robotniczo-Chłopskiej Armii Czerwonej (RKKA). Od 1924 szef Zarządu Wojskowo-Technicznego RKKA. W latach 1929−1934 szef Zarządu Motoryzacji i Mechanizacji RKKA, jednocześnie 1932-1934 członek Rady Wojskowej ZSRR. W latach 1934−1936 szef Zarządu Broni Pancernych i Motorowych RKKA, 1936−1937 I zastępca komisarza łączności ZSRR, później komisarz Łączności ZSRR (kwiecień - sierpień 1937). Od sierpnia - listopada 1937 pełnomocnik ds. łączności specjalnej Rady Komisarzy Ludowych ZSRR. Odznaczony Orderem Lenina i Orderem Czerwonego Sztandaru.
13 listopada 1937 został aresztowany, 29 lipca 1938 skazany na śmierć przez Wojskowe Kolegium Sądu Najwyższego ZSRR pod zarzutem udziału w kontrrewolucyjnej organizacji terrorystycznej i współudział w spisku wojskowym i tym samym dniu rozstrzelany. Zrehabilitowany pośmiertnie 8 września 1956.

</doc>
<doc id="1784459" url="https://pl.wikipedia.org/wiki?curid=1784459" title="Frenchmans Cap">
Frenchmans Cap

Frenchmans Cap - szczyt na Tasmanii, na terenie Parku Narodowego Franklin-Gordon Wild Rivers. Wysokość szczytu wynosi 1446 m n.p.m. Przez Aborygenów nazywany Mabarlek.
Szczyt Frenchmans Cap często występuje w kulturze. Pisarz Barry Maitland w powieści "Bright Air" przedstawia opis wspinaczki na Frenchmans Cap. Fotograf Frank Hurley wykonał zdjęcie przedstawiające okolice szczytu, które znajdują się w kolekcji Internetowej Biblioteki Narodowej.

</doc>
<doc id="1784461" url="https://pl.wikipedia.org/wiki?curid=1784461" title="Mistrzostwa Europy w Piłce Siatkowej Mężczyzn 1948">
Mistrzostwa Europy w Piłce Siatkowej Mężczyzn 1948

I Mistrzostwa Europy w piłce siatkowej mężczyzn 1948 odbyły się w dniach 24-26 września w Rzymie. Udział wzięło 6 reprezentacji, spośród których najlepsza okazała się Czechosłowacji, która nie przegrała żadnego seta.

</doc>
<doc id="1784464" url="https://pl.wikipedia.org/wiki?curid=1784464" title="Witalij Sawin">
Witalij Sawin

Witalij Anatoliewicz Sawin ros. Виталий Анатольевич Савин (ur. 23 stycznia 1966 w Żezkazganie) – kazachski lekkoatleta startujący w barwach kolejno Związku Radzieckiego, Wspólnoty Niepodległych Państw i Kazachstanu, sprinter, mistrz olimpijski z 1988 z Seulu.
Rozpoczął międzynarodową karierę jako reprezentant ZSRR na igrzyskach olimpijskich w 1988 w Seulu, na których zdobył złoty medal w sztafecie 4 × 100 metrów po zgubieniu pałeczki przez sztafetę Stanów Zjednoczonych (skład radzieckiej sztafety: Wiktor Bryzhin, Władimir Kryłow, Władimir Murawjow i Sawin na ostatniej zmianie). W biegu na 100 metrów odpadł w ćwierćfinale.
Na halowych mistrzostwach Europy w 1989 w Hadze Sawin zajął 7. miejsce w finale biegu na 60 metrów, a na kolejnych halowych mistrzostwach Europy w 1990 w Glasgow odpadł w tej konkurencji w półfinale. Na halowych mistrzostwach świata w 1991 w Sewilli zajął 7. miejsce w biegu na 60 metrów. Podczas mistrzostw świata w 1991 w Tokio był członkiem sztafety 4 × 100 metrów, która zajęła 7. miejsce (biegli w niej kolejno Bryzhin, Oleg Kramarenko, Aleksandr Sokołow i Sawin). Startował również w biegu na 100 metrów, ale odpadł w ćwierćfinale.
W 1992 reprezentował Wspólnotę Niepodległych Państw. Na halowych mistrzostwach Europy w 1992 w Genui zdobył srebrny medal w biegu na 60 metrów, przegrywając jedynie z Brytyjczykiem Jasonem Livingstonem. Na igrzyskach olimpijskich w 1992 w Barcelonie odpadł w półfinale biegu na 100 metrów, a sztafeta 4 × 100 metrów zajęła w finale 5. miejsce (w składzie Pawieł Gałkin, Edwin Iwanow, Andriej Fiedoriw i Sawin).
Od 1993 Sawin był reprezentantem Kazachstanu. Na halowych mistrzostwach świata w 1993 w Toronto odpadł w eliminacjach biegu na 60 metrów. Podczas mistrzostw świata w 1993 w Stuttgarcie odpadł w ćwierćfinale biegu na 100 metrów. Na halowych mistrzostwach świata w 1995 w Barcelonie był ósmy w finale biegu na 60 metrów. Zdobył srebrny medal w biegu na 100 metrów na igrzyskach azjatyckich w 1994 w Hiroszimie. Na mistrzostwach świata w 1995 w Göteborgu ponownie odpadł w ćwierćfinale biegu na 100 metrów. Wreszcie na igrzyskach olimpijskich w 1996 w Atlancie odpadł w przedbiegach na 100 metrów.
Sawin był mistrzem ZSRR w biegu na 100 metrów w 1991, mistrzem WNP na 100 metrów w 1992 i mistrzem Kazachstanu na 100 metrów w 2000. Zdobył także halowe mistrzostwo ZSRR w biegu na 60 metrów w 1989 i 1990 oraz WNP na 60 metrów w 1992.

</doc>
<doc id="1784465" url="https://pl.wikipedia.org/wiki?curid=1784465" title="Eternal E">
Eternal E

Eternal E – album kompilacyjny amerykańskiego rapera Erica Wrighta, znanego również jako Eazy-E. Składanka została wydana pośmiertnie 28 listopada 1995 roku.

</doc>
<doc id="1784466" url="https://pl.wikipedia.org/wiki?curid=1784466" title="Armie pancerne (ZSRR)">
Armie pancerne (ZSRR)

Armie pancerne – w ramach reorganizacji sił pancernych formowano nowe jednostki na szczeblu operacyjnym – armie pancerne.
I formowanie.
Pierwsze armie pancerne RKKA stworzone zostały rozkazem ludowego komisarza obrony marszałka K. J. Woroszyłowa 25 V 1942 r. 
II formowanie.
W dniu 22 VII 1942 r. już w toku walk na kierunku południowo-zachodnim, na przedpolach Stalingradu, dwóch nowych armii pancernych: 
Przemianowana na 1 GAPanc w dniu 25 IV 1944 r.
Armie te zostały praktycznie zniszczone w walkach na przedpolu Stalingradu (25 – 31 lipca 1942 roku)
Odtworzone
We wrześniu 1942 r. odtworzono na bazie starego sztabu 
III Formowanie.
Natomiast rozkazem Naczelnego Wodza z 22 II 1943 r. rozpoczęto formowanie pod dowództwem gen. por. wojsk pancernych P. A. Rotmistrowa, która miano gwardyjskiej otrzymała od samego początku.
W dniu 30 I 1943 r. pod dowództwem gen. por. wojsk pancernych M. J. Katukowa na bazie sztabu 29 A: 
Przemianowana na 4 GAPanc dopiero 17 marca 1945 r.
We wrześniu 1942 roku rozpoczęło się formowanie korpusów zmechanizowanych, z których każdy miał w swoim składzie jedną brygadę pancerną i trzy brygady zmechanizowane, pułk artylerii przeciwlotniczej i pułk artylerii przeciwpancernej.
W styczniu 1943 r. utworzono 
Przmianowano na 2 GAPanc dniu 20 listopada 1944 r.
Przeformowano końcu kwietnia 1943 r. 3 APanc (resztki uzupełnione po klęskach w rejonie Kozielska) w 57 A, w maju 1943 r. rozpoczęto formowanie nowej 
W 24 stycznia 1944 r., sformowano pod dowództwem gen. por. wojsk pancernych A. G. Krawczenki w składzie:
Przemianowano na 6 GAPanc w dniu 12 września 1944 r.
Skład.
Każda armia w 1942 roku składała się etatowo z dwóch korpusów pancernych, jednej samodzielnej brygady pancernej, dywizji piechoty, pułku artylerii lekkiej (24 x 76,2mm działa), pułku artylerii rakietowej (18 x BM-13, 6 x BM-30) i dywizjonu artylerii przeciwlotniczej (8 x 37mm) – powinno być w takiej armii ok. 210 czołgów.
Armie pancerne, których formowanie rozpoczęto na początku 1943 r. miały już odmienny od swoich poprzedniczek skład bojowy. Nowa armia pancerna miała mieć na etacie dwa korpusy pancerne i jeden korpus zmechanizowany. Każdej armii na stałe przydzielano osiem armijnych pułków artylerii.

</doc>
<doc id="1784468" url="https://pl.wikipedia.org/wiki?curid=1784468" title="Młynówka (dopływ Regi)">
Młynówka (dopływ Regi)

Młynówka – struga, która oddziela się od rzeki Regi przy południowej granicy Trzebiatowa, a następnie wpada do Regi w północnej części tego miasta. Przepływa przez centrum Trzebiatowa, gdzie jest wykorzystywana do celów energetycznych.
Młynówka odchodzi od Regi od zachodniego brzegu i – podobnie jak ona – płynie w kierunku północnym pomiędzy nieużytkami i obszarem ogródków działkowych. Następnie przepływa przy południowo-wschodnich murach miejskich Starego Miasta i przy pałacu. Tuż za nim na Młynówce w 1927 roku uruchomiono małą elektrownię wodną "Trzebiatów I" o spadzie nominalnym 2,2 m. Zainstalowano w niej turbinę Francisa o mocy osiągalnej 155 kW. Elektrownia ta średnio w roku produkuje 900 MWh. Obiekt został wpisany do rejestru zabytków.
Młynówka odchodzi z elektrowni przy północno-wschodnich murach miejskich i płynie na północny zachód, gdzie łączy się z głównym biegiem Regi w północnej części Trzebiatowa.
Kanał Młynówki wykopano w XIV wieku, biegnie od koryta Regi na południe miasta do wyspy młyńskiej. Służył on wzmocnieniu obronności miasta oraz spiętrzeniu wody przy młynach. Młyny nad Młynówką funkcjonowały do XX wieku.
W 1921 roku na Redze wykonano dwuwęzłowy stopień wodny dla potrzeb produkcji energii elektrycznej. Powyżej zwartej zabudowy miasta wybudowano jaz rozdzielczy, który ma za zadanie stałe piętrzenie wody w rzece i kierowanie jej w części lub w całości do Młynówki, a także bezpieczny spływ na dolny bieg rzeki Regi wód powodziowych oraz nadmiaru wód bieżącego przepływu ponad wydatek kanału energetycznego. W 2002 roku tuż za węzłem wodnym na Redze uruchomiono małą elektrownię wodną "Trzebiatów II".
Ponad Młynówką przechodzą trzy mosty. Pierwszy most linii kolejowej nr 402 znajduje się tuż za rozdziałem, przy południowych krańcach Trzebiatowa. Drugi most przechodzi w ciągu ulicy Dworcowej z placu Zjednoczenia. Trzeci most położony jest za elektrownią wodną i stanowi część drogi wojewódzkiej nr 102 i nr 109.

</doc>
<doc id="1784469" url="https://pl.wikipedia.org/wiki?curid=1784469" title="Nina Bierbierowa">
Nina Bierbierowa

Nina Nikołajewna Bierbierowa, ros. Нина Николаевна Берберова (ur. w Petersburgu, zm. 26 września 1993 w Filadelfii) – rosyjska pisarka, historyk rosyjskiej masonerii, autorka zbeletryzowanych kronik rosyjskiej emigracji. Występowała przeciwko prostalinowskiej postawie zachodnich intelektualistów.
Życiorys.
Dzieciństwo i nauka.
Była jedyną córką Nikołaja Iwanowicza Bierbierowa, Ormianina, urzędnika w Ministerstwie Finansów oraz Natalii Iwanowny Bierbierowej, z domu Karaułowej. Ukończyła gimnazjum w Petersburgu. W 1919 rodzina przeniosła się do Rostowa nad Donem, gdzie Bierbierowa kontynuowała naukę na wydziale historyczno-filologicznym Uniwersytetu Dońskiego. W 1920 powróciła do Petersburga i dzięki swoim pierwszym wierszom w 1921 wkroczyła w tamtejsze środowisko poetyckie, skupione wokół Nikołaja Gumilowa. Wstąpiła do piotrogrodzkiego oddziału Wszechrosyjskiego Związku Poetów.
Emigracja do Europy Zachodniej.
W czerwcu 1922, razem z partnerem, Władysławem Chodasiewiczem, wyjechała z Rosji. Przez następne trzy lata Bierbierowa i Chodasiewicz mieszkali w czterdziestu dwóch mieszkaniach, w różnych miastach Europy, wliczając w to jedno lato w Belfaście, przed zamieszkaniem w Paryżu w 1925. W okresie tułaczki znacznej pomocy udzielił im Maksim Gorki, mieszkający w tym czasie w Sorrento i wspomagający rosyjskich pisarzy emigrantów.
W 1932 rozstała się z Chodasiewiczem, którego nigdy nie była poślubiła, ale aż do jego śmierci w 1939 zostali przyjaciółmi. W 1937 wyszła za mąż za Nikołaja Makiejewa i przeniosła się z nim do podparyskiej wsi Longchêne. W czasie wojny żyła w okupowanej przez Niemców części Francji, w 1947 rozeszła się z mężem.
W okresie życia we Francji Bierbierowa opublikowała trzy powieści i dwie biografie. Jej biografia Piotra Czajkowskiego przetłumaczona została na język francuski i wzbudziła sensację z powodu swojego otwartego opisania homoseksualizmu kompozytora.
Życie w Stanach Zjednoczonych.
W 1950 wyemigrowała do Stanów Zjednoczonych, gdzie w 1959 uzyskała obywatelstwo amerykańskie. Trudności w uzyskaniu stałej wizy skłoniły ją do poślubienia muzyka George'a Kochevitsky'ego w 1954, para oficjalnie rozwiodła się w 1983. Od 1958 uczyła języka rosyjskiego na Uniwersytecie Yale, a od 1963 do emerytury (w 1971) na Uniwersytecie w Princeton, gdzie wykładała literaturę rosyjską. W latach 1958–1968 była członkiem redakcji almanachu „Mosty” wydawanego w Monachium. Na emeryturze pracowała dalej, prowadząc wykłady z literatury rosyjskiej na uniwersytetach Cornella, Columbia, Kolegium w Bryn Mawr i Uniwersytecie Pensylwanii, ucząc w okresie wakacji w rosyjskiej szkole przy Middlebury College i pisząc. Podczas tych lat nagrodzono ją doktoratami honoris causa z Glasboro State College (1980), Middlebury College (1983) i Uniwersytetu Yale (1992). Przyjaciele i koledzy z tej ostatniej uczelni w 1991 uczcili jej 90. urodziny obiadem w Bibliotece Rzadkich Ksiąg i Rękopisów im. Beinecke’ów.
Bierbierowa pozostała stosunkowo nieznana jako pisarka na zachodzie, do czasu, gdy w 1985 Hubert Nyssen, dyrektor francuskiego wydawnictwa Actes Sud, nabył międzynarodowe prawa do jej twórczości. Jej prace zostały wydane po francusku i stały się bestselerami. W efekcie Actes Sud doprowadziło do wydania książek Bierbierowej w co najmniej dwudziestu dwóch językach. Po polsku ukazała się jej autobiografia zatytułowana "Podkreślenia moje". Jednym ze skutków tej popularności, połączonej z początkami pieriestrojki, było zaproszenie Bierbierowej przez rosyjski Związek Pisarzy w 1989 do odwiedzenia ojczyzny, po sześćdziesięciu siedmiu latach nieobecności w niej. Wizyta zakończyła się ogromnym sukcesem. W tym samym roku została kawalerem francuskiego Orderu Sztuki i Literatury. Również film zrealizowany na podstawie jej krótkiej powieści "Akompaniatorka" na rok przed śmiercią autorki, przyczynił się do dalszej popularyzacji jej twórczości.
Archiwum Bierbierowy znajduje się na Uniwersytecie Yale. Znajdują się w nim między innymi listy od Gieorgija Adamowicza, Vladimira Nabokova, Mariny Cwietajewej, ponad sześćdziesiąt listów od Chodasiewicza, obszerna korespondencja z literaturoznawcami literatury rosyjskiej.

</doc>
<doc id="1784471" url="https://pl.wikipedia.org/wiki?curid=1784471" title="Mount Sims">
Mount Sims

Mount Sims (także Mt. Sims) – sceniczny pseudonim Matthew Simsa, zamieszkującego w Berlinie Amerykańskiego DJ'a, producenta i twórcy. Rozpoczął karierę jako wokalista zespołu Citizen King. Po rozpadnięciu się zespołu, jego początkowa praca związana była z muzyką elektroniczną, zawierającą też takie style jak post punk, new wave, techno i darkwave. Sims był prawie całkowicie odpowiedzialny za każdy element jego muzyki, uwzględniając wokale, instrumenty i produkcję. Obecnie zespół Mount Sims, oprócz Matthew Simsa składa się jeszcze z dwóch członków, basisty Rand Twigg i perkusisty Andre Lange.
Jego pierwszy album, "UltraSex" (2002 / International DeeJay Gigolo Records), Emperor Norton records był bardzo dobrze przyjęty w klubach. Głównie na pracę DJ'a wpłynęły Niemieckie i Brytyjskie zespoły New Wave, funk i muzyka elektroniczna. Był to pomysł albumu skupionego na tematach technologii i seksualności. Album zawiera piosenki "How We Do" i "Rational Behaviour."
Drugi album Mount Sims "Wild Light" (2005 / International DeeJay Gigolo), jest głównie skupiony na tematach śmierci i informacji. Główne wpływy muzyczne przewijające się przez album to style darkwave i post punk. W niektórych piosenkach na basie zagrał David J. Bauhaus wraz z wkładem syntezatorskim Rogera Manning Jr. Najbardziej popularne piosenki to "No Yellow lines" i "Lights on".
Mount Sims jest odpowiedzialny za remixy piosenki Madonny "Nobody Knows Me", z jej albumu American Life (2003). W piosence skompresował czas mowy Charlesa Mansona, w celu skonstruowania innej elektronicznej perkusji, którą następnie zawarł w remixie.
Tak jak "Wild Light", trzeci album Mt. Sims "Happily Ever After" (2008 / Hungry Eye Records), jest stworzony z tematów które dotykają ciemniejszej strony ludzkiej natury: Obsesja, izolacja, horror i złość. Był wyprodukowany przez Thomasa Sterna z Crime i przez City Solution, oraz zaproszonych gości, takich jak Jessie Evans (dokładniej w Subtonix, Autonervous i The Vanishing), Toby Dammit (The Swans, Tje Residents i Iggy Pop) i Bryan Black (Motor). Design albumu jest to praca Petera Wu, wraz z layoutem stworzonym przez Dez z CROSSOVER i fotografiami Echo Danona.
Dyskografia.
Solo

</doc>
<doc id="1784472" url="https://pl.wikipedia.org/wiki?curid=1784472" title="Ataksyty">
Ataksyty

Ataksyty – grupa meteorytów żelaznych o bardzo wysokim udziale procentowym niklu. Po przecięciu i oczyszczeniu meteorytu, w płaszczyźnie przecięcia nie uwidacznia się żadna wyraźnie uporządkowana struktura. Ataksyty, które zawierają powyżej 27% niklu składają się prawie wyłącznie z taenitu, jeżeli posiadają mniej niż 27% to zawierają głównie plesyt. Przykładem ataksytu jest meteoryt Hoba.

</doc>
<doc id="1784473" url="https://pl.wikipedia.org/wiki?curid=1784473" title="Maria Larisch">
Maria Larisch

Maria Larisch von Wallersee, urodzona jako "Marie Louise Elisabeth Mendel", primo voto "Larisch von Moennich", secundo voto "Brucks" (ur. 24 lutego 1858 w Augsburgu, zm. 4 lipca 1940 w przytułku w Augsburgu) – bratanica cesarzowej Austrii Elżbiety (Sisi)
Małżeństwo z hrabią Georgiem Larisch-Moennichem.
Urodzona jako nieślubna córka Ludwika Wilhelma Bawarskiego, członka bawarskiej rodziny królewskiej, syna księcia Maksymiliana i księżniczki Ludwiki Wilhelminy, oraz aktorki Henrietty Mendel. W roku 1869 została zaproszona przez cesarzową Elżbietę do Wiednia. Za pośrednictwem damy dworu, Marii Festetics, została przedstawiona hrabiemu Georgowi Larisch von Moennichowi, którego poślubiła 20 października 1877 za namową samej cesarzowej. Rodzina Larisch von Moennich była właścicielem majoratu karwińskiego, dóbr w Karwinie i Frysztacie, m.in. frysztackiego pałacu. Zamieszkali w Opawie, gdzie podczas trwania tego małżeństwa urodziło się pięcioro dzieci, jednak tylko dwoje pierwszych dzieci było prawowitymi potomkami hrabiego: "Franciszek Józef" Ludwik Jerzy Maria, hrabia Larisch von Moennich (1878-1937) i "Maria Waleria" Franciszka Georgiana (1879–1915)
Maria świetnie jeździła konno. Była znaną osobą w kołach arystokratycznych i szybko znalazła sobie kochanka w osobie Henryka Baltazziego. Z tego związku narodziła się dwójka kolejnych dzieci, które zostały oficjalnie uznane za własne przez ówczesnego męża Marii.
Związek z aferą w Mayerling.
W 1888 roku Maria Larisch przedstawiła Marię Vetsera, kuzynkę Baltazzich, arcyksięciu Rudolfowi, którego małżeństwo ze Stefanią Klotyldą nie układało się dobrze. 30 stycznia 1889 roku Maria Larisch przywiozła młodziutką Marię Vetsera do pałacu Schönbrunn, na potajemne spotkanie z arcyksięciem. Stamtąd Maria Vetsera udała się do pałacyku myśliwskiego w Mayerling, gdzie później dołączył do niej Rudolf. Śmierć Rudolfa i Marii w Mayerling do dzisiaj wzbudza wiele pytań i kontrowersji.
Po Mayerlingu.
Po zdarzeniach w Mayerling, Maria Larisch popadła w niełaskę na dworze cesarskim i wkrótce powróciła sama do Bawarii. Tu w 1894 roku narodziło się jej kolejny syn Fryderyk Karol, co dwa lata później było powodem rozwodu z hrabią Larisch.
W 1897 roku Maria Larisch poślubiła śpiewaka operowego Ottona Brucksa, z którym miała syna Ottona jr. Brucks zmarł w roku 1914 na marskość wątroby. Rok później zmarła najstarsza córka Marii, Maria Waleria, która zaciągnęła się w szeregi sióstr misjonarek i zapadła na chorobę tropikalną. Podczas pierwszej wojny światowej Maria Larisch-Brucks pracowała na froncie wojennym jako siostra Czerwonego Krzyża. W roku 1920 nakręcono film o cesarzowej Sisi, w którym Maria Larisch zagrała samą siebie.
Po wojnie w roku 1924 wyjechała do Ameryki i wyszła za mąż za farmera z Florydy, Williama Henry Mayersa, który sfinansował podróż jej i jej syna, Karla. William okazał się jednak oszustem, który liczył na tytuł i fortunę europejskiej hrabiny. W roku 1926 uciekła od niego do New Jersey i tam pracowała jako kucharka i sprzątaczka. W 1929 roku powróciła do rodzinnego Augsburga. Zmarła w biedzie i zapomnieniu w 1940 roku. Po śmierci gestapo przeszukało jej pokój.
Została pochowana na Cmentarzu Wschodnim w Monachium.

</doc>
<doc id="1784476" url="https://pl.wikipedia.org/wiki?curid=1784476" title="Herb Otwocka">
Herb Otwocka

Herb Otwocka – jeden z symboli miasta Otwock w postaci herbu.
Wygląd i symbolika.
Herb jest dwupolowy. W prawym polu czerwonym (kolejność heraldyczna, tj. odwrócona), znajduje się prawa połowa białego, jednogłowego orła w złotej koronie, ze złotymi szponami i dziobem, zwróconego w prawo (tak jak w Godle Polski). W lewym polu żółtym znajduje się połowa szarego kielicha, z którego wypełza zielona żmija zwrócona w lewą stronę. Tarcza herbowa ma złotą bordiurę. Nad nią znajduje się złota korona z jedenastoma białymi kamieniami.
Historia.
7 sierpnia 1916 radny Edward Kasperowicz przedstawił Radzie Miejskiej dwa projekty herbu miasta. Stanowisko Rady Miejskiej w tej kwestii ograniczyło się do postanowienia, aby o wyborze herbu zadecydował sam Kasperowicz. Wybrany herb miał tło tarczy koloru błękitnego z sosną pośrodku i ze złotym kielichem, z którego wypełzają dwa białe węże. Tarcza herbowa była otoczona z trzech stron gałązkami sosnowymi, z czwartej od góry - emblematami miejskimi, trzema basztami z orłem białym na środkowej baszcie i dwoma narodowymi sztandarami na basztach bocznych. Herb występuje na pieczęciach miejskich do 1927. Nowy herb autorstwa artysty plastyka Józefa Toma został zatwierdzony przez Radę Miejską 2 sierpnia 1926, a przez wojewodę warszawskiego 16 maja 1927. Herb ten powstał z połączenia dawnego herbu województwa warszawskiego i godła medycyny. Od 1927 roku herb ten jest symbolem Otwocka i figuruje na pieczęciach.

</doc>
<doc id="1784479" url="https://pl.wikipedia.org/wiki?curid=1784479" title="KSM (zespół muzyczny)">
KSM (zespół muzyczny)

KSM – amerykański zespół pop-rockowy z Los Angeles założony w 2006 roku.
Najnowszy album grupy został wydany jedynie na iTunes.

</doc>
<doc id="1784480" url="https://pl.wikipedia.org/wiki?curid=1784480" title="Linia kolejowa nr 343">
Linia kolejowa nr 343

Linia kolejowa nr 343 – jednotorowa, niezelektryfikowana linia kolejowa znaczenia miejscowego, łącząca stację Głuchołazy z przejściem granicznym Głuchołazy - Mikulovice.
Charakterystyka techniczna.
Linia w całości jest klasy C3; maksymalny nacisk osi wynosi 196 kN dla lokomotyw oraz wagonów, a maksymalny nacisk liniowy wynosi 71 kN (na 1 metr bieżący toru). Linia dostosowana jest do prędkości do 40 km/h, a jej prędkość konstrukcyjna wynosi 80 km/h.
Na linii zostały wprowadzone ograniczenia – posterunek Głuchołazy jest czynny w godzinach 5:00 – 21:00.

</doc>
<doc id="1784481" url="https://pl.wikipedia.org/wiki?curid=1784481" title="Featuring... Eazy-E">
Featuring... Eazy-E

Featuring... Eazy-E – album kompilacyjny rapera Eazy'ego-E, który został wydany pośmiertnie 4 grudnia 2007 roku.

</doc>
<doc id="1784482" url="https://pl.wikipedia.org/wiki?curid=1784482" title="Wesley Eure">
Wesley Eure

Wesley Eure Loper, bardziej znany jako Wesley Eure (ur. 17 sierpnia 1951 w Baton Rouge, w stanie Luizjana) – amerykański aktor, piosenkarz i pisarz, okazjonalnie reżyser, scenarzysta, producent telewizyjny, wykładowca.
Życiorys.
Wczesne lata.
Urodził się w Baton Rouge w Luizjanie. Jego ojciec porzucił rodzinę, gdy miał dwa lata. Jego matka, Mary Jane Loper, przeprowadziła się z rodziną do Hattiesburg w Missisipi, gdzie Eure zamieszkał z babcią. Dorastał w Missisipi. Jego matka uzyskała tytuł licencjata w dziedzinie psychologii i dostała pracę jako doradca leczenia narkomanii. Wesley Eure przeniósł się potem do Las Vegas, gdzie ukończył liceum, a jego matka prowadziła klinikę i była gospodarzem radiowego talk show o narkomanii.
Kariera.
W 1973 przeniósł się do Los Angeles. Wystąpił w roli Willa Marshalla w serialu NBC "Zaginiony ląd" ("Land of the Lost", 1974-76). Potem grał postać dr. Michaela „Mike’a” Williama Hortona II w operze mydlanej NBC "Dni naszego życia" ("Days of Our Lives", 1974-81).
Prowadził lub współprowadził także programy telewizyjne, jak teleturnieje "Password" czy "Match Game". Był jednym z pomysłodawców animowanego serialu "Smocze opowieści". Jako okrutny morderca wystąpił w slasherze "The Toolbox Murders" (1978). Znalazł się też w obsadzie komedii Hanna-Barbera "C.H.O.M.P.S" (1979) u boku Valerie Bertinelli, Reda Buttonsa, Hermione Baddeley, Jima Backusa i Conrada Baina.
Życie prywatne.
W czerwcu 2009 ujawnił się jako homoseksualista. 

</doc>
<doc id="1784491" url="https://pl.wikipedia.org/wiki?curid=1784491" title="Indyk pawi">
Indyk pawi

Indyk pawi ("Meleagris ocellata") – gatunek dużego ptaka z rodziny kurowatych (Phasianidae), jeden z dwóch gatunków indyka występujący dziko jedynie na półwyspie Jukatan – w Meksyku, Gwatemali i Belize. Nie wyróżnia się podgatunków.
Rozród.
Samica składa od 8 do 15 jaj, które wysiaduje 28 dni. Młode opuszczają gniazdo po jednej nocy (zagniazdowniki).
Zachowanie.
Indyki pawie przebywają zazwyczaj na ziemi. W przypadku zagrożenia zazwyczaj uciekają na nogach, chociaż potrafią również latać na krótkich dystansach. Samce rozpoczynają swój śpiew 20–25 minut przed wschodem słońca.
Status.
Międzynarodowa Unia Ochrony Przyrody (IUCN) uznaje indyka pawiego za gatunek bliski zagrożenia (NT – "near threatened"). Trend liczebności populacji jest spadkowy. Do głównych zagrożeń dla gatunku należą polowania oraz utrata i degradacja siedlisk.

</doc>
<doc id="1784493" url="https://pl.wikipedia.org/wiki?curid=1784493" title="Noah Cyrus">
Noah Cyrus

Noah Lindsey Cyrus (ur. 8 stycznia 2000 w Nashville) – amerykańska aktorka i piosenkarka.
Życiorys.
Wczesne lata.
Cyrus urodziła się 8 stycznia 2000 roku w Nashville, w stanie Tennessee, jako córka Leticii Finley oraz piosenkarza country Billy’ego Raya Cyrusa. Najmłodsza z piątki rodzeństwa (jest siostrą Miley Cyrus, Trace’a Cyrusa, Braisona Cyrusa i Brandi Cyrus). Mieszka z rodziną w Los Angeles. Od najmłodszych lat interesowała się aktorstwem oraz muzyką.
Kariera.
Cyrus zagrała pierwszą rolę w wieku 3 lat jako Gracie Hebert w sześciu epizodach serialu telewizyjnego "Doc". Później grała drobne role w serialu "Hannah Montana" (w którym grała jej siostra Miley oraz ich ojciec). Pojawiła się również w kilku reklamach telewizyjnych oraz w teledysku swojego ojca do piosenki „Face of God”.

</doc>
<doc id="1784494" url="https://pl.wikipedia.org/wiki?curid=1784494" title="Hermann Buchner (pilot)">
Hermann Buchner (pilot)

Hermann Buchner (ur. 30 października 1919 w Salzburgu; zm. 1 grudnia 2005 w Hörsching) – niemiecki as myśliwski z okresu II wojny światowej. Odznaczony Krzyżem Rycerskim. Zniszczył 46 czołgów oraz zestrzelił 58 samolotów, w tym 12 latając na myśliwcu odrzutowym Messerschmitt Me 262. Razem uczestniczył w 631 misjach bojowych.
Buchner pomagał stworzyć aeroklub w Salzburgu i pracował jako instruktor pilotażu w szkole szybowcowej Zell am See. Po odzyskaniu przez Austrię niepodległości politycznej w 1955 Buchner dołączył do austriackiej Luftstreitkräfte jako oficer i instruktor pilotażu. Był jednym z pierwszych pilotów przeszkolonych na brytyjskim samolocie DH 115 "Vampire" i szwedzkim Saab J-29. Służył jako oficer techniczny w "Jagdbomber-Schulstaffel" (szturmowej eskadrze szkolnej) w Grazu. Odszedł ze służby w 1980.

</doc>
<doc id="1784495" url="https://pl.wikipedia.org/wiki?curid=1784495" title="Pokrzywna (stacja kolejowa)">
Pokrzywna (stacja kolejowa)

Pokrzywna – nieistniejąca już stacja kolejowa w Moszczance, województwie opolskim, w powiecie prudnickim, w gminie Prudnik, w Polsce.
Znajduje się przy drodze z Moszczanki do Pokrzywnej. Początkowo nosiła nazwę "Langenbrück". W 1939 została zmieniona na "Wildgrund", prawdopodobnie dla bardziej znanej, wypoczynkowej Pokrzywnej. Stacja została wykreślona z „Wykazu odległości taryfowych” 23 maja 1971.

</doc>
<doc id="1784497" url="https://pl.wikipedia.org/wiki?curid=1784497" title="Brokeback Mountain (opowiadanie)">
Brokeback Mountain (opowiadanie)



</doc>
<doc id="1784501" url="https://pl.wikipedia.org/wiki?curid=1784501" title="Tajemnica Brokeback Mountain">
Tajemnica Brokeback Mountain



</doc>
<doc id="1784503" url="https://pl.wikipedia.org/wiki?curid=1784503" title="Jan Philipp Albrecht">
Jan Philipp Albrecht

Jan Philipp Albrecht (ur. 20 grudnia 1982 w Brunszwiku) – niemiecki polityk, poseł do Parlamentu Europejskiego VII i VIII kadencji.
Życiorys.
W 1999 wstąpił do Zielonych. Studiował prawo na uczelniach Bremie, Brukseli i Berlinie. Pracował w jednym z instytutów na Uniwersytecie Humboldtów. Od 2006 do 2008 był rzecznikiem prasowym Grüne Jugend.
W wyborach w 2009 z listy Zielonych uzyskał mandat deputowanego do Parlamentu Europejskiego. Zasiadł w grupie Zielonych i Wolnego Sojuszu Europejskiego, a także w Komisji Wolności Obywatelskich, Sprawiedliwości i Spraw Wewnętrznych. W 2014 z powodzeniem ubiegał się o europarlamentarną reelekcję.
W marcu 2018 został wskazany jako następca Roberta Habecka na stanowisku ministra w rządzie Szlezwika-Holsztynu. W związku z zamiarem objęcia tej funkcji w lipcu 2018 złożył mandat eurodeputowanego. Urzędowanie rozpoczął we wrześniu 2018, odpowiadając w krajowym gabinecie za transformację energetyczną, rolnictwo, środowisko i cyfryzację.

</doc>
<doc id="1784504" url="https://pl.wikipedia.org/wiki?curid=1784504" title="Moses Mabhida Stadium">
Moses Mabhida Stadium

Moses Mabhida Stadium nazwany na cześć Mojżesza Mabhida byłego generalnego sekretarza SACP, jest światowej klasy wielofunkcyjnym stadionem w Durbanie, RPA. 
Stadion był jednym z dziesięciu obiektów MŚ 2010. Obiekt ma zaplanowaną pojemność na 70 000 widzów podczas Mistrzostw Świata a 54 000 po zakończeniu. Moses Mahbida Stadium został zbudowany na miejscu Kings Park Stadium w Kings Park Sporting Precinct. Jako część planów na MŚ 2010, miasto Durban postanowiło końcem 2006 roku zburzyć Kings Park Stadium pod przyszłą budowę Moses Mahbida Stadium wraz z muzeum sportowym i metrem.
Specyfikacja stadionu.
Stadion jest budowany w Kings Park Sporting Precinct, Durban. Maksymalna pojemność stadionu wyniesie 70 000 widzów podczas MŚ 2010, projekt obejmuje redukcję miejsc do 54 000 dla lokalnych zespołów piłkarskich. Jest też możliwość zwiększenia pojemności do 80 000 dla możliwie przyszłych IO.
Wymiary.
Stadion: 320m x 280m x 45m
Łuk.
Ma długość 350 m i 105 m wysokości, łuk ma za zadanie utrzymywać strop stadionu, szczyt łuku znajduje się na wysokości 106 m nad boiskiem. Łuk wykonany jest ze stalowego prostokąta o wymiarach 5 x 5 m z łączną wagą 2 600 ton. Kolej linowa (nie wagonik kolejki linowej w ścisłym znaczeniu tego słowa), za pomocą łuku kibice będą mogli od północy stadionu wejść po 550 schodach na platformę widokową na szczycie konstrukcji i podziwiać panoramiczne widoki na miasto i ocean.
Dach.
Dach stadionu ma powierzchnię 46,000 metrów kwadratowych, wykonany jest częściowo z teflonu oraz z włókna szklanego, które tworzą przeźroczystą błonę. Dach jest przymocowany do łuku za pomocą stalowych lin o średnicy 95 mm o łącznej długości 17 kilometrów.
Konstrukcja.
Do konstrukcji stadionu wykorzystano 1750 pali z czego 216 zostało wbitych do gruntu. Wykorzystano także 1780 prefabrykatów betonowych do konstrukcji ścian.
Fasada.
Fasada została wykonana z aluminiowych płyt o łącznej powierzchni 15 000 m². Płyty zostały przymocowane do głównych 100 pali konstrukcyjnych.
Program budowy.
Po rozbiórce istniejącego Kings Park Stadium zaczęto budować Moses Mabhida Stadium łącznym kosztem 2,5 mld ZAR. Dnia 20 lutego 2008 r. ogłoszono, że stadion jest ukończony w 30%, zaś na początku stycznia 2009 r. zaczęto montować łuk konstrukcyjny.
MŚ 2010.
Na Moses Mabhida Stadium rozegrane zostały następujące mecze: (5 meczów grupowych, 1 mecz drugiej rundy, 1 ćwierćfinał, i 1 półfinał). Pojawiły się pogłoski i pytania czy rzeczywiście Durban potrzebował nowego stadionu na MŚ 2010, czy nie wystarczyło rozegrać meczów na starym Kings Park Stadium, którego można było zmodernizować.

</doc>
<doc id="1784506" url="https://pl.wikipedia.org/wiki?curid=1784506" title="Emmett Toppino">
Emmett Toppino

Martin Emmett Toppino (ur. 1 lipca 1909 w Nowym Orleanie, zm. 8 września 1971 tamże) – amerykański lekkoatleta sprinter, mistrz olimpijski z 1932 z Los Angeles.
W 1930 i 1931 zajął 3. miejsce w biegu na 100 jardów podczas akademickich mistrzostw USA (NCAA). W 1932 został halowym mistrzem USA (AAU) na 60 jardów, pokonując m.in. Eddiego Tolana. W tym samym roku sześciokrotnie wyrównał halowy rekord świata na tym dystansie, a poprawił w biegach na 50 metrów i 60 metrów.
Na igrzyskach olimpijskich w 1932 w Los Angeles biegł na 2. zmianie sztafety 4 × 100 metrów, która zdobyła złoty medal, w półfinale ustanowiła rekord świata wynikiem 40,6 s, a w finale poprawiła go na 40,0 s (w składzie: Robert Kiesel, Emmett Toppino, Hector Dyer i Frank Wykoff).
Toppino ukończył Loyola University w Nowym Orleanie uzyskując magisterium z chemii. Pracował później jako chemik analityk w spółce naftowej, a następnie związał się na długo ze spółką "Freeman Shoe Corp".

</doc>
<doc id="1784512" url="https://pl.wikipedia.org/wiki?curid=1784512" title="CubeCart">
CubeCart

CubeCart – skrypt napisany w PHP pozwalający rozpocząć handel elektroniczny. CubeCart nie jest oprogramowaniem Open Source, ale cały kod jest dostępny bez kosztów i licencja pozwala na zmiany.
13 lipca 2007 roku firma Devellion ogłosiła, że przyłącza się do inicjatywy GoPHP5. Oznacza to, że wszystkie nowe wydania po 5 lutego 2008 roku będą wspierać tylko PHP w wersji 5.2 wzwyż.
Wersja 4.2.0 wydana 20 lutego 2008 roku jest pierwszą wersją śledzącą inicjatywę GoPHP5 i wymaga PHP w wersji 5.2.0 wzwyż.
Cechy.
CubeCart działa na szablonach, posiada własny silnik wyszukiwania, wspiera wiele walut oraz wspiera programy partnerskie.

</doc>
<doc id="1784516" url="https://pl.wikipedia.org/wiki?curid=1784516" title="PFA">
PFA



</doc>
<doc id="1784517" url="https://pl.wikipedia.org/wiki?curid=1784517" title="These Are My Children">
These Are My Children

These Are My Children – jedna z pierwszych oper mydlanych w historii telewizji, emitowana na kanale NBC od 31 stycznia 1949 do 25 lutego 1949. Serial był nadawany na żywo. W każdym tygodniu wyświetlano pięć 15-minutowych odcinków. Został on stworzony przez Irnę Phillips. Akcja serialu skupiała się na ukazaniu życia irlandzkiej wdowy. Była to pierwsza telewizyjna opera mydlana, emitowana w ogólnokrajowej telewizji.

</doc>
<doc id="1784518" url="https://pl.wikipedia.org/wiki?curid=1784518" title="Katalizator przeniesienia fazowego">
Katalizator przeniesienia fazowego



</doc>
<doc id="1784520" url="https://pl.wikipedia.org/wiki?curid=1784520" title="Ska Keller">
Ska Keller

Franziska Maria (Ska) Keller (ur. 22 listopada 1981 w Gubinie) – niemiecka polityk, posłanka do Parlamentu Europejskiego VII, VIII i IX kadencji.
Życiorys.
Studiowała islamistykę, judaistykę i turkologię na Wolnym Uniwersytecie Berlina. W 2001 wstąpiła do „Grüne Jugend”, organizacji młodzieżowej niemieckich Zielonych. Od 2005 do 2007 była rzeczniczką Federacji Młodych Zielonych Europejskich. W 2007 objęła kierownictwo Zielonych w Brandenburgii. Pracowała w organizacji pozarządowej w powiecie Spree-Neiße.
W wyborach w 2009 uzyskała mandat deputowanej do Parlamentu Europejskiego. Zasiadła w grupie Zielonych i Wolnego Sojuszu Europejskiego. W 2014 i 2019 z powodzeniem ubiegała się o europarlamentarną reelekcję.
Była wiceprzewodniczącą frakcji, a w połowie VIII kadencji została współprzewodniczącą grupy wraz z Philippem Lambertsem. Pełniła tę funkcję również przez część IX kadencji w latach 2019–2022.

</doc>
<doc id="1784521" url="https://pl.wikipedia.org/wiki?curid=1784521" title="Our Private World">
Our Private World

Our Private World – spin-off serialu "As the World Turns" (ATWT), emitowany na kanale CBS od 5 maja do 10 września 1965 r.
Krótki opis.
Wyemitowano 38 półgodzinnych odcinków. W przeciwieństwie do "ATWT" serial ten był nadawany w godzinach wieczornych. Twórcami serialu byli Irna Phillips oraz William J. Bell.

</doc>
<doc id="1784522" url="https://pl.wikipedia.org/wiki?curid=1784522" title="Linia kolejowa nr 333">
Linia kolejowa nr 333

Linia kolejowa nr 333 Głuchołazy – Pokrzywna – jednotorowa niezelektryfikowana linia kolejowa, o rozstawie toru 1435 mm, łącząca Głuchołazy ze stacją Karniów. Po stronie czeskiej linia kolejowa nosi nr 317.
Linia kolejowa nr 333 jest razem z linią nr 343 częścią czeskiej linii nr 292 (czes. "železniční trať č. 292") Szumperk – Karniów.
Po stronie polskiej linia przebiega przez powiaty nyski i prudnicki, przez gminy Głuchołazy i Prudnik. Przecina się z drogą krajową nr 40. Biegnie nad rzekami: Prudnik, Złoty Potok, Zamecki Potok, Osobłoga, Opawica.

</doc>
<doc id="1784525" url="https://pl.wikipedia.org/wiki?curid=1784525" title="Chlorek benzalkonium">
Chlorek benzalkonium



</doc>
<doc id="1784530" url="https://pl.wikipedia.org/wiki?curid=1784530" title="Polska Chrystusowa">
Polska Chrystusowa

Polska Chrystusowa – rocznik redagowany i wydawany przez Ludwika Królikowskiego, zawierający niemal wyłącznie jego artykuły. Wychodził w latach 1843, 1844 i 1846 we Francji. Wydawała je Oficyna Sławiańska w Paryżu. 
Pismo poświęcone było zasadom społecznym. Królikowski szerzył w nim swoją interpretację ewangelii: mesjanistyczną wizję przyszłego, religijnie uzasadnianego komunizmu, który miał być Królestwem Bożym na Ziemi.
„Polska Chrystusowa” stała się głośna wśród paryskiej emigracji, idee Królikowskiego komentował m.in. Adam Mickiewicz podczas wykładów w Collège de France.

</doc>
<doc id="1784532" url="https://pl.wikipedia.org/wiki?curid=1784532" title="Płodownica">
Płodownica

Płodownica – rzeka w Polsce, prawy dopływ Omulwi o długości 39,63 km. Rzeka jest całkowicie uregulowana.
Płodownica wyznacza granicę obszaru specjalnej ochrony ptaków "Doliny Omulwi i Płodownicy".

</doc>
<doc id="1784533" url="https://pl.wikipedia.org/wiki?curid=1784533" title="Indyk domowy">
Indyk domowy

Indyk domowy ("Meleagris gallopavo gallopavo var. domesticus") – ptak hodowlany z rodziny kurowatych, hodowany na całym świecie. Stanowi formę udomowioną indyka.
Historia.
Indyki zostały udomowione przez Azteków w czasach prekolumbijskich. Do Europy sprowadził je w 1497 roku Giovanni Caboto. Istotne dla rozwoju hodowli stały się ptaki przywiezione w XVI wieku. Do Polski trafiły w następnym wieku.
Hodowla.
Ptaki hodowane są zarówno na skalę masową w halach, jak i w gospodarstwach rolnych. Pozyskuje się z nich głównie mięso. Indyki zalicza się do trzech typów użytkowych:
Kultura.
Indyk domowy jest przyrządzany w Ameryce jako tradycyjna potrawa na Dzień Dziękczynienia.
Rasy.
Istnieje wiele ras indyka domowego. Występuje upierzenie czarne, brązowe, białe oraz białe z czarną obwódką. W Polsce najpopularniejsze są rasy Bronz, Bronz szerokopierśny oraz Beltsville.
Niektóre rasy indyków:

</doc>
<doc id="1784534" url="https://pl.wikipedia.org/wiki?curid=1784534" title="Oficyna Sławiańska">
Oficyna Sławiańska

Oficyna Sławiańska – paryskie wydawnictwo emigracyjne, od 1842 roku należące do Ludwika Królikowskiego, który wydawał w nim swoją „Polskę Chrystusową” (w latach 1843, 1844, 1846).

</doc>
<doc id="1784536" url="https://pl.wikipedia.org/wiki?curid=1784536" title="Szczepan Humbert">
Szczepan Humbert

Szczepan Humbert (ur. 25 lipca 1756 w Paryżu – zm. 19 marca 1829 w Krakowie) – architekt pochodzenia francuskiego.
Życiorys.
Od 1775 mieszkał w Polsce, 17 maja 1788 król Stanisław August Poniatowski mianował go architektem Królewskiego Stołecznego miasta Krakowa.16 czerwca 1796 przyznano mu obywatelstwo krakowskie. Ożenił się w 1793 w Krakowie z rodaczką nauczycielką Magdaleną Baillot (1755-1812) ponieważ byli bezdzietnym małżeństwem w testamencie zapisał swój majątek (60 tysięcy złotych) miastu – z pieniędzy tych powstał krakowski Instytut Techniczny. Pochowany został na krakowskich Rakowicach w kwaterze Lb.

</doc>
<doc id="1784538" url="https://pl.wikipedia.org/wiki?curid=1784538" title="Saga (piosenkarka)">
Saga (piosenkarka)

Saga (ur. 1975) – szwedzka wokalistka i autorka tekstów, członkini zespołu Symphony of Sorrow.
Jej trzy płyty z cyklu "My Tribute to Ian Stuart" zostały nagrane w hołdzie dla brytyjskiego zespołu Skrewdriver i jego tragicznie zmarłego lidera Iana Stuarta Donaldsona.

</doc>
<doc id="1784539" url="https://pl.wikipedia.org/wiki?curid=1784539" title="Grzegorz Dziuk">
Grzegorz Dziuk

Grzegorz Dziuk (ur. 11 kwietnia 1969 w Zabrzu) – polski piłkarz grający jako obrońca. Znany głównie z meczów Górnika Zabrze w latach 90. XX wieku.

</doc>
<doc id="1784542" url="https://pl.wikipedia.org/wiki?curid=1784542" title="Bartolomeo della Gatta">
Bartolomeo della Gatta

Bartolomeo della Gatta, właściwie Pietro di Antonio Dei, (ur. 1448, zm. 1502) – włoski architekt i malarz pochodzący z Florencji.
Życiorys.
Był synem złotnika. W 1468 roku wstąpił, razem z bratem Nicolo, do zakonu kamedułów, wtedy też przyjął imię "Bartolomeo". Około 1481 roku został wysłany do Rzymu, gdzie wykonał cykl fresków w kaplicy Sykstyńskiej.

</doc>
<doc id="1784544" url="https://pl.wikipedia.org/wiki?curid=1784544" title="A Woman to Remember">
A Woman to Remember

A Woman to Remember – jedna z pierwszych telewizyjnych oper mydlanych, emitowana w DuMont Television Network od 21 lutego do 15 lipca 1949 r. Twórcą serialu był John Haggart, który zajmował się także pisaniem do niego scenariusza.

</doc>
<doc id="1784545" url="https://pl.wikipedia.org/wiki?curid=1784545" title="Puzata Chata">
Puzata Chata

Puzata Chata (ukr. "Пузата хата") - sieć barów-restauracji na Ukrainie, serwujących dania kuchni ukraińskiej.
Pierwszy lokal został otwarty 16 października 2003 w Kijowie, w 2005 otwarto pierwszy bar poza stolicą – we Lwowie.
W 2020 roku sieć posiadała 37 lokali: 25 w Kijowie, 6 w Dnieprze, 2 we Lwowie i po 1 w Łucku, Odessie, Charkowie i Zaporożu.

</doc>
<doc id="1784546" url="https://pl.wikipedia.org/wiki?curid=1784546" title="Johan Cohen">
Johan Cohen

Johan Cohen (ur. 23 września 1975) – były francuski siatkarz, reprezentant kraju, grający na pozycji przyjmującego lub libero. W reprezentacji Francji w latach 1995 – 2003 rozegrał 50 spotkań.

</doc>
<doc id="1784550" url="https://pl.wikipedia.org/wiki?curid=1784550" title="W krainie biedronek">
W krainie biedronek

W krainie biedronek (fr. "Cococinel", 1992) – francusko–belgijski serial animowany. 
Fabuła.
Serial opowiada o biedronce imieniem Coco, która jest w posiadaniu magicznej koniczynki dającej szczęście.
Wersja polska.
Serial był emitowany w Polsce na kanale TVP1.
Wersja polska: Telewizyjne Studia Dźwięku
Reżyseria: Barbara Sołtysik
Dialogi: Halina Wodiczko
Dźwięk: Jerzy Rogowiec
Montaż: Elżbieta Joel
Kierownik produkcji: Dorota Suske-Bodych
Wystąpili:
Tekst piosenki: Renata Gorczyńska
Piosenkę śpiewała: Maria Winiarska

</doc>
<doc id="1784557" url="https://pl.wikipedia.org/wiki?curid=1784557" title="Szalupa ratunkowa">
Szalupa ratunkowa



</doc>
<doc id="1784559" url="https://pl.wikipedia.org/wiki?curid=1784559" title="Anarchy">
Anarchy



</doc>
<doc id="1784560" url="https://pl.wikipedia.org/wiki?curid=1784560" title="Rozkopana mogiła">
Rozkopana mogiła

Rozkopana mogiła (oryg. ukr. "Розрита могила") – wiersz Tarasa Szewczenki datowany na 9 października 1843, napisany w miejscowości Berezań. Wydany po raz pierwszy w 1859 w Lipsku w zbiorowym wydaniu dzieł Puszkina i nowszych wierszy Szewczenki. Należy do zbioru "Trzy lata". 
Okoliczności powstania utworu.
Powstanie "Rozkopanej mogiły" było związane z podjętymi przez władze carskie wykopaliskami w Subotowie, mieście, w którym żył i został pochowany Bohdan Chmielnicki. Na polecenie generał-gubernatora Kijowa Bibikowa na terenie całej Ukrainy miały być rozkopywane kozackie kurhany w celu sprawdzenia, czy nie zachowały się w nich legendarne skarby, jakie mieli gromadzić Zaporożcy. W ramach prac przeszukane zostały także podziemia dawnej rezydencji Chmielnickiego, w której Rosjanie mieli nadzieję odnaleźć kosztowności (bez skutku). Te same działania, w połączeniu z ogólnymi wrażeniami Szewczenki z podróży po Ukrainie, były również inspiracją dla napisanych dwa lata później "Wielkiego Lochu" i jego przypuszczalnego epilogu "Stoi we wsi Subotowie". 
"Rozkopana mogiła", podobnie jak inne utwory z cyklu "Trzy lata", nie była przeznaczona do druku, dlatego autor po raz pierwszy wyraził w niej tak surową ocenę tak Chmielnickiego, jak współczesnych mu Ukraińców. Szewczenko dokonał w tekście zmian redakcyjnych, kiedy przygotowywał go do publikacji poza granicami Imperium Rosyjskiego. 
Treść.
Poeta pyta swoją matkę Ukrainę, dlaczego została zrujnowana i opuszczona przez swoje dzieci. Ta odpowiada mu, że w przeszłości modliła się i dobrze wychowywała swoje dzieci, które porównuje do kwiatów, przez co mogła "panować na szerokim świecie". Następnie zwraca się do "nierozumnego syna" - Bohdana Chmielnickiego. Oskarża go, że to on zniszczył przyszłość Ukrainy i wszystkich jej dzieci. Stwierdza, że gdyby mogła przewidzieć postępowanie Chmielnickiego, zabiłaby go jeszcze w kołysce. Skarży się na swój obecny stan - wykupywanie ziemi przez Żydów i Niemców, emigrację jednych Ukraińców i wyrzeczenie się swojego pochodzenia przez innych. Wreszcie wspomina o rozkopywaniu przez Rosjan starych kurhanów i zapowiada, że w dziele niszczenia Ukrainy "Moskalom" pomogą jej własne dzieci. 
W finale utworu poeta patrzy na rozkopaną mogiłę, zastanawiają się, czy w jej wnętrzu znajdowało się coś ukrytego przed Rosjanami przez poprzednie pokolenia. Stwierdza, że żałoba Ukraińców skończyłaby się, gdyby odnaleźć "to, co skryte w grobie". 
Swoistą kontynuacją refleksji nad upadkiem Ukrainy, rozpoczętych "Rozkopaną mogiłą", jest napisany rok później wiersz "Czehrynie, Czehrynie".
Cechy utworu.
"Rozkopana mogiła" stanowi jeden z wcześniejszych utworów dokonujących przewartościowania ocen Szewczenki dotyczących Kozaczyzny i jej historii. Spersonifikowana postać Ukrainy jednoznacznie uznaje w wierszu Chmielnickiego za pierwszego sprawcę swoich nieszczęść, człowieka, za sprawą którego jego ojczyzna straciła wolność i jest systematycznie niszczona przez carską Rosję. Rozkopane mogiły, ostatnia cenna rzecz, jaka pozostała Ukrainie, stają się symbolem jej tragicznego położenia, które stale się pogarsza - kolejne pokolenia Ukraińców nie chcą walczyć o niepodległość, nie sprzeciwiają się carskiemu panowaniu lub zajmują się jedynie zapewnieniem sobie skromnej egzystencji. Jedyną zapowiedzią możliwej zmiany sytuacji jest finałowa wzmianka o "tym, co skryte w grobie" - tradycjach wolnościowych Ukrainy. Motyw grobu, w którym pozornie na zawsze pochowana jest dawna chwała Ukrainy, możliwa jednak do odnalezienia i wskrzeszenia, powtarza się i zostaje skonkretyzowany również w późniejszych utworach Szewczenki ("Wielki Loch"). Szewczenko powraca również do ocen postaci Chmielnickiego, w szczególności poświęcając mu wiersz "Stoi we wsi Subotowie". Nie zmieniając zasadniczej opinii nt. tej postaci, jaką wyraził po raz pierwszy w "Rozkopanej mogile", poeta łagodzi w tym utworze niezwykle surowy osąd zaprezentowany w tym wierszu, uznając dobre intencje hetmana. 
Na język polski "Rozkopaną mogiłę" tłumaczyli Paulin Święcicki, Ryszard Jastrzębiec-Kozłowski oraz Jerzy Jędrzejewicz.

</doc>
<doc id="1784564" url="https://pl.wikipedia.org/wiki?curid=1784564" title="Poczmistrz Generalny Stanów Zjednoczonych">
Poczmistrz Generalny Stanów Zjednoczonych



</doc>
<doc id="1784568" url="https://pl.wikipedia.org/wiki?curid=1784568" title="Mockument">
Mockument

Mockument () – gatunek filmowy i telewizyjny, fikcja udająca film dokumentalny, często przyjmująca formę satyry lub parodii.
Etymologia.
Jest to zbitka wyrazowa angielskich określeń "mock" (drwić) i "documentary" (film dokumentalny).

</doc>
<doc id="1784571" url="https://pl.wikipedia.org/wiki?curid=1784571" title="Ignacy Brzozowski">
Ignacy Brzozowski

Ignacy Brzozowski (ur. 1 lutego 1750, zm. 5 lutego 1820 w Połocku) – polski pedagog, profesor Akademii Połockiej, ksiądz katolicki.
Jezuita, do Towarzystwa Jezusowego wstąpił 14 sierpnia 1766 roku, śluby złożył 2 lutego 1784 roku. W latach 1813 – 1814 Ignacy Brzozowski był sekretarzem Akademii Połockiej.

</doc>
<doc id="1784574" url="https://pl.wikipedia.org/wiki?curid=1784574" title="Zygmunt Jędrzejewski">
Zygmunt Jędrzejewski

Zygmunt Jędrzejewski (ur. 29 czerwca 1932 w Osinach) – polski robotnik, poseł na Sejm PRL VIII kadencji.
Życiorys.
Uzyskał wykształcenie podstawowe. Pracował jako starszy brygadzista w Zarządzie Portu „Gdańsk”. W latach 1980–1985 pełnił mandat posła na Sejm PRL VIII kadencji w okręgu Gdańsk z ramienia Polskiej Zjednoczonej Partii Robotniczej. Zasiadał w Komisji Gospodarki Morskiej i Żeglugi, Komisji Handlu Zagranicznego oraz w Komisji Współpracy z Zagranicą i Gospodarki Morskiej.

</doc>
<doc id="1784576" url="https://pl.wikipedia.org/wiki?curid=1784576" title="Park Narodowy Berchtesgaden">
Park Narodowy Berchtesgaden

Park Narodowy Berchtesgaden (niem. Nationalpark Berchtesgaden) – znajduje się w południowo-wschodniej części Niemiec w Alpach (Bawaria), od południa graniczy z Austrią. Park został utworzony 1 sierpnia 1978. Całkowita powierzchnia parku wynosi 21 000 ha. Najwyższym szczytem na terenie Parku jest Watzmann 2 713 m n.p.m. Od roku 1990 Park jest częścią Rezerwatu Biosfery Berchtesgaden zgłoszonego w UNESCO. 
Do największych ssaków występujących na terenie parku należą sarny, jelenie, kozice i koziorożce alpejskie oraz zające i świstaki. Park jest również miejscem wylęgu różnorodnych ptaków np. orła przedniego, sowy włochatki, jarząbka, cietrzewi, głuszców, pardwy i wielu innych zagrożonych wyginięciem. Istnieje tu również 16 gatunków gadów i 5 gatunków ryb.
Park posiada rozbudowaną sieć szlaków turystycznych, które pozwalają na piesze wędrówki. Nad jeziorem Königssee można używać łodzi tylko z silnikami elektrycznymi. National Park Service oferuje spacery z przewodnikiem dla dzieci i dorosłych.

</doc>
<doc id="1784581" url="https://pl.wikipedia.org/wiki?curid=1784581" title="Pietro Baseggio">
Pietro Baseggio

Pietro Baseggio − czternastowieczny włoski architekt i rzeźbiarz pochodzący z Wenecji. W 1361 roku był nadzorcą budowy pałacu Dożów.

</doc>
<doc id="1784582" url="https://pl.wikipedia.org/wiki?curid=1784582" title="Władysław Juszkiewicz (polityk)">
Władysław Juszkiewicz (polityk)

Władysław Juszkiewicz (ur. 2 stycznia 1928 w Piątnicy, zm. 22 sierpnia 1998) – polski polityk, poseł na Sejm PRL VII i VIII kadencji.
Życiorys.
Syn Józefa i Stefanii, magister nauk politycznych. 11 listopada 1954 wstąpił do Polskiej Zjednoczonej Partii Robotniczej. Od 1956 do 1957 był sekretarzem organizacyjnym Komitetu Powiatowego partii w Zambrowie. W latach 1957–1960 był słuchaczem Wyższej Szkoły Nauk Społecznych przy KC PZPR. Od 1960 do 1963 pełnił funkcję I sekretarza KP PZPR w Ełku. Następnie przez 9 lat kierował Wydziałem Organizacyjnym Komitetu Wojewódzkiego partii w Białymstoku, którego potem w latach 1972–1975 był sekretarzem, a od 19 maja 1975 do 30 października 1980 I sekretarzem. Jednocześnie od 1975 kierował Prezydium Wojewódzkiej Rady Narodowej w Białymstoku. Od 12 grudnia 1975 do 1980 był zastępcą członka, a w 1980 (od 15 lutego do 28 października) członkiem Komitetu Centralnego PZPR.
W 1976 uzyskał mandat posła na Sejm PRL VII kadencji, reprezentując okręg Białystok. Zasiadał w Komisji Oświaty i Wychowania oraz w Komisji Rolnictwa i Przemysłu Spożywczego. W 1980 ponownie uzyskał mandat posła w tym samym okręgu. W Sejmie VIII kadencji zasiadał w Komisji Oświaty i Wychowania. W 1981 zrzekł się mandatu.
Od 29 grudnia 1980 do 19 stycznia 1983 był konsulem generalnym PRL w Warnie.
Otrzymał Medal 30-lecia Polski Ludowej.
Pochowany na Cmentarzu Miejskim w Białymstoku.

</doc>
<doc id="1784585" url="https://pl.wikipedia.org/wiki?curid=1784585" title="Dominique Daquin">
Dominique Daquin

Dominique Daquin (ur. 10 listopada 1972 w Le Robert) – francuski siatkarz, grający na pozycji środkowego. Były reprezentant kraju. W drużynie narodowej w latach 1994 – 2006 rozegrał 267 spotkań.

</doc>
<doc id="1784588" url="https://pl.wikipedia.org/wiki?curid=1784588" title="Agathé">
Agathé



</doc>
<doc id="1784589" url="https://pl.wikipedia.org/wiki?curid=1784589" title="Live at MS Stubnitz">
Live at MS Stubnitz

Live at Stubnitz – album koncertowy kwartetu jazzowego Gutbucket. Koncert wydany został w 2008. Album zawiera utwory rejestrowane w latach 2001 - 2008 w Stanach Zjednoczonych, Rockstock - Niemcy, Kopenhadze i Amsterdamie. 

</doc>
<doc id="1784590" url="https://pl.wikipedia.org/wiki?curid=1784590" title="Martino Bassi">
Martino Bassi

Martino Bassi (ur. 1542 w Seregno, zm. 1591) – włoski architekt renesansowy, pracujący głównie w Mediolanie.

</doc>
<doc id="1784592" url="https://pl.wikipedia.org/wiki?curid=1784592" title="Pierwsza Republika Hiszpańska">
Pierwsza Republika Hiszpańska

Pierwsza Republika Hiszpańska () – demokratyczne państwo istniejące między 11 lutego 1873 a 29 grudnia 1874 roku na terenie Hiszpanii. Proklamowanie Republiki przez Kortezy nastąpiło po abdykacji króla Amadeusza Sabaudzkiego, zaś jej koniec przyniosło obwołanie królem Alfonsa XII przez generała Arsenio Martínez Campos.
Ten pierwszy, niespełna dwuletni, okres funkcjonowania ustroju republikańskiego w Hiszpanii charakteryzował się brakiem stabilizacji politycznej i społecznej. Republiką przez 11 miesięcy rządziło aż czterech różnych prezydentów. Zamach stanu dokonany 3 lutego 1874 roku zakończył właściwy okres republikanizmu; prezydentem został generał Francisco Serrano.
Republika musiała stawić czoła trzem toczącym się jednocześnie wojnom domowym: Trzeciej Wojnie Karlistowskiej, Powstaniu Kantonalistów na Półwyspie Iberyjskim i Wojnie Dziesięcioletniej na Kubie. Czynnikami utrudniającymi konsolidację władzy w tym okresie był również brak zdeklarowanych republikanów (a co za tym idzie – szerokiego poparcia społecznego) oraz wyraźny podział republikanów na stronników federacji i zwolenników państwa jednolitego.
Proklamowanie Pierwszej Republiki.
Król Amadeusz I zrezygnował z korony 11 lutego 1873 roku ze względu na liczne problemy, jakim musiał stawić czoła podczas swojego krótkiego panowania: wybuch Trzeciej Wojny Karlistowskiej, Wojnę Dziesięcioletnią na Kubie, opozycję zwolenników restauracji Burbonów, powstania republikańskie i podział wśród swoich własnych zwolenników.
Kongres Deputowanych, przy udziale Senatu, obradując w oczekiwaniu na komunikat króla, przekształcił się w Zgromadzenie Narodowe. W Zgromadzeniu zdecydowaną większość mieli przedstawiciele partii monarchistycznych, które do tej pory rządziły niejako na zmianę: Manuel Ruiz Zorrilla na czele Partii Radykalnej i Práxedes Mateo Sagasta szefujący Partii Konstytucyjnej. Nieliczną grupę stanowili republikanie, podzieleni dodatkowo na federalistów i unitarystów. W dyskusji głos zabrał deputowany republikański, federalista Francisco Pi y Margall, który zaproponował proklamowanie republiki. Argumentował, że choć jest zdeklarowanym federalistą, to jednak nie chce narzucać w tym momencie formy republiki federalnej, gdyż oczekuje, że uczynią to nowo wybrane Kortezy Ustawodawcze; zapewnił jednocześnie, że zarówno on, jak i jego towarzysze uszanują odmienną, lecz podjętą demokratycznie decyzję. Deputowany Emilio Castelar odpowiedział:
Po wystąpieniu Castelara, pośród aplauzu, proklamowano Republikę Hiszpańską. Monarchiści byli tak zrezygnowani, że wniosek przeszedł większością 258 głosów za przy zaledwie 32 głosach przeciw.
Podczas tej samej sesji wybrano pierwszy rząd republikański. Federalista Estanislao Figueras został wybrany "Przewodniczącym Władzy Wykonawczej", szefem rządu i głową państwa. Nie został "Prezydentem Republiki", gdyż Konstytucja, która tworzyła to stanowisko nigdy nie została uchwalona. W swym exposé powiedział, że proklamowanie Republiki jest "jak tęcza pokoju i zgody wszystkich Hiszpanów dobrej woli".
Proklamowanie Republiki zszokowało opinię publiczną. Było to tym bardziej szokujące, że deputowanych wybrano ledwie kilka miesięcy wcześniej i republikanie byli w zdecydowanej mniejszości. Manuel Ruiz Zorrilla powiedział:
Wielu było takich, którzy ze względu na niemożliwość powrotu Izabeli II i młody wiek przyszłego króla Alfonsa XII uważali Republikę za rozwiązanie jedyne, a jednocześnie przejściowe ze względu na porażkę, jaka ją niechybnie czeka.
Pierwszy rząd.
Na czele pierwszego rządu republikańskiego w historii Hiszpanii stanął Estanislao Figueras. Gabinet miał poparcie Republikańskiej Partii Federalnej (Partido Republicano Federal) i Partii Postępowej (Partido Progresista), do której należeli czterej ministrowie Amadeusza I: Echegaray, Becerra, Fernández de Córdoba y Berenguer, kierujący resortami odpowiednio Skarbu, Wojny, Marynarki i Rozwoju.
Już na początku stanęli wobec dramatycznej sytuacji finansowej państwa: deficyt wynosił 546 milionów peset, z których 153 wymagały natychmiastowej spłaty, zaś w skarbcu były tylko 32 miliony peset. Korpus Artylerii został rozwiązany w gorącym okresie wojen karlistowskiej i kubańskiej ze względu na brak żołnierzy, uzbrojenia, żywności i pieniędzy. Hiszpania tkwiła w kryzysie pogłębianym dodatkowo kryzysem ogólnoświatowym i brakiem stabilizacji politycznej; panowało wysokie bezrobocie wśród pracowników najemnych i robotników. Organizacje proletariackie organizowały strajki, marsze, demonstracje i okupowały porzucone grunty rolne.
23 lutego 1873 roku świeżo wybrany przewodniczący Zgromadzenia Narodowego, Cristiano Martos z Partii Radykalnej (Partido Radical), podjął próbę zamachu stanu. Guardia Civil zajęła Ministerstwo Administracji i Rządu a Milicja Narodowa – Kongres. Celem zamachu było utworzenie republiki unitarnej. Spowodowało to zastąpienie ministrów Partii Postępowej członkami Republikańskiej Partii Federalnej.
Tego samego dnia podpisano decyzję o likwidacji obowiązkowej służby wojskowej i zastąpieniu jej służbą ochotniczą.
Premier Figueras i jego drugi rząd 9 marca musieli stawić czoło ogłoszeniu "Estat Català" (Państwa Katalońskiego) w Republice Federalnej Hiszpanii. Sytuację udało się rozwiązać po telegraficznych pertraktacjach z przywódcami katalońskimi.
Uważa się, że Francisco Pi y Margall był najważniejszą postacią rządu, który musiał się mierzyć z tak poważnymi problemami wewnętrznymi jak między innymi Trzecia Wojna Karlistowska, powstania separatystów katalońskich, brak dyscypliny w wojsku i konspiracja monarchistyczna. Rząd ten rozwiązał Zgromadzenie Narodowe i zwołał Kortezy na dzień 1 maja 1873 roku. Jednak już 23 kwietnia Cristino Martos, tym razem z poparciem gubernatora Madrytu podjął kolejna próbę zamachu stanu: batalion milicji zajął pozycje na Paseo del Prado a cztery tysiące żołnierzy-ochotników zebrało się pod Puerta de Alcalá pod pretekstem inspekcji oddziałów. Znający zamiary zamachowców Pi y Margall (ówczesny Minister Administracji i Rządu) zmobilizował oddziały Guardia Civil. Ze swej strony Minister Wojny mianował Baltasara Hidalgo kapitanem generalnym Madrytu, rozkazał brygadierowi Carmonie maszerować z batalionem piechoty i jednostkami artylerii i kawalerii na milicję. Zamach stanu upadł, zanim się na dobre rozpoczął; Rząd rozwiązał Komisję Stałą Kortezów i bataliony, które uczestniczyły w spisku.
Wybory do Kortezów Ustawodawczych odbyły się 10 maja. 343 mandaty zdobyli republikanie federaliści, zaś jedynie 31 miejsc w parlamencie przypadło przedstawicielom innych sił politycznych. Wybory odbyły się w bardzo nietypowych okolicznościach a ich reprezentatywność pozostawia wiele do życzenia – udziału w nich nie wzięli karliści (prowadzący od 1872 roku wojnę), zwolennicy Alfonsa, zwolennicy republiki unitarnej, ani przedstawiciele organizacji robotniczych zrzeszonych w Pierwszej Międzynarodówce. Były to prawdopodobnie najgorsze pod względem frekwencji wybory w historii Hiszpanii: w Katalonii zagłosowało jedynie 25% uprawnionych, a w Madrycie – 28%.
Republika federalna.
1 czerwca 1873 roku otwarto pierwszą sesję Kortezów Ustawodawczych i rozpoczęło się przedstawianie propozycji ustrojowych. 7 czerwca debatowano nad pierwszą z nich, zgłoszoną przez siedmiu deputowanych. Ich projekt brzmiał:
Przewodniczący Kortezów, zgodnie z regulaminem, zarządził głosowanie nad wnioskiem na dzień następny. 8 czerwca projekt został przyjęty większością 219 głosów poparcia przy zaledwie dwóch głosach sprzeciwu. Tego dnia proklamowano republikę federalną. Z biegiem czasu federaliści proponowali pójść dalej i zastosować model konfederacyjny na wzór szwajcarski, oparty o niepodległe kantony.
Benito Pérez Galdós, jeden z najwybitniejszych pisarzy hiszpańskich, w ten sposób opisywał klimat parlamentu Pierwszej Republiki:
Przewodnicząc posiedzeniu Rady Ministrów, mający już dość jałowych dyskusji Estanislao Figueras wulgarnie krzyknął po katalońsku Był tak zdenerwowany, że 10 czerwca potajemnie zostawił w swoim biurze pismo o dymisji, poszedł na spacer do Parku Retiro (Parque del Retiro) i nic nikomu nie mówiąc wsiadł do pierwszego pociągu odjeżdżającego ze stacji Atocha. Wysiadł dopiero w Paryżu.
Rząd Francisco Pi.
Po odkryciu ucieczki Figuerasa do Francji José de la Iglesia, pułkownik Guardia Civil wtargnął do budynku Kortezów oświadczając deputowanym, że nikt nie opuści budynku zanim nie zostanie wyłoniony nowy Prezydent. 11 czerwca wybrany został federalista Francisco Pi y Margall, który prezentując swój rząd przed Zgromadzeniem Narodowym powiedział, że nie ma programu i nie wie, co ma robić. Pierwszym zadaniem nowego rządu miało być opracowanie konstytucji i przyjęcie szeregu ważnych ustaw społecznych: o podziale gruntów rolnych, odtworzeniu regularnej armii ze służbą obowiązkową, rozdziale Kościoła od państwa, wprowadzeniu zakazu niewolnictwa, o obowiązkowej i darmowej edukacji, ograniczeniu pracy dzieci, utworzeniu mieszanych sądów złożonych z pracodawców i pracowników, o prawie do zakładania związków zawodowych i 8-o godzinnym dniu pracy.
16 czerwca wybrano 25 deputowanych do komisji, która miała przygotować projekt konstytucji, a 28 czerwca Pi y Margall dokonał zmian w składzie swojego gabinetu. Jednak powolne procesy parlamentarnych i niekończące się dyskusje o nowej konstytucji spowodowały, że sprawy nabrały nagłego przyspieszenia. 30 czerwca rada miasta Sewilla uchwaliła przekształcenie się w Republikę Socjalną, a następnego dnia najbardziej bezkompromisowi federaliści odeszli z Kortezów. 9 lipca miasto Alcoy w regionie Walencji, gdzie od dwóch dni dochodziło do zabójstw i konfiskat na poczet strajku generalnego (nazywanego Rewolucją naftową inspirowaną przez lokalnych działaczy hiszpańskiej sekcji pierwszej Międzynarodówki), ogłosiło niepodległość. Był to jednak dopiero początek – wkrótce potem wybuchło powstanie kantonalistów i strajki generalne w całej Hiszpanii; dochodziło do zabójstw oficerów przez żołnierzy i linczów na burmistrzach, które spowodowały śmierć setek osób.
Nie doszło do spodziewanego pojawienia się autonomicznych państw, w ich miejsce powstały niezależne kantony. Zjawisko to nasiliło się głównie w rejonie Lewantu i Andaluzji. Powstawały kantony o rozmiarach prowincji, jak Walencja i Malaga, mniejsze jak Alcoy, Kartagena, Sewilla, Kadyks, Almansa, Torrevieja, Castellón, Grenada, Salamanka, Andújar, Tarifa, Algeciras i Bailén, oraz tak małe, jak miasteczko Camuñas w regionie Kastylia-La Mancha czy Jumilla w regionie Murcji. Temu ostatniemu miasto przypisuje się manifest, który miał mówić:
Nie ma jednak w archiwum miejskim dowodów na istnienie ani kantonu, ani manifestu. Sprawiło to, że wielu historyków wątpi w istnienie kantonu Jumilla i jego manifest, przypisując jego autorstwo propagandzistom antyrepublikańskim.
Najbardziej znanym i aktywnym kantonem był ten proklamowany 12 lipca w Kartagenie. Inspiratorem jego powstania był Antonio Gálvez Arce, zwany "Antonete".
Pierwszym sukcesem tamtejszych kantonalistów było zajęcie zamku św. Juliana. Wywołało to kuriozalną depeszę tamtejszego kapitana generalnego do Ministra Marynarki:
Tą "flagą Turcji" była w rzeczywistości flaga kantonu Kartageny, pierwsza czerwona flaga w historii Hiszpanii. Gálvez Arce płomienną przemową porwał marynarzy zakotwiczonej w porcie eskadry złożonej z najlepszych statków hiszpańskiej Armady, którzy przeszli na jego stronę. Dysponując flotą siał terror na całym wybrzeżu i został dekretem rządu madryckiego uznany za pirata. Na lądzie poprowadził marsz na Madryt, zatrzymany jednak w mieście Chinchilla w prowincji Albacete. Kanton Kartagena bił własną monetę, "duro cantonal", i przetrwał sześć miesięcy niepodległości i wojny.
Dwie fregaty: "Almansa" i "Vitoria" opuściły port w Kartagenie kierując się w stronę Almerii (w celu wymuszenia okupu) ogłosiły wyruszenie "przeciwko obcym siłom". Kiedy Almería odmówiła zapłacenia, miasto zostało zbombardowane i zdobyte przez kantonalistów, którzy sami wymierzyli okup. Dowodzący flotą generał Contreras zażądał oddania mu honorów przy schodzeniu na ląd; nastąpiło to przy dźwiękach "Marcha Real". "Almansa" i "Vitoria" powtórzyły swój atak w Alicante. Kiedy wracały do Kartageny zostały, jako statki pirackie, zaatakowane przez dwie fregaty pancerne: brytyjską "'HMS Swiftsure" i niemiecką "SMS Friedrich Karl".
Emilio Castelar wspominał:
Jeszcze poważniejszym problemem była Trzecia Wojna Karlistowska, która za sprawą zwolenników pretendenta Karola toczyła się na całym Półwyspie, szczególnie zaś na północy, w Kraju Basków, Nawarrze i Katalonii, prawie całkowicie kontrolowanych przez karlistów. Pretendent ogłosił miasto Estella swoją stolicą i utworzył swój własny rząd, który zaczął nawet bić swoją monetę i dzięki milczącemu poparciu i bezczynności Francji mógł liczyć na pomoc z zagranicy.
Zanim jeszcze Konstytucję Republiki Federalnej poddano głosowaniu w Kortezach, Pi y Margall znajdował się w krytycznej sytuacji. Nie stłumił rebelii, gdyż twierdził – nie bez racji – że powstańcy tylko realizują jego doktrynę, wobec czego postanowił podać się do dymisji po 37 dniach urzędowania, 18 lipca. Swoje rozczarowanie polityką opisał:
Projekt Konstytucji Federalnej.
Projekt Konstytucji Federalnej Pierwszej Republiki Hiszpańskiej składał się ze 117 artykułów w 17 tytułach
Pierwszy artykuł stanowił:
Kraje te miałyby "pełną autonomię ekonomiczno-administracyjną i całą autonomię polityczną możliwą do pogodzenia z istnieniem Narodu" (art. 92), oraz "zdolność do uchwalenia Konstytucji politycznej" (art. 93).
Projekt przewidywał podział władz na tradycyjne: ustawodawczą, wykonawczą i sądowniczą oraz dodatkową – władzę łączną (w osobie Prezydenta Republiki) koordynującą pracę trzech pozostałych.
Władzę ustawodawczą miały sprawować Kortezy Federalne, złożone z Kongresu i Senatu. Wybory do Kongresu miały być proporcjonalne – jeden deputowany na każde 50 tysięcy mieszkańców – i odbywać się co dwa lata. W Senacie miało zasiadać po czterech reprezentantów państw tworzących federację.
Władzę wykonawczą miała tworzyć Rada Ministrów, której Przewodniczącego wybierałby Prezydent Republiki.
Artykuł 40: "W organizacji politycznej Narodu wszystkie sprawy jednostkowe należą wyłącznie do kompetencji jednostki; wszystkie sprawy gminne do Gminy; wszystkie sprawy regionalne do Kraju i wszystkie sprawy narodowe do Federacji".
Artykuł 41: "Wszystkie władze są wybieralne, usuwalne i odpowiedzialne".
Artykuł 42: "Suwerenność należy do wszystkich obywateli i jest wykonywana poprzez reprezentację w organizmach Republiki wybranych w wyborach powszechnych".
Władzę sądowniczą dzierżyć miał Najwyższy Trybunał Federalny. Wejść do niego miało po 3 sędziów z każdego kraju federacji (art. 73), którzy nie mogli być wybierani przez władzę wykonawczą ani ustawodawczą. Wszystkie sądy miały być kolegialne a ławy przysięgłych miały rozstrzygać przy wszystkich rodzajach przestępstw.
Władzę łączną sprawować miał Prezydent Republiki wybierany na 4 lata bez możliwości sprawowania dwóch kolejnych kadencji (art. 81).
Rząd Nicolasa Salmerón.
Po rezygnacji Francisco Pi prezydentem wybrany został Nicolás Salmerón. Głosowało na niego 119 deputowanych, przeciw – 93.
Nowy prezydent, umiarkowany republikanin federalista, uważał, że należy dążyć do zgody z grupami umiarkowanymi i konserwatywnymi i kierować się ku ustrojowi republiki federalnej. Salmerón posiadał wybitne umiejętności oratorskie; późniejszy premier Francisco Silvela mówił, że w swoich wystąpieniach używa tylko jednej broni: artylerii.
Już jako Minister Łaski i Sprawiedliwości w rządzie Estanislao Figuerasa przeforsował zawieszenie wykonywania kary śmierci i oddzielenie władzy sądowniczej od politycznej.
Jego mianowanie spowodowało takie nasilenie działalności kantonalistów, że prezydent musiał odwołać się do generałów jawnie przeciwnych Republice Federalnej w celu wysłania do Andaluzji i regionu Walencji ekspedycji wojskowych, które pacyfikowały kolejne kantony, z wyjątkiem Kantonu Kartaginy, który bronił się do 12 stycznia 1874 roku.
Generałowi zażądali zgody i podpisu prezydenta pod licznymi wyrokami śmierci na dezerterów z wojny karlistowskiej, które uważali za konieczne dla utrzymania dyscypliny w wojsku. Salmerón, polityk o silnych poglądach liberalnych, odmówił zgody i – jak mówi inskrypcja na jego pomniku – "porzucił władzę ze względu na niepodpisanie wyroku śmierci" ("abandonó el poder por no firmar una sentencia de muerte"). 6 września złożył urząd.
Rząd Emilio Castelara.
Następnego dnia, 7 września 1873 roku, prezydentem wybrany 133 głosami został Emilio Castelar, profesor historii i znany mówca, zwolennik państwa jednolitego. Będąc wcześniej Ministrem Stanu (Spraw Zagranicznych) w rządzie Estanislao Figuerasa popierał i ostatecznie osiągnął wprowadzenie zakazu niewolnictwa w zamorskiej posiadłości Puerto Rico; nie powiodło się to w przypadku Kuby ze względu na wojnę, jaka toczyła się na wyspie.
Ze względu na trudną sytuację polityczną Republiki i eskalację wojny karlistowskiej, Castelar rozpoczął reorganizację wojska oświadczając w Kortezach:
Pomimo opozycji federalistów, Kortezy przyznały Castelarowi nadzwyczajne uprawnienia, po czym 20 września zamknięto posiedzenie. Nowy prezydent potwierdził wyroki śmierci, które doprowadziły do rezygnacji jego przeciwnika i przywrócił porządek w państwie.
Przerwa w pracach parlamentu nie trwała długo – wobec chaosu wywołanego powstaniem kantonalistów i eskalacją trzeciej wojny karlistowskiej zwołał na 2 stycznia 1874 roku posiedzenie Kortezów by poddać ocenie pracę swojego rządu i uzyskać specjalne kompetencje, mające mu pomóc uratować Republikę przed zupełną dyskredytacją.
Sesję otwarto 2 stycznia i federaliści od razu przystąpili do ataków na Emilio Castelara, który jednak miał poparcie kapitana generalnego Madrytu (gubernatora wojskowego), generała Manuela Pavía. Dwie przeciwne siły groziły przerwaniem obrad Kortezów – z jednej strony federaliści chcący pozbawić Castelara stanowiska, z drugiej zaś popierające prezydenta wojsko, zdecydowane nie dopuścić do jego porażki w starciu z federalistami.
Kiedy Castelar przegrywał głosowanie (119 głosów do 101), co oznaczało jego dymisję i przewodniczący Kortezów Nicolás Salmerón przystępował do procedury wyboru nowego szefa egzekutywy, oddziały podlegające kapitanowi generalnemu były już w drodze.
Generał Pavía ze swym sztabem ulokował się na placu przed budynkiem Kortezów i wysłał dwóch adiutantów, którzy mieli zmusić przewodniczącego Salmerona do rozwiązania posiedzenia i opuszczenia budynku przez wszystkich deputowanych w przeciągu 5 minut. Funkcjonariusze Guardia Civil, którzy ochraniali budynek Kongresu Deputowanych przeszli pod rozkazy generała i obsadzili korytarze, nie wchodząc jednak do sali plenarnej. Pięć minut przed siódma rano, kiedy miało się już odbyć głosowanie nad kandydaturą federalisty Eduardo Palanca, Salmerón otrzymawszy rozkaz generała Pavía, odroczył głosowanie i poinformował deputowanych o ultimatum. Pospiesznie opuścili oni budynek; skala histerii była tak wielka, że niektórzy wychodzili przez okna. Zaskoczony generał pytał: "Ależ Panowie, po co skakać przez okno, jeśli można wyjść przez drzwi?". Manuel Pavía, republikanin unitarysta, zaproponował by Castelar pozostał na stanowisku, jednak ten odmówił.
Wydarzenia te doprowadziły do faktycznego końca Republiki Hiszpańskiej, która oficjalnie istniała jeszcze prawie rok.
Republika unitarna.
12 stycznia generał López Dominguez wkroczył do Kartageny kończąc istnienie niepodległego Kantonu. Inicjator jego powstania, Antonete Gálvez, zdołał jednak z tysiącem towarzyszy uciec do Oranu fregatą pancerną "Numancia". Skazany na wygnanie Gálvez powrócił jednak w czasach Restauracji do swojej rodzinnej miejscowości Torreagüera w Murcji dzięki przyjaźni z późniejszym szefem rządu króla Alfonsa XII Antonio Cánovas del Castillo.
Wobec odmowy Castelara, sformowaniem rządu zajął się generał Francisco Serrano Domínguez, który świeżo powrócił z Biarritz we Francji, gdzie przebywał na wygnaniu za udział w próbie zamachu stanu z 23 kwietnia 1873 roku. Do rządu weszli monarchiści, konserwatyści i republikanie unitaryści; nie zaproszono tylko federalistów.
Francisco Serrano, 63-letni książę de la Torre, dawny współpracownik i regent Izabeli II objął urząd Przewodniczącego Władzy Wykonawczej. Ogłosił Hiszpanię republiką unitarną i nie przejmując się Kortezami sprawował faktycznie władzę dyktatorską. Podczas jego rządów upadł ostatni ze zbuntowanych kantonów – Kartagena i Serrano skoncentrował swoje wysiłki na trzeciej wojnie karlistowskiej.
Już po kilku miesiącach, 13 maja, przekazał kierowanie rządem Juanowi de Zavala y de la Puente, żeby osobiście zająć się działaniami przeciw karlistom na północy kraju. 3 września ostatnim szefem rządu Republiki został Práxedes Mateo Sagasta..
Koniec Pierwszej Republiki Hiszpańskiej.
29 grudnia 1874 roku monarchista, generał Arsenio Martínez Campos w miejscowości Sagunto opowiedział się za przywróceniem na tron dynastii Burbonów w osobie Alfonsa Burbona, syna królowej Izabeli II. Rząd Sagasty nie sprzeciwił się temu, dopuszczając do restauracji monarchii. Osobą najbardziej zasłużoną dla sprawy Burbonów był prawdopodobnie Antonio Cánovas del Castillo, który jednak był zwolennikiem rozwiązań demokratycznych.
Aż do roku 1931 republikanie hiszpańscy świętowali 11 lutego, w rocznicę proklamowania Pierwszej Republiki. Później obchody przeniosły się na 14 kwietnia, rocznicę proklamowania Drugiej Republiki, która w latach 1932–1938 była świętem narodowym.

</doc>
<doc id="1784594" url="https://pl.wikipedia.org/wiki?curid=1784594" title="Bohrisch Brauerei">
Bohrisch Brauerei

Bohrisch Brauerei AG – browar funkcjonujący do 1945 r. w Szczecinie a następnie od 1948 w Kilonii. W 1945 r. w szczecińskich budynkach browaru założono istniejący do dziś Bosman Browar Szczecin.
Historia.
Browar powstał na Pomorzanach przy "Pomerensdorferstrasse 16" (obecnej ul. Chmielewskiego) po uzyskaniu w dniu 2 maja 1845 przez Juliusza Albrechta Weidmanna zezwolenia od władz. Produkcję piwa "Waldschlösschen" uruchomiono w 1848 roku, a już w 1857 nagrodzone zostało ono srebrnym medalem na wystawie przemysłowej. Po śmierci założyciela browarem kierowała jego żona oraz syn Gustav. 16 maja 1861 roku Gustav Weidmann złożył ofertę sprzedaży browaru Juliusowi Bohrischowi, właścicielowi Browaru Polskiego w Dreźnie. Bohrisch przyjął ofertę kupna browaru za 42 tys. talarów i jeszcze w tym samym roku zmienił nazwę zakładu na J. Bohrisch Bairische Bier-Brauerei.
Nowym właścicielem został pochodzący z saksońskiej rodziny piwowarskiej Juliusz Furchtegott Bohrisch (wcześniej, od roku ok. 1820, prowadził w Dreźnie "Browar Polski"). Bohrisch zainwestował w rozwój browaru i rozpoczął produkcję piwa typu bawarskiego. W 1871 schedę po zmarłym ojcu przejął, powracający z wojny francusko-pruskiej, Otto Bohrisch. W 1886 browar produkował 15 tys. hektolitrów piwa rocznie. Kolejne inwestycje – wybudowanie nowego budynku wraz z nowoczesnym wyposażeniem – zwiększyły produkcję warzelni do 37 tys. hl/rok w 1892.
1 października 1904, już po śmierci Otto Bohrischa, browar został przekształcony z firmy rodzinnej w spółkę akcyjną "J. Bohrisch Bairische Bier Brauerei A.G." a 30 grudnia tego samego roku nastąpiła pierwsza emisja akcji spółki. Browar zajmował wówczas powierzchnię 13 847 m², zaś w jego piwnicach można było wyleżakować 75 000 hl piwa rocznie. W roku następnym spółka zakupiła browar i słodownię w Schwedt/Oder. W odpowiedzi na silną konkurencję innych szczecińskich browarów, przede wszystkim "Bergschloss", "Elysium" i "Union", oraz rosnącą stale konsumpcję piwa w dynamicznie rozwijającym się mieście, następnym krokiem unowocześnienia zakładu była jego elektryfikacja oraz wprowadzenie instalacji do butelkowania piwa. W roku 1904/05 produkcja browaru wyniosła 51 378 hl, w rok później – 60 752 hl. W 1914 browar z Pomorzan produkował 80 tys. hl piwa rocznie. Wybuch I wojny światowej spowodował spadek produkcji i jakości warzonego trunku. Część instalacji produkcyjnej wykonana z miedzi została zarekwirowana na potrzeby armii.
Po zakończeniu wojny, z dziesięciu dotychczas istniejących w Szczecinie browarów działały jedynie trzy – "Bergschloss", "Elysium" i "Bohrisch" (siedem pozostałych, to: "Victoria Braurei AG", "Wilhelm Conrad AG", "Tivoli Brauerei O. Fleischer AG", "Grabower Brauerei "zum Greif"", "Bredower Brauerei "Vulcan" GmbH", "Union-Brauerei und Likorfabrik e.GmbH" i "Adler Brauerei"). Środowisko szczecińskich browarników postanowiło połączyć siły w celu pokonania, głównie zagranicznej, konkurencji. M.in. w tym celu w 1920 r. browar "Bohrisch" przystąpił do koncernu Ruckfortha właściciela browaru "Bergschloss" łącząc się z gorzelnią "Wilhelm Conrad AG". Nowa nazwa firmy brzmiała "Bohrisch-Brauerei-Conrad-Brennerei AG". W 1925 roku produkcja zakładu wyniosła 108 tys. hl rocznie, browar zakupił nową instalację butelkowania piwa oraz zakupił sąsiednią działkę w celu rozbudowy. W latach 1922-27 spółka "Bohrisch Brauerei AG" przejęła browary Pomorza Zachodniego ze Szczecina, Kamienia Pomorskiego, Koszalina, Piły i Stargardu. Po kryzysie produkcji w latach 30., od 1934 roku rozpoczął się dalszy rozwój browaru: w 1936 powstała czteronaczyniowa warzelnia i zbiornik osadowy. Część z ówczesnych miedzianych kadzi (ze współczesnym wyposażeniem) istnieje do dziś i stanowi chlubę Browaru Bosman Szczecin. Produkcję browaru przerywały mające miejsce od roku 1941 naloty dywanowe. Jeden z nich – nocny nalot na Pomorzany z Wielkiego Piątku na Wielką Sobotę (20/21 kwietnia) w 1943 doprowadził do niemal zupełnego jej wstrzymania. W związku z coraz większymi problemami w zaopatrzeniu (reglamentacja zboża) a także zbliżającym się frontem II wojny światowej produkcji ostatecznie zaprzestano na początku 1945 roku.
Firma "Bohrisch Brauerei AG" kontynuowała produkcję w Kilonii od 1948 roku; w 1957 przekształcona została w spółkę z o.o.

</doc>
<doc id="1784597" url="https://pl.wikipedia.org/wiki?curid=1784597" title="Ruth Downie">
Ruth Downie

Ruth Downie - brytyjska pisarka, autorka powieści opisujących historie z życia, żyjącego w Brytanii, rzymskiego lekarza legionowego.

</doc>
<doc id="1784599" url="https://pl.wikipedia.org/wiki?curid=1784599" title="When Silence Is Broken, the Night Is Torn">
When Silence Is Broken, the Night Is Torn

„When Silence Is Broken, the Night Is Torn” - debiutancki minialbum grupy Eyes Set to Kill wydany 6 lipca 2006 roku i wyprodukowany przez Larry’ego Elyea. Jest to jedyny album na którym słychać Lindsey Vogt jako główny wokal i Alex Torres jako drugą gitarzystkę. Trzy piosenki z tego albumu: „Liar in the Glass”, „Darling” i „Young Blood Spills Tonight” były nagrywane na nowo na debiutancką płytę, "Reach" w związku z odejściem Lindsey w 2007. Teledyski do piosenek zostały wydane na DVD "A Day with Eyes Set to Kill".
Lista utworów.
Źródło.
Oficjalna edycja
Edycja DVD

</doc>
<doc id="1784600" url="https://pl.wikipedia.org/wiki?curid=1784600" title="Instytut Sztuk Plastycznych Uniwersytetu Śląskiego">
Instytut Sztuk Plastycznych Uniwersytetu Śląskiego

Instytut Sztuk Plastycznych Uniwersytetu Śląskiego – jeden z instytutów Wydziału Sztuki i Nauk o Edukacji Uniwersytetu Śląskiego. Powstał z przekształcenia Instytutu Sztuki. 
Władze Instytutu.
W kadencji 2016-2019:
Historia.
Instytut Sztuki Uniwersytetu Śląskiego w Katowicach Wydziały w Cieszynie (Wydziału Artystycznego UŚ i Wydziału Etnologii i Nauk o Edukacji) powstał w 1973 roku na bazie kierunku wychowania plastycznego. Pierwotnie powołano Zakład, niedługo później przekształcając go w Instytut Wychowania Muzycznego i Plastycznego. W roku 1981 wyłoniła się z tej struktury Katedra Wychowania Plastycznego. Dalsze przekształcenia miały związek z powstaniem Instytutu Wychowania Plastycznego, a później Kształcenia Plastycznego. Od 1997 roku jednostkę przemianowano na Instytut Sztuki. 
Instytut posiada prawo nadawania stopnia naukowego doktora i doktora habilitowanego sztuk plastycznych. 
Kierunki kształcenia.
Kształcenie studentów odbywa się na kierunkach:

</doc>
<doc id="1784602" url="https://pl.wikipedia.org/wiki?curid=1784602" title="Hans Janssens">
Hans Janssens

Hans Janssens (ur. 25 marca 1980 w Bonheiden) – belgijski lekkoatleta, długodystansowiec.

</doc>
<doc id="1784603" url="https://pl.wikipedia.org/wiki?curid=1784603" title="Bitburger Brauerei">
Bitburger Brauerei



</doc>
<doc id="1784606" url="https://pl.wikipedia.org/wiki?curid=1784606" title="The Last in Line">
The Last in Line

The Last in Line – drugi studyjny album heavy metalowego zespołu Dio, wydany 2 lipca 1984 roku. 12 września tego samego roku album uzyskał status złotej płyty, nadanej przez RIAA. Ten album jest również pierwszym albumem grupy który uzyskał status platynowej płyty 3 lutego 1987 roku.
Jest to pierwszy album Dio na którym zagrał były klawiszowiec grupy Rough Cutt, Claude Schnell.

</doc>
<doc id="1784608" url="https://pl.wikipedia.org/wiki?curid=1784608" title="Rudolf Clenck">
Rudolf Clenck

Rudolf Clenck (ur. 1528 w Bremie, zm. 6 sierpnia 1578 w Callenberg) – niemiecki teolog katolicki i podróżnik, pierwszy kierownik seminarium Collegium Willibaldinum, zwolennik soboru trydenckiego.
Życiorys.
Studiował na uniwersytetach w Wittenberdze, Jenie, Rostocku i na Uniwersytecie Jagiellońskim. W Krakowie przeszedł na katolicyzm. Wyjechał jako towarzysz książąt litewskich do Moskwy. Stamtąd wyruszył w podróż do Szwecji, Danii i Anglii. Następnie udał się do Paryża, Tulonu, Bolonii, Sieny i Rzymu. Po ukończeniu wojaży zapisał się na uniwersytet w Leuven. Uzyskał tam stopień licencjata nauk prawnych i rozpoczął studia teologiczne.
Z Leuven przeniósł się na uczelnię w Ingolstadt, gdzie w 1562 otrzymał tytuł licencjata teologii, a rok później doktora teologii. Miał wówczas 35 lat. W 1564 biskup Eichstätt Martin von Schaumberg powierzył mu prowadzenie założonego przez siebie seminarium – Collegium Willibaldinum. W 1570 uniwersytet w Ingolstadt nadał mu tytuł profesora teologii. Zajmował się problematyką dogmatyki, egzegezy i moralności.
W 1577 na zaproszenie księcia Eryka II (Braunschweig-Calenberg-Göttingen) przeniósł się do Callenberg. Z poparciem księcia miał zamiar zwalczać ruch protestancki. Przeprowadzka okazała się nieudanym przedsięwzięciem. Zmarł rok później, mając 50 lat.
Opublikował traktaty: „De merito bonorum operum”, „De coelibatu”, „De iustificatione” („O usprawiedliwieniu”), „De absolutione, „De matrimonio”.

</doc>
<doc id="1784609" url="https://pl.wikipedia.org/wiki?curid=1784609" title="Galeria Wileńska">
Galeria Wileńska

Galeria Wileńska – centrum handlowe znajdujące się przy ul. Targowej 72 na warszawskiej Pradze-Północ.
Opis.
Budowę centrum ukończono w 2002. Do 2015 nosiło ono nazwę "Centrum Handlowe Warszawa Wileńska". Jego właścicielem jest spółka Unibail-Rodamco-Westfield.
W 2020 w centrum działało min. 86 sklepów i punktów usługowych i 12 restauracji i barów. Jego działalność zmniejszyła charakterystyczny dla Starej Pragi handel bazarowy oraz ograniczyła działalność licznych małych sklepów. 
W kompleksie znajduje się także stacja kolejowa Warszawa Wileńska. 
W 2015 na dachu budynku ustawiono pasiekę.

</doc>
<doc id="1784614" url="https://pl.wikipedia.org/wiki?curid=1784614" title="Maserati 3200 GT">
Maserati 3200 GT

 Maserati 3200 GT – samochód sportowy klasy średniej produkowany przez włoską markę Maserati w latach 1998 - 2002. 
Historia i opis modelu.
Maserati 3200 GT to włoskie coupe z podwójnie doładowaną V8-ką i napędem na tylną oś. Jego linię zewnętrzną zaprojektował Giorgio Giugiaro, a deska rozdzielcza i wnętrze to dzieło Enrico Fumia, ówczesnego dyrektora centrum stylistycznego Lancii. Niespotykane lampy tylne w kształcie bumerangów każdemu fanowi motoryzacji kojarzą się tylko z Maserati. Od 1998 do 2002 roku wyprodukowano ich 4795 sztuk, z czego egzemplarzy ze skrzynią automatyczną powstało jedynie 2106. Był to ostatni model marki z silnikiem stworzonym samodzielnie przez Maserati. Generował on moc 375 koni mechanicznych, przenoszona ona była na koła tylne poprzez 6-biegową manualną bądź 4-biegową automatyczną skrzynią biegów.
Maserati według oficjalnych danych ma 375 KM i rozpędza się do setki w 5,12 s, a prędkość maksymalna wynosi 280 km/h. Jednak 3200gt na hamowniach osiąga od 409 km do nawet 412 km, setkę osiąga w około 4,7 sekundy, a prędkość maksymalna wynosi 300 km/h.
Dane techniczne.
Silnik:
Osiągi:

</doc>
<doc id="1784619" url="https://pl.wikipedia.org/wiki?curid=1784619" title="Zhenxie Qingliao">
Zhenxie Qingliao

Zhenxie Qingliao (chiń. 真歇清了 pinyin "Zhēnxiē Qīngliăo"; kor. 진헐청요 "Chinhŏl Ch’ŏngyo"; jap. "Shinketsu Shōryō"; wiet. "Chân Hết Thanh Liễu"; ur. 1088, zm. 1151) – chiński mistrz chan szkoły caodong, uczeń mistrza chan Danxia Zichuna.
Życiorys.
Qingliao pochodził z Anchang w dzisiejszym Syczuanie.
W wieku lat 11 został nowicjuszem, a w 1105 r. został pełnym mnichem. Początkowo studiował sutry. W wieku 18 lat zdał pomyślnie egzamin z Sutry Lotosu. Udał się wtedy do klasztoru Jingzi w Chengdu, gdzie kontynuował swoje studia nad sutrami. Po pewnym czasie rozpoczął wędrówkę, w czasie której odwiedzał mistrzów chan i święte góry; był m.in. na górze Emei i Wutai. W końcu dotarł do klasztoru na górze Danxia, w którym opatem był Danxia Zichun.
Pewnego razu Danxia spytał Qingliao "Czym było twoje ja przed pustym eonem?" Gdy Qingliao zamierzał coś powiedzieć, mistrz uderzył go ręką i uczeń osiągnął oświecenie.
Według alternatywnej wersji, po zadaniu pytania, mistrz powstrzymał Qingliao przed odpowiedzią słowami "Jesteś teraz w pomieszaniu. Idź!"
W jakiś czas potem Qingliao udał się w podróż i odwiedził klasztor Shaolin. Następnie poszedł na pobliski szczyt Boyu, na którym znajdowała się chatka Drugiego Patriarchy Dazu Huikego i tam nagle osiągnął oświecenie.
Gdy Qingliao powrócił na górę Danxia, mistrz natychmiast zorientował się, co stało się z jego uczniem, uderzył go i powiedział "Powiesz mi teraz, co wiesz!". Qingliao pokłonił się.
Następnego dnia mistrz Danxia wszedł do sali mnichów, usiadł i powiedział
Następnie mistrz podniósł się, Qingliao podszedł i powiedział "Taka mowa, jaką wygłosiłeś dzisiaj, nie zwiedzie mnie ponownie".
Mistrz powiedział "Zatem wytłumacz ją mi i zobaczymy, czy zrozumiałeś".
Qingliao milczał.
Danxia powiedział "Powiedziałbym, że uchwyciłeś jej przebłysk" i wyszedł.
Qingliao odwiedził później wielu słynnych mistrzów chan, takich jak Shimen Yuanji (1053–1137), Kumu Facheng (obaj ze szkoły cadodong), Baoning Yuanji (1036–1118), Fozhao Gao, Yungai Shouzi (1025–1115) (wszyscy z odgałęzienia szkoły linji – huanglong), Fojian Huiqin (1059–1117) (z odgałęzienia szkoły linji – yangqi).
W końcu zatrzymał się w klasztorze na górze Changlu, którego opatem był mistrz Zuzhao Daohe (1057–1124) ze szkoły yunmen. Zanotowano, że wcześniej mistrz ten miał sen, że jakaś osoba z Syczuanu zastąpi go na stanowisku opata. Myślał, że będzie to Foyan Qingyuan lub Yuanwu Keqin, których znał osobiście. Gdy pojawił się Qingliao, Daohe zorientował się, że sen dotyczył właśnie jego. Ofiarował mu przekaz Dharmy i szatę. Jednak oznaczało to automatycznie zmianę linii przekazu i Qingliao nie byłby już mnichem szkoły caodong, ale mnichem szkoły yunmen. Z lojalności odmówił, co być może uratowało tę linię przekazu cadong, która w ok. 100 lat później została przeniesiona do Japonii przez Dōgena.
W kilka lat później, gdy latem 1123 r. Daohe zrezygnował ze stanowiska, Qingliao został opatem jego klasztoru z rozkazu podatkowego komisarza Chena. Podkreślał jednak, że jest spadkobiercą Danxii Zhichuna. W klasztorze przebywało wówczas 1700 mnichów.
W 1128 r. Qingliao zrezygnował z prowadzenia tego klasztoru (zastąpił go Hongzhi Zhengjue (1091–1157) – brat w Dharmie Qingliao) i w 1130 r. został opatem klasztoru na górze Xuefeng w Fuzhou. Zaprzyjaźnił się wtedy z Zhang Shou, który napisał wstęp do zbioru mów Dharmy mistrza szkoły caodong Dayanga Jignxuana (943–1027 (przodka w Dharmie Qingliao), który został wydany przez Qingliao.
W 1136 r. mistrz opuścił klasztor i został dekretem cesarskim wyznaczony na opata w klasztorze Guangli na górze Ayuwang (Asioki). Klasztor ten był do tej pory źle zarządzany i był dłużnikiem prawie 200,000 chłopów, którym nie zapłacono za ich prace związane z klasztorem. Gdy opatem został Qingliao wypłacono chłopom ok. 90% należności.
W kilka lat później mistrz został wyznaczony przez cesarza na opata nowo wybudowanego klasztoru chan Longxiang w Wenzhou. W 1145 r. został (również przez cesarza) wyznaczony na opata klasztoru na górze Jing, w pobliżu ówczesnej stolicy Lin’an (Hangzhou).
W 1151 r. wybudowano nowy klasztor Chongxian Xianxiao. Po zakończeniu budowy mistrz Qingliao został wyznaczony na jego opata. Wkrótce cesarzowa Wei odwiedziła klasztor. Mistrz, mimo choroby, wygłosił mowę w celu jej uhonorowania. Cesarzowa wezwała lekarza i zaaranżowano ceremonię „karmienia głodnych duchów” (chiń. "xiujian shuilu fahui"), aby stworzyć zasługi dla poprawienia zdrowia mistrza. Jednak wkrótce mistrz zmarł siedząc w pozycji lotosu.
Jego stupa wybudowana na zachód od klasztoru nosiła nazwę „Wyspy kwitnącej paulowni”. Jego pośmiertnym imieniem było „Wukong chanshi” (Mistrz chan Oświeconej Pustki).
Uczniowie i znaczenie mistrza.
Qingliao wprowadził w stan mnisi 400 uczniów. Ponad 30 jego uczniów otrzymało od mistrza przekaz Dharmy i służyli jako opaci w klasztorach.
Chociaż mistrz Huizhao Qingyu (1078–1147) był starszym od Qingliao i w inskrypcji pogrzebowej mistrza Danxii Zichuna jest jednym z dwu uczniów wymienionych z nazwiska, to jednak nie spełnił pokładanych w nim nadziei i był ostatecznie w cieniu zarówno mistrza Hongzhi, jak i Qingliao.
Linie przekazu Qingliao i Hongzhiego okazały się dużo ważniejsze od linii przekazu innych uczniów mistrza Danxii Zichuna. Z historycznego punktu widzenia najważniejszą okazała się linia transmisji Qingliao. Jego pra-pra-prawnuk w Dharmie, mistrz chan Tiantong Rujing (1163–1228) został nauczycielem Dōgena, który otrzymał od niego przekaz Dharmy i powrócił do Japonii przenosząc do tego kraju nauki szkoły caodong, czyli w wymowie japońskiej sōtō. I chociaż w Chinach szkoła caodong została ostatecznie po 500 latach wchłonięta przez tradycję linji, to w Japonii jest ona dziś największą szkołą zenu.
Obecnie japońscy badacze uważają także, że atak mistrza Dahui Zonggao na praktykę „cichej iluminacji” nie miał związku z mistrzem Hongzhi Zhengjue, gdyż między nimi panowały serdeczne relacje a był wymierzony właśnie w Zhenxie. Jednak, mimo że głównym celem był mistrz Zhenxie, to ostatecznie było to uderzenie w całą tradycję XII-wiecznej szkoły caodong.
Prace literackie.
Jest to dwutomowy zbiór jego zapisanych mów i nauk.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="1784620" url="https://pl.wikipedia.org/wiki?curid=1784620" title="Dekanat dzierzgowski (diecezja kielecka)">
Dekanat dzierzgowski (diecezja kielecka)

Dekanat dzierzgowski wchodził w skład diecezji kieleckiej Kościoła katolickiego, funkcjonował w latach 1818-1868, potem został wcielony do większego dekanatu włoszczowskiego. Składał się z następujących parafii:

</doc>
<doc id="1784621" url="https://pl.wikipedia.org/wiki?curid=1784621" title="Psy i koty">
Psy i koty

Psy i koty (ang. "Cats &amp; Dogs", 2001) – amerykańska komedia familijna.
Fabuła.
Już w starożytnym Egipcie koty były czczone przez ludzi. Jednak opanowała je chciwość i zrobiły sobie z ludzi niewolników. Na szczęście ukazał się bohater, który żyje do dziś. Który stawia czoła niebezpiecznym kotom, by nam - ludziom ocalić życie. Jest to pies.
Psia agencja dzielnie stawia opór kotom. Jednak jeden z agentów zginął na misji i teraz ktoś musi go zastąpić. Pewnego dnia agent Butch (owczarek anatolijski) spotyka szczeniaka, który ma zamiar zjeść przysmak, który spadł z nieba. Ocala go, gdyż w kości jest ładunek wybuchowy. Okazuje się, że szczeniak ma na imię Lou (beagle) i jest strasznie ciekawski. Dowiaduje się więc od Butcha o tajnej psiej agencji. Owczarek przedstawia go Samowi (bobtail) i Peeku (chiński grzywacz). Pewien kot poszedł na przeszpiegi i tak właściciele Lou (Jeff Goldblum i Elizabeth Perkins) adoptują go. Jadą także na mecz futbolowy, ale zostają uprowadzeni przez koty pod dowództwem pana Tinklesa (pers). Ten wchodzi w układy - albo oddadzą szczepionki przeciw alergii na psy, którą wymyślił właściciel Lou będący naukowcem Brody, albo po nim i pani Brody. Wszyscy wolą to drugie, z wyjątkiem Lou. Ten biegnie uratować państwo Brody, ale w rezultacie zostaje z nimi uwięziony. Na pomoc przychodzi mu Butch i wyciąga go z płonącego już pomieszczenia. Razem toczą walkę z kotami, uwalniają państwo Brody, a koty przegrywają tę rozgrywkę.
Wersja polska.
Opracowanie i udźwiękowienie wersji polskiej: Studio Sonica
Reżyseria: Krzysztof Kołbasiuk
Dialogi: Barbara Robaczewska
Dźwięk i montaż: Agnieszka Stankowska
Organizacja produkcji: Agnieszka Sokół
Wystąpili:
oraz:
i inni

</doc>
<doc id="1784625" url="https://pl.wikipedia.org/wiki?curid=1784625" title="MKB Bank">
MKB Bank

MKB Bank – węgierski bank komercyjny założony w 1950 roku. Siedziba banku mieści się w Budapeszcie.
W 1994 roku MTB Bank został sprywatyzowany i sprzedany niemieckiemu bankowi BayernLB. Była to pierwsza prywatyzacja w węgierskim systemie bankowym po transformacji politycznej w 1989 roku. W 2014 r. Węgry odkupiły bank od BayernLB.

</doc>
<doc id="1784627" url="https://pl.wikipedia.org/wiki?curid=1784627" title="Steblów (przystanek kolejowy)">
Steblów (przystanek kolejowy)

Steblów – przystanek osobowy w miejscowości Steblów, w województwie opolskim, w powiecie krapkowickim, w gminie Krapkowice, w Polsce.

</doc>
<doc id="1784628" url="https://pl.wikipedia.org/wiki?curid=1784628" title="Say It (singel Booty Luv)">
Say It (singel Booty Luv)

Say It – pierwszy singel zapowiadający drugą płytę zespołu Booty Luv. Utwór został wydany 31 sierpnia 2009, a jego radiowa premiera nastąpiła 10 sierpnia 2009 w radiu BBC Radio One.

</doc>
<doc id="1784634" url="https://pl.wikipedia.org/wiki?curid=1784634" title="Matej Mavrič">
Matej Mavrič

Matej Mavrič (ur. 29 stycznia 1979 w Koperze) – piłkarz słoweński grający na pozycji środkowego obrońcy.
Kariera klubowa.
Karierę piłkarską Mavrič rozpoczął w klubie NK Piran. Następnie przeszedł do NK Primorje i w jego barwach zadebiutował w 1997 roku w słoweńskiej pierwszej lidze. W 1998 roku dotarł z Primorje do finału Pucharu Słowenii (2:1 i 0:3 z NK Rudar Velenje). Na początku 2000 roku odszedł do HIT-u Gorica. Już w tym samym roku wywalczył z Goricą wicemistrzostwo Słowenii. Natomiast w 2001 i 2002 roku sięgał z HIT-em po krajowy puchar (zwycięstwa w finale odpowiednio z Olimpiją Lublana i NK Aluminij). W 2004 roku został po raz pierwszy w karierze mistrzem kraju.
W 2004 roku Mavrič przeszedł do norweskiego Molde FK. W norweskiej Tippeligaen zadebiutował 23 sierpnia w zremisowanym 1:1 wyjazdowym meczu z Lillestrøm SK. W Molde był podstawowym zawodnikiem i grał w nim przez 2,5 roku. Największy sukces z tym klubem osiągnął w 2005 roku, gdy zdobył Puchar Norwegii (2:2, 4:2 z Lillestrøm).
Na początku 2007 roku Mavrič został wypożyczony do niemieckiego drugoligowego TuS Koblenz. 21 stycznia 2007 rozegrał w nim swoje pierwsze spotkanie, zremisowane 1:1 z MSV Duisburg. Latem 2007 po zakończeniu wypożyczenia został wykupiony przez Koblenz. 31 maja 2010 poinformowano, że Mavrič podpisał umowę na 3 lata z Kapfenberger SV.
Kariera reprezentacyjna.
W reprezentacji Słowenii Mavrič zadebiutował 7 września 2005 roku w wygranym 2:1 wyjazdowym meczu eliminacji do Euro 2008 z Mołdawią. W eliminacjach do Mistrzostw Świata w RPA był podstawowym zawodnikiem kadry narodowej, jednak na turnieju głównym nie zagrał w żadnym z 3 meczów Słoweńców.

</doc>
<doc id="1784635" url="https://pl.wikipedia.org/wiki?curid=1784635" title="Łowkowice (przystanek kolejowy)">
Łowkowice (przystanek kolejowy)

Łowkowice – przystanek osobowy w miejscowości Łowkowice, w województwie opolskim, w powiecie krapkowickim, w gminie Strzeleczki, w Polsce.

</doc>
<doc id="1784636" url="https://pl.wikipedia.org/wiki?curid=1784636" title="Matej Mavric">
Matej Mavric



</doc>
<doc id="1784637" url="https://pl.wikipedia.org/wiki?curid=1784637" title="Mycterosaurus">
Mycterosaurus

Mycterosaurus − gad z rodziny Varanopidae. Był najprymitywniejszym przedstawicielem swojej rodziny. Brak mu cech które posiadają bardziej zaawansowani krewni. Osiągał około 60 cm długości.

</doc>
<doc id="1784638" url="https://pl.wikipedia.org/wiki?curid=1784638" title="Ona i on (program telewizyjny)">
Ona i on (program telewizyjny)

Ona i on – program publicystyczny telewizji TVN24, prowadzony od 20 września 2009 do 12 czerwca 2010 przez Małgorzatę Domagalik.
Zasadą było, że prowadząca zaprasza do studia wyłącznie mężczyzn. Wnika do męskiego świata polityki i porusza kontrowersyjne tematy. Program nadawany był "na żywo".

</doc>
<doc id="1784642" url="https://pl.wikipedia.org/wiki?curid=1784642" title="CIB Bank">
CIB Bank

CIB Bank – drugi co do wielkości bank komercyjny na Węgrzech. Bank został założony w 1979 roku w Budapeszcie. Od 1 stycznia 2008, CIB Bank jest połączony z bankiem Inter-Európa.
Obecnym członkiem rady nadzorczej banku jest György Surányi, były prezes Narodowego Banku Węgier.

</doc>
<doc id="1784643" url="https://pl.wikipedia.org/wiki?curid=1784643" title="Andrij Tełesnenko">
Andrij Tełesnenko

Andrij Wasylowycz Tełesnenko, ukr. Андрій Васильович Телесненко, ros. Андрей Васильевич Телесненко, "Andriej Wasiljewicz Tielesnienko" (ur. 12 kwietnia 1966 w Odessie, Ukraińska SRR) – ukraiński piłkarz, grający na pozycji obrońcy, reprezentant Ukrainy, trener piłkarski.
Kariera piłkarska.
Kariera klubowa.
Wychowanek SDJuSzOR Czornomoreć Odessa. Pierwsze trenerzy - H.F.Krywenko i O.H.Szczupakow. Najpierw występował w drużynie rezerwowej Czornomorca. W 1987 przeszedł do Sudnobudiwnyk Mikołajów, a w następnym sezonie powrócił do Odessy i debiutował w podstawowym składzie Czornomorca. Potem w 1992 i 1993 wyjeżdżał do Finlandii, gdzie bronił barw AC Oulu, ale zawsze wracał do Czornomorca. W 1995 wyjechał ponownie zagranicę, gdzie bronił barw izraelskiego Hapoelu Beer Szewa, rosyjskiego Sojuz-Gazpromu Iżewsk i mołdawskiego Zimbru Kiszyniów. W 2001 powrócił do Ukrainy, gdzie zakończył karierę piłkarską w zespole Dnister Owidiopol.
Kariera reprezentacyjna.
26 sierpnia 1994 debiutował w drużynie narodowej Ukrainy w zremisowanym 1:1 meczu towarzyskim ze Zjednoczonymi Emiratami Arabskimi.
Kariera trenerska.
Jeszcze będąc piłkarzem Dnistra Owidiopol łączył również funkcje asystenta trenera. Potem od marca 2006 pracował w sztabie szkoleniowym Czornomorca Odessa. Od grudnia 2008 poszukuje talenty dla Czornomorca.

</doc>
<doc id="1784646" url="https://pl.wikipedia.org/wiki?curid=1784646" title="Who’s That Girl (singel Darina)">
Who’s That Girl (singel Darina)

Who's That Girl to drugi singel szwedzkiego piosenkarza Darina z drugiej płyty Darin. Piosenka dotarła do szóstego miejsca Swedish Singles Chart.

</doc>
<doc id="1784654" url="https://pl.wikipedia.org/wiki?curid=1784654" title="Menas (biskup Połocka)">
Menas (biskup Połocka)

Menas, biskup Połocka, z cs. Mina Połocki cs. "Swiatitiel Mina, jepiskop Połockij" (zm. 20 czerwca 1116 w Połocku) – pierwszy znany z imienia prawosławny biskup połocki w latach 1105–1116 i pierwszy święty prawosławny ziemi białoruskiej.
Przez długi okres pełnił posługę w monasterze kijowsko-pieczerskim. Był ihumenem w monasterze jaskiniowym w Zwierzyńcu. Autor "Powieści lat minionych" odnotował fakt powołania go na biskupstwo połockie:
Zmarł 20 czerwca 1116 r.
Jego wspomnienie liturgiczne obchodzone jest 20 czerwca/3 lipca i w 3. niedzielę po Pięćdziesiątnicy ("Sobór świętych białoruskich"), gdzie wymieniany jest wraz z gronem świętych białoruskich. Wspominany jest również w drugim tygodniu wielkiego postu wraz z gronem wszystkich ojców kijowsko-pieczerskich.
Wspomnienie o nim zawiera "Pateryk Kijowsko-Pieczerski".
W ikonografii święty ubrany jest w biało-czarne, liturgiczne szaty biskupie i mitrę. Ma niedługą brodę i dłuższe, spadające na plecy włosy. Prawą ręką błogosławi, w lewej trzyma Ewangelię. Najczęściej przedstawiany jest w gronie innych świętych na ikonie "Soboru świętych białoruskich".
3 lutego 2016 decyzją Soboru Biskupów Rosyjskiego Kościoła Prawosławnego został kanonizowany do wspólnokościelnego kultu

</doc>
<doc id="1784655" url="https://pl.wikipedia.org/wiki?curid=1784655" title="Mesenosaurus">
Mesenosaurus

Mesenosaurus – gad z rodziny Varanopidae. Żył w późnym permie około 260 milionów lat temu na terenie dzisiejszej Rosji. Osiągał około 40 cm długości. Jego nazwa oznacza "gad z Mezen".
Był zwierzęciem mięsożernym. Holotyp o długości około 37-38 centymetrów, resztki kopalne z wordu zachowały się prawie w całości. Odnaleziony w Rosji w okolicach Archangielska.

</doc>
<doc id="1784658" url="https://pl.wikipedia.org/wiki?curid=1784658" title="Abebu Gelan">
Abebu Gelan

Abebu Gelan (ur. 18 stycznia 1990 w Showa) – etiopska lekkoatletka, specjalistka od długich dystansów.

</doc>
<doc id="1784660" url="https://pl.wikipedia.org/wiki?curid=1784660" title="Mycterosaurinae">
Mycterosaurinae

Mycterosaurinae – podrodzina gadów z rodziny Varanopidae. Do Mycterosaurinae należeli: Mycterosaurus oraz Mesenosaurus. Osiągały rozmiary od 40-60 cm długości i były owadożerne. Żyły w permie około 250 milionów lat temu.

</doc>
<doc id="1784662" url="https://pl.wikipedia.org/wiki?curid=1784662" title="Krzysztof Marek Bąk">
Krzysztof Marek Bąk

Krzysztof Marek Bąk (ur. 3 lutego 1977 w Bielsku-Białej) – polski artysta plastyk uprawiający artystyczną grafikę cyfrową. Jego działania artystyczne skupione są wokół ekslibrisu i miniatury graficznej.
W 2002 ukończył studia na Akademii Sztuk Pięknych we Wrocławiu. W 2005 na podstawie rozprawy "Człowiek-zwierzę, wieczny mit. Obraz hybrydy w sztuce" uzyskał stopień doktora sztuk plastycznych w zakresie grafiki, specjalność grafika. W roku 2014 na podstawie rozprawy "Zarys teorii supraekslibrisu "uzyskał stopień doktora habilitowanego" "w zakresie sztuk pięknych.
Jest adiunktem w Katedrze Grafiki Instytutu Sztuki w Cieszynie na Uniwersytecie Śląskim. Prowadzi II Pracownię Grafiki Cyfrowej oraz Pracownię Ekslibrisu Cyfrowego. Od 2019 jest pierwszym dziekanem powstałego po przekształceniach Wydziału Sztuki i Nauk o Edukacji Uniwersytetu Śląskiego z siedzibą w Cieszynie (po krótkiej kadencji organizacyjnej powołany ponownie we wrześniu 2020).
Jest twórcą ponad 1700 ekslibrisów i małych form graficznych, do realizacji których wykorzystuje techniki cyfrowe. Swoje prace prezentował na niemal 100 wystawach indywidualnych w kraju i za granicą, m.in. w 2012 wystawiał swoje prace w łódzkiej Widzewskiej Galerii Ekslibrisu ("Dalekowschodnie motywy w ekslibrisach Krzysztofa Marka Bąka"). Uczestniczył w blisko 200 krajowych i zagranicznych wystawach zbiorowych, na których otrzymał liczne nagrody i wyróżnienia. Jest dyrektorem artystycznym Międzynarodowego Konkursu na Ekslibris w Gliwicach. W swoich pracach stosuje najczęściej motywy zwierzęce, posługuje się chętnie metaforą, symbolem i alegorią, a inspiracja autora surrealizmem pozwala na szeroką interpretację jego twórczości.
Prace Bąka znajdują się w zbiorach m.in. Muzeum Narodowego w Krakowie, Muzeum w Bielsku-Białej i Muzeum w Nysie. Realizował ekslibrisy m.in. dla medioznawcy Jerzego Mikułowskiego Pomorskiego, muzyka Tomasza Spalińskiego, grafika Jerzego Knopka.
Jest członkiem Deutsche Exlibris-Gesellschaft oraz American Society of Bookplate Colectors &amp; Designers.

</doc>
<doc id="1784663" url="https://pl.wikipedia.org/wiki?curid=1784663" title="Sergiusz (Woskriesienski)">
Sergiusz (Woskriesienski)

Sergiusz, imię świeckie Dmitrij Nikołajewicz Woskriesienski (ur. 26 października 1897 w Moskwie, zm. 28 kwietnia 1944) – metropolita Rosyjskiego Kościoła Prawosławnego. 
Życiorys.
Urodził się w rodzinie kapłana prawosławnego. Ukończył akademię duchowną w rodzinnej Moskwie, jednak nie zdecydował się od razu na wstąpienie do stanu duchownego. Ostatecznie decyzję o wstąpieniu do monasteru podjął w wieku 25 lat, zostając posłusznikiem w Monasterze Daniłowskim w Moskwie. Śluby zakonne złożył trzy lata później, w tym samym roku zostając hieromnichem. W 1930 na polecenie przełożonych opuścił monaster i pracował w soborze w mieście Oriechowo-Zujewo, a następnie w Sokolnikach. Od 1931 był redaktorem naczelnym dziennika wydawanego przez Patriarchat Moskiewski. W 1933 otrzymał godność archimandryty; w październiku tego samego roku otrzymał godność biskupa pomocniczego eparchii moskiewskiej z tytułem biskupa kołomieńskiego. Już w 1933 został biskupem bronnickim, zaś w lutym 1936 biskupem dmitrowskim. W 1937 został mianowany arcybiskupem, zaś rok później otrzymał za zasługi dla Rosyjskiego Kościoła Prawosławnego prawo noszenia krzyża na kłobuku. 
W marcu 1941 został mianowany egzarchą Łotwy i Estonii oraz metropolitą Wilna i całej Litwy. Zorganizował prowizoryczne kursy zastępujące naukę w seminarium duchownym przy monasterze Świętego Ducha w Wilnie, którego był przełożonym z racji objęcia katedry wileńskiej. Prowadził rozmowy z duchownymi prawosławnymi niezależnych cerkwi na Łotwie i w Estonii w celu ich powrotu pod jurysdykcję patriarchy Moskwy. 28 kwietnia 1944, po odprawieniu Świętej Liturgii w cerkwi Świętego Ducha w Wilnie metropolita, udający się samochodem do Rygi, został zamordowany po drodze przez nieznanych sprawców. O jego śmierć podejrzewane było NKWD, z racji wyraźnie antystalinowskich poglądów metropolity, wyrażanych publicznie i w rozmowach z metropolitą Sergiuszem (Stragorodzkim). Pochowany w Rydze w pobliżu cerkwi Opieki Matki Bożej.

</doc>
<doc id="1784664" url="https://pl.wikipedia.org/wiki?curid=1784664" title="Instytut Sztuki">
Instytut Sztuki



</doc>
<doc id="1784665" url="https://pl.wikipedia.org/wiki?curid=1784665" title="Ludwik Królikowski">
Ludwik Królikowski

Ludwik Królikowski (ur. 16 sierpnia 1799 w Piotrkowicach koło Kielc, zm. 1878–1881? w Ameryce) – polski publicysta i poeta, wydawca i redaktor Polski Chrystusowej. Przedstawiciel polskiego mesjanizmu. Komunista i myśliciel religijny.
Życiorys.
Królikowski urodził się 16 sierpnia 1799 roku w Piotrkowicach koło Kielc jako syn chłopa Józefa, czynszownika hr. Stanisława Tarnowskiego. Uczył się w gimnazjum w Kielcach, w latach 1823–1827 studiował na Królewskim Uniwersytecie Warszawskim, gdzie przyjaźnił się z Todorem Olechowskim (który pomagał mu finansowo) i z Bogdanem Jańskim. Na UW studiował na wielu kierunkach, tytuł magistra zdobył w 1827 roku.
W latach 1827–1831 przebywał w Paryżu, gdzie miał kontakt z saintsimonistami.
Gdy wybuchło powstanie listopadowe wrócił do Warszawy. Związał się z Towarzystwem Patriotycznym i współpracował z „Gazetą Polską”, w której prowadził krytykę społeczną i propagandę religijną. Po upadku powstania osiedlił się w Wolnym Mieście Krakowie, gdzie założył pensję dla młodzieży gimnazjalnej i akademickiej. Zdobyła znaczną renomę, lecz z powodu zatrudniania byłych powstańców i wspierania konspiracyjnego ruchu młodzieży Królikowski naraził się władzom. Pensja została zamknięta w 1839 roku, a właściciel musiał emigrować. W Krakowie Królikowski napisał dwa utwory: "List Apostolski z Warszawy" (inspirowany "Księgami Narodu i Pielgrzymstwa Polskiego" Mickiewicza), ogłoszony anonimowo w „Pielgrzymie Polskim” w 1833 w Paryżu, gdzie zawarł swoje podstawowe idee oraz konkretyzujące je "Westchnienie pobożne za dynastię Czartoryskich w Polsce, przesłane z ziemi ucisku do synów jej w rozproszeniu", ogłoszone anonimowo we Francji.
W 1839 Królikowski wraz z żoną i dwójką dzieci wyemigrował do Paryża, gdzie związał się z Gminą Le Havre, należącą do Zjednoczenia Emigracji Polskiej, choć zachowującą autonomię. Redagował jej organ „Zjednoczenie”, skąd szerzył komunizm. Z Gminy próbował uczynić gminę wzorcową. W 1842 roku kupił Oficynę Sławiańską, w której wydał w 1843, 1844 i 1846 roku rocznik Polska Chrystusowa. Redagował go i zamieszał w nim niemal wyłącznie własne artykuły, w których szerzył oryginalną interpretację ewangelii: mesjanistyczną wizję przyszłego, religijnie uzasadnianego komunizmu (który miał być Królestwem Bożym na Ziemi). Polska Chrystusowa stała się głośna, idee Królikowskiego komentował m.in. Adam Mickiewicz podczas wykładów w Collège de France. W latach 1844–1846 Królikowski próbował bezskutecznie tworzyć Konfederację Narodu Polskiego, która miała jednoczyć naród i ludzkość w jedną Chrystusową rodzinę. W 1847 roku organizował Gminę Braci Zjednoczonych i pismo „Zbratnienie”, również bez sukcesu.
Następnie związał się z ruchem ikaryjskim Étienne’a Cabeta (z jego organem „Le Populaire” współpracował już od 1842 roku), stając się jednym z najważniejszych działaczy ruchu. Współzakładał Towarzystwo dla Emigracji Ikaryjskiej. W 1848 roku, gdy Cabet wraz z dużą grupą ikaryjczyków wyemigrował do Ameryki, Królikowski został jego zastępcą i pełnomocnikiem w Paryżu: kierował Towarzystwem, „Le Populaire” i innymi wydawnictwami, publikował. Ruch liczył już wtedy 100 000 ludzi, co niepokoiło rząd francuski. W 1849 roku Królikowski i Cabet zostali postawieni w stan oskarżenia, ale Królikowski wykorzystał swój proces do propagowania własnych poglądów i ikaryzmu; proces umorzono. W 1851 Cabet powrócił do Francji, co doprowadziło do rozłamu ruchu na zwolenników Cabeta i Królikowskiego, który ostatecznie odsunął się od niego.
Królikowski w 1856 roku podjął pracę w biurze budowy okrętów. Współpracował z Aliance Chrétnienne Universelle i współorganizował Towarzystwo Zbratnienia Wszystkich Wyznań Religijnych. Wiele pisał i wydawał, m.in. poemat "Pochwała Rodu Gęsiego wypowiedziana przed obliczem Boga ku przestrodze i zbudowaniu braci szukających zbawienia wiecznego swojej Ojczyzny" (Paryż 1862), w którym opisywał gęsie stado, nie potrzebujące soborów, sejmów, pisanych praw i proroków – stawiał je za wzór wspólnotom ludzi, tak samo jak same gęsi: samodzielne i odważne, nie uginające się przed armatami i mocarzami – człowiekowi; zbiór utworów "Zbawienie Ojczyzny hasłem naszym! Słowo z powodu pisma jakiegoś jegomościa, niby Anioła Bożego z Amatei, a rzeczywiście najemnego służalca ciemięstwa habsburskiego w Polsce" (Bendikon 1866), które było reakcją na klęskę powstania styczniowego i list biskupa krakowskiego Gałeckiego potępiający je. Głosem w dyskusji o panslawizmie było dzieło "Do panslawistów. Pogłos odwiedzin niby-słowiańskich w Moskwie w 1867 roku" (Zurych 1868–1874), będące summą poglądów Królikowskiego i odezwą do Rosjan.
Na początku lat ’70 Królikowski zafascynował się rosyjskim mistykiem Korobowem, którego uznał za apostoła, jednakże próba założenia wokół niego bractwa nie powiodła się.
W 1877 roku Królikowski wyemigrował do Ameryki, gdzie nadal zajmował się Korobowem i ikaryzmem, publikował. Dokładna data jego śmierci nie jest znana, stało się to pomiędzy rokiem 1878 a 1881.
Poglądy Królikowskiego.
Poglądy Królikowskiego prawie nie ewoluowały w całym okresie jego życia. Inspirowali go saintsimoniści, francuscy rewolucjoniści i utopijni socjaliści, ikaryjczycy, rosyjscy mistycy (Korobow). Były głęboko religijne i radykalne.
Królikowski był mesjanistą, wierzył w rychłą wielką zmianę przyniesioną przez wybrany lud, wynikającą z religijnych przesłanek, poprzedzoną cierpieniem. Uważał, że niedługo nadejdzie Królestwo Boże na Ziemi i na świecie zapanują wartości ewangeliczne. Rehabilitował więc doczesność, interesował się immanencją bardziej niż transcendencją, pisał programy polityczne. Był moralistą. W Chrystusie widział bardziej nauczyciela niż zbawiciela. Uzasadnień dla swoich teorii szukał w Ewangelii. Szczególną rolę nadawał Polakom – Polska, „kamień odrzucony z budowli politycznej „ (nawiązanie do rozbiorów), miała stać się „kamieniem węgielnym” przyszłego świata. Emigranci polscy mieli być apostołami Królestwa Bożego.
Królikowski wierzył w rewolucję, nie ewolucję. Nie podzielał romantycznej historiozofii widzącej w przeszłości zapowiedź przyszłości. Odrzucał przeszłość, chciał radykalnej zmiany. Obecny świat uznawał za szatański. Świat opisywał w kategoriach manichejskich i jako czarno-biały. Odrzucał tradycję, dogmaty, hierarchię. Krytykował kościół katolicki, który uzurpował sobie prawo do specjalnego mandatu w odkrywaniu prawdy, był martwy duchowo i zaprzedany pieniądzom i władzy.
Uważał, że istnieje tylko jedna, dana przez Boga prawda, której ludzie mają szukać. Można ją znaleźć tylko w wyniku ciężkiej pracy duchowej, po wyzbyciu się pokus i swojego „ja” oraz połączeniu w miłości z innymi ludźmi. Prawda leży na dnie duszy, w sumieniu, nie należy więc iść za fałszywymi prorokami i mesjaszami. Królikowski opowiadał się za wolnością i autonomią jednostki. Paradoksalnie jednak prawda wewnętrzna miała być zgodna z prawdą innych ludzi, wyrażać się w zgodzie powszechnej, gdyż jest tylko jedna, boska, a nie jednostkowa.
Człowiek nie jest bowiem samowystarczalny, potrzebuje wspólnoty, powinien żyć w kolektywie i dla niego pracować. Zbratnienie ludzi, stworzenie idealnej, pełnej miłości, egalitarnej wspólnoty Chrystusowej było drogą do nowego świata. Szczęście indywidualne zależy bowiem od szczęścia ludzkości, a najwyższą wolnością człowieka jest możliwość dawania szczęścia innym. Nie należy się wywyższać, być egoistycznym, wykorzystywać innych.
Królikowski wieszczył religijne motywowany komunizm. Krytykował własność prywatną i nawoływał do jej zniesienia, bowiem zawsze prowadzi do „wyzysku człowieka przez człowieka” i pogłębia dysproporcje majątkowe. Rozbija ludzi na dwa obozy, w konsekwencji nieposiadający lud ma wspólne interesy przeciwne interesom posiadaczy (arystokracji). W przyszłości ludzkość musi się zjednoczyć, nierówności zostać zniesione, a społeczeństwo oprzeć się na równym podziale dóbr. Musi więc stworzyć wielką Chrystusową wspólnotę, „Owczarnię”.
Królikowski projektował wspólnoty idealne. W jednym z pism opisał system dziesiątkowy zorganizowania ludzkości w 10 osobowe Rodziny, 100 osobowe Orszaki itd. Nad każdą z grup miał czuwać Sław i Mił, dzierżący władzę świecką i religijną. Armia miała być zorganizowana w ten sam sposób. Aparat władzy był więc bardzo rozbudowany i skomplikowany. Najwyższy w hierarchii Wszewład miał mieć władzę dyktatorską. Generalnie jednak Królikowski w swoich artykułach i dziełach nie zajmował się szczegółami zorganizowania przyszłego społeczeństwa.
Królikowski a Mickiewicz.
Adam Mickiewicz znał poglądy Królikowskiego. W prowadzonym z Bogdanem Jańskim, przyjacielem Królikowskiego, piśmie „Pielgrzym Polski” wydrukowali w 1833 roku jego "List Apostolski z Warszawy". Mickiewicz mówił o Królikowskim w prelekcjach paryskich w Collège de France w latach ‘40. Uznał go wtedy za człowieka głęboko religijnego, co było pochwałą, jednak skrytykował za to, że za bardzo zajmuje się immanencją, życiem na Ziemi, tu i teraz.
Mickiewicz w okresie prelekcji paryskich (1840–1844) i Królikowski byli modelowymi mesjanistami – wierzyli w rychłą wielką zmianę przyniesioną przez wybrany lud, wynikającą z religijnych przesłanek, poprzedzoną cierpieniem. Obaj wieszczyli zwycięstwo wartości ewangelicznych na Ziemi i tworzyli programy polityczne. Obaj oczekiwali na rewolucję, przełom. Krytykowali doktrynerstwo, martwotę duchową kościoła katolickiego, żywą wiarę i działanie przedkładali nad martwą literę. Wierzyli, że istnieje jedyna prawda, którą odkryć można w wyniku pracy duchowej. Należeli do męskich wspólnot (bractw) i współtworzyli je. Inspirowali ich tak samo saintsimoniści, francuscy rewolucjoniści i mistycy rosyjscy. Mickiewicz i Królikowski uważali, że prawdę odnajdą ludzie, którzy wykonali duchową pracę i się udoskonalili, nadawali też wyjątkowe miejsce całym narodom – Słowianom, a szczególnie Polakom, Mickiewicz dodawał do tego w późniejszym okresie Francuzów.
Były jednak między nimi też znaczące różnice. Królikowski widział świat biało-czarnym, Mickiewicz dostrzegał odcienie szarości, jego światopogląd w przeciwieństwie do światopoglądu Królikowskiego ewoluował i był głębszy, zajmował się większą ilością dziedzin, w tym filozofią czy literaturą. Mickiewicz nie projektował przyszłego społeczeństwa, wyrażał się o nim bardzo ogólnie, a Królikowski czynił próby jego szczegółowego opisu (system dziesiątkowy) i wyraźnie opowiadał się za komunizmem, chciał go tu i teraz. Mickiewicz uważał, że prawdę można uzyskać w wyniku boskiego natchnienia, a Królikowski szukał jej w sumieniu. W związku z tym jeden wierzył w proroków (np. w Towiańskiego), a drugi ich krytykował, nazywając „fałszywymi”. Później jednak Królikowski uznał Korobowa za „apostoła”. Królikowski odrzucał romantyczną historiozofię, Mickiewicz ją akceptował, widząc w przeszłości zaród przyszłości.

</doc>
<doc id="1784670" url="https://pl.wikipedia.org/wiki?curid=1784670" title="Amasya (prowincja)">
Amasya (prowincja)

Amasya – prowincja Turcji, leżąca nad rzeką Yeşil. Prowincja zajmuje 5520 km², w 2021 roku zamieszkuje ją 335 331 osób.
Stolicą prowincji jest Amasya, antyczna "Amaseja" wspomniana w dokumentach powstałych za czasów panowania Aleksandra Wielkiego, miejsce urodzin geografa i historyka Strabona. Za czasów istnienia Imperium Osmańskiego miasto było dobrze znane z powodu istnienia tam medresy.
Geografia.
Amasya jest rolniczą prowincją znaną z produkcji wyrobów tytoniowych, brzoskwini, wiśni i ketmii piżmowej
Dystrykty.
Prowincja Amasya jest podzielona na 7 dystryktów

</doc>
<doc id="1784673" url="https://pl.wikipedia.org/wiki?curid=1784673" title="Kapucynka czarno-biała">
Kapucynka czarno-biała

Kapucynka czarno-biała, kapucynka właściwa ("Cebus capucinus") – gatunek ssaka naczelnego z podrodziny kapucynek (Cebinae) w obrębie rodziny płaksowatych (Cebidae) występujący na terenie Ameryki Środkowej i Południowej. 
Zasięg występowania.
Kapucynka czarno-biała występuje w zależności od:
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Simia capucina". Jako miejsce typowe odłowu holotypu Linneusz wskazał Brazylię (), ograniczone do północnej Kolumbii. 
Taksony pośrednie między "C. capucinus" i "C. albifrons" występują w środkowej dolinie San Jorge, w dolnym biegu rzeki Cauca, w Kolumbii. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) 33–45 cm, długość ogona 35–55 cm; masa ciała samic 1,5–3 kg, samców 3–4 kg. Twarz naga w kolorze cielistym pokryta jest gęstym włosiem. Sierść po bokach głowy oraz w okolicach szyi i ramion w kolorze białym, w pozostałej części futro w kolorze brunatnoczarnym do czarnego. Ogon słabochwytny, w końcowym odcinku najczęściej zwinięty.
Ekologia.
Żyje w lasach przebywając w górnych partiach drzew wśród swoich towarzyszy liczących do 40 osobników. Na pokarm składają się: liście i pąki, owady, jaja ptaków jak i młode ptaki. Niekiedy pożywia się drobnymi ssakami. Ciąża trwa ok. 6 miesięcy, młode (najczęściej jedno) od razu przyczepia się matce do futra. Dożywa około 30 lat.

</doc>
<doc id="1784675" url="https://pl.wikipedia.org/wiki?curid=1784675" title="Kapucynka właściwa">
Kapucynka właściwa



</doc>
<doc id="1784676" url="https://pl.wikipedia.org/wiki?curid=1784676" title="Cebus capucinus">
Cebus capucinus



</doc>
<doc id="1784678" url="https://pl.wikipedia.org/wiki?curid=1784678" title="Octodontidae">
Octodontidae



</doc>
<doc id="1784681" url="https://pl.wikipedia.org/wiki?curid=1784681" title="TV Movie">
TV Movie

TV Movie – tygodnik o tematyce telewizyjnej, wydawany w Polsce w latach 1998–1999 przez wydawnictwo Bauer. W 1999 roku według oświadczenia czasopismo zostało zlikwidowane na skutek małej liczby wydawanych egzemplarzy. Tym samym został wchłonięty do Tele Tygodnia. Była to pierwsza gazeta z programem telewizyjnym robiona na niemieckiej licencji. Gazeta kosztowała 1,60 zł.
Zawartość.
Czasopismo publikowało program aż 70 stacji telewizyjnych (była to wówczas druga gazeta pod względem liczby stacji, więcej miało tylko To i Owo) w danym tygodniu, którego kolorystyka poszczególnych dni tygodnia była oznaczana już na okładce gazety. Program w niej był emitowany od soboty do piątku (jak w innej gazecie wydawnictwa Bauer „To &amp; Owo”), a nie jak w innych gazetach od piątku do czwartku. Na osobnej stronie były umieszczane programy kilku stacji platformy cyfrowej Wizji TV.
Oprócz ramówek poszczególnych stacji w tygodniku znaleźć można było informacje na temat poszczególnych programów w nich emitowanych (przykładowo w wydaniu z pierwszego tygodnia października było ich 450). Informacje te umieszczane były nie przed, a po ramówkach stacji telewizyjnych. Podzielone na poszczególne kategorie takie jak Film (filmy emitowane na antenie zagranicznych stacji były w osobnej rubryce na następnej stronie), Seriale, Kultura/Rozrywka, Przyroda/Podróże, Sport czy również pozycje przeznaczone dla dzieci i młodzieży. W gazecie były umieszczane recenzje filmów zarówno tych kinowych, na video, jak i telewizyjnych. Na jednej ze stron były nawet wymienione informacje o pozycjach w stacjach telewizyjnych, które były w następnym tygodniu od wydania gazety. Poza tym w gazecie można było znaleźć informacje z życia gwiazd, a także wywiady z nimi, czy też ich życiorysy. Gazeta publikowała też krzyżówki i informacje z zakresu telewizji i multimediów oraz muzyki, a także wykaz Video Programming System. To wszystko mieściło się na 100 stronach. Gazeta była drukowana na wysokiej jakości papierze a okładka gazety była robiona na lakierowanym papierze.

</doc>
<doc id="1784682" url="https://pl.wikipedia.org/wiki?curid=1784682" title="Koszatniczka zwyczajna">
Koszatniczka zwyczajna



</doc>
<doc id="1784683" url="https://pl.wikipedia.org/wiki?curid=1784683" title="Maserati Mistral">
Maserati Mistral

 Maserati Mistral – samochód sportowy klasy średniej produkowany przez włoską markę Maserati w latach 1964 - 1970.
Historia i opis modelu.
Dwudrzwiowe nadwozie typu coupé zaprojektował Pietro Frua. W modelu stosowano silniki R6 o pojemnościach: 3,5, 3,7 oraz 4,0 l. Moc przenoszona była na koła tylne poprzez 5-biegową manualną skrzynię biegów ZF. Samochód dostępny był także w wersji spyder. W 1966 roku przeprowadzono facelifting.
Dane techniczne.
"Źródło:"

</doc>
<doc id="1784685" url="https://pl.wikipedia.org/wiki?curid=1784685" title="Strzeleczki (przystanek kolejowy)">
Strzeleczki (przystanek kolejowy)

Strzeleczki – przystanek osobowy w miejscowości Strzeleczki, w województwie opolskim, w powiecie krapkowickim, w gminie Strzeleczki, w Polsce.

</doc>
<doc id="1784687" url="https://pl.wikipedia.org/wiki?curid=1784687" title="Kazimierz Romaszkan">
Kazimierz Romaszkan

Kazimierz Romaszkan (ur. 11 grudnia 1909 w Tyszkowcach, zm. 1 grudnia 1973 w Zabrzu) – ksiądz katolicki, birytualista, proboszcz ormiańskokatolickiej parafii personalnej w Gliwicach
Życiorys.
Pochodził z rodziny ormiańskiej. Był siostrzeńcem Dionizego Kajetanowicza.
Studiował w Papieskim Kolegium Ormiańskim i na Uniwersytecie Gregoriańskim w Rzymie. W 1935 roku przyjął święcenia kapłańskie z rąk arcybiskupa Sarkisa Der-Abrahamiana w obrządku ormiańskim.
Od 1936 roku pracował jako wikariusz przy ormiańskiej parafii archikatedralnej we Lwowie. Od 1937 był księdzem w parafii ormiańskiej w Stanisławowie, następnie ponownie wikariuszem we Lwowie i katechetą w szkole benedyktynek ormiańskich.
Od 1939 roku był notariuszem w kurii arcybiskupiej. W czasie II wojny światowej zajmował się udzielaniem pomocy Żydom fałszując metryki chrzcielne. Pełnił również obowiązki administratora w parafii ormiańskiej w Brzeżanach. W 1944 roku został kanonikiem honorowym kapituły katedralnej we Lwowie.
W 1945 roku został aresztowany przez władze radzieckie pod zarzutem kolaboracji i współpracy z Legionem Armeńskim. Zesłany do Norylska przebywał w łagrze. W 1955 roku powrócił na Ukrainę do pracy duszpasterskiej i przebywał w Kutach. W 1956 roku przyjechał do Polski i został księdzem obrządku łacińskiego. Od 1957 roku administrował parafiami rzymskokatolickimi w Marcinkowicach i Kotowicach.
W 1966 roku podjął się opieki nad diasporą ormiańską na Śląsku i został rektorem kościoła Trójcy Świętej w Gliwicach. W 1969 roku przeniósł się na stałe na Górny Śląsk. W 1971 roku został mianowany proboszczem ormiańskokatolickiej parafii personalnej w Gliwicach.
Pochowany został w Gliwicach na cmentarzu w Wójtowej Wsi. W 1994 roku został pośmiertnie zrehabilitowany przez władze Ukrainy.

</doc>
<doc id="1784688" url="https://pl.wikipedia.org/wiki?curid=1784688" title="Zielina (stacja kolejowa)">
Zielina (stacja kolejowa)

Zielina – stacja kolejowa w miejscowości Kujawy, w województwie opolskim, w powiecie krapkowickim, w gminie Strzeleczki, w Polsce.

</doc>
<doc id="1784689" url="https://pl.wikipedia.org/wiki?curid=1784689" title="Karwianka">
Karwianka



</doc>
<doc id="1784690" url="https://pl.wikipedia.org/wiki?curid=1784690" title="Gwiazda zmienna typu Delta Scuti">
Gwiazda zmienna typu Delta Scuti



</doc>
<doc id="1784691" url="https://pl.wikipedia.org/wiki?curid=1784691" title="Maria Eljasz">
Maria Eljasz

Maria Eljasz (ur. 1850 lub 1860, zm. 1938) – malarka i hafciarka. 
Życiorys.
Była córką malarza Wojciecha Eljasza-Radzikowskiego (1814-1904) i siostrą malarza Walerego Eljasza-Radzikowskiego (1840-1905). Tworzyła wizerunki kwiatów, krajobrazów, ilustrowała książki, malowała również na porcelanie. Wykładała sztukę stosowaną na Wyższych Kursach dla Kobiet im. Adriana Baranieckiego. Stale współpracowała z Muzeum Etnograficznym w Krakowie, ilustrowała również publikacje jego dyrektora, Seweryna Udzieli. Malowała parzenice podhalańskie reprodukowane w pracy Tadeusza Seweryna "Parzenice góralskie" (1930); ilustrowała też inne prace etnograficzne tegoż autora.

</doc>
<doc id="1784692" url="https://pl.wikipedia.org/wiki?curid=1784692" title="Gamma2 Caeli">
Gamma2 Caeli

Gamma2 Caeli ("γ² Cae") – gwiazda podwójna w gwiazdozbiorze Rylca. Oddalona jest o około 321 lat świetlnych od Słońca.
Charakterystyka.
Główny składnik, Gamma2 Caeli A, to biało-żółty olbrzym należący do typu widmowego F (wcześniej był klasyfikowany jako podolbrzym lub nawet lub karzeł). Ma on obserwowaną wielkość gwiazdową równą 6,35. Jest to także gwiazda zmienna typu Delta Scuti, jej jasność zmienia się w przedziale od +6,28 do +6,39m w przeciągu 3,25 doby. Druga gwiazda, Gamma2 Caeli B, ma jasność obserwowaną równą 9,65m i oddalona jest o 1 sekundę kątową od głównej gwiazdy.

</doc>
<doc id="1784694" url="https://pl.wikipedia.org/wiki?curid=1784694" title="Moszna (przystanek kolejowy)">
Moszna (przystanek kolejowy)

Moszna – przystanek osobowy w miejscowości Moszna, w województwie opolskim, w powiecie krapkowickim, w gminie Strzeleczki, w Polsce.
W 1895 zawiązana została spółka Kolej Prudnicko-Gogolińska z siedzibą w Prudniku, której celem stała się budowa drugorzędnej, normalnotorowej linii lokalnej z Prudnika do Gogolina, m.in. przez Mosznę. Linia została oddana do użytku w 1896. W Mosznej wzniesiono parterowy ceglany budynek kasy biletowej z poczekalnią.

</doc>
<doc id="1784695" url="https://pl.wikipedia.org/wiki?curid=1784695" title="Jud">
Jud



</doc>
<doc id="1784696" url="https://pl.wikipedia.org/wiki?curid=1784696" title="Maserati 3500 GT">
Maserati 3500 GT

Maserati 3500 GT – samochód sportowy klasy wyższej produkowany przez włoską markę Maserati w latach 1957–1964.
Historia i opis modelu.
Dostępny jako 2-drzwiowe coupé oraz spider. Następca modelu A6. Do napędu użyto silnika R6 o pojemności 3,5 litra generującego moc 270 KM. Przenoszona była ona poprzez 5-biegową manualną skrzynię biegów ZF na koła tylne. Następcą został model Sebring.
Dane techniczne.
"Źródło:"

</doc>
<doc id="1784699" url="https://pl.wikipedia.org/wiki?curid=1784699" title="Muzeum Starożytnego Hutnictwa Mazowieckiego w Pruszkowie">
Muzeum Starożytnego Hutnictwa Mazowieckiego w Pruszkowie

Muzeum Starożytnego Hutnictwa Mazowieckiego im. Stefana Woydy – placówka utworzona 1 czerwca 1975 roku w Pruszkowie.
Założycielem i wieloletnim dyrektorem był mgr Stefan Woyda. Po jego śmierci stanowisko objęła mgr Dorota Słowińska. Główna działalność muzeum archeologicznego skupia się wokół Mazowieckiego Centrum Metalurgicznego, drugiego co do wielkości centrum hutniczego w "barbarzyńskiej" Europie.
Historia.
W trakcie prowadzonych w latach 1968-1975 r. prac archeologicznych, pod kierunkiem ówczesnego Wojewódzkiego Konserwatora Zabytków Stefana Woydy, dokonano jednego z najbardziej znaczących odkryć w historii powojennej archeologii. Z badań wynika, że w okresie kultury przeworskiej na Równinie Łowicko-Błońskiej istniał jeden z najważniejszych ośrodków metalurgicznych w Europie. Odkrycie to stało się impulsem do utworzenia placówki muzealnej skupiającej się na gromadzeniu materiałów z wykopalisk, prowadzeniu prac badawczych oraz popularyzacji. Muzeum Starożytnego Hutnictwa Mazowieckiego zostało powołane 1 czerwca 1975 roku w Pruszkowie.
Siedziba.
Na siedzibę muzeum przeznaczono zrujnowaną oficynę dworską pałacu Potulickich w Pruszkowie. Po trwającej 12 lat renowacji, prowadzonej przy współudziale warszawskiego oddziału Pracowni Konserwacji Zabytków, działalność placówki w odnowionym budynku zainaugurował wykład prof. Henryka Samsonowicza pt. "Mazowsze, nasza mała ojczyzna. O pożytkach płynących z historycznych badań regionalnych".
Obecna bryła budynku składa się z dziewiętnastowiecznych części: północnej – mieszkalnej oraz południowej – oranżerii, połączonych na początku XX wieku częścią środkową. Klasycystyczna oficyna dworska jest częścią większego założenia pałacowo-parkowego, noszącego swą nazwę od nazwiska ostatnich właścicieli. Całość uzupełnia stylowy ogród.
Działalność.
Wystawa stała: "Przedświt. Mazowieckie Centrum Metalurgiczne z przełomu er".
Wystawa ma na celu przybliżenie i popularyzację wiedzy na temat istniejącego na przełomie er Mazowieckiego Centrum Metalurgicznego, jednego z najważniejszych odkryć w powojennej archeologii polskiej. Dzięki zastosowaniu nowoczesnych rozwiązań scenograficznych i środków multimedialnych, przenosi odwiedzających w świat pogranicza Imperium Rzymskiego i "Barbaricum" oraz do położonych na północ terenów objętych panowaniem Lugiów i Wandalów. Prezentowane są liczne rekonstrukcje przedmiotów codziennego użytku, broni, narzędzi, ozdób wykonanych z poroża, żelaza, szkła i drewna. Ponadto na potrzeby wystawy wykonano pełne, wierne źródłom archeologicznym uzbrojenie i ubranie legionistów rzymskich oraz strój zamożnego obywatela. Dla dzieci przewidziano kącik edukacyjny i aplikację multimedialną.
Lekcje, warsztaty, prelekcje.
W skład działań popularyzatorsko-dydaktycznych placówki wchodzą lekcje muzealne, przeznaczone dla dzieci, młodzieży i dorosłych. W trakcie spotkań uczestnicy maja możliwość zapoznania się ze standardowymi i multimedialnymi pomocami dydaktycznymi przedstawiającymi pradzieje Mazowsza, historię Pruszkowa oraz oryginalnymi zabytkami archeologicznymi i ich replikami. Na zajęciach warsztatowych słuchacze mają możliwość wzięcia aktywnego udziału w poznawaniu starych technik: tkackich, kucia żelaza, rozcierania ziaren, lepienia naczyń z gliny, pieczenia podpłomyków i innych. Zajęcia edukacyjne mają formę wykładów popularnonaukowych, pogadanek, dyskusji, warsztatów, doświadczeń, pokazów czy też dramy. Od początku swojego istnienia muzeum organizuje prelekcje popularnonaukowe skupione wokół zagadnień archeologicznych i historycznych. 
Biblioteka.
Muzeum udostępnia zainteresowanym czytelnię naukową. Księgozbiór składa się z ponad 5000 woluminów, głównie o tematyce z zakresu archeologii oraz historii i sztuki. Materiały naukowe uzupełniają książki i czasopisma o różnorodnej tematyce, a także liczne pozycje encyklopedyczne i słowniki.
Czytelnia Muzeum czynna jest od poniedziałku do piątku w godz. 9:00-15:00.
Koncerty.
W oranżerii muzeum odbywają się cykliczne koncerty kameralne, na które zapraszani są wybitni polscy muzycy i aktorzy. 

</doc>
<doc id="1784700" url="https://pl.wikipedia.org/wiki?curid=1784700" title="Łącznik (stacja kolejowa)">
Łącznik (stacja kolejowa)

Łącznik – stacja kolejowa w miejscowości Dębina, w województwie opolskim, w powiecie prudnickim, w gminie Biała, w Polsce.

</doc>
<doc id="1784702" url="https://pl.wikipedia.org/wiki?curid=1784702" title="Edwarda Orłowska">
Edwarda Orłowska

Edwarda Orłowska, właśc. "Estera Mirer", ps. "Małanka" (ur. 24 sierpnia 1906 w Witebsku zm. 23 września 1977 w Warszawie) – polska działaczka komunistyczna, posłanka do Krajowej Rady Narodowej (1945–1947), na Sejm Ustawodawczy (1947–1952) i na Sejm PRL I kadencji (1952–1956).
Życiorys.
Urodziła się w rodzinie pochodzenia żydowskiego. Córka Henryka (Honona), przedstawiciela handlowego firmy papierniczej, oraz Rebeki. Okres I wojny światowej spędziła w Smoleńsku, gdzie została ewakuowana wraz z rodzicami. Po powrocie do Białegostoku w 1919 podjęła naukę w gimnazjum Zeligmana. Już od najmłodszych lat wraz z bratem Sanią (zm. 1920 w Mińsku) zaangażowała się w działalność komunistyczną (m.in. podczas sowieckiej okupacji miasta w 1920), za co była wielokrotnie zatrzymywana i aresztowana. Po aresztowaniu w 1923 wyrzucona z gimnazjum, naukę kontynuowała na własną rękę. Działała w Związku Młodzieży Komunistycznej, a od 1924 w jego regionalnej sekcji: ZMK Zachodniej Białorusi (później: Komunistyczny Związek Młodzieży Zachodniej Białorusi). Na przełomie lat 1929/1930 pełniła obowiązki I sekretarza komitetów okręgowych KPZB w Pińsku, Brześciu i Grodnie. W 1934 aresztowana i skazana na 5 lat więzienia (areszt i wyrok odbywała m.in. na Łukiszkach i „Stefance”), które opuściła w 1937. Po rozpoczęciu sowieckiej okupacji Podlasia w 1939 pracowała w fabryce włókienniczej nr 29 w Białymstoku (dawne zakłady Machaja) jako przewodnicząca Rady Zakładowej. Po ataku Niemiec na ZSRR 22 czerwca 1941 ewakuowana do Kazachskiej SRR, gdzie pełniła obowiązki sekretarza obwodowego Związku Patriotów Polskich.
Po utworzeniu PKWN sprowadzona samolotem do Polski i zatrudniona w Resorcie Administracji Publicznej PKWN. Była odpowiedzialna za organizację aparatu PPR na terenie województwa białostockiego. Stanęła na czele Komitetu Obwodowego (a później: Wojewódzkiego) PPR. Uczestniczyła w II Zjeździe PPR jako reprezentantka powiatu Sokółka. W latach 1946–1948 kierowała Wydziałem Kobiecym PPR, a po zjednoczeniu z PPS i powstaniu PZPR analogiczną komórką przy KC PZPR (do 1953). Od 1947 do 1953 była członkiem Rady Światowej Demokratycznej Federacji Kobiet. Działała także w TPPR, będąc sekretarzem jego zarządu głównego. Zasiadała w Centralnej Komisji Rewizyjnej PZPR.
W grudniu 1945 wyznaczona przez WRN w Białymstoku do Krajowej Rady Narodowej. W 1947 uzyskała mandat posłanki na Sejm Ustawodawczy z okręgu Ełk. W 1952 ponownie znalazła się w Sejmie (jako reprezentantka okręgu Łomża). Zasiadała w Komisji Gospodarki Komunalnej i Mieszkaniowej.
Była żoną Szymona Datnera. Jej pierwszy mąż, działacz komunistyczny Abram Orłowski, z którym miała syna Sergiusza (1941–1942), zginął podczas II wojny światowej. Jest pochowana na Cmentarzu Wojskowym na Powązkach (kwatera C35-2-13).
Odznaczona m.in. Orderem Sztandaru Pracy I i II klasy oraz Krzyżem Kawalerskim i Komandorskim Orderu Odrodzenia Polski.

</doc>
<doc id="1784703" url="https://pl.wikipedia.org/wiki?curid=1784703" title="Krobusz (przystanek kolejowy)">
Krobusz (przystanek kolejowy)

Krobusz – przystanek osobowy w miejscowości Krobusz, w województwie opolskim, w powiecie prudnickim, w gminie Biała, w Polsce.

</doc>
<doc id="1784704" url="https://pl.wikipedia.org/wiki?curid=1784704" title="Gaël Kakuta">
Gaël Kakuta

Gaёl Kakuta (ur. 21 czerwca 1991 w Lille) – francuski piłkarz występujący na pozycji pomocnika we francuskim klubie RC Lens oraz w reprezentacji Demokratycznej Republiki Konga.
Kariera klubowa.
Początkowo zawodnik US Lille-Moulins, w latach 1999–2007 gracz RC Lens. W 2007 roku został piłkarzem Chelsea, w której rozpoczął występy w drużynach juniorskich.
Na początku września 2009 jego transfer z Lens do londyńskiego zespołu został uznany za nieprawidłowy przez Międzynarodową Federację Piłkarską (FIFA), dlatego też Kakuta został zdyskwalifikowany na cztery miesiące oraz ukarany karą w wysokości 780 tysięcy euro. Dodatkowo Chelsea musiała zapłacić 130 tysięcy euro jako ekwiwalent za jego wyszkolenie i otrzymała zakaz rejestracji nowych piłkarzy do 2011 roku. 6 listopada 2009 roku Trybunał Arbitrażowy do spraw Sportu w Lozannie zawiesił tymczasowo karę nałożoną przez FIFA. Dwa tygodnie później Kakuta zadebiutował w Premier League w meczu z Wolverhampton Wanderers, zmieniając w 59. minucie Nicolasa Anelkę.
2 grudnia 2009 roku w meczu 1/4 finału Pucharu Ligi Angielskiej z Blackburn Rovers (3:3, k. 3:4) nie strzelił gola w serii rzutów karnych, co spowodowało, że do półfinału awansowali rywale. W sezonie 2009/2010 wraz z Chelsea zdobył mistrzostwo Anglii i puchar kraju. W pierwszej części kolejnych rozgrywek regularnie występował w meczach Ligi Mistrzów, natomiast w lidze pełnił funkcję rezerwowego. Spowodowało to, że pod koniec stycznia 2011 roku został wypożyczony do Fulham. Rozegrał w nim siedem spotkań, strzelił również swojego pierwszego gola w Premier League – 30 kwietnia zdobył bramkę w meczu z Sunderlandem.
W pierwszej części sezonu 2011/2012 wypożyczony był do Boltonu, w którym pełnił funkcję rezerwowego (rozegrał łącznie sześć meczów i zdobył bramkę w wygranym 2:0 pojedynku pucharu Anglii z Aston Villą). W styczniu 2012 roku również na zasadzie wypożyczenia przeszedł do Dijon FCO. We francuskim zespole szybko wywalczył miejsce w podstawowy składzie. W Ligue 1 rozegrał 14 meczów, w których strzelił cztery gole – zdobył m.in. bramkę z rzutu karnego w spotkaniu z Olympique Marsylia, zapewniając swojemu zespołowi zwycięstwo 2:1.
31 sierpnia 2012 roku został wypożyczony do SBV Vitesse na sezon 2012/2013 i 2013/2014.
W styczniu 2014 roku przeszedł na wypożyczenie do S.S. Lazio.
31 lipca 2014 został wypożyczony do Rayo Vallecano .
W lutym 2016 przeszedł do chińskiego Hebei China Fortune.
Kariera reprezentacyjna.
Kakuta regularnie występował w juniorskich reprezentacjach Francji. W 2008 roku wraz z kadrą do lat 17 uczestniczył w mistrzostwach Europy w Turcji – w półfinałowym meczu z gospodarzami turnieju (1:1, k. 4:3) strzelił gola w serii rzutów karnych, natomiast w przegranym 0:4 spotkaniu finałowym z Hiszpanią wystąpił przez pełne 80. minut.
W 2010 roku wraz z reprezentacją U-19 brał udział w mistrzostwach Europy. Był w nich podstawowym zawodnikiem, strzelił gole w meczu grupowym z Holandią (4:1) i półfinałowym z Chorwacją (2:1). W spotkaniu finałowym z Hiszpanią (2:1) wystąpił w podstawowym składzie, a w 85. minucie asystował przy decydującym o złotym medalu golu Alexandre Lacazette. Ponadto został wybrany najlepszym graczem mistrzostw. Rok później uczestniczył w mistrzostwach świata do lat 20 w Kolumbii – zagrał w siedmiu meczach, zaś Francuzi zajęli czwarte miejsce.

</doc>
<doc id="1784705" url="https://pl.wikipedia.org/wiki?curid=1784705" title="Mniotilta">
Mniotilta



</doc>
<doc id="1784706" url="https://pl.wikipedia.org/wiki?curid=1784706" title="Gael Kakuta">
Gael Kakuta



</doc>
<doc id="1784707" url="https://pl.wikipedia.org/wiki?curid=1784707" title="Park Narodowy Saskiej Szwajcarii">
Park Narodowy Saskiej Szwajcarii

Park Narodowy Saskiej Szwajcarii (niem. "Nationalpark Sächsische Schweiz") - znajduje się w południowo-wschodniej części Niemiec w Górach Połabskich w powiecie Sächsische Schweiz-Osterzgebirge, od wschodu graniczy z Parkiem Narodowym Czeska Szwajcaria w Czechach. Park został utworzony 12 września 1990. Całkowita powierzchnia parku wynosi 93 500 ha. Najwyższe szczyty to Großer Zschirnstein (562 m) i Großer Winterberg (552 m). 
W Parku jest 400 km oznakowanych szlaków turystycznych, 50 km szlaków rowerowych i wiele wychodni skalnych udostępnionych do klasycznej wspinaczki, a także via ferraty. 

</doc>
<doc id="1784708" url="https://pl.wikipedia.org/wiki?curid=1784708" title="Laurent Capet">
Laurent Capet

Laurent Capet (ur. 5 maja 1972 w Dieppe) – były francuski siatkarz, reprezentant kraju. W drużynie narodowej w latach 1993 – 2004 rozegrał 300 meczów.

</doc>
<doc id="1784709" url="https://pl.wikipedia.org/wiki?curid=1784709" title="Powalicka Struga">
Powalicka Struga

Powalicka Struga – potok, lewobrzeżny dopływ Czernicy.
Potok płynie w woj. zachodniopomorskim, w powiecie świdwińskim. Jego źródła znajdują się na północ od Łąk Słowieńskich, na pograniczu na Równiny Gryfickiej i Równiny Nowogardzkiej. Potok płynie północ, gdzie wpada do Czernicy od lewego brzegu we wschodniej części wsi Powalice. 
Nazwę "Powalicka Struga" wprowadzono w 1949 roku, zastępując poprzednią niemiecką nazwę "Seegraben".

</doc>
<doc id="1784710" url="https://pl.wikipedia.org/wiki?curid=1784710" title="Jadwiga Zubrycka">
Jadwiga Zubrycka

Jadwiga Zubrycka (ur. 6 grudnia 1909 w Białymstoku, zm. 6 lutego 1992) – polska robotnica i aktywistka komunistyczna, przewodnicząca prezydium Miejskiej Rady Narodowej w Białegostoku, posłanka na Sejm PRL I kadencji (1952–1956). 
Życiorys.
W młodości zatrudniona w fabryce Szapiro-Jagłoń (1932–1939), w której prowadziła działalność związkową. Jej mąż był zaangażowany w działalność w Komunistycznej Partii Zachodniej Białorusi (aresztowany w 1936, w czasie II wojny światowej zabity przez Niemców). W czasie okupacji radzieckiej była członkiem Komitetu Fabrycznego w fabryce włókienniczej oraz delegatką do Gorsowietu. W latach 1942–1945 zatrudniona jako szwaczka. W 1946 wzięła udział w wycieczce do Związku Radzieckiego jako przedstawicielka białostockich włókniarek, po czym awansowała na dyrektora fabryki włókienniczej nr 1. W 1949 objęła obowiązki przewodniczącej prezydium Miejskiej Rady Narodowej Białegostoku. W 1952 delegowana do Sejmu I kadencji w wyborach z 26 października 1952 jako przedstawicielka okręgu Białystok. Zasiadała w Komisji Gospodarki Komunalnej i Mieszkaniowej, była również członkiem Rady Seniorów. Pełniła funkcję sekretarza wojewódzkiego zarządu Towarzystwa Przyjaźni Polsko-Radzieckiej.
Odznaczona Złotym (1954) i Srebrnym (1948) Krzyżem Zasługi.
Pochowana została na Cmentarzu Miejskim w Białymstoku, ul. Wysockiego 63 (sektor 128, rząd 5).

</doc>
<doc id="1784711" url="https://pl.wikipedia.org/wiki?curid=1784711" title="Adrian Pukanycz">
Adrian Pukanycz

Adrian Mykołajowycz Pukanycz, ukr. Адріан Миколайович Пуканич (ur. 22 czerwca 1983 w Wynohradiwie) – ukraiński piłkarz, grający na pozycji pomocnika, reprezentant Ukrainy.
Kariera piłkarska.
Kariera klubowa.
Wychowanek Akademii Piłkarskiej Szachtar Donieck. W 2000 rozpoczął karierę piłkarską w drugiej drużynie Szachtara. W sezonie 2001/02 został wypożyczony do Polissia Żytomierz. 26 października 2002 debiutował w podstawowym składzie Szachtara w wygranym 2:0 meczu z Czornomorcem. Jednak nie potrafił przebić się do podstawowej jedenastki i był wypożyczony najpierw do Illicziwca Mariupol, a potem do Worskły Połtawa. Latem 2009 przeszedł do Illicziwca Mariupol. 30 sierpnia 2013 przeszedł do Howerły Użhorod, w którym występował do końca roku. W styczniu powrócił do Illicziwca Mariupol, ale wkrótce 10 lutego 2014 klub zrezygnował z usług piłkarza. W lutym 2011 podpisał kontrakt z gruzińskim klubem Szukura Kobuleti.
Kariera reprezentacyjna.
Występował w młodzieżowej reprezentacji Ukrainy. Uczestniczył w turnieju finałowym w Portugalii w 2006.
11 czerwca 2003 zadebiutował w narodowej reprezentacji Ukrainy w przegranym 0:1 meczu kwalifikacyjnym do Euro-2004 z Grecją. Łącznie rozegrał 2 gry i strzelił 1 gola.

</doc>
<doc id="1784712" url="https://pl.wikipedia.org/wiki?curid=1784712" title="Józefówek (przystanek kolejowy)">
Józefówek (przystanek kolejowy)

Józefówek – nieczynny przystanek osobowy w miejscowości Dobroszewice, w województwie opolskim, w powiecie prudnickim, w gminie Biała, w Polsce.

</doc>
<doc id="1784718" url="https://pl.wikipedia.org/wiki?curid=1784718" title="Mistrzostwa Świata Kobiet w Curlingu 1987">
Mistrzostwa Świata Kobiet w Curlingu 1987

Mistrzostwa Świata Kobiet w Curlingu 1987 odbyły się między 22 a 28 marca 1987 w amerykańskim Chicago, na lodowisku Lake Forest College.
Tytuł mistrzyń świata obroniły Kanadyjki (Pat Sanders) pokonując w finale Niemki (Andrea Schöpp) 14:2. W małym finale Szwajcarki (Marianne Flotron) pokonały 7:4 Norweżki (Anne Jøtun Bakke).

</doc>
<doc id="1784720" url="https://pl.wikipedia.org/wiki?curid=1784720" title="Lubrza (stacja kolejowa)">
Lubrza (stacja kolejowa)

Lubrza – nieczynna stacja kolejowa w miejscowości Lubrza, w województwie opolskim, w powiecie prudnickim, w gminie Lubrza, w Polsce.
Nieczynna stacja kolejowa leżąca na linii kolejowej nr 306 łączącej Gogolin z Prudnikiem. Linia kolejowa i stacja została doprowadzona do Lubrzy w październiku 1896 roku.

</doc>
<doc id="1784722" url="https://pl.wikipedia.org/wiki?curid=1784722" title="Renata Niedbał-Witta">
Renata Niedbał-Witta

Renata Niedbał-Witta, pseud. art. Mona Lisa – polska piosenkarka, z wykształcenia prawnik.
Przebieg kariery.
Rozpoczęła swą karierę artystyczną jako solistka orkiestry radiowej pod dyr. Jerzego Miliana w Katowicach. Pod pseudonimem Mona Lisa zadebiutowała piosenką "Słoneczna Jamajka" w 1993 roku. Wystąpiła na Krajowym Festiwalu Piosenki Polskiej w Opolu i Międzynarodowym Festiwalu Piosenki w Sopocie. Pod pseudonimem "Mona Lisa" nagrała 17 płyt CD, kilkanaście kaset i kilkadziesiąt teledysków. Obecnie jest członkiem ZAIKs-u jako autor tekstów. Na swym koncie ma ponad 200 tekstów piosenek. Jej największe przeboje to: "Miłość nie jest na jedną noc", "Mexico", "Maria Teresa", "Rendez-vous", "Dwa serca", "Weronika" czy "Na swej drodze anioła zawsze mam". W 2013 roku piosenkarka obchodziła 20-lecie pracy artystycznej. Obecnie Mona Lisa występuje wraz ze swoim zespołem w Polsce i za granicą. 

</doc>
<doc id="1784723" url="https://pl.wikipedia.org/wiki?curid=1784723" title="Luc Marquet">
Luc Marquet

Luc Marquet (ur. 15 kwietnia 1970 w Lyonie) – francuski siatkarz, reprezentant kraju. W drużynie narodowej w latach 1990–2003 rozegrał 325 meczów.

</doc>
<doc id="1784724" url="https://pl.wikipedia.org/wiki?curid=1784724" title="Mistrzostwa Polski Strongman w Parach 2009">
Mistrzostwa Polski Strongman w Parach 2009

Mistrzostwa Polski Strongman w Parach 2009 – drużynowe zawody polskich siłaczy, rozgrywane w zespołach złożonych z dwóch zawodników.
Data: 12 września 2009 r.
Miejsce: Krotoszyn 
WYNIKI ZAWODÓW:

</doc>
<doc id="1784725" url="https://pl.wikipedia.org/wiki?curid=1784725" title="Wieżowce Trójmiasta">
Wieżowce Trójmiasta



</doc>
<doc id="1784727" url="https://pl.wikipedia.org/wiki?curid=1784727" title="Until June">
Until June

Until June (w oryginale: Juune) – zespół rockowy, pochodzący z Hollywood. Znani są przede wszystkim z hitu "What I’ve done", który został wykorzystany w trzecim sezonie Chirurgów. Ich drugim przebojem jest "Sleepless". Udało mu się osiągnąć 1. miejsce w Grecji w maju 2008 oraz 4. w Norwegii w czerwcu 2008.
Dyskografia.
Albumy studyjne
EP
Jako Juune:
Historia zespołu.
Dan, Daniel i Josh podpisali umowę z Sony/BMG w maju 2005 roku, tuż przed przekroczeniem ostatecznego terminu jaki sobie wyznaczyli – przed czerwcem (ang. "until June").
Po tym jak w kwietniu 2007 roku wypuścili swój pierwszy album "Until June", objechali świat w trasie koncertowej i obserwowali jak hit "Sleepless" zdobywał listy przebojów w Norwegii, Finlandii, Tajlandii i Filipinach i utrzymywał się na pierwszym miejscu w Grecji przez 19 tygodni. Until June wystąpili w popularnym serialu telewizyjnym telewizji NBC Prywatna praktyka oraz w trzecim sezonie Chirurgów.
Ich druga płyta "Sound of defeat" została wydana w 2009 roku.

</doc>
<doc id="1784728" url="https://pl.wikipedia.org/wiki?curid=1784728" title="Anagnoryzm">
Anagnoryzm

Anagnoryzm (gr. "anagnōrismós") – motyw występujący w literaturze i dramacie antycznym polegający na nagłym rozpoznaniu przez bohatera kogoś bliskiego w nieznanej osobie, ujawnienia pokrewieństwa między działającymi osobami Najczęściej jest to rozwiązanie konfliktu i rozwikłanie intrygi poprzez ujawnienie pokrewieństwa pomiędzy danymi osobami. Przykładem może być rozpoznanie Orestesa przez Elektrę w sztuce Ajschylosa "Ofiarnice" w trylogii "Orestea" lub rozpoznanie przez Telemacha swego ojca Odyseusza w Odysei lub w "Skąpcu" zidentyfikowanie przez Anzelma w Mariannie i Walerym własnych dzieci. W późniejszym okresie motyw ten stał się popularny w sztuce filmowej.

</doc>
<doc id="1784729" url="https://pl.wikipedia.org/wiki?curid=1784729" title="Stanisław Chlebda">
Stanisław Chlebda

Stanisław Chlebda (ur. 14 kwietnia 1909 w Byszycach, zm. 28 lipca 1971 w Opolu) – polski nauczyciel i działacz społeczny, poseł na Sejm PRL I i III kadencji. 
Życiorys.
Urodził się w Byszycach w rodzinie chłopskiej jako syn Jana i Wiktorii. Kształcił się w Gimnazjum Humanistycznym w Wieliczce. Uzyskał niepełne wykształcenie pedagogiczne na Państwowym Pedagogium w Krakowie, po czym do wybuchu II wojny światowej pracował jako nauczyciel w Zagłębiu Dąbrowskim. Działał w Związku Harcerstwa Polskiego i Związku Nauczycielstwa Polskiego. W czasie II wojny światowej więziony na terenie obozów w Brunszwiku i Woldenburgu. Po zakończeniu okupacji niemieckiej organizował oddział ZNP w Myszkowie. W 1945 przeniósł się na Śląsk Opolski i objął kierownictwo nad szkołą w Jarnołtówku, a od 1956 w Głuchołazach. Działał w Towarzystwie Przyjaciół Dzieci i ZNP. 
W 1947 wstąpił do Stronnictwa Demokratycznego. Od 1951 był członkiem Wojewódzkiego Komitetu SD w Opolu, gdzie w 1958 objął funkcję sekretarza. W tym samym roku został zastępcą członka Centralnego Komitetu SD, a w 1961 członkiem Rady Naczelnej partii. Był wieloletnim radnym Gminnej, Powiatowej i Wojewódzkiej Rady Narodowej (PRN – w Głuchołazach, WRN – w Opolu). W 1952 został posłem na Sejm PRL z okręgu Prudnik. Zasiadał w Komisji Oświaty, Nauki i Kultury. W 1961 ponownie znalazł się w Sejmie, jako przedstawiciel okręgu Nysa. Był członkiem Komisji Oświaty i Nauki. 
Odznaczony m.in. Srebrnym i Złotym Krzyżem Zasługi, Krzyżem Kawalerskim Orderu Odrodzenia Polski, Krzyżem Walecznych, Medalem Zwycięstwa i Wolności 1945, Medalem 10-lecia Polski Ludowej (1955), a także Złotą Odznaką ZNP.
Zmarł nagle 28 lipca 1971 w Opolu. 31 lipca został pochowany na cmentarzu komunalnym w Opolu-Półwsi. Z ramienia SD uczestniczyli w pogrzebie członek CK Andrzej Benesz, a także przewodniczący WK SD w Opolu Teofil Polak. 

</doc>
<doc id="1784732" url="https://pl.wikipedia.org/wiki?curid=1784732" title="Barania Grań">
Barania Grań

Barania Grań (słow. "hrebeň Baraních veží") – krótka, boczna grań odchodząca ku północy od Niżniego Baraniego Zwornika ("Nižná Barania strážnica", ok. 2480 m n.p.m.) w słowackich Tatrach Wysokich. Oddziela ona od siebie górne kotły Doliny Czarnej Jaworowej ("Čierna Javorová dolina") – Śnieżny Bańdzioch ("kotlinka pod Snehovým") na zachodzie od Baraniego Bańdziocha ("Barania dolinka") na wschodzie.
W Baraniej Grani wyróżnia się (w kolejności od góry): Baranie Turnie ("Baranie veže"), Baranie Zęby ("Baranie zuby") i Baranią Kopę ("Barania kopa"). Szczegółowy wykaz wszystkich nazwanych obiektów w tej grani jest następujący (w kolejności od Niżniego Baraniego Zwornika):
Sumaryczna liczba wszystkich wzniesień w Baraniej Grani jest w rzeczywistości nieco większa, niż wydawałoby się to z liczby nazwanych formacji wypukłych (7). Wynika to z faktu, że niektóre nazwane turnie mają po kilka wierzchołków.
Po raz pierwszy granią przeszli (z obejściami niektórych turni) Zygmunt Klemensiewicz, Jerzy Maślanka i Rudolf Nałęcki 24 sierpnia 1923 roku. Droga ta jest nieco trudna (I w skali tatrzańskiej).
W okolice Baraniej Grani nie prowadzą żadne szlaki turystyczne, rejon ten jest również nieudostępniony dla taternictwa.

</doc>
<doc id="1784733" url="https://pl.wikipedia.org/wiki?curid=1784733" title="Cerkiew Cudownego Zbawiciela w Rogawce">
Cerkiew Cudownego Zbawiciela w Rogawce

Cerkiew Cudownego Zbawiciela – prawosławna cerkiew parafialna w Rogawce. Należy do dekanatu Siemiatycze diecezji warszawsko-bielskiej Polskiego Autokefalicznego Kościoła Prawosławnego.
Świątynia została wzniesiona w latach 50. XIX w. z inicjatywy Szymona Szuma, mieszkańca Rogawki, na miejscu starszej cerkwi istniejącej co najmniej od 1646. Od momentu poświęcenia jest niemal nieprzerwanie czynna (z przerwą w okresie bieżeństwa od 1915 do 1918). Do 1996 była jednym z filialnych obiektów sakralnych parafii Świętych Piotra i Pawła w Siemiatyczach, następnie stała się świątynią samodzielnej parafii. Szczególnym kultem od 1893 otaczana była przechowywana w cerkwi ikona Obrazu Chrystusa Nie Ludzką Ręką Uczynionego, skradziona w 1980 i zastąpiona dokładną kopią. We wnętrzu świątyni znajduje się XIX-wieczny ikonostas.
Cerkiew położona jest w obrębie cmentarza prawosławnego usytuowanego na zalesionym wzgórzu ok. 250 metrów na południowy zachód od drogi przecinającej Rogawkę.
Wezwanie.
Pierwotnie cerkiew w Rogawce nosiła wezwanie św. Szymona Słupnika, patrona fundatora budowli Szymona Szuma. W 1893 świętem patronalnym cerkwi stało się wspomnienie Przeniesienia z Edessy do Konstantynopola „Cudownego Obrazu Zbawiciela na Chuście”. W roku tym w rejonie Siemiatycz wybuchła epidemia cholery. Z powodu przenikania się w regionie tradycji prawosławnych i katolickich, cała miejscowa ludność modliła się w podobnych wypadkach do św. Rocha, czczonego w Kościele katolickim m.in. jako opiekun ofiar zarazy i który był również patronem kościoła w pobliskich Miłkowicach. Wspomnienie liturgiczne wymienionego świętego przypadało 16 sierpnia. W tym samym dniu według kalendarza juliańskiego przypada prawosławne święto Przeniesienia z Edessy do Konstantynopola Cudownego Obrazu Zbawiciela na Chuście. Prawosławni mieszkańcy Rogawki, w intencji ratowania się przed zarazą, postanowili ufundować wizerunek związany z tym właśnie świętem – ikonę Obrazu Chrystusa Nie Ludzką Ręką Uczynionego (Acheiropoietos). Przyjęli również, iż w tym dniu wypadać będzie święto patronalne cerkwi. W oficjalnych wykazach parafii prawosławnych rogawska cerkiew figuruje pod uproszczonym wezwaniem Cudownego Zbawiciela. W "Katalogu zabytków sztuki w Polsce" nieściśle wskazano podwójne wezwanie Nie Ludzką Ręką Uczynionego Obrazu Zbawiciela i Szymona Słupnika, łącząc wezwanie historyczne z aktualnym.
Historia.
Pierwsza cerkiew w Rogawce powstała przed 1646, jej patronem był św. Dymitr Sołuński. W wymienionym roku została uposażona przez Annę Lubecką. W tym momencie była to świątynia unicka. W 1726 cerkiew tę określono jako „starą”. W 1839 budowla sakralna w Rogawce stała się własnością Rosyjskiego Kościoła Prawosławnego na mocy postanowień synodu połockiego, likwidującego Kościół unicki w Imperium Rosyjskim z wyjątkiem diecezji chełmskiej.
Nową świątynię na miejscu starszej ufundował mieszkaniec Rogawki Szymon Szum. Według inskrypcji, która do 1946 znajdowała się na tablicy nad wejściem do świątyni, nastąpiło to w 1854. Datę o cztery lata późniejszą podał Fiodor Griebienszczikow w swoim opracowaniu poświęconym dziejom cerkwi Świętych Piotra i Pawła w Siemiatyczach z 1877. Obiekt zbudował miejscowy cieśla. W 1858 w sąsiedztwie cerkwi wzniesiono drewnianą dzwonnicę, na której zawisły trzy dzwony: dwa z Węgrowa i jeden z pracowni D. Szmagina w Moskwie.
W latach 1863–1866 w obiekcie wystawiona była dla kultu czczona jako cudotwórcza kopia Galackiej Ikony Matki Bożej pochodząca z cerkwi w Narojkach i przeniesiona do Rogawki na czas wznoszenia w tejże miejscowości nowej świątyni prawosławnej.
Po ustaniu epidemii cholery r. 1893, napisana w tym samym roku ikona Obrazu Chrystusa Nie Ludzką Ręką Uczynionego stała się obiektem szczególnej czci w miejscowej społeczności prawosławnej. Pojawił się zwyczaj jej procesyjnego przenoszenia z domu do domu w dniu święta patronalnego, by odwiedziła każdą prawosławną rodzinę we wsi. Tradycyjnie ikonę mogli nieść jedynie kawalerowie, a w domu kapłan modlił się za pomyślność jego mieszkańców. W cerkwi obraz stale znajdował się w części ołtarzowej, nad żertwiennikiem (stołem ofiarnym). 
W maju 1914 budowla została oszalowana, a drewno na ten cel przekazał z prywatnego lasu Jan Szum, wnuk fundatora obiektu.
Świątynia pozostawała czynna do 1915, gdy większość prawosławnych mieszkańców Rogawki została ewakuowana w ramach bieżeństwa. Na miejscu pozostali nieliczni, którzy nadal opiekowali się świątynią, a także odprawiali nabożeństwa niewymagające obecności kapłana. Mieszkańcy Rogawki, Cecel, Krupic i Klukowa wystawili na zachód od wejścia do cerkwi trzy krzyże wotywne w podzięce za przetrwanie przez budowlę i ich samych okresu konfliktu wojennego. W czasie I wojny światowej budowla nie poniosła strat.
Od 1922 do 1939 cerkwią szczególnie opiekował się Aleksander Szum, wnuk fundatora. Według różnych źródeł świątynia przetrwała bez uszczerbku również II wojnę światową lub też po jej zakończeniu wymagała kapitalnego remontu. Kilkanaście lat po 1945 szeroko zakrojone prace w cerkwi podjęli parafianie (w tym rodzina Szumów) oraz wikariusz parafii prawosławnej w Siemiatyczach ks. Grzegorz Sosna. W tym okresie dach kryty gontem wymieniono na eternit, a następnie na blachę. Zabezpieczone zostały fundamenty świątyni, wymieniona podłoga oraz sufit, natomiast wnętrze oszalowane dębową boazerią. Cerkiew została zelektryfikowana, zaś do wnętrza wstawiono miedziane świeczniki i feretrony wykonane przez R. Brzeskiego, malarza z Siemiatycz. Wiera Nieroszczuk z Kleszczel wykonała dla świątyni nową Golgotę i Zmartwychwstanie Pańskie. Świątynia pozyskała także dodatkowe komplety szat liturgicznych, a krzyże na ołtarzu i stole ofiarnym pozłocono. Renowacji poddano dzwonnicę i dzwony, z których tylko jeden mógł być nadal wykorzystywany (dwa były rozbite). Remont w całości sfinansowała miejscowa społeczność prawosławna. Od 1973 świątynią opiekował się kolejny przedstawiciel rodziny Szumów – Włodzimierz, prawnuk fundatora.
Po II wojnie światowej cerkiew została raz okradziona. Miało to miejsce w 1980, a złodzieje wynieśli z obiektu ikonę Obrazu Chrystusa Nie Ludzką Ręką Uczynionego z 1893. Sprawców nigdy nie ustalono. Zaginiony wizerunek zastąpiono kopią napisaną przez Wierę Nieroszczuk.
Cerkiew wpisano do rejestru zabytków 29 grudnia 1989 pod nr 731.
W latach 90. XX wieku w obiekcie miały miejsce kolejne prace renowacyjne: pozłocono ikonostas, doprowadzono wodę na cmentarz, który otoczono nowym ogrodzeniem, wykonano także nową bramę prowadzącą na teren świątyni.
Do początku lat 90. XX wieku cerkiew w Rogawce była filialną świątynią parafii Świętych Piotra i Pawła w Siemiatyczach, a nabożeństwa odbywały się w niej w co trzecią niedzielę. Była to także kaplica cmentarna przeznaczona dla prawosławnych mieszkańców Rogawki, Klukowa i Krupic. Od połowy tej samej dekady Święta Liturgia w świątyni ma miejsce co tydzień, w czasie świąt Paschy, Bożego Narodzenia i Zesłania Ducha Świętego oraz w Wielki Czwartek i Wielki Piątek. W sierpniu 1996 na mocy dekretu metropolity warszawskiego i całej Polski Bazylego cerkiew w Rogawce stała się świątynią parafialną. Nadal kultywowane są w niej tradycje związane z ikoną patronalną, której święto przyciąga również pielgrzymów z innych parafii.
29 sierpnia 2015, po zakończonym gruntownym remoncie, cerkiew została poświęcona przez metropolitę Sawę. W 2018 r. wstawiono do niej ikonę św. Jerzego z cząstką relikwii. W 2019 r. świątynia otrzymała nowe dzwony.
Architektura.
Bryła budynku.
Cerkiew w Rogawce jest budowlą drewnianą. Została wzniesiona na planie ośmioboku, w konstrukcji zrębowej. Jest orientowana, salowa, oszalowana. Od frontu obiekt posiada niewielką kruchtę z trójkątnym szczytem. zwieńczonym małą kopułką nad wejściem. Cerkiew kryta jest gontem. Dach nad cerkiewną nawą jest wielopołaciowy, z umiejscowioną w centralnej części ośmioboczną wieżyczką, zwieńczoną kopułką pokrytą złoconą blachą, z sześcioramiennym krzyżem. W sąsiedztwie cerkwi znajduje się drewniana dzwonnica wzniesiona na planie czworoboku, konstrukcji słupowo-ramowej, zwieńczona dachem namiotowym pokrytym gontem.
Wyposażenie wnętrza.
W cerkwi znajdował się jednorzędowy dziewiętnastowieczny ikonostas, z wyobrażeniem Ostatniej Wieczerzy nad królewskimi wrotami. Znajdujące się w nim ikony napisano w stylu neorenesansowym, na złotym tle. Nowy ikonostas, wykonany przez rzemieślników z Ukrainy, umieszczono w 2016. Wartość zabytkową ma również przechowywany w cerkwi wizerunek jej dawnego patrona, Symeona Słupnika z 1860, oraz feretron z II poł. XIX stulecia z widocznymi wyobrażeniami Trójcy Świętej oraz Matki Bożej. Przed ikonostasem, po dwóch jego stronach, wystawione dla kultu są Golgota (po lewej stronie) oraz Zmartwychwstanie Pańskie (po prawej). Nad ikonostasem widoczny jest cerkiewnosłowiański napis "Priiditie ko mnie wsi trużdajuszczi i obojemiennii i az upokoju wy" (pol. "Przyjdźcie do Mnie wszyscy, którzy utrudzeni i obciążeni jesteście, a Ja was pokrzepię"). Od strony zachodniej w nawie znajduje się chór muzyczny z ażurową balustradą.

</doc>
<doc id="1784735" url="https://pl.wikipedia.org/wiki?curid=1784735" title="Giuseppe De Santis">
Giuseppe De Santis

Giuseppe De Santis (ur. 11 lutego 1917 w Fondi, zm. 16 maja 1997 w Rzymie) – włoski reżyser i scenarzysta filmowy. Jeden z głównych twórców włoskiego neorealizmu. Brat nagrodzonego Oscarem operatora Pasqualino De Santisa.
Życiorys.
Początkowo studiował filozofię i literaturę, po czym dostał się na rzymską uczelnię filmową Centro Sperimentale di Cinematografia. Pracując jako dziennikarz dla czasopisma "Cinema", De Santis stał się, pod wpływem Cesare Zavattiniego, jednym z głównych propagatorów neorealizmu. Opowiadał się za tym, by kino odzwierciedlało proste i naogół tragiczne życie proletariatu za pośrednictwem zdjęć kręconych w naturalnych plenerach oraz nieprofesjonalnych aktorów.
Był członkiem Włoskiej Partii Komunistycznej. Brał czynny udział w walkach z niemieckimi hitlerowcami w czasie II wojny światowej.
Karierę w filmie rozpoczął jako scenarzysta. Był współtwórcą scenariusza debiutanckiego filmu Luchino Viscontiego pt. "Opętanie" (1943). Film uznawany jest za prekursora nadciągającego włoskiego neorealizmu.
Zadebiutował jako reżyser neorealistycznym filmem "Tragiczny pościg" (1947). Jego kolejny obraz "Gorzki ryż" (1949) był wielkim kinowym przebojem i uczynił z Silvany Mangano jedną z największych gwiazd ówczesnego włoskiego kina. Za scenariusz do tego filmu, De Santis wspólnie z Carlo Lizzanim otrzymał nominację do Oscara. W nurt neorealistyczny wpisał się również kolejnymi klasycznymi filmami: "Nie ma pokoju pod oliwkami" (1950) i "Rzym, godzina 11" (1952). 
W latach 50. De Santis nakręcił melodramat "Dni miłości" (1954) z Marcello Mastroiannim i Mariną Vlady. Film ten przyniósł mu Złotą Muszlę na MFF w San Sebastián. Ostatnim ważnym filmem w dorobku reżysera była nakręcona w koprodukcji z Jugosławią "Droga długa jak rok" (1958). Obraz nominowano do Oscara dla najlepszego filmu nieanglojęzycznego i nagrodzono Złotym Globem. Na planie tego filmu De Santis poznał swoją żonę, serbską aktorkę Gordanę Miletić, z którą stanowili parę aż do jego śmierci.
Jego kolejne dokonania nie wzbudziły już specjalnego zainteresowania ani u krytyki, ani u publiczności. De Santis zmarł na atak serca w wieku 80 lat w Rzymie. We Włoszech ogłoszono jednodniową żałobę narodową, a jego żona i przyjaciele wkrótce później założyli fundację jego imienia.

</doc>
<doc id="1784736" url="https://pl.wikipedia.org/wiki?curid=1784736" title="Stanisław Gabryl">
Stanisław Gabryl

Stanisław Gabryl (ur. 1916 w Kętach, zm. 20 października 1979 w Warszawie) – polski nauczyciel, poseł na Sejm PRL I i II kadencji (1952–1961). 
Życiorys.
Przed wojną ukończył Gimnazjum Humanistyczne w Bielsku oraz Wyższą Szkołę Dziennikarską w Warszawie. Studiował również filologię polską na Uniwersytecie Warszawskim. W latach 30. pracował jako dziennikarz, działał politycznie w Związku Polskiej Młodzieży Demokratycznej. We wrześniu 1939 walczył w Robotniczych Batalionach Obrony Warszawy. W czasie II wojny światowej przebywał na Podlasiu, nauczał w gimnazjach Żółkiewskiego i Prusa w Siedlcach. Zatrudnił się również jako pomocnik ślusarza i urzędnik Zarządu Miejskiego. Walczył w Armii Krajowej. 
Po zakończeniu działań wojennych na Lubelszczyźnie zasiadał w zarządzie miejskim jako ławnik (1944–1946), kontynuował również pracę nauczyciela. W 1946 został radnym Powiatowej Rady Narodowej. W tym samym roku znalazł się w Radzie Naczelnej Stronnictwa Demokratycznego (rok później zasiadł w Centralnym Komitecie). Od 1946 do 1948 posłował do Wojewódzkiej Rady Narodowej w Lublinie (członek Prezydium). Po przeniesieniu się na Pomorze zasiadał w WRN w Gdańsku (1952–1955). Działał w spółdzielczości. Był członkiem Towarzystwa Przyjaźni Polsko-Radzieckiej oraz Towarzystwa Krzewienia Kultury Świeckiej. 
W 1952 uzyskał mandat posła na Sejm PRL I kadencji z okręgu Gdynia. Zasiadał w Komisji Obrotu Towarowego. W 1957 wszedł w skład Sejmu II kadencji w okręgu Jasło. Był wiceprzewodniczącym Komisji Handlu Wewnętrznego. Był zastępcą przewodniczącego Komitetu Drobnej Wytwórczości (1958–1968). Stał na czele redakcji "Zeszytów Historyczno-Politycznych SD". Udzielał się na niwie partyjnej: sprawował funkcję sekretarza Wojewódzkich Komitetów SD w Lublinie, Gdańsku i Rzeszowie. Był wiceprzewodniczącym Stołecznego Komitetu SD w warszawie (1959–1968) oraz przewodniczącym Wojewódzkiego Komitetu tamże (1969–1972). Kierował Wydziałem Społeczno-Zawodowym Centralnego Komitetu SD. Zasiadał w Centralnej Komisji Rewizyjnej. 
Żonaty, miał córkę i syna. Zmarł w 1979. Został pochowany na cmentarzu komunalnym Północnym w Warszawie.
Odznaczenia.
Odznaczony m.in. Orderem Sztandaru Pracy II klasy, Krzyżem Oficerskim Orderu Odrodzenia Polski, Złotym Krzyżem Zasługi, Medalem Zwycięstwa i Wolności 1945 oraz 30-lecia Polski Ludowej. Zasłużony członek SD. 

</doc>
<doc id="1784737" url="https://pl.wikipedia.org/wiki?curid=1784737" title="Linia kolejowa nr 306">
Linia kolejowa nr 306

Linia kolejowa nr 306 Krapkowice – Prudnik (pot. "Gogolinka") – jednotorowa, niezelektryfikowana, linia kolejowa o znaczeniu państwowym w południowej Polsce, łącząca Prudnik z Krapkowicami (pierwotnie z Gogolinem) przez Białą Prudnicką. Linia na całej długości jest położona w województwie opolskim, w powiatach prudnickim i krapkowickim, na obszarze gmin Prudnik, Lubrza, Biała, Strzeleczki i Krapkowice. Zarządza nią PKP PLK Zakład Linii Kolejowych w Opolu.
Linia nr 306 została otwarta w 1896 jako linia łącząca Prudnik z Gogolinem. Zbudowano ją z inicjatywy spółki Kolej Prudnicko-Gogolińska z siedzibą w Prudniku. Przez zawalenie się mostu na Odrze w Krapkowicach w czasie powodzi w 1997, rozebrany został jej końcowy odcinek między Krapkowicami i Gogolinem. Od tej pory, figuruje w spisach jako linia relacji Krapkowice – Prudnik.
Przebieg.
Linia rozpoczyna się na stacji kolejowej Krapkowice. Do 1997 jej początek znajdował się na stacji w Gogolinie, przez którą przebiega linia nr 136 Kędzierzyn-Koźle – Opole Groszowice. Biegnie z Krapkowic w kierunku południowo-zachodnim, przez przystanki w Steblowie, Łowkowicach, Strzeleczkach do stacji w Zielinie. Stąd przez Moszną prowadzi do Łącznika, następnie przez Krobusz do Białej Prudnickiej, a później przez przystanek Józefówek do stacji Lubrza. Kończy się na stacji Prudnik, przez którą prowadzi linia nr 137 Katowice – Legnica.
Linia 306 przebiega przez powiaty prudnicki i krapkowicki, przez gminy Prudnik, Lubrza, Biała, Strzeleczki i Krapkowice (dawniej też przez gminę Gogolin). Przecina się z drogami krajowymi: 40, 45, oraz drogami wojewódzkimi: 409, 414 (dawniej również z autostradą A4).
Historia.
W 1895 firma Lenz &amp; Co, lokalne samorządy, właściciele papierni w Krapkowicach oraz majątków ziemskich zawiązali spółkę Kolej Prudnicko-Gogolińska z siedzibą w Prudniku, której celem stała się budowa drugorzędnej, normalnotorowej linii lokalnej z Prudnika do Goglina, na stacjach końcowych stycznej z istniejącymi już w tym czasie liniami państwowymi. 19 sierpnia 1895 spółka uzyskała koncesję, po czym przystąpiono do prac budowlanych. Pierwszy odcinek – z Prudnika do Białej Prudnickiej – oddano dla ruchu towarowego 22 października 1896, a już 4 grudnia 1896 oddano do użytku całą linię z Prudnika do Goglina, zarówno dla ruchu towarowego jak i osobowego. Według niepotwierdzonych źródeł stacja Biała miała się docelowo stać stacją węzłową, za sprawą planów przedłużenia linii Nysa – Ścinawa Mała do Białej i dalej do Głogówka, gdzie łączyłaby się z linią Kędzierzyn – Nysa.
Lokomotywownię, dyspozyturę i kierownictwo kolei umieszczono w Białej. Tabor spółki składał się z trzech parowozów zbudowanych w Szczecinie (później dokupiono jeszcze trzy), 15 wagonów osobowych, 4 bagażowych i około 50 wagonów towarowych różnych typów. W latach 20. XX wieku wysłużone parowozy ze Szczecina zostały stopniowo zastąpione przez nowsze i silniejsze parowozy ELNA.
W ramach akcji „Mosty”, która rozpoczęła III powstanie śląskie, polscy dywersanci z Grupy Wawelberg planowali wysadzić most kolejowy w Krapkowicach. Budowla przetrwała zamach, uszkodzone zostały jedynie tory. Sukcesem zakończyło się jednak wysadzenie małego mostu w Dobrej, co skutecznie przerwało komunikację kolejową na linii na kilka miesięcy.
W 1945 linię włączono w struktury PKP. Ze względu na typowo lokalny charakter na linii nigdy nie było zbyt wielu pociągów pasażerskich; rozkład jazdy 1985/86 przewidywał 4 pary pociągów Gogolin – Prudnik i 2 pary Gogolin – Krapkowice. W ruchu towarowym zapewniano obsługę zakładów przemysłowych w Krapkowicach (papiernia, „Otmęt”), Zielinie (piaskownia), Białej (cukrownia, betoniarnia) oraz bocznicy do jednostki wojskowej w Krapkowicach; ponadto sezonowo na stacjach Biała, Krobusz i Łącznik znajdowały się punkty ładunkowe buraków cukrowych. Ze znajdującej się w Zielinie piaskowni odprawiano wagony załadowane workami z piaskiem, który wykorzystywano w piasecznicach lokomotyw, nawet w tak odległych lokomotywowniach jak Piła, Szczecin, Warszawa Grochów czy Siedlce.
Ruch pasażerski na linii zlikwidowano 1 października 1991, a ruch towarowy z powodu upadku wielu firm (w tym „Otmętu” w Krapkowicach) uległ znacznemu ograniczeniu. W czasie powodzi w lipcu 1997 zniszczony został most na Odrze między stacjami Krapkowice Otmęt i Krapkowice. Od tej pory ruch prowadzono wyłącznie od strony Prudnika (odcinek Gogolin-Krapkowice Otmęt ze względu na brak potencjalnych klientów stał się bezużyteczny), jednak 28 listopada 2005 w związku z pogarszającym się stanem torów oraz kradzieżami szyn linia została całkowicie zamknięta i wykreślona z wykazu D29. Zniszczony w 1997 most na Odrze został w końcu odbudowany przez wojsko, jednakże bez toru; zamiast niego dobudowano kładkę dla pieszych. Starania samorządów lokalnych o przejęcie linii i przywrócenie ruchu pasażerskiego zakończyły się niepowodzeniem; w kwietniu i maju 2006 rozebrany został odcinek od Gogolina do Krapkowic, a planowano rozebranie pozostałej części linii, na której miałaby powstać ścieżka rowerowa.
Do 3 sierpnia 2016 roku linia była nieczynna, a jej tory zostały częściowo rozebrane. W 2012 roku władze powiatu krapkowickiego, a także Krapkowic i Gogolina ogłosiły, że w miejscu przepustu linii kolejowej pod autostradą A4 planują zbudować drogę.
Wiosną 2012 PKP PLK ogłosiły przetarg na odbudowę i modernizację linii. Prace modernizacyjne rozpoczęły się w 2014. Wykonawcą była firma Skanska. Inwestycja o wartości 35 mln zł miała zakończyć się w październiku 2016 i została w całości sfinansowana przez MON.
3 sierpnia 2016 roku zmodernizowana przed czasem linia kolejowa relacji Prudnik–Krapkowice (docelowo do Gogolina) została oddana do użytku. Tory miały być wykorzystywane do celów wojskowych (dojazd do Centralnej Składnicy Materiałów Wybuchowych pod Krapkowicami); planowano corocznie dwa przejazdy kontrolne. Poza tym z torowiska mogą korzystać prywatne firmy, takie jak Metsä Tissue, która prowadzi w Krapkowicach najnowocześniejszy zakład papierniczy w Europie. Szybkość pociągów na tym odcinku wynosi 40 km/h. Nie jest przewidywana reaktywacja ruchu pasażerskiego. Organizowane są przejazdy pociągami turystycznymi z Prudnika do Krapkowic i z powrotem.
Infrastruktura.
Ze zbudowanych wzdłuż linii 8 (nie licząc Gogolina i Prudnika) budynków stacyjnych zachowało się jeszcze 5 (Krapkowice Otmęt, Krapkowice, Strzeleczki, Łącznik, Lubrza). Większość budynków (poza stacjami Krapkowice i Krapkowice Otmęt o odmiennej architekturze) była zbudowana według tego samego projektu, stąd budynki na tych stacjach są bliźniaczo podobne do siebie. Jedynie budynek w Białej był nieco większy, ze względu na ulokowane tu dyspozyturę i kierownictwo. Również nieistniejące już budynki stacyjne w Zielinie i Łowkowicach miały ten sam kształt, co na pozostałych stacjach.

</doc>
<doc id="1784738" url="https://pl.wikipedia.org/wiki?curid=1784738" title="Mathias Patin">
Mathias Patin

Mathias Patin (ur. 25 kwietnia 1974 w Colombes) – francuski siatkarz, grający na pozycji rozgrywającego. Były reprezentant kraju. W drużynie narodowej w latach 1999 – 2005 rozegrał 97 spotkań.

</doc>
<doc id="1784740" url="https://pl.wikipedia.org/wiki?curid=1784740" title="Paisjusz (Vodica)">
Paisjusz (Vodica)

Paisjusz, imię świeckie Pashko Vodica (ur. 1881 we wsi Vodice k. Kolonji, zm. 4 marca 1966 w Tiranie) – albański biskup prawosławny, zwierzchnik Albańskiego Autokefalicznego Kościoła Prawosławnego w latach 1949–1966.
Życiorys.
Szkołę powszechną ukończył w rodzinnej miejscowości, a następnie uczył się w szkole w Kawali, której nie ukończył z powodów ekonomicznych. W 1910 został wyświęcony na księdza (jako duchowny żonaty). Związany z albańskim ruchem narodowym, w 1912 został aresztowany przez władze osmańskie. W 1920 otrzymał godność archimandryty. Był jednym z inicjatorów starań albańskich prawosławnych o autokefalię, a także uczestnikiem kongresu prawosławnych duchownych i świeckich w Beracie w 1922, który ogłosił autokefalię.
Jako osoba politycznie podejrzana w 1940 został aresztowany przez włoskie władze okupacyjne i internowany we Włoszech. Powrócił do Albanii w 1942 i wraz z synem wstąpił do Armii Narodowo-Wyzwoleńczej i należał do jej rady w okręgu Kolonje. W 1943 r. został członkiem Rady Naczelnej Ruchu Narodowo-Wyzwoleńczego Albanii. 
W styczniu 1948 przewodniczył delegacji duchowieństwa prawosławnego Albanii, która udała się z wizytą do Moskwy. 18 kwietnia 1948, w obecności goszczącego w Albanii biskupa Nestora, reprezentującego Rosyjski Kościół Prawosławny dokonano chirotonii archimandryty na biskupa, który przyjął imię Pajsij. W tym samym miesiącu został metropolitą korczańskim. Należał do głównych orędowników współpracy Kościoła albańskiego z Rosyjskim Kościołem Prawosławnym. 25 sierpnia 1949 Święty Synod, który zebrał się niezgodnie z zasadami określonymi w statucie dokonał obalenia kierującego Kościołem arcybiskupa Krzysztofa, powierzając kierowanie sprawami Kościoła Paisjuszowi, który otrzymał także godność metropolity Durrësu i Tirany. W pełni lojalny wobec władz komunistycznych, arcybiskup Paisjusz uczestniczył w kampaniach politycznych, był także organizatorem III kongresu duchownych prawosławnych (luty 1950), który bez sprzeciwu zaakceptował nowy statut Kościoła. W latach 60. nie protestował wobec przejmowania części świątyń prawosławnych na rzecz państwa. Zmarł 4 marca 1966 z powodu zaburzeń układu krążenia. Jego śmierć, rok przed ogłoszeniem Albanii państwem ateistycznym usunęła z władz Kościoła ostatniego duchownego, który mógł powoływać się na wpływy w komunistycznej elicie władzy.
Imię Vodicy nosi ulica w Kamzie. Syn Paisi Vodicy – Josif Pashko był prokuratorem wojskowym, oskarżającym w procesach pokazowych, a wnuk Gramoz Pashko jednym z przywódców Demokratycznej Partii Albanii.

</doc>
<doc id="1784742" url="https://pl.wikipedia.org/wiki?curid=1784742" title="CNRS (elektronika)">
CNRS (elektronika)

CNRS (ang. "Complementary Noise Reduction System") – komplementarny układ redukcji szumów, odpowiednik układu Dolby B, zastosowany pierwszy raz w magnetofonie ZRK M601SD „Marcin”, opracowany przez Sanyo. Później, w magnetofonach ZRK stosowano nowszą wersję – CNRS2. Zadaniem tego układu było zredukowanie szumów w magnetofonach kasetowych i szpulowych.

</doc>
<doc id="1784743" url="https://pl.wikipedia.org/wiki?curid=1784743" title="Ołeh Susłow">
Ołeh Susłow

Ołeh Anatolijowycz Susłow, ukr. Олег Анатолійович Суслов, ros. Олег Анатольевич Суслов, "Oleg Anatoljewicz Susłow" (ur. 2 stycznia 1969 w Kadyjewce, w obwodzie ługańskim, Ukraińska SRR) – ukraiński piłkarz, grający na pozycji bramkarza, reprezentant Ukrainy.
Kariera piłkarska.
Kariera klubowa.
Wychowanek Internatu Sportowego w Ługańsku. Pierwsze trenerzy - A.N.Biełych i A.Nowikow. Od 1979 występował w drużynie juniorskiej Stachanoweć Stachanow. W 1987 rozpoczął karierę piłkarską w Zorii Woroszyłowgrad. W latach 1988–1990 odbywał służbę wojskową w SKA Odessa, a potem przeszedł do Czornomorca, w którym występował przez siedem lat. Na początku 1997 wyjechał do Austrii, gdzie bronił barw Casino Salzburg (zmienił nazwę na SV Austria Salzburg). Po udanych meczach w pierwszym sezonie nastąpił okres, kiedy przez swoje błędy był zmuszony usiąść na ławkę rezerwowych. W sezonie 1998/1999 przez nadmiar piłkarzy spoza Unii Europejskiej został skreślony z listy kadrowiczów. Latem 1999 sprzedany do FCN St. Pölten. Ale przez finansowe problemy klubu następnego lata przeniósł się do Admiry Wacker Mödling. Po wygaśnięciu kontraktu latem 2002 przez cały rok poszukiwał klub. Sezon 2003/2004 spędził ponownie w SKN St. Pölten, ale nie rozegrał żadnego meczu. Potem występował w amatorskim klubie SC Rabenstein, w którym w 2008 zakończył karierę piłkarską.
Kariera reprezentacyjna.
13 listopada 1994 debiutował w drużynie narodowej Ukrainy w wygranym 3:0 meczu kwalifikacyjnym do Euro-96 z Estonią. Łącznie rozegrał 12 spotkań, puścił 15 bramek.

</doc>
<doc id="1784745" url="https://pl.wikipedia.org/wiki?curid=1784745" title="Uniwersytet Hacettepe">
Uniwersytet Hacettepe

Uniwersytet Hacettepe () – turecka uczelnia założona 8 lipca 1967 roku.
Historia.
Uniwersytet posiada dwa oddzielne kampusy. Jeden z nich jest położony w starej części Ankary w dzielnicy Sıhhiye i mieści centrum medyczne, drugi zaś – Kampus Beytepe mieści się w odległości 13 km od centrum miastem, który obejmuje 5,9 km² terenów) oraz dwa kampusy, które znajdują się w Keçiören oraz w Beşevler.

</doc>
<doc id="1784746" url="https://pl.wikipedia.org/wiki?curid=1784746" title="Sébastien Frangolacci">
Sébastien Frangolacci

Sébastien Frangolacci (ur. 31 marca 1976 w Champigny-sur-Marne) – francuski siatkarz, grający na pozycji przyjmującego. Były reprezentant kraju. W drużynie narodowej w latach 2001 – 2005 rozegrał 99 spotkań.
Sukcesy klubowe.
Mistrzostwo Francji:
Puchar Francji:
Superpuchar Francji:
Liga Mistrzów:
Sukcesy reprezentacyjne.
Mistrzostwa Świata: 
Mistrzostwa Europy: 

</doc>
<doc id="1784748" url="https://pl.wikipedia.org/wiki?curid=1784748" title="Władimir Tribuc">
Władimir Tribuc

Władimir Filippowicz Tribuc, (ur. w Sankt Petersburgu, zm. 30 sierpnia 1977 w Moskwie) – radziecki admirał, uczestnik II wojny światowej, dowódca Floty Bałtyckiej Marynarki Wojennej ZSRR (1939–1947), doktor nauk historycznych (1972).
Życiorys.
Dzieciństwo i młodość.
W lutym 1918 wstąpił na ochotnika do Marynarki Wojennej. Uczestnik wojny domowej 1918–1920 we flotyllach Astrachańskiej i Wołżańsko-Kaspijskiej oraz w Siłach Morskich Morza Kaspijskiego. Po wojnie domowej ukończył studia w Szkole Marynarki Wojennej (1926) i Akademii Marynarki Wojennej (1932). W latach 1926–1929 i 1932–1936 służył we Flocie Bałtyckiej na pancerniku „Marat” i niszczycielu „Jakow Swierdłow”. potem szef oddziału w sztabie, a od lutego 1938 szef sztabu Floty Bałtyckiej, a od kwietnia 1939 dowódca floty. Członek partii komunistycznej od 1928. Uczestnik wojny zimowej 1939–1940.
II wojna światowa.
W 1941 z powodzeniem kierował działaniami sił morskich, które pomogły wojskom lądowym operującym w strefach przybrzeżnych w obronie Tallinna, Hanko i Wysp Moonsundzkich, powodując zakłócenia w łączności wojsk wroga na Morzu Bałtyckim. W sierpniu 1941, w zaminowanej strefie i przy panowaniu przeciwnika w powietrzu, zorganizował i prowadził ewakuację floty z Tallinna do Kronsztadu i Leningradu.
W latach 1941–1943 aktywnie uczestniczył we wszystkich etapach obrony Leningradu, umiejętnie współpracując z wojskami lądowymi w operacjach prowadzonych przez Armię Czerwoną. Wykorzystał m.in. okręty podwodne, doprowadzając do przerwania łączności wroga na Morzu Bałtyckim oraz do zwalczania ciężkiej artylerii niemieckiej ostrzeliwującej miasto. Z jego inicjatywy stworzono grupy morskiej artylerii, które wraz z artylerią Frontu Leningradzkiego zadały Niemcom poważne straty, niszcząc większość aktywnych baterii wroga.
W latach 1943–1944 brał udział w opracowaniu i przeprowadzeniu operacji przełamania blokady Leningradu, a także w operacjach zaczepnych przeciwko wojskom Niemieckim i Fińskim w rejonie Wyborga i Pietrozawodska. Podczas tych operacji flota wspierała wojska Frontów Leningradzkiego i Karelskiego ogniem okrętów i artylerii przybrzeżnej oraz desantem i samolotami marynarki wojennej.
Następnie kierował siłami floty w operacji desantowej w cieśninie Väinameri oraz w krajach bałtyckich, Prusach Wschodnich i na Pomorzu Wschodnim.
Okres powojenny.
Od marca 1946 do maja 1947 dowodził 8. Flotą MW ZSRR. W latach 1947–1948 zastępca głównodowodzącego wojskami Dalekiego Wschodu ds. sił morskich. Po tym na kierowniczych stanowiskach w Marynarce Wojennej m.in. szef Zarządu Hydrografii (1949–1957) i w latach 1957–1960 inspektor w dowództwie Marynarki Wojennej i ministerstwie Obrony ZSRR – szef katedry floty w Akademii Sztabu Generalnego Sił Zbrojnych ZSRR im. Woroszyłowa. 
Po przejściu na emeryturę w lutym 1961 kierował wydziałem Wszechzwiązkowego Instytutu Informacji Naukowej i Technicznej (WINITI). Od 1972 doktor nauk historycznych.
Jeden z rosyjskich niszczycieli rakietowych „Admirał Tribuc” (BPK 552; dawny BPK 564) z 30 grudnia 1985 nazwano na cześć Władimira Tribuca. W 1991 na niszczycielu pływającym we Flocie Pacyfiku Marynarki WojennejFederacji Rosyjskiej wybuchł pożar, ale okręt powrócił do służby.

</doc>
<doc id="1784750" url="https://pl.wikipedia.org/wiki?curid=1784750" title="Hermann Dietrich Lindheim">
Hermann Dietrich Lindheim

Hermann Dietrich Lindheim (ur. 30 lipca 1790 we Wrocławiu, zm. 11 marca 1860 w Wiedniu) – niemiecki przemysłowiec, pionier w przemyśle włókienniczym i chemicznym, w górnictwie oraz w kolei; pochodzenia żydowskiego.
Pochodzenie i rodzina.
Lindheim urodził się w rodzinie żydowskiej we Wrocławiu w 1790 roku jako "Heymann David Levy". Po konwersji na luteranizm przyjął imiona: Hermann Dietrich Lindheim. Jego ojciec, David Levy był kupcem we Wrocławiu. W 1826 roku Hermann Dietrich poślubił w Paryżu Estelle Marie Mevil (1806–1878), z którą miał czworo dzieci:
Działalność gospodarcza.
Lindheim był twórcą nowoczesnego przemysłu włókienniczego. W 1825 roku zbudował w Ołdrzychowicach Kłodzkich, w powiecie kłodzkim, pierwszą w Prusach mechaniczną przędzalnię bawełny. W związku z tym, że w pobliżu brakowało maszyn niezbędnych do produkcji, postanowił zbudować również we wsi odlewnię żelaza, która w późniejszym okresie produkowała kotły i silniki parowe. Razem z bankierem Friedrichem Eduardem Löbbeckem uruchomił w 1837 roku kolejną przędzalnie bawełny w Českiej Skalicy (50 km na zachód od Ołdrzychowic). Oba zakłady były ogromne jak na owe czasy. W 1841 roku używały 6836 wrzecion.
W 1840 Lindheim prowadził interesy w Wiedniu, gdzie założył wielki dom handlowy, znany później pod nazwą "J. M. Lindheim". Z czasem został jego jedynym właścicielem. Przypuszczalnie w 1840 roku w zakładach Lindheima w Ołdrzychowicach wyprodukowano pierwszą lokomotywę parową na Śląsku. Na terenie wsi założył nowe osiedle dla pracowników swojej fabryki, urządził szkołę przyfabryczną, zatrudnił katolickiego nauczyciela i kupował dzieciom podręczniki. W swoich zakładach zatrudniał blisko tysiąc osób. W sąsiednich Krosnowicach wybudował przędzalnię bawełny i tkalnię, zatrudniających 750 osób.
Poprzez zakup dóbr w Stříbrze (zachodnie Czechy) zyskał dostęp do kopalń węgla kamiennego, które uczynił rentownymi i przynoszącymi zyski. Do tego nabył jeszcze huty w zachodnich Czechach. Dzięki tym posunięciom mógł zdobyć odpowiedni kapitał do tego, aby zainwestować w rozwój kolei.
Udało mu się z wejściem na rynek kolejowy. Po tym sukcesie, zakładając w Pradze "Prager Eisenindustrie-Gesellschaft" ("Praskie Przedsiębiorstwo Przemysłu Żelaznego"). Zatrudniał w Czechach 2,5 tys. pracowników. Po przejęciu zakładów w Kladnie w 1857 roku, liczba jego pracowników wzrosła do 5 tys.
W 1853 roku nabył kopalnie cyny, żelaza, miedzi w Rudawach. Sześć lat później założył zakłady chemiczne w Uściu nad Łabą.
W 1856 roku dostał koncesję na budowę "Kolei Cesarzowej Elżbiety", którą otrzymał razem z bankierem Ernstem Merckiem. Jej budowa trwała do 1860 roku. W 1859 roku dostał kolejną koncesję na budowę Czeskiej Kolei Zachodniej.
Za swoje zasługi w dziedzinie gospodarczej został członkiem pruskiej Tajnej Rady oraz odznaczony Orderem Orła Czerwonego i Orderem Franciszka Józefa.
Śmierć.
Zmarł w 1860 roku i został pochowany na cmentarzu w Ołdrzychowicach Kłodzkich. Jego synowie w zamian za zasługi ojca zostali w 1860 roku szlachcicami pruskimi. Przejęli oni także wszystkie przedsiębiorstwa w Czechach. Z kolei zakłady włókiennicze w Ołdrzychowicach Kłodzkich i Krosnowicach zostały sprzedane Friedrichowi Eduardowi von Löbbeckemu, który nadal je rozbudowywał. Kopalnie w Johanngeorgenstadt odsprzedano jeszcze w 1860 roku.

</doc>
<doc id="1784752" url="https://pl.wikipedia.org/wiki?curid=1784752" title="Dyskografia Michaela Jacksona">
Dyskografia Michaela Jacksona

Dyskografia amerykańskiego wokalisty Michaela Jacksona zawiera albumy studyjne, kompilacje, single, wideogramy oraz inne wydawnictwa.
Lista uwzględnia pozycje na listach sprzedaży w takich krajach jak: USA, Wielka Brytania, Francja, Niemcy, Kanada, Australia, Holandia, Meksyk, Szwecja, Szwajcaria, Hongkong, Austria, Finlandia i Nowa Zelandia.
Ponadto lista zawiera certyfikaty sprzedaży według RIAA, British Phonographic Industry, Syndicat National de l'Édition Phonographique, IFPI, Canadian Recording Industry Association, Australian Recording Industry Association, NVPI, AMPROFON, ZPAV oraz RIANZ.

</doc>
<doc id="1784753" url="https://pl.wikipedia.org/wiki?curid=1784753" title="Stanisław Eljasz-Radzikowski">
Stanisław Eljasz-Radzikowski

Stanisław Eljasz-Radzikowski (ur. 21 czerwca 1869 w Krakowie, zm. 19 czerwca 1935 tamże) – polski lekarz, artysta malarz, badacz historii, nazewnictwa geograficznego i kultury ludowej Tatr i Podhala. Był synem Walerego Eljasza-Radzikowskiego. Tworzył akwarele, rysunki, litografie. Był popularyzatorem wartości leczniczych gór oraz stylu zakopiańskiego w architekturze.
Życiorys.
W Krakowie uczęszczał do renomowanego gimnazjum św. Anny, gdzie jego ojciec nauczał rysunku. Po studiach medycznych w Krakowie (doktorat w 1893 r.) przez pewien czas (1894-1896) pełnił funkcję lekarza klimatycznego w Zakopanem, przez następny rok praktykował tamże prywatnie, a od 1897 r. był asystentem kliniki lekarskiej Uniwersytetu Lwowskiego. Opublikował kilka prac i artykułów z zakresu medycyny.
Tatry poznawał od wczesnego dzieciństwa, najpierw w towarzystwie ojca, później czasem z tatrzańskimi przewodnikami, a w większości samodzielnie. Pomagał ojcu opracowywać nowe wydania jego przewodnika tatrzańskiego ("Ilustrowany przewodnik do Tatr, Pienin i Szczawnic") i umieszczał w nim od 1891 r. własny rozdział z geograficznym, historycznym i przyrodniczym opisem Tatr i Podtatrza, który był też w coraz obszerniejszej postaci wydawany osobno pt. "Pogląd na Tatry" (p. niżej). Był bardzo czynny w Zakopanem, biorąc udział w większości poczynań dziejących się tu na przełomie XIX i XX w. Prowadził badania terenowe i archiwalne dotyczące Tatr (w tym dawnego górnictwa w tych górach), Podtatrza i samego Zakopanego oraz studia nad piśmiennictwem tatrzańskim. Był również autorem kilku nowel opartych na folklorze góralskim oraz szeregu opowiadań dla młodzieży, związanych głównie z Tatrami. Współpracował m.in. z „Przeglądem Zakopiańskim”, „Ludem”, „Pamiętnikiem Towarzystwa Tatrzańskiego”, „Tygodnikiem Ilustrowanym”, czasopismami „Nasz Kraj” i „Krzesanica”, a także spiskim „Zipser Bote”.
Przez 18 lat (1887-1905) pracował społecznie w zarządzie Towarzystwa Tatrzańskiego. Wytyczał i osobiście znakował w Tatrach pierwsze szlaki turystyczne.
W 1918-20 w związku ze sporami o granicę był aktywny w Komitecie Narodowym Obrony Spisza, Orawy, Czadeckiego i Podhala, a w 1919 zorganizował Konfederację Chochołowską, której przywódcą się ogłosił. Konfederacja zakończyła swoją działalność bez żadnych sukcesów, a epizod ten przyczynił się do załamania nerwowego Eljasza-Radzikowskiego i do jego wycofania się z wszelkiej aktywności związanej z Tatrami. Ostatnie lata życia spędził w Krakowie, gdzie był znany z ekscentrycznych i niekonwencjonalnych zachowań. Cierpiał na mizantropię, zmarł w osamotnieniu i nędzy.

</doc>
<doc id="1784758" url="https://pl.wikipedia.org/wiki?curid=1784758" title="Kızılay">
Kızılay

Kızılay – dzielnica Ankary znana z handlu i centrów handlowych. Jej nazwa pochodzi od Kızılay Derneği (Turecki Czerwony Półksiężyc) szpitala, który znajduje się na jej terenie.
Kızılay jest ważnym punktem komunikacyjnym, to tutaj krzyżują się linie metra oraz znajduje się pętla autobusów miejskich i dolmuszy.

</doc>
<doc id="1784760" url="https://pl.wikipedia.org/wiki?curid=1784760" title="Tab Hunter">
Tab Hunter

Tab Hunter, właśc. Arthur Andrew Kelm (ur. 11 lipca 1931 w Nowym Jorku, zm. 8 lipca 2018 w Santa Barbara) – amerykański aktor, wokalista i pisarz, laureat nominacji do nagrody Golden Laurel. Posiada własną gwiazdę przy Hollywood Walk of Fame. Wystąpił w ponad czterdziestu filmach, Był jednym z najbardziej rozpoznawalnych aktorów drugiej połowy lat 50. Dzięki produkcjom: dramacie wojennym Raoula Walsha "Operacja Saipan" ("Battle Cry", 1955) jako kapral Dan 'Danny' Forrester, Johna Farrow "Morski pościg" ("The Sea Chase", 1955) z Johnem Wayne i Laną Turner jako Cadet Wesser i w westernie "Płonące wzgórza" ("The Burning Hills", 1956) z Natalie Wood jako Trace Jordon, stał się bożyszczem nastolatek.
Życiorys.
Wczesne lata.
Urodził się w Nowym Jorku, jako syn imigrantów z Niemiec. Jego ojciec, Charles Kelm, był Żydem, a matka, Gertrude Gelien, luteranką, która zmieniła wyznanie na judaizm. Był jednak wychowywany w religii katolickiej. W 1934, kiedy miał trzy lata, jego rodzice rozwiedli się i wraz z matką i bratem Walterem (zginął w Wietnamie) przeprowadził się do Kalifornii. Jako nastolatek był łyżwiarzem figurowym, a w zawodach na lodzie, w których uczestniczył, jeździł zarówno indywidualnie, jak i w parach. W tym okresie uprawiał także jeździectwo.
W 1946, w wieku 15 lat, wstąpił do Straży Przybrzeżnej. To właśnie w tym czasie zainteresował się aktorstwem.
Kariera.
W wieku 19 lat debiutował na ekranie jako Frank O’Brien w dramacie Josepha Loseya "Poza prawem" ("The Lawless", 1950) z Macdonaldem Careyem i Gail Russell. Podpisał kontrakt z wytwórnią Warner Bros. i następnie był obsadzany w jej produkcjach. Wystąpił w filmie "Saturday Island" (1952) u boku Lindy Darnell. Zyskał sławę, wcielając się w rolę Harolda Bridgesa w "Kocie ślady" ("Track of the Cat", 1954), u boku Roberta Mitchuma. Jednak to rola żołnierza Danny’ego Forrestera w nominowanym do Oscara dramacie wojennym "Operacja Saipan" ("Battle Cry", 1955) otworzyła mu drzwi do kariery w Hollywood i uczyniła z niego kinowego amanta. 
W drugiej połowie lat pięćdziesiątych stał się także sławnym piosenkarzem. Dwa jego single – „Ninety-Nine Ways” i „Young Love” – okupowały wysokie pozycje na listach przebojów. W 1956 znalazł się na szczycie listy Billboard Hot 100. 
W 1958 wcielił się w jedną ze swoich najważniejszych ról – w muzycznym filmie "Czego pragnie Lola" ("Damn Yankees") zagrał postać baseballisty Joego Hardy’ego. Film oparto na broadwayowskiej sztuce, a Hunter był jedynym jego aktorem, który wcześniej nie pojawił się w musicalu. 
We wrześniu 1960 telewizyjna stacja NBC rozpoczęła emisję sitcomu "The Tab Hunter Show", którego był głównym (i tytułowym) bohaterem jako Paul Morgan. Powstały trzydzieści dwa odcinki serialu, wyemitowane w latach 1960–1961, a powodem zdjęcia go z ekranu NBC była niska oglądalność. 
Przez krótki okres w latach sześćdziesiątych Hunter zamieszkiwał w południowej Francji; występował wówczas w spaghetti westernach. Karierę aktora ożywiła rola Todda Tomorrowa w satyrycznej komedii "Polyester" (1981), wyreżyserowanej przez Johna Watersa. W 1992 powstał film "Czarny koń" ("Dark Horse"), w którym odegrał jedną z drugoplanowych ról. Scenariusz do filmu napisała Janet McClean, adaptując pierwotną jego wersję autorstwa Huntera.
Życie prywatne.
W 2005 za sprawą autobiografii "Tab Hunter Confidential: The Making of a Movie Star", napisanej wspólnie z Eddiem Mullerem, dokonał coming outu jako homoseksualista.
Spotykał się z łyżwiarzem figurowym Robbiem Robertsonem, Anthonym Perkinsem (1956-1958), Rudolfem Nuriejewem. W tym samym czasie utrzymywał jednak fikcyjny romans z aktorką rosyjskiego pochodzenia, Natalie Wood i Debbie Reynolds (1954). Od 1983 aż do śmierci był związany z Allanem Glaserem.
Zmarł 8 lipca 2018 w Santa Barbara z powodu powikłań zakrzepicy żył głębokich, które spowodowały zatrzymanie krążenia, trzy dni przed swoimi 87. urodzinami. Według jego partnera śmierć „była nagła i nieoczekiwana”.

</doc>
<doc id="1784765" url="https://pl.wikipedia.org/wiki?curid=1784765" title="Pityriaseidae">
Pityriaseidae



</doc>
<doc id="1784766" url="https://pl.wikipedia.org/wiki?curid=1784766" title="Pityriasis (rodzaj ptaków)">
Pityriasis (rodzaj ptaków)



</doc>
<doc id="1784767" url="https://pl.wikipedia.org/wiki?curid=1784767" title="Gołogłowy (ptaki)">
Gołogłowy (ptaki)



</doc>
<doc id="1784768" url="https://pl.wikipedia.org/wiki?curid=1784768" title="Gołogłów">
Gołogłów

Gołogłów ("Pityriasis gymnocephala") – gatunek średniej wielkości ptaka, jedynego przedstawiciela monotypowej rodziny gołogłowów (Pityriasidae), enigmatyczny i rzadki mieszkaniec lasów deszczowych Borneo.
Taksonomia.
Pokrewieństwo tego gatunku przez długi czas było dyskusyjne. Umieszczano go między innymi w rodzinach: Prionopidae (czołoczuby), Cracticidae (srokacze), Artamidae (ostroloty), Corvidae (krukowate). Według najnowszych badań najbliżej spokrewniony jest z paskownikami (Aegithinidae), z którymi tworzy takson siostrzany w stosunku do dzierzbików (Malaconotidae). Nie wyróżnia się podgatunków.
Morfologia.
Gołogłów osiąga długość ciała 22–26 cm, oraz masę ciała 115–150 g. Jest czarnym lub ciemnoszarym ptakiem, z czerwonymi udami i czerwoną głową, gardłem i szyją z szarymi pokrywami usznymi i pozbawionym piór, żółtym czubem. Na skrzydle występuje biała plama widoczna w locie, a samice mają także czerwone plamki po bokach ciała. Mają masywny, czarny, hakowato zakończony dziób i krótki ogon, nadający im krępy wygląd. Czub głowy pokrywają krótkie (3–4 mm) żółte lub koloru słomkowego wybrzuszenia skórne, wyglądające jak szczecina. Osobniki młodociane mają czarne uda, czerwone pokrywy uszne i obrączki oczne, kilka czerwonych piór na głowie i nierozwiniętą „szczecinę”.
Ekologia.
Gołogłów jest hałaśliwym ptakiem, wydającym różnorodne odgłosy, wliczając w to przeraźliwe nosowe wycie, występujące na przemian z odgłosami szorstkimi, ćwierkaniem, gwizdaniem, chichotaniem.
Gołogłów żywi się głównie dużymi bezkręgowcami, szczególnie prostoskrzydłymi, straszykami, chrząszczami, motylami, cykadami, karaczanami, termitami, pająkami, na które poluje na drzewach. Żywi się także małymi kręgowcami i owocami.
Status.
Międzynarodowa Unia Ochrony Przyrody (IUCN) uznaje gołogłowa za gatunek narażony na wyginięcie (VU – "vulnerable") od 2022 roku; wcześniej, od 1988 był uznawany za gatunek bliski zagrożenia (NT – "near threatened"). Liczebność populacji nie została oszacowana, ale opisywany jest jako ptak rzadki. Trend liczebności populacji uznaje się za spadkowy ze względu na postępujące niszczenie lasów w obrębie zasięgu występowania.

</doc>
<doc id="1784771" url="https://pl.wikipedia.org/wiki?curid=1784771" title="The Whitest Boy Alive">
The Whitest Boy Alive

The Whitest Boy Alive – międzynarodowa grupa muzyczna na stałe przebywająca w Berlinie. W skład zespołu wchodzą: Erlend Øye (Norwegia), Marcin Öz (Polska), Sebastian Maschat (Niemcy), Daniel Nentwig (Niemcy). Zespół powstał w Berlinie w roku 2003 i jego twórczość często przypisywana jest gatunkom muzyki elektronicznej oraz indie pop. 
Historia.
The Whitest Boy Alive rozpoczęło swoją aktywność jako projekt związany z muzyką indie pop w Berlinie, w roku 2003. Debiutancki album Dreams został wydany 21 czerwca 2006 w Niemczech. W Wielkiej Brytanii album promował singiel Burning, który wydany został w listopadzie 2007. The Whitest Boy Alive zagrali pierwszy koncert w Wielkiej Brytanii we wrześniu 2007 wspólnie z New Young Pony Club w klubie London Astoria. Drugi album, Rules, nagrywany był w studio w Punta Burros, Nayarit, Meksyku i został wydany w marcu 2009.
Zakładając The Whitest Boy Alive Erlend Øye posiadał już spore doświadczenie muzyczne zdobyte w Norwegii oraz Anglii. Zasłynął przede wszystkim jako połowa norweskiego duetu akustycznego Kings of Convenience, który wydał cztery albumy: "Quiet Is the New Loud", ""Versus " ," "Riot on an Empty Street", " "Declaration of Dependence" " oraz jako gościnny wokalista na debiutanckim krążku Röyksopp: "Melody A.M.", gdzie zaśpiewał w dwóch utworach: "Remind Me" i "Poor Leno" a grupę okrzyknięto liderem tzw. New Acoustic Movement.
Początki grupy The Whitest Boy Alive sięgają 2003 roku, kiedy to Erlend Øye i Marcin Öz razem postanowili założyć taneczną formację elektroniczną. Muzycy poznali się w Berlinie, gdzie pochodzący z Torunia Marcin Öz (znany lepiej jako DJ Highfish) był wówczas rezydentem berlińskiego klubu WMF. Początkowo muzycy spotykali się regularnie w ustalonym miejscu i czasie programując muzykę na komputerze. Do tego duetu dołączyli z czasem dwaj Niemcy: Sebastian Maschat oraz Daniel Nentwig, wprowadzając żywe instrumenty do muzyki zespołu.
Stylistyka.
The Whitest Boy Alive są nie tylko konsekwentni w brzmieniu, ale i w kompleksowej oprawie graficznej – za co niezmiennie odpowiada Geoff McFetridge, który stworzył okładki obu płyt, klip promujący, a także stronę internetową zespołu oraz gadżety. To również on powołał do życia pół-rzeczywistą, pół-kreskówkową postać "The Whitest Boy Alive", mającą być "maskotką" zespołu niczym Eddie u Iron Maiden.
Dreams (2006).
Dreams to debiutancka płyta zespołu The Whitest Boy Alive. Album został wydany nakładem wytwórni Service Records oraz Asound/Bubbles. 
Rules (2009).
Rules jest drugą płytą w twórczości zespołu, nagrana została w studio w Punta Burros, Nayarit w Meksyku. Album został wydany w marcu 2009 nakładem wytwórni Bubbles Records. Całość materiału została nagrana na żywo i bez overdubu. Teksty piosenek są z pozoru proste, oszczędne, a zarazem introspektywne, refleksyjne, niekiedy wręcz lekko filozoficzne.
Projekty dodatkowe.
Erlend Øye zaczynał karierę muzyczną w Bergen (Norwegia) z zespołem Skog w połowie lat 90, a następnie był członkiem londyńskiego zespołu Pechfuzz w roku 1997. W roku 1998 Erlend wraz z Eirikiem Glambekiem utworzył grupę Kings of Convenience. Erlend wydał solowy album Unrest w roku 2003 oraz Mix-CD z serii DJ Kicks w 2004. Marcin Öz gra w berlińskich klubach od 1996 roku jako DJ Highfish, głównie muzykę z gatunku deep house i techno.

</doc>
<doc id="1784772" url="https://pl.wikipedia.org/wiki?curid=1784772" title="Black Mass Krakow 2004">
Black Mass Krakow 2004

Black Mass Krakow 2004 (ang. "Czarna Msza w Krakowie") – album koncertowy norweskiego zespołu black metalowego Gorgoroth wydany w Europie 9 czerwca 2008 roku, a następnie 10 czerwca 2008 roku w Stanach Zjednoczonych przez wytwórnię płytową Metal Mind Productions. Materiał został zarejestrowany 1 lutego 2004 roku w Studiu Krzemionki w Krakowie. Koncert został wydany w formie płyty DVD. Ponadto na płycie znajdują się: galerie, biografia, dyskografia, linki, oraz dwa bonusowe nagrania video zarejestrowane podczas festiwalu "With Full Force Festival" w Lipsku z 2000 roku. Całość zrealizowano w formacie Dolby Digital 5.1 Surround Sound.

</doc>
<doc id="1784774" url="https://pl.wikipedia.org/wiki?curid=1784774" title="Ypsylon Andromedae">
Ypsylon Andromedae



</doc>
<doc id="1784775" url="https://pl.wikipedia.org/wiki?curid=1784775" title="Ypsylon Andromedae d">
Ypsylon Andromedae d



</doc>
<doc id="1784776" url="https://pl.wikipedia.org/wiki?curid=1784776" title="Ypsylon Andromedae c">
Ypsylon Andromedae c



</doc>
<doc id="1784777" url="https://pl.wikipedia.org/wiki?curid=1784777" title="Ypsylon Andromedae b">
Ypsylon Andromedae b



</doc>
<doc id="1784780" url="https://pl.wikipedia.org/wiki?curid=1784780" title="Franc Krener">
Franc Krener

Franc Krener, Krenner (ur. 18 kwietnia 1898 w Medvode, zm. 17 marca 1973 w Olivos w Argentynie) – jugosłowiański wojskowy (podpułkownik), przywódca słoweńskich czetników podczas II wojny światowej, dowódca Słoweńskiej Armii Narodowej.
Życiorys.
Brał udział w I wojnie światowej w szeregach armii austro-węgierskiej. W okresie międzywojennym ukończył studia techniczne w Brnie i Pradze. W 1938 r. wstąpił do armii jugosłowiańskiej. Doszedł do stopnia podpułkownika.
Po zajęciu Jugosławii przez wojska niemieckie w kwietniu 1941 r., został internowany przez Włochów. Po wyjściu na wolność przystąpił do słoweńskich czetników. W 1943 r. objął funkcję konspiracyjnego zastępcy komendanta miasta Lublany. W październiku tego roku Niemcy mianowali go szefem sztabu organizacyjnego Słoweńskiej Domobrany. W kwietniu 1945 r. został mianowany generałem przez Słoweńską Radę Narodową, po czym stanął na czele nowo tworzonej Słoweńskiej Armii Narodowej.
Po wycofaniu się do Austrii poddał się Brytyjczykom. Tam 20 maja został dowódcą, istniejącej na papierze, Dywizji Ljubljańskiej Słoweńskiej Armii Narodowej. Uniknął wydania komunistycznym władzom jugosłowiańskim. Do października 1947 r. ukrywał się we Włoszech, a następnie wyjechał do Argentyny.

</doc>
<doc id="1784783" url="https://pl.wikipedia.org/wiki?curid=1784783" title="Dolina Baryczy">
Dolina Baryczy



</doc>
<doc id="1784784" url="https://pl.wikipedia.org/wiki?curid=1784784" title="Dolina Biebrzy">
Dolina Biebrzy



</doc>
<doc id="1784786" url="https://pl.wikipedia.org/wiki?curid=1784786" title="Gamma Caeli">
Gamma Caeli



</doc>
<doc id="1784787" url="https://pl.wikipedia.org/wiki?curid=1784787" title="Upsilon2 Centauri">
Upsilon2 Centauri



</doc>
<doc id="1784789" url="https://pl.wikipedia.org/wiki?curid=1784789" title="Upsilon1 Centauri">
Upsilon1 Centauri



</doc>
<doc id="1784791" url="https://pl.wikipedia.org/wiki?curid=1784791" title="Ypsilon Centauri">
Ypsilon Centauri



</doc>
<doc id="1784795" url="https://pl.wikipedia.org/wiki?curid=1784795" title="Monogatari (cykl)">
Monogatari (cykl)

 – cykl light novel napisany przez Nisio Isin, a ilustrowany przez tajwańskiego ilustratora Vofan; wydawany jest przez Kōdansha pod imprintem "Kodansha Box". Opisuje historię Koyomi Araragiego, ucznia trzeciej klasy liceum, który przeżył atak wampira i od tego czasu napotyka wszelkiego rodzaju zjawy, bogów, duchy i mityczne bestie. 
Na podstawie serii powstała adaptacja w formie anime, które wyprodukowało studio Shaft. Pierwsze dwa tomy zaadaptowano także w formie mangi.
Manga została wydana w Polsce przez Studio JG.
Light novel.
Początkowo seria składała się z trzech opowiadań, napisanych przez Nisio Isin, które zostały opublikowane w trzech numerach czasopisma „Mephisto” wydawnictwa Kōdansha. Kolejno: ukazał się we wrześniowym numerze w 2005 roku, w styczniowym numerze w 2006 roku oraz w majowym numerze w 2006 roku. Opowiadania te zostały zebrane pod wspólnym tytułem i wydane 2 listopada 2006 roku. Ilustracje do serii wykonuje VOFAN.
Manga.
10 stycznia 2018 roku NisiOisin poinformował za pośrednictwem Twittera, że część "Bakemonogatari" zostanie zaadaptowana w formie mangi.
13 lutego 2018 roku Kōdansha opublikowała trzy ilustracje z postaciami z serii i urządziła konkurs na odgadnięcie, kto został ilustratorem mangi. 28 lutego 2018 roku ogłoszono, że tym artystą jest Oh! great.
Pierwszy rozdział tej mangi ukazał się 14 marca 2018 roku w magazynie „Shūkan Shōnen Magazine” wydawnictwa Kōdansha. 
Manga ukazuje się także w formie tomikowej i jest drukowana w dwóch edycjach, zwykłej i specjalnej. Pierwszy tom edycji specjalnej zawiera dodatkowo opowiadanie napisane przez NisiOisin oraz one-shot mangi zatytułowanej autorstwa Oh! great, a także kolorowe ilustracje wykonane przez Hiro Mashimę, Atsushi Ōkubo i Yōsuke Kanedę.
Manga weszła w fazę finałową wraz z rozdziałem wydanym 17 lipca 2019.
31 lipca 2019 roku kolejny rozdział nie ukazał się w „Shūkan Shōnen Magazine”. Tego samego dnia na oficjalnym koncie mangi na Twitterze ogłoszono, że wydawanie mangi zostało tymczasowo zawieszone na bliżej nieokreślony czas ze względu na chorobę autora ilustracji. 21 sierpnia podano, że kolejny rozdział mangi ukaże się w numerze wydanym 4 września 2019 roku.
W Polsce licencję na wydanie mangi wykupiło Studio JG.

</doc>
<doc id="1784797" url="https://pl.wikipedia.org/wiki?curid=1784797" title="Marharyta Pesoćka">
Marharyta Pesoćka

Marharyta Wołodymyriwna Pesoćka (ukr. Маргарита Володимирівна Песоцька; ur. 9 sierpnia 1991 w Kijowie) – ukraińska tenisistka stołowa, wicemistrzyni Europy 2009 i 2018, drużynowa Mistrzyni Polski (z KTS Tarnobrzeg w latach 2013 i 2014). 
Największym sukcesem zawodniczki jest występ w Mistrzostwach Europy w Stuttgarcie w 2009 roku, gdzie w turnieju indywidualnym zdobyła srebrny medal. W 2011 roku na Mistrzostwach Europy w Sopocie zdobyła brąz indywidualnie.
Obecnie zajmuje 119. miejsce w światowym, 54. w europejskim i 3. w narodowym rankingu ITTF.
W finale Mistrzostw Europy 2018 przegrała z Li Qian, reprezentantką Polski chińskiego pochodzenia, zdobywając tym samym srebrny medal. 

</doc>
<doc id="1784802" url="https://pl.wikipedia.org/wiki?curid=1784802" title="Elizabeta Samara">
Elizabeta Samara

Elizabeta Samara (ur. 15 kwietnia 1989 w Konstancy) – rumuńska tenisistka stołowa, ośmiokrotna mistrzyni Europy.
Podczas mistrzostw Europy w Danii w 2005 zdobyła złoto w turnieju drużynowym. Kolejny sukces odniosła w Stuttgarcie w 2009, gdzie w parze z Danielą Dodean w turnieju gry podwójnej kobiet zdobyła złoty medal. Rok później, w Ostrawie, zdobyła srebrny medal wraz z drużyną. W 2011 wywalczyła srebro w parze z Danielą Dodean oraz kolejny raz zdobyła drużynowe wicemistrzostwo Europy.

</doc>
<doc id="1784805" url="https://pl.wikipedia.org/wiki?curid=1784805" title="Kogaionidae">
Kogaionidae

Kogaionidae – rodzina wymarłych ssaków. Zamieszkiwały one Europę, a ich skamieliny pochodzą z górnej kredy i paleocenu. Ich pokrewieństwo z innymi grupami trudno ocenić.
R. Rădulescu i P. Samson, którzy w 1996 opisali rodzinę, że jej przedstawiciele dzielą z nadrodziną Taeniolabidoidea kształt czaszki wraz z przednią częścią łuków jarzmowych ułożoną poprzecznie, a także bardzo krótkim obszarem podstawy czaszki, co nadaje jej kształt sześcianu. Różnice obejmują głównie wydłużony pysk i uzębienie.

</doc>
<doc id="1784806" url="https://pl.wikipedia.org/wiki?curid=1784806" title="Callenberg (Saksonia)">
Callenberg (Saksonia)

Callenberg – miejscowość i gmina w Niemczech, w okręgu administracyjnym Chemnitz, w powiecie Zwickau. Powierzchnia gminy wynosi ok. 40 km². Dzieli się na siedem osiedli. Leży przy drodze krajowej B180, między miastami Limbach-Oberfrohna i Glauchau.
Gminę zamieszkuje ok. 5,4 tys. mieszkańców.
Na obszarze gminy występują złoża niklu i krokoitu, kopalnie odkrywkowe. W pobliżu znajduje się tor wyścigowy Sachsenring.

</doc>
<doc id="1784807" url="https://pl.wikipedia.org/wiki?curid=1784807" title="Daniela Dodean">
Daniela Dodean

Daniela Dodean (ur. 13 stycznia 1988 w Aradzie) – rumuńska tenisistka stołowa, mistrzyni Europy.
Największym sukcesem zawodniczki jest występ w mistrzostwach Europy w Stuttgarcie w 2009, gdzie w parze z Elizabetą Samarą w turnieju gry podwójnej kobiet zdobyła złoty medal. Rok później, w Ostrawie, zdobyła srebrny medal wraz z drużyną. W 2011 wywalczyła srebro w parze z Elizabetą Samarą oraz kolejny raz zdobyła drużynowe wicemistrzostwo Europy.

</doc>
<doc id="1784809" url="https://pl.wikipedia.org/wiki?curid=1784809" title="Cmentarz Oficerów Radzieckich we Wrocławiu">
Cmentarz Oficerów Radzieckich we Wrocławiu

Cmentarz Oficerów Radzieckich we Wrocławiu – wojenna nekropolia oficerów radzieckich poległych lub zmarłych w wyniku ran i chorób odniesionych w czasie oblężenia Wrocławia w roku 1945. Pochowano tu 763 radzieckich oficerów, w tym 69 nieznanych z imienia i nazwiska, pochodzących głównie z 6. Armii I Frontu Ukraińskiego pod dowództwem gen. Władimira Głuzdowskiego. Wśród pochowanych znajdują się także dwaj niemieccy antyfaszyści: Horst Viedt i Josef Wagner, którzy zginęli podczas akcji dywersyjnej 6 maja 1945.
Cmentarz bywa często nazywany „cmentarzem żołnierzy radzieckich”. Jest to błąd, gdyż żołnierze (nie oficerowie), polegli w tym samym okresie, pochowani są w innym miejscu Wrocławia (Cmentarz Żołnierzy Radzieckich na Skowroniej Górze).
Lokalizacja.
Cmentarz znajduje się między ulicami Karkonoską a Wyścigową na działce o powierzchni 5,3 ha w kształcie trójkąta o rozszerzonej podstawie. Nekropolia charakteryzuje się ściśle rozplanowanym układem geometrycznym, głównym elementem jest zaprojektowana w roku 1947 przez Romana Felińskiego glorieta, złożona z pięciu połączonych ze sobą kolumn, usytuowana na wysokim cokole z wyrzeźbioną w granicie urną. Od gloriety prowadzą w kierunku bocznych wejść dwie symetrycznie rozmieszczone aleje drzew. Pomiędzy alejami a głównym wejściem znajdują się dwie jednakowe kwatery podzielone na pola grzebalne przedzielone siatką żywopłotu. W środku obu kwater, na placykach w kształcie koła, znajdują się obeliski wykonane z marmuru. Główne wejście zdobią dwie armaty ZiS-3, natomiast boczne wejścia cztery czołgi T-34, będące w czasie trwania walk na wyposażeniu 6 armii I Frontu Ukraińskiego. Jeden z czołgów, o numerze 212, wiosną 1945 roku został zniszczony przez Niemców na rogu ulic Hallera i Gajowickiej.
Historia.
Budowę cmentarza rozpoczęto w kwietniu 1945 roku, w momencie gdy walki jeszcze trwały. Obecny kształt cmentarz zyskał w roku 1947, autorem projektu był Tadeusz Ptaszycki. W latach późniejszych kilkukrotnie miały miejsce prace konserwatorskie, m.in. w roku 1962 wymieniono nagrobki z czarnego kamienia na lastrykowe. W roku 1985 odsłonięto tablicę poświęconą pamięci generała-majora Iwana Połbina, najwyższego rangą oficera, który poległ w walkach o Wrocław, a szczątków którego nie udało się odnaleźć.

</doc>
<doc id="1784810" url="https://pl.wikipedia.org/wiki?curid=1784810" title="Hainina">
Hainina

Hainina – rodzaj wymarłego ssaka z rodziny Kogaionidae. Zamieszkiwał on Europę na przełomie kredy i paleocenu. Skamieniałości znaleziono w Belgii, Hiszpanii, Francji i Rumunii.
Rodzaj ten pierwotnie umieszczono w obrębie rodziny Cimolomyidae. Jednak według Kielan-Jaworowskiej &amp; Hurumy z 2001 należy do Kogaionidae, a od rodzaju "Kogaionon" odróżnia go ornamentacja szkliwa.
Etymologia.
"Hainina": Hainaut, Belgia.
Podział systematyczny.
Do rodzaju należały następujące gatunki:

</doc>
<doc id="1784812" url="https://pl.wikipedia.org/wiki?curid=1784812" title="Ujście Warty">
Ujście Warty



</doc>
<doc id="1784814" url="https://pl.wikipedia.org/wiki?curid=1784814" title="Stanisław Batycki">
Stanisław Batycki

Stanisław Franciszek Batycki (ur. 15 września 1892 w Stanisławowie, zm. 1940 w Charkowie) – major artylerii Wojska Polskiego, ofiara zbrodni katyńskiej.
Życiorys.
Był synem Józefa i Jadwigi z Soleckich. Studiował na Politechnice Lwowskiej. Należał do Związku Strzeleckiego. W latach 1913–1918 służył w armii austriackiej. Od 1918 w Wojsku Polskim. Walczył w obronie Lwowa oraz na wojnie polsko-ukraińskiej i polsko-bolszewickiej w latach 1918–1920. W latach 1921–1926 pełnił służbę w garnizonie krakowskim, w 21 pułku artylerii polowej, a następnie w 5 pułku artylerii ciężkiej. W latach 1926–1934 dowodził 5 dywizjonem artylerii przeciwlotniczej w Krakowie, a następnie objął stanowisko komendanta Obozu Ćwiczeń „Barycz”, położonego na terenie Okręgu Korpusu Nr IV, w pobliżu wsi Barycz. Na tym stanowisku pełnił służbę do wybuchu II wojny światowej. W kampanii wrześniowej 1939 dostał się do niewoli sowieckiej. Więziony w Starobielsku. Wiosną 1940 zamordowany w Charkowie.
Minister Obrony Narodowej decyzją Nr 439/MON z 5 października 2007 awansował go pośmiertnie do stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1784815" url="https://pl.wikipedia.org/wiki?curid=1784815" title="Cmentarz Żołnierzy Radzieckich na Skowroniej Górze">
Cmentarz Żołnierzy Radzieckich na Skowroniej Górze

Cmentarz Żołnierzy Radzieckich na Skowroniej Górze – wrocławska wojenna nekropolia żołnierzy Armii Czerwonej poległych lub zmarłych w wyniku ran i chorób w czasie oblężenia Wrocławia w 1945 roku. Pochowano tu około 7,5 tysiąca żołnierzy, pochodzących głównie z 6. Armii I Frontu Ukraińskiego pod dowództwem generała Władimira Głuzdowskiego. 
W roku 1945 w tym miejscu położonym w sąsiedztwie kompleksu cmentarzy katolickich i ewangelickich znajdowało się pole tymczasowego pochówku poległych czerwonoarmistów, jedno z ośmiu takich pól grzebalnych we Wrocławiu i najbliższych okolicach. W latach 1947–48 w ramach akcji porządkowania mogił poległych żołnierzy cmentarz na Skowroniej Górze wybrano jako miejsce docelowe pochówku wszystkich poległych w czasie oblężenia Wrocławia. Szczątki pochowanych z pozostałych siedmiu miejsc ekshumowano i przenoszono na ten cmentarz powiększony uprzednio do powierzchni 4 hektarów. 
W latach 1965–67 dokonano przebudowy nekropolii, nadając jej kształt który przetrwał do dziś. Cmentarz jest podzielony na cztery pola złożone z trzydziestu kwater, każda z nich składa się z dwunastu mogił zbiorowych. Na niektórych mogiłach znajdują się umieszczone przez rodziny i najbliższych tabliczki upamiętniające pochowanych żołnierzy. W roku 1967 odsłonięto pomnik autorstwa Łucji Skomorowskiej wykonany z różnokolorowych odmian granitu, poszczególne elementy tworzące całość pomnika odnoszą się do kwater tworzących nekropolię – na każdym z nich wykute są nazwiska poległych oraz liczba nieznanych pochowanych w odpowiadającej mu kwaterze cmentarza.

</doc>
<doc id="1784816" url="https://pl.wikipedia.org/wiki?curid=1784816" title="Ochotnicza Straż Pożarna w Łasinie">
Ochotnicza Straż Pożarna w Łasinie

Ochotnicza Straż Pożarna w Łasinie (OSP Łasin) została założona w 1884 roku z inicjatywy aptekarza Ernesta Schemmela i burmistrza Otto Wetzela.
Historia.
Utworzona pod koniec 1884 roku z inicjatywy aptekarza Ernesta Schemmela i burmistrza Otto Wetzela. Początkowo w skład zarządu wchodzili tylko Niemcy. 3-5 września 1910, podczas obchodów 25-lecia założenia OSP Łasin, mieszkańcy Łasina ofiarowali jednostce ufundowany przez siebie sztandar.
Po odzyskaniu niepodległości po raz pierwszy w skład zarządu powołano Polaków. Pierwszym naczelnikiem OSP był Jan Kawski. W 1926 zainstalowano elektryczną syrenę alarmową. W 1930 na wieży ciśnień umieszczono figurę św. Floriana. W latach 1928-1939 naczelnikiem był Stanisław Górny.
Po wojnie jednostką dowodził Leonard Rejewski. Kolejnymi naczelnikami byli: od 1949 - Wiktor Stopikowski, od 1953 - Maksymilian Sternicki, od 1955 - Mieczysław Szymanowicz, a od 1968 - Bogdan Brzycki.
Od 1957 przy OSP Łasin działa Orkiestra Dęta pod przewodnictwem Henryka Przeczewskiego.
W 1965 wybudowano nową remizę, zaś w 1969 z okazji 85 rocznicy istnienia jednostka otrzymała nowy sztandar.
W lipcu 1976 oddano do użytku Muzeum Pożarnictwa Ziemi Pomorskiej, działające do dziś przy OSP Łasin.
W 1984 obchodzono 100-lecie jednostki. Odsłonięto wówczas obelisk upamiętniający łasińskich strażaków.
W 1995 jednostka została włączona do Krajowego Systemu Ratowniczo-Gaśniczego. OSP Łasin dysponuje pojazdem wyposażonym w sprzęt do ratowania ofiar wypadków drogowych.
Inne jednostki OSP w Gminie Łasin to: OSP Szonowo, OSP Szczepanki, OSP Zawdzka Wola, OSP Wydrzno, OSP Nogat, OSP Zawda, OSP Szynwałd, OSP Jakubkowo, OSP Przesławice.

</doc>
<doc id="1784818" url="https://pl.wikipedia.org/wiki?curid=1784818" title="Mikołaj Nałęcz">
Mikołaj Nałęcz



</doc>
<doc id="1784820" url="https://pl.wikipedia.org/wiki?curid=1784820" title="Aleksandr Siediakin">
Aleksandr Siediakin

Aleksandr Ignatiewicz Siediakin, ros. Александр Игнтьевич Седякин (ur. w Petersburgu, zm. 29 lipca 1938 w miejscu egzekucji Kommunarka pod Moskwą) − komandarm II rangi Armii Czerwonej.
Życiorys.
Urodzony w rodzinie podoficera służby długoterminowej armii carskiej. ukończył szkołę geodezyjną. Pracował jako mierniczy na Syberii. Od 1913 studiował w Wyższej Szkole Rolniczej. W 1914 roku został wcielony do wojska, a w następnym roku ukończył Irkucką Szkołę Oficerską. Uczestnik I wojny światowej, na stanowiskach inżyniera dywizjonu, w stopniu sztabskapitana. Walczył na Froncie Północnym. Dwa razy ranny. Członek Socjaldemokratycznej Partii Robotniczej Rosji od 1917. Uczestniczył w organizowaniu Rad Robotniczych i Żołnierskich (RDRiŻ). Przewodniczący RDRiŻ pułku. W listopadzie 1917 przewodniczący Rady Komisarzy Armii i praktycznie dowódca Armii. W czasie wojny domowej 1918-1920 dowódca 3 Samodzielnej Woroneskiej Brygady Strzelców, pomocnik dowódcy 13 Armii, szef sztabu Frontu Południowego, dowódca 31 Brygady Strzelców, 15 Niżeńskiej Brygady Strzelców.
Po wojnie domowej inspektor piechoty Piotrogrodzkiego Okręgu Wojskowego (OW), brał udział w likwidacji powstania marynarzy w Kronsztadzie w 1921, jako dowódca Grupy Południowej 7 Armii. W 1923 ukończył Wyższe Akademickie Kursy w Akademii RKKA. Wyznaczony na dowódcę 5 Armii na Dalekim Wschodzie. Później dowodził wojskami Rejonu Karelskiego Piotrogrodzkiego OW, potem dowódca Nadwołżańskiego OW. Od końca 1927 zastępca szefa Zarządu Głównego Robotniczo–Chłopskiej Armii Czerwonej, inspektor piechoty i broni pancernej Armii Czerwonej. W latach 1931–1932 komisarz i komendant Wojskowej Akademii Technicznej im. F. Dzierżyńskiego. W latach 1933–1936 zastępca szefa sztabu Armii Czerwonej i inspektor wyższych szkół i akademii wojskowych. Od 1934 członek Rady Wojskowej przy ludowym komisarzu obrony ZSRR. Od 1936 szef Zarządu Obrony Przeciwlotniczej Armii Czerwonej. Od lipca 1937 dowódca Obrony Przeciwlotniczej Bakińskiego OW.
W czasie "Wielkiego terroru" aresztowany 2 grudnia 1937 przez NKWD pod zarzutem szpiegostwa i udziału w spisku wojskowym. 29 lipca 1938 roku skazany przez Kolegium Wojskowe Sądu Najwyższego ZSRR na śmierć. Rozstrzelany w miejscu egzekucji Kommunarka pod Moskwą i tam pochowany anonimowo. Zrehabilitowany 4 sierpnia 1956 roku.
Odznaczony: Order Czerwonego Sztandaru dwukrotnie.

</doc>
<doc id="1784825" url="https://pl.wikipedia.org/wiki?curid=1784825" title="Florence Ekpo-Umoh">
Florence Ekpo-Umoh

Florence Ekpo-Umoh (ur. 27 grudnia 1977 w Lagos) – nigeryjska lekkoatletka, sprinterka od 2000 reprezentująca Niemcy.
W 2003 wykryto u niej niedozwolony środek dopingowy – Stanozolol, za co nałożono na nią karę dwuletniej dyskwalifikacji.

</doc>
<doc id="1784829" url="https://pl.wikipedia.org/wiki?curid=1784829" title="Wonieść (jezioro)">
Wonieść (jezioro)

Wonieść – jezioro pełniące funkcję zbiornika retencyjnego, położone na terenie woj. wielkopolskiego, w powiecie kościańskim, w gminie Śmigiel, w pobliżu wsi Wonieść. 
Funkcja i historia.
Zasadniczą funkcją zbiornika, otoczonego lasami, łąkami i polami uprawnymi jest retencja wody dla potrzeb rolnictwa oraz ochrona przeciwpowodziowa. Są tu też nieliczne ośrodki wypoczynkowe. Powierzchnia wynosi 777 ha, a największa głębokość 17,2 m. Zbiornik powstał w wąskiej dolinie Wonieści na obszarze dawniej zajętym przez 5 jezior.
Zbiornik wybudowano w latach 1974–1983. Wonieść obejmuje swym zasięgiem pięć byłych jezior: Jezioro Drzeczkowskie, Witosławskie, Wojnowickie, Jezierzyckie, Wonieskie. Obecnie lustro wody jest wyższe od pierwotnego (zalanych jezior) o 1,5–2,75 m. 
Natura 2000.
Na obszarze o powierzchni 2802 ha, obejmującym okolice jeziora Wonieść, ustanowiono obszar specjalnej ochrony ptaków PLB300005 'Zbiornik Wonieść'. Obszar ustanowiono Rozporządzeniem Ministra Środowiska z dnia 21 lipca 2004 roku i znajduje się na terenie 4 gmin: Osieczna, Kościan, Krzywiń, Śmigiel (gmina). 
W ptasiej ostoi występuje 26 gatunków ptaków z załącznika I Dyrektywy Ptasiej i 10 gatunków z Polskiej Czerwonej Księgi m.in. podgorzałka, rybitwa białowąsa, bączek zwyczajny, wąsatka. Stwierdzono gniazdowanie 131 gatunków ptaków. Oprócz licznych ptaków w okolicy Drzeczkowa występuje chroniony zarówno w Polsce jak i w Europie żółw błotny.
Zbiornik Wonieść pokrywa się z takimi obszarami chronionymi jak:

</doc>
<doc id="1784831" url="https://pl.wikipedia.org/wiki?curid=1784831" title="Bernt Ivar Eidsvig">
Bernt Ivar Eidsvig

Bernt Ivar Eidsvig, imię zakonne Markus (ur. 12 września 1953 w Rjukan) – norweski duchowny rzymskokatolicki, biskup Oslo od 2005 roku.
Życiorys.
Studiował teologię luterańską w Oslo, którą ukończył w 1976 roku. Następnie przeszedł na katolicyzm. 20 czerwca 1982 otrzymał święcenia kapłańskie i został skierowany do pracy w Bergen. W 1991 wstąpił do zakonu kanoników regularnych i zamieszkał austriackim klasztorze Klosterneuburg. W latach 1995-1996 był tam mistrzem nowicjatu. W latach 1997-2003 sprawował funkcję proboszcza parafii św. Leopolda w Klosterneuburgu.
W dniu 29 lipca 2005 został wyznaczony przez papieża Benedykta XVI na nowego biskupa Oslo. Jego uroczysty ingres, połączony z sakrą biskupią, odbył się 22 października 2005 roku.

</doc>
<doc id="1784837" url="https://pl.wikipedia.org/wiki?curid=1784837" title="Alfred LeConey">
Alfred LeConey

Jeremiah Alfred „Al” LeConey (ur. 11 marca 1901 w Moorestown w stanie New Jersey, zm. 11 listopada 1959 w Nowym Jorku) – amerykański lekkoatleta sprinter, mistrz olimpijski z 1924 z Paryża.
Jako student Lafayette College zajął w 1921 drugie miejsce w akademickich mistrzostwach Stanów Zjednoczonych (IC4A) w biegach na 100 jardów i na 220 jardów. W 1922 zwyciężył w mistrzostwach IC4A na obu tych dystansach, a także został mistrzem Stanów Zjednoczonych (AAU) na 220 jardów.
Na igrzyskach olimpijskich w 1924 w Paryżu biegł na ostatniej zmianie sztafety 4 × 100 metrów, która zdobyła złoty medal, w półfinale ustanowiła rekord świata wynikiem 41,0 s, a w finale wyrównała to osiągnięcie (w składzie: Loren Murchison, Louis Clarke, Frank Hussey i Alfred LeConey). Po igrzyskach LeConey przebiegł 100 jardów w doskonałym czasie 9,4 s, ale sędziowie uznali, że wiatr był zbyt silny, by uznać ten wynik jako rekord.
Został uwidoczniony na znaczku pocztowym o nominale 3 centów wydanym przez pocztę USA przed igrzyskami olimpijskimi w 1932 w Los Angeles. Chociaż z wykształcenia był inżynierem budownictwa, pracował głównie w branży ubezpieczeniowej jako aktuariusz.

</doc>
<doc id="1784842" url="https://pl.wikipedia.org/wiki?curid=1784842" title="Giovanni Starcke">
Giovanni Starcke

Giovanni Starcke, M.S.F. – zarządca Misji siu iurius dla Północnej Norwegii w latach 1931-1939.

</doc>
<doc id="1784847" url="https://pl.wikipedia.org/wiki?curid=1784847" title="Margaret Mayall">
Margaret Mayall

Margaret Walton Mayall (1902–1996) – amerykańska astronom.
Margaret Mayall była dyrektorem American Association of Variable Star Observers w latach 1949-1973. W 1958 roku otrzymała nagrodę Annie J. Cannon Award in Astronomy. Była żoną astronoma Newtona Mayalla.
Międzynarodowa Unia Astronomiczna nazwała planetoidę (3342) Fivesparks od miejsca zamieszkania Newtona i Margaret Mayall w Cambridge w stanie Massachusetts.

</doc>
<doc id="1784850" url="https://pl.wikipedia.org/wiki?curid=1784850" title="Mołczadź (rzeka)">
Mołczadź (rzeka)

Mołczadź, Mołczadka (biał. "Мо́ўчадзь", "Мо́ўчадка") — rzeka na Białorusi w rejonach baranowickim i zdzięciolskim, lewy dopływ Niemna. Długość 98 km, dorzecze 1140 km². Średnioroczny przepływ wody u ujścia 9 m³/s. Średnie nachylenie powierzchni wody 0,9‰.
Na rzece, w miejscowości Giezgały, znajduje się elektrownia wodna.

</doc>
<doc id="1784853" url="https://pl.wikipedia.org/wiki?curid=1784853" title="Iwan Kożanow">
Iwan Kożanow

Iwan Kuźmicz Kożanow, ros. Иван Кузьмич Кожанов (ur. w stanicy Wozniesienska Krasnodarskij Kraj, zm. 22 sierpnia 1938 w Moskwie) – radziecki dowódca wojskowy, flagman floty II rangi (22 listopada 1935).
Życiorys.
W latach 1916–1917 uczył się w klasach Morskiej Gwardii Korpusu Morskiego w Petersburgu. Od 1917 w Socjaldemokratycznej Partii Robotników Rosji (SDPRR). Od marca 1918 w Oddziale Morskim, od marca 1918 szef Oddziału Desantowego Wołżańskiej Flotylli Marynarki Wojennej Rosji Sowieckiej. Od sierpnia 1919 dowodził Oddziałami Desantowymi Wołżańsko-Kaspijskiej Flotylli Wojennej Frontu Wschodniego, w walkach z białymi i oddziałami czeskimi na Powołżu. Dowodził operacją elzelijską w 1920 w walce przeciw desantowi gen. Ułagaja na Kubaniu. Od września 1920 do stycznia 1921 dowódca Dywizji Ekspedycyjnej na Morzu Azowskim. W marcu 1921 jeden z dowódców zdławienia powstania marynarzy w Kronsztadzie, po czym dowódca Sił Morskich Morza Bałtyckiego.
Od grudnia 1921 do listopada 1922 członek Rewolucyjnej Rady Wojennej Sił Morskich Morza Czarnego i Morza Azowskiego. W latach 1922–1924 dowódca i komisarz Sił Morskich Dalekiego Wschodu (Floty Oceanu Spokojnego). Ukończył Akademię Marynarki Wojennej w 1927. W latach 1927–1929 attaché wojskowy w Japonii. W 1930 szef sztabu Floty Bałtyckiej. W latach 1931–1937 dowódca Floty Czarnomorskiej.
Aresztowany, sądzony i skazany na śmierć w procesach wielkich czystek. Rehabilitowany.

</doc>
<doc id="1784855" url="https://pl.wikipedia.org/wiki?curid=1784855" title="Zhani Ziçishti">
Zhani Ziçishti

Zhani Ziçishti, też jako Zhani Petro (ur. 31 maja 1940 w Korczy) – aktor albański.
Życiorys.
W 1964 ukończył studia na wydziale sztuk scenicznych Instytutu Sztuk w Tiranie. Po studiach przez trzydzieści lat występował na scenie teatru im. A. Z. Cajupiego w Korczy. W 1994 wyemigrował do Grecji.
Na dużym ekranie zadebiutował w 1975 niewielką rolą nauczyciela historii w obrazie "Lumë drite". Zagrał potem jeszcze w 15 filmach fabularnych.

</doc>
<doc id="1784858" url="https://pl.wikipedia.org/wiki?curid=1784858" title="Johann Wember">
Johann Wember

Johann Wember MSF (ur. 15 listopada 1900 r. w Dortmundzie, zm. 4 maja 1980 r. w Tromsø) – niemiecki duchowny katolicki, w latach 1939-1976 wikariusz apostolski Apostolskiego Wikariatu Północnej Norwegii.
Życiorys.
Przyszedł na świat w Dortmundzie w 1900 r., gdzie spędził dzieciństwo i młodość. Następnie wstąpił do zakonu Misjonarzy świętej Rodziny, otrzymując 8 sierpnia 1926 r. święcenia kapłańskie.
W 1938 r. został wyznaczony na zarządce Misji "Sui Iuris" dla Północnej Norwegii ("Norvegia Settenrionale"). Po jej przekształceniu w 1944 r. w prefekturę apostolską, został podniesiony do godności prefekta apostolskiego. Kilkanaście lat później papież Pius XII przekształcił tę jednostkę kościelną w "Apostolski Wikariat Północnej Norwegii" podnosząc Wembera do godności biskupa tytularnego Vasady. sakrę biskupią otrzymał 15 maja 1955 r. z rąk biskupa Oslo Jacoba Mangersa. Współkonsekratorami byli Willem Cobben, biskup helsiński oraz Johann Rüth, wikariusz apostolski Północnej Norwegii.
W 1976 r. po osiągnięciu wieku emerytalnego został złożony z urzędu przez papieża Pawła VI. Niedługo potem zmarł w 1980 r.

</doc>
<doc id="1784861" url="https://pl.wikipedia.org/wiki?curid=1784861" title="Mołczadź">
Mołczadź



</doc>
<doc id="1784865" url="https://pl.wikipedia.org/wiki?curid=1784865" title="Popłód">
Popłód



</doc>
<doc id="1784866" url="https://pl.wikipedia.org/wiki?curid=1784866" title="Banco Santander Central Hispano">
Banco Santander Central Hispano



</doc>
<doc id="1784867" url="https://pl.wikipedia.org/wiki?curid=1784867" title="Grzegorz Lewandowski (aktor)">
Grzegorz Lewandowski (aktor)

Grzegorz Lewandowski (ur. 18 listopada 1944 w Myszkowie, zm. 25 kwietnia 2009) – polski aktor i reżyser teatralny, w latach 1978–1991 dyrektor naczelny i artystyczny Teatru Dzieci Zagłębia w Będzinie.
Życiorys.
Był odtwórcą wielu ról teatralnych. W roli aktora zadebiutował w 1964 na deskach Teatru Dzieci Zagłębia w spektaklu „Szczęśliwy Książę” w reż. Jana Dormana, którego zastąpił na stanowisku dyrektora teatru.
W Będzinie wyreżyserował spektakle: „Cztery pory roku”, „Prometeusz”, „Wielki Iwan”, „Pierścień i róża”, „Po górach i chmurach”, „O złym Księciu Popielu” (Złota Maska), „Bajka o dobrym smoku”, „Awantura w teatrze lalek”, „Książę Portugalii”, „Chodzi Turoń paszczą kłapie”, „Przygody wiercipięty”, „Jak się bawić to się bawić”, „Guignol w tarapatach”, „Bajki samograjki” (premiera w styczniu 1991).
W 1982 założył Studium Aktorskie Teatrów Lalkowych przy Teatrze Dzieci Zagłębia, kształcące aktorów – lalkarzy. Studium ukończyło ponad 50 lalkarzy, zatrudnianych później na wielu polskich scenach lalkowych. Studium działało z przerwami 7 lat.
W latach 1992-2001 prowadził Teatr Małych Form „Kleks” w Częstochowie .
Reżyserował również w teatrach w Warszawie, Zielonej Górze, Jeleniej Górze, Rzeszowie, Gliwicach, Katowicach i Czeskim Cieszynie. Do końca swojego życia czynnie uczestniczył w życiu artystycznym, realizując swoje spektakle.

</doc>
<doc id="1784868" url="https://pl.wikipedia.org/wiki?curid=1784868" title="Grzegorz Borawski">
Grzegorz Borawski

Grzegorz Borawski (ur. 2 listopada 1967 w Czechowicach-Dziedzicach) – polski piłkarz grający jako pomocnik.
Osiągnięcia.
1994 Wicemistrzostwo Polski
1995 Brązowy medal Mistrzostw Polski

</doc>
<doc id="1784870" url="https://pl.wikipedia.org/wiki?curid=1784870" title="Glasja-Labolas">
Glasja-Labolas

Glasja-Labolas – w tradycji okultystycznej, dwudziesty piąty duch "Goecji". Znany jest również pod imionami Glasja-Nabolas, Glasya-Labolas, Glasya Labolas, Glassia-labolis, Classyalabolas, Caassimolar i Caacrinolaas. By go przywołać i podporządkować, potrzebna jest jego pieczęć, która według "Goecji" powinna być zrobiona ze srebra i miedzi zmieszanych w równych proporcjach albo z rtęci.
Jest on potężnym przywódcą i hrabią piekła. Rozporządza 36 legionami duchów.
Naucza w szybkim czasie wszystkich sztuk i nauk. Zna się na przeszłości i przyszłości. Potrafi sprawić, iż człowiek staje się niewidzialnym. Jest odpowiedzialny za przelewy krwi i ludobójstwa.
Ukazuje się pod postacią psa ze skrzydłami gryfa.

</doc>
<doc id="1784871" url="https://pl.wikipedia.org/wiki?curid=1784871" title="Golf">
Golf

Golf – sport uprawiany na otwartych trawiastych terenach, polegający na kierowaniu małej piłki golfowej do otworów w ziemi (mających kształt cylindra o średnicy 108 mm) za pomocą uderzeń specjalnymi kijami. Celem gracza jest umieszczenie piłki w dołku w jak najmniejszej liczbie uderzeń. Golf był dyscypliną olimpijską w latach 1900-1904. Ponownie zagościł na igrzyskach olimpijskich w Rio de Janeiro 2016.
Podstawowe zasady gry.
Cykl rozgrywek.
Rozgrywka w golfie polega na zaliczeniu przez zawodnika wszystkich dołków na polu. Zaliczanie dołka zaczyna się od "tee box", gdzie znajduje się oznakowane miejsce, na którym umieszcza się piłkę. Po pierwszym uderzeniu kijem piłka wykonuje lot w powietrzu i powinna wylądować na pasie krótko ściętej trawy ("fairway") lub w jego sąsiedztwie (zazwyczaj wyżej ścięta trawa – "rough"). Piłka może jednak wylądować również w hazardach (bunkier i hazard wodny), wylecieć poza teren pola (out of bounds) lub przyjąć inną, niepożądaną pozycję. Zawodnik przemieszcza się do miejsca, gdzie piłka się zatrzymała, i wykonuje kolejne uderzenie. Cykl ten jest powtarzany aż do momentu umieszczenia piłki na "greenie", czyli obszarze bardzo krótko ściętej trawy, na którym piłkę się toczy do dołka. Gracz dąży do tego, by piłkę w dołku umieścić w jak najmniejszej liczbie uderzeń. Po każdym dołku gracze zapisują sobie wzajemnie wyniki, które potem są zliczanie, określa się ich stosunek do par pola ("par – professional average result", np. jeśli par pola wynosi 72 uderzenia, a gracz ukończy turniej z wynikiem 90, stosunek jego wyniku do par pola wynosi +18).
W rozgrywkach indywidualnych gracze przechodzą pole dwa, trzy lub cztery razy i wygrywa ten, który wykona najmniej uderzeń. Zawody drużynowe są rozgrywane zwykle w formatach "foursome" (dwaj zawodnicy grają jedną piłką na zmianę) i "fourball" (dwaj zawodnicy w drużynie, każdy gra swoją piłką, a do wyniku drużyny jest liczony na każdym dołku lepszy wynik).
Technika gry.
Kluczowym elementem gry jest samo uderzenie. Jest ono wykonywane za pomocą specjalnego zestawu kijów. W momencie uderzenia zawodnik trzyma kij oburącz, stoi bokiem do kierunku przyszłego lotu piłki, w lekkim rozkroku. Piłka znajduje się kilkadziesiąt centymetrów od jego stóp. Uderzenie polega na wykonaniu zamachu kijem zza głowy, połączonego z wykonaniem ćwierćobrotu w pasie. Jedna stopa stoi cały czas nieruchomo na ziemi, pięta drugiej zaś lekko się unosi i przekręca w momencie uderzenia.
Wykonanie uderzenia nie wymaga dużej siły – dobrze technicznie wykonane uderzenie wykorzystuje energię kinetyczną, jaką w naturalny sposób osiąga główka kija na skutek prawidłowo wykonanego zamachu. Można powiedzieć, że zadaniem gracza jest nie tyle użycie siły swoich mięśni, aby jak najmocniej uderzyć w piłkę, ile skierowanie ruchu kija w odpowiednim kierunku i pozwolenie mu "samemu" wykonać jego "pracę".
Kije składają się z główki ("head"), którą uderza się w piłkę, pręta łączącego ("shaft") oraz rączki ("grip"). Kije różnią się między sobą kątem nachylenia główki ("loft") i długością kija, pośrednio także wagą. Te dwa podstawowe parametry decydują o wysokości i długości lotu oraz podkręceniu ("spinie") piłki. Kije dzielą się na cztery rodzaje:
Piłka po zwykłym uderzeniu pokonuje zwykle od kilkunastu do kilkuset metrów, z czego większość w powietrzu. Aby wcelować piłką w określone miejsce, zawodnik przy uderzeniu musi uwzględniać zarówno ukształtowanie terenu, jak i siłę oraz kierunek wiatru. Źle uderzona piłka może wpaść w krzaki, utonąć w stawie lub utknąć w piasku. Dobrze uderzona piłka ląduje w skoszonej trawie ("fairway"), w miejscu dogodnym do wykonania kolejnego uderzenia. Samo docelowe miejsce upadku piłki jest kwestią obranej przez gracza strategii.
W momencie gdy piłka upadnie na "green", kolejne uderzenia wykonuje się "popychaczem", którym nie wyrzuca się piłki w powietrze, lecz popycha się ją z określoną siłą w stronę dołka.
"Greeny" są zwykle lekko pofalowane, co gracz musi uwzględnić w obliczeniu siły i kierunku uderzenia piłki, aby trafić do dołka. "Greeny" są jednak zawsze tak konstruowane, aby – przynajmniej teoretycznie – możliwe było umieszczenie piłki w jednym uderzeniu, niezależnie od miejsca, skąd się uderza.
Historia golfa.
Prawdziwe pochodzenie golfa jako dyscypliny sportowej nie jest jasne. Jedna wersja zakłada, że dyscyplina ta wywodzi się ze Szkocji, z okresu późnego średniowiecza. Sport podobny do dzisiejszego golfa opisywany był już w lutym 1297 roku w Holandii. Była to gra z kijem i piłką skórzaną. Kto uderzył piłkę mniej razy przed trafieniem do tarczy celnej z odległości kilkunastu metrów, wygrywał. Słowo "golf" pochodzi od holenderskiego słowa "kolf", co oznacza laska, maczuga, kij.
Reguły dzisiejszego golfa są takie same jak te, które wymyślono w Szkocji. Pewne jest, że sport nazywany słowem "golf" został zakazany przez Parlament Szkocji w XV wieku. Niektórzy naukowcy jednak uznają, że taki zakaz obowiązywał dla gry podobnej do shinty lub berliny, przypominającej bardziej nowoczesny hokej na trawie, niż golfa. Na początku golf uprawiany był w Szkocji i Anglii, skąd rozpowszechnił się na cały świat. Najstarsze pole golfowe na świecie to Old Links at Musselburgh Racecourse. Istnieje świadectwo, które dowodzi, że golf był uprawiany już w 1672 roku, a Maria I Stuart, królowa Szkocji, zachwycała się nim już w 1567 roku.
Okresem rozwoju gry był wiek XVIII. W 1744 r. król Anglii Jerzy II utworzył klub Gentleman of Edinburg Golfers (później przemianowany na Honourable Company of Edinburg Golfers). Stowarzyszenie to opracowało i zapisało 13 zasad gry, które stały się podstawą reguł golfa, stosowanych obecnie. W tym samym okresie emigrant ze Szkocji, David Dees, propagował golfa w Stanach Zjednoczonych, chociaż w tym czasie gra rozwijała się tam bardzo powoli i dopiero następny wiek przyniósł jej rosnące zainteresowanie.
Obecnie golf jest sportem uprawianym na całym świecie. Według badań przeprowadzonych w 2005 r. na całym świecie w golfa gra ponad 50 mln osób i istnieją 32 tys. pól golfowych, z czego ponad połowa (27 mln graczy i 17 tys. pól) przypada na Stany Zjednoczone. W Europie istnieje ok. 6 tys. pól, na których sport ten uprawia 4,2 mln osób.
Golf w Polsce.
Golf na obecnych ziemiach polskich zaczął się rozwijać na początku XX w. Stosunkowo najwcześniej zaczęto go uprawiać w Prusach. Już w 1918 r. wzmiankowane było pole golfowe w okolicach Głogowa. W 1924 r. duże, 24-dołkowe pole otworzył Jan Henryk XV Hochberg, książę von Pless w należącym do niego uzdrowisku Bad Salzbrunn (dziś Szczawno-Zdrój). Wkrótce zaczęło ono gościć znanych golfistów z całej Europy. W 1927 r. pole golfowe istniało we Wrocław. W 1938 r. powstał Polski Country Club, który od rodziny Branickich kupił ziemię na pole golfowe w podwarszawskim Powsinie. Przed 1939 r. istniały także pola golfowe w Łańcucie, Katowicach i w Gdańsku.
Po II wojnie światowej władze PRL-u uznały golf za sport zbyt "zachodni" i elitarny, co praktycznie uniemożliwiło jego uprawianie. Dopiero w latach 80. zaczęły się próby ponownego wprowadzenia golfa do Polski. Przełomowe były lata 1992, kiedy wybudowano pierwsze w powojennej Polsce pola golfowe w Rajszewie pod Warszawą oraz w Kołczewie niedaleko Międzyzdrojów, i 1993, kiedy powołany został Polski Związek Golfa. W 2017 r. w Polsce funkcjonowało 39 pól (w tym dziewiętnaście 18-dołkowych i dwadzieścia 9-dołkowych) i ponad 30 obiektów treningowych. Polski Związek Golfa zrzeszał ponad 5100 licencjonowanych zawodników, a ponad 20 tys. osób posiadało tzw. Zieloną Kartę PZG.
Golf jako forma rekreacji.
Golf jest sportem dla każdego, choć wymaga sprawności fizycznej oraz przyzwoitej kondycji (w czasie jednej rundy golfa przeciętny golfista, noszący samodzielnie swoją torbę golfową, spala do 2500 kcal). Mimo to może go uprawiać zarówno 70-latek, jak i 10-latek. Przejście przez wszystkie dołki na polu zajmuje zwykle od 4 do 6 godzin, w trakcie których cały czas przebywa się na świeżym powietrzu i wykonuje się umiarkowany wysiłek fizyczny, polegający głównie na przespacerowaniu około 6-8 kilometrów wraz z ważącą kilkanaście kilogramów torbą z kijami.
Golf jest często postrzegany jako sport bardzo elitarny, który uprawiają wyłącznie bogaci snobi. W krajach, w których sport ten jest bardzo popularny (USA, Wielka Brytania, Irlandia, Australia, Szwecja, Japonia, Islandia, Czechy), jest on jednak dość łatwo dostępny niemal dla każdego, kto naprawdę chce grać. Namiętni gracze w golfa zwykle należą do określonego klubu, którego członkowie wspólnie użytkują swoje pole golfowe i o nie dbają. Członkowie klubu tworzą zwykle rodzaj społeczności, która dzieli się kosztami utrzymywania pola. Komplet kijów golfowych z wózkiem lub torbą oraz specjalne buty są dość kosztowne, ale wiele klubów golfowych chętnie wypożycza kije początkującym, a specjalne buty nie są na początku bardzo potrzebne.
W krajach, gdzie golf nie jest zbyt popularny, jest on zwykle rzeczywiście bardzo kosztowny, przy czym główną barierą finansową jest nie koszt nabycia sprzętu, ale koszt użytkowania pola lub koszt składek członkowskich w klubie. W Polsce wysoki koszt pola wynika z przepisów, które traktują pole jako obiekt sportowy, co powoduje wyłączenie z podatku rolnego na rzecz znacznie większego podatku ustalanego przez gminę.
Z golfa w 1927 roku wyodrębnił się, jako niezależny sport, minigolf.
Około 1992 powstała w Niemczech cała seria nowych rodzajów golfa. Offgolf, streetgolf, urbangolf stają się coraz bardziej popularną alternatywą.
Golf jako sport zawodowy.
W krajach anglosaskich golf jest jedną z najbardziej popularnych dyscyplin sportowych. Golf jako sport jest niemal w 100% opanowany przez graczy profesjonalnych, którzy żyją z jego uprawiania – podobnie jak to jest w przypadku tenisa. Najlepsi golfiści należą do najlepiej opłacanych sportowców na świecie. Ich dochody są znacznie wyższe od dochodów tenisistów i są zbliżone do zarobków zawodowych koszykarzy i graczy w futbol amerykański.
Zawodowi gracze w golfa osiągają obecnie szczyt swoich możliwości w wieku 27–30 lat, a ich kariery trwają do 45-50 roku życia. Dawniej najlepsi gracze byli zwykle znacznie starsi (40–60 lat), ale w latach 80. i 90. XX w. nastąpiła zmiana pokoleniowa, która odsunęła stare pokolenie. Do najlepszych graczy zaliczani są Tiger Woods, Ernie Els, Vijay Singh oraz Rory McIlroy, za najlepszych zaś graczy w historii golfa uważani są Bobby Jones, Jack Nicklaus i Arnold Palmer.
Męskie zawody golfowe Wielkiego Szlema to:

</doc>
<doc id="1784872" url="https://pl.wikipedia.org/wiki?curid=1784872" title="Glasja-Nabolas">
Glasja-Nabolas



</doc>
<doc id="1784873" url="https://pl.wikipedia.org/wiki?curid=1784873" title="Iwan Łudri">
Iwan Łudri

Iwan Martynowicz Łudri, ros. Иван Мартынович Лудри (ur. 1895 w Ermie w prowincji parnawskiej, zm. 26 listopada 1937) – radziecki dowódca wojskowy, flagman I rangi (mianowany 22 listopada 1935).
Powołany do służby wojskowej we Flocie Bałtyckiej - podoficer armii carskiej. Od 1918 w Socjaldemokratycznej Partii Robotników Rosji (SDPRR). Uczestniczył w ustanawianiu władzy sowieckiej w Kronsztadzie, był zastępcą przewodniczącego Rady Robotniczej i Żołnierskiej i Kronsztadzkiego Komitetu Wojskowo-morskiego. Od września 1918 pomocnik komisarza, a w 1919 komisarz Bazy Kronsztadzkiej, komisarz Oddziału Marynarzy walczących z Judeniczem na piotrogradzkim odcinku frontu. Od września 1919 do marca 1920 komisarz Oneżskiej Flotylli Wojskowej. W latach 1920-1921 komisarz Sił Morskich Morza Czarnego i Morza Azowskiego, członek Rewolucyjnej Rady Wojennej Flotylli Kaspijskiej, później dowódca Flotylli Kaspijskiej. W l. 1923-1921 słuchacz Akademii Marynarki Wojennej Robotniczo-Chłopskiej Armii Czerwonej. Od 1927 dowódca Obrony Przybrzeżnej Morza Czarnego. od 1930 szef sztabu Floty Czarnomorskiej. Od 1932 zastępca komisarza ludowego Marynarki Wojennej ZSRR. Od 1936 - 1937 komendant Akademii Marynarki Wojennej.
Aresztowany, sądzony i skazany na śmierć w procesach wielkich czystek. Rehabilitowany.

</doc>
<doc id="1784874" url="https://pl.wikipedia.org/wiki?curid=1784874" title="Glasya-Labolas">
Glasya-Labolas



</doc>
<doc id="1784876" url="https://pl.wikipedia.org/wiki?curid=1784876" title="Glasya Labolas">
Glasya Labolas



</doc>
<doc id="1784877" url="https://pl.wikipedia.org/wiki?curid=1784877" title="Mołczadź (wieś)">
Mołczadź (wieś)

Mołczadź, dawniej Mołczadnia (biał. "Моўчадзь", jidysz: מייטשעט "Meitszet") – wieś na Białorusi w rejonie baranowickim obwodu brzeskiego, nad rzeką Mołczadź (Mołczadka). Wchodzi w skład mołczadzkiej rady wiejskiej, stanowiąc zarazem jej centrum administracyjne.
Znajduje tu się przystanek kolejowy Mołczadź, leżący na linii Równe – Baranowicze – Lida – Wilno. Inne instytucje we wsi to: mołczadzki wiejski szpital rejonowy, przedszkole, parafialna cerkiew prawosławna Świętych Piotra i Pawła (1869-73).
Przez Mołczadź przechodzi droga krajowa R-108 Baranowicze - Mołczadź - Zdzięcioł.
Miejscowość była w przeszłości miasteczkiem. W latach 1921-1939 była siedzibą gminy wiejskiej Mołczadź w powiecie słonimskim, a od 22 stycznia 1926 w baranowickim województwa nowogródzkiego II Rzeczypospolitej. W 1921 roku liczyła 1483 mieszkańców.

</doc>
<doc id="1784878" url="https://pl.wikipedia.org/wiki?curid=1784878" title="Glassia-labolis">
Glassia-labolis



</doc>
<doc id="1784879" url="https://pl.wikipedia.org/wiki?curid=1784879" title="Classyalabolas">
Classyalabolas



</doc>
<doc id="1784880" url="https://pl.wikipedia.org/wiki?curid=1784880" title="Caassimolar">
Caassimolar



</doc>
<doc id="1784881" url="https://pl.wikipedia.org/wiki?curid=1784881" title="Caacrinolaas">
Caacrinolaas



</doc>
<doc id="1784882" url="https://pl.wikipedia.org/wiki?curid=1784882" title="Ekonomia polityczna reform">
Ekonomia polityczna reform

Ekonomia polityczna reform – dosłowne tłumaczenie bardziej spotykanego w literaturze anglojęzycznej wyrażenia political economy of reform(s) (skracanego jako PER).
Jak słusznie zauważa Peter Auer, OECD podaje jedną z najbardziej dokładnych i zwięzłych definicji PER: „the way in which political and institutional factors influence the design, decision-making process, adoption and implementation of reforms”. Olofsgård podkreśla, że tak naprawdę literatura dotycząca PER najczęściej koncentruje się na przyczynach braku optymalnych reform bardziej niż na przyczynach skutecznego wprowadzania reform. Alesina, Ardagni i Trebbi dają temu przykład uznając, że centralne pytanie w PER jest następujące: „Why certain societies follow for long periods policies that are costly and unsuitable?”. Kim i Pirtillä z kolei uzupełniają to kolejnymi pytaniami: „How is reform progress determined? What determines support for reform? How can reform be best implemented? Is there an optimal speed and sequencing of reform?”. Alesina, Ardagni i Trebbi wskazują na to, iż zagadnienie to ma kluczowe znaczenie dla political economics. Rozróżniają przy tym to, czego PER może dotyczyć. Dzielą obszary PER na dwie kategorie: stabilizacje i zmiany strukturalne. Stabilizacje dotyczą deficytów budżetowych oraz inflacji. Zmiany strukturalne odnoszą się do liberalizacji rynku dóbr, environment regulation, liberalizacji handlu i reform rynku pracy.

</doc>
<doc id="1784883" url="https://pl.wikipedia.org/wiki?curid=1784883" title="Chambon-sur-Lignon">
Chambon-sur-Lignon



</doc>
<doc id="1784884" url="https://pl.wikipedia.org/wiki?curid=1784884" title="Le Chambon-sur-Lignon">
Le Chambon-sur-Lignon

Chambon-sur-Lignon – miejscowość i gmina we Francji, w regionie Owernia-Rodan-Alpy, w departamencie Górna Loara. Została założona przez protestanckich hugenotów.
Według danych na rok 1990 gminę zamieszkiwały 2854 osoby, a gęstość zaludnienia wynosiła 68 osób/km² (wśród 1310 gmin Owernii Chambon-sur-Lignon plasuje się na 72. miejscu pod względem liczby ludności, natomiast pod względem powierzchni na miejscu 76.).
Pomoc Żydom.
Miasto stało się znane na świecie po wydarzeniach II wojny światowej. W czasie wojny światowej było ono miejscem schronienia Żydów uciekających przed nazistami – miastem kierowali wówczas pastor André Trocmé (1901–1971) i jego żona Magda (1901–1996; z domu Grilli, urodzona we Florencji Włoszka). W 1942 roku obywatele Le Chambon-sur-Lignon zaryzykowali swoje życie, aby ukryć Żydów przed SS i zesłaniem do obozów zagłady. Byli oni ukrywani w prywatnych domach, na farmach, jak również w publicznych instytucjach. Gdy do miasta zbliżały się patrole niemieckie, uciekinierzy byli ukrywani na wsi. Po wojnie jeden z mieszkańców mówił:
Oprócz schronienia, mieszkańcy miasta dostarczyli Żydom sfałszowane dowody i kartki żywnościowe, a potem pomagali w przedostaniu się przez granicę do neutralnej Szwajcarii. Niektórzy z mieszkańców zostali aresztowani przez gestapo, jak kuzyn André Trocmé, Daniel, który zginął w Majdanku.
Szacuje się, że obywatele Chambon-sur-Lignon uratowali od pewnej śmierci od 3000 do 5000 osób. Był wśród nich matematyk Alexander Grothendieck. W 1990 roku za swój humanitarny czyn i odwagę całe miasto zostało uhonorowane przez rząd Izraela medalem Sprawiedliwy wśród Narodów Świata. Na terenie Jad Waszem znajduje się mały ogród i tablica pamiątkowa poświęcona mieszkańcom Chambon-sur-Lignon. Medal przyznano również imiennie Andrému Trocmé i jego żonie.
W sercu miasta umieszczona jest tablica pamiątkowa ufundowana przez Żydów francuskich, z napisem:
Dodatkowe informacje:

</doc>
<doc id="1784885" url="https://pl.wikipedia.org/wiki?curid=1784885" title="Serafin (Cziczagow)">
Serafin (Cziczagow)

Serafin, imię świeckie Leonid Michajłowicz Cziczagow (ur. 9 czerwca lub 9 stycznia 1856 w Petersburgu, zm. 11 grudnia 1937 w Butowie) – metropolita Rosyjskiego Kościoła Prawosławnego, święty prawosławny, jeden z Soboru Świętych Nowomęczenników i Wyznawców Rosyjskich.
Pochodził z rodziny o tradycjach wojskowych. W dzieciństwie został oddany do Korpusu Paziów, a po ukończeniu nauki w szkole wojskowej został oficerem artylerii. Pod wpływem doświadczeń z wojny rosyjsko-tureckiej 1876–1878 oraz spotkań z Janem Kronsztadzkim postanowił odejść ze służby i zostać duchownym. Po śmierci żony wstąpił do Ławry Troicko-Siergijewskiej, po czym pełnił kolejno obowiązki przełożonego monasterów Spaso-Jewfimiejewskiego w Suzdalu i Zmartwychwstania Pańskiego w Istrze. W 1905 został biskupem Suchumi, przenoszony następnie na katedry orłowską i twerską, odwołany z urzędu w 1917 przez zjazd duchowieństwa i świeckich z powodów politycznych. Członek Związku Narodu Rosyjskiego, konserwatysta, w okresie poprzedzającym obalenie caratu działacz monarchistyczny.
W 1928 mianowany metropolitą leningradzkim i gdowskim; w 1933 odszedł w stan spoczynku. Cztery lata później aresztowany, skazany na śmierć i rozstrzelany.
Życiorys.
Dzieciństwo i służba wojskowa.
Leonid Cziczagow urodził się w rodzinie szlacheckiej o tradycjach wojskowych, wywodzącej się z regionu Kostromy. Jego pradziadek uczestniczył w badaniach Oceanu Arktycznego w czasie rządów carycy Katarzyny II, zaś dziadek, admirał Paweł Cziczagow walczył w wojnie francusko-rosyjskiej w 1812. Ojciec przyszłego świętego, Michaił Nikiforowicz Cziczagow, był pułkownikiem artylerii, żonatym z Marią Nikołajewną. Leonid Cziczagow został ochrzczony 20 października 1856 w wojskowej cerkwi św. Aleksandra Newskiego przy Michajłowskiej szkole wojskowej.
Ukończył carski Korpus Paziów. W 1875 złożył z wyróżnieniem końcowe egzaminy i otrzymał stopień porucznika. Został wcielony do pierwszej baterii Jego Wysokości konno-artyleryjskiej brygady gwardii. W tym stopniu walczył w wojnie rosyjsko-tureckiej (1876–1878), uczestnicząc m.in. w bitwie pod Plewną, otrzymując za odwagę Krzyż Zasługi Wojskowego orderu Świętego Jerzego.
W 1878, po zakończeniu działań wojennych, Leonid Cziczagow wrócił do Petersburga. Spotkał tam znanego w całej Rosji duchownego, Jana Kronsztadzkiego. Po rozmowie z kapłanem młody oficer uznał go za swój moralny autorytet, pozostawał z nim w kontakcie i podejmował ważniejsze decyzje jedynie posiadając na nie błogosławieństwo Jana. W roku następnym Leonid Cziczagow ożenił się z Natalią Dochturową. Z tego związku przyszły na świat córki Wiera, Natalia, Leonida i Jekatierina. Rodzina Cziczagowych odznaczała się, na tle innych arystokratycznych związków, głęboką religijnością.
Jako oficer Leonid Cziczagow otrzymał również szereg odznaczeń zagranicznych, w tym Legię Honorową (za udział, jako specjalista ds. artylerii, w manewrach sprzymierzonej z rosyjską armii francuskiej) oraz ordery rumuńskie, greckie, bułgarskie i czarnogórskie. W 1881 otrzymał awans na sztabs-kapitana. W czasie służby wojskowej opublikował "Pamiętnik Cara – Wyzwoliciela w Dunajskiej Armii", "Francuską artylerię w 1882 roku" (na podstawie doświadczeń z manewrów), "Przykłady z minionej wojny 1877–1878". Wspierał finansowo sobór św. Sergiusza z Radoneża w Klemieniewie, który pełnił funkcję głównej świątyni wojskowej dla wojsk artyleryjskich Rosji.
Doświadczenie wojny miało głęboki wpływ na młodego oficera. Leonid Cziczagow ukończył kursy medyczne, by móc w przyszłości udzielać pomocy rannym żołnierzom, prowadził badania nad leczeniem przy użyciu substancji pochodzenia roślinnego. Zainteresował się również teologią. Samodzielne studia w tym kierunku sprawiły, że postanowił złożyć dymisję ze służby i wstąpić do stanu duchownego. Z decyzją tą nie mogła pogodzić się jego żona, która ostatecznie zaakceptowała jego plany po rozmowie z Janem Kronsztadzkim.
Kapłan.
15 kwietnia 1890 (lub w roku następnym) Leonid Cziczagow złożył dymisję, która została przyjęta. Następnie razem z rodziną przeniósł się na stałe do Moskwy. Tam, w cerkwi Dwunastu Apostołów w kompleksie zabudowań Kremla, 26 lutego 1893 przyjął święcenia diakońskie, zaś dwa dni później – kapłańskie. Pracę duszpasterską prowadził początkowo w parafii, w której został wyświęcony. Ze względu na zły stan techniczny świątyni, do której został skierowany, musiał sam wyłożyć na jej remont 15 tys. rubli. Za swoją pracę na rzecz cerkwi Dwunastu Apostołów został wyróżniony prawem noszenia nabiedrennika i skufii. W 1895, po ciężkiej chorobie, zmarła jego żona. W 1896 kapłan został wyznaczony na kapelana oddziałów artylerii stacjonujących w garnizonie moskiewskim, obejmując tym samym opiekę nad opuszczoną od 30 lat cerkwią św. Mikołaja w moskiewskiej dzielnicy Stary Wagankow. Ponownie jego osobisty wkład finansowy pozwolił wyremontować obiekt.
Będąc kapłanem, ks. Leonid Cziczagow kilkakrotnie pielgrzymował do monasterów w Sarowie i Diwiejewie, gdzie pod wpływem spotkań z dwiema mniszkami pamiętającymi jeszcze działalność uważanego za świętego mnicha Serafina oraz z jurodiwą Paszą Sarowską, postanowił opracować kronikę historii monasteru i życia Serafina i przyczynić się tym samym do kanonizacji mnicha. Ostatecznie opracował również kronikę monasteru w Diwiejewie, opublikowaną w 1896. W monasterze w Diwiejewie kapłan pochował również zmarłą żonę i przygotował (nigdy niewykorzystany) grób dla siebie.
Mnich.
Po stracie żony ks. Cziczagow postanowił złożyć śluby zakonne. Córki, w wieku od 9 do 15 lat, powierzył opiece innych osób. 14 sierpnia 1898 został mnichem Ławry Troicko-Siergijewskiej, w której żył przez rok. Przyjął imię zakonne Serafin. 30 sierpnia został zwolniony z obowiązków kapelana wojskowego. Jako zakonnik opracował rys historyczny Zosimowej Pustelni Smoleńskiej Ikony Matki Bożej. W 1899 został wyznaczony na przełożonego monasteru Spaso-Jewfimiejewskiego w Suzdalu, z godnością archimandryty. W momencie objęcia przez niego obowiązków przełożonego kompleks budynków monasterskich był w bardzo złym stanie technicznym i wymagał natychmiastowej renowacji. W obiektach klasztoru byli również przetrzymywani chorzy psychicznie duchowni prawosławni. Archimandryta Serafin uzyskał od oberprokuratora Świętego Synodu 6 tys. rubli na remont miejsca odosobnienia dla duchownych i przekształcenia go w skit, sam zaś zebrał 100 tys. rubli na odnowienie monasteru.
W 1902 kronika monasteru w Diwiejewie została wydana po raz drugi. Według wspomnień metropolity Serafina po tym wydarzeniu miał mu się ukazać mnich Serafin z Sarowa i zapytać o jego życzenie. Duchowny odpowiedział mu jednak, iż pragnie tylko być obok niego. W tym momencie postać Serafina zniknęła. Publikacja pracy miała wpływ na przyspieszenie procesu kanonizacyjnego Serafina z Sarowa, na osobiste życzenie cara Mikołaja II. Archimandryta Serafin wszedł w skład komisji badającej relikwie mnicha, której przewodniczył metropolita Włodzimierz (Bogojawleński). 29 stycznia 1903, m.in. na podstawie ustaleń tejże komisji, Świątobliwy Synod Rządzący Rosyjskiego Kościoła Prawosławnego ogłosił Serafina z Sarowa świętym. Mnich Serafin (Cziczagow) wziął udział w uroczystościach kanonizacyjnych, które miały miejsce w lipcu tego samego roku w monasterze w Sarowie. Napisał również akafist ku czci nowego świętego. W tym samym roku opracował żywot świętego mnicha Eutymiusza Suzdalskiego.
Ze względu na zasługi położone w zarządzaniu klasztorem w Suzdalu oraz wysoką ocenę jego tekstów hagiograficznych został wyznaczony na przełożonego monasteru Nowe Jeruzalem. Pełniąc te zadania, archimandryta Serafin przeprowadził remont jego głównego soboru pod wezwaniem Zmartwychwstania Pańskiego.
Biskup.
Działalność w Rosji carskiej.
10 kwietnia 1905 w soborze Zaśnięcia Matki Bożej na Kremlu moskiewskim miała miejsce jego chirotonia na biskupa suchumskiego, w której jako konsekratorzy brali udział metropolita moskiewski Włodzimierz oraz biskupi Tryfon (Turkiestanow) oraz Serafin (Gołubiatnikow). W eparchii tej trwały zamieszki związane z wydarzeniami rewolucyjnymi 1905; biskup uczestniczył w załagodzeniu konfliktów między Rosjanami a ludnością gruzińską. 6 listopada 1906 został przeniesiony na katedrę orłowską i siewską. Według własnych wspomnień na miejscu zastał ogromny chaos organizacyjny, wiele źle zarządzanych parafii oraz znajdujące się w podobnym stanie seminarium duchowne. W pierwszych miesiącach po przybyciu do Orła biskup sam odprawiał dziennie 3–4 Święte Liturgie, co było wywołane brakiem kapłanów. Za podstawę dla odnowy działalności eparchii duchowny uznał gruntowną naprawę życia poszczególnych parafii. Według jego koncepcji parafia miała być nie tylko ośrodkiem życia duchowego, ale i wspólnotą zaangażowaną społecznie. W sporządzonej później pracy na ten temat, zatytułowanej "O odrodzeniu życia parafialnego" pisał m.in.:
Duchowny zachęcał również do szerszego udziału kobiet w radach parafialnych i realizowaniu przez nie zadań związanych z dobroczynną działalnością parafii, podkreślał również szczególną odpowiedzialność biskupa diecezjalnego jako wzoru dla wszystkich duchownych i koordynatora życia parafialnego. Zadania te miały spełniać rady parafialne, które biskup Serafin zakładał w parafiach swojej eparchii zgodnie z zaleceniami Świętego Synodu.
Działalność biskupa orłowskiego prowadzona w tym kierunku zyskała mu uznanie Świątobliwego Synodu Rządzącego i doprowadziła do zaliczenia go w poczet jego pomocniczych członków. Synod doszedł również do wniosku, że energiczny hierarcha powinien zostać przeniesiony do eparchii, w której sytuacja była jeszcze trudniejsza. Dlatego też 16 września 1908 dotychczasowy biskup orłowski i siewski został mianowany biskupem kiszyniowskim i chocimskim. Dwanaście dni później Serafin (Cziczagow) dotarł do Kiszyniowa. W jednym z listów nadesłanych z tego miasta skarżył się na brak duchowieństwa i personelu pomocniczego nawet w soborze w Kiszyniowie, jak również na problemy w kontaktach z ludnością, wywołane faktem, że mieszkańcy wsi, Mołdawianie, nie znali języka rosyjskiego. Mimo tego hierarcha starał się kontynuować działalność, jaką prowadził w eparchii orłowskiej, zakładając rady parafialne i działając na rzecz podniesienia poziomu pracy duchowieństwa. W czasie pracy w Kiszyniowie wydał dwa tomy swoich kazań. Przyczynił się do spopularyzowania kultu Herbowieckiej Ikony Matki Bożej. Rozbudował kompleks budynków eparchii kiszyniowskiej o dom mieszczący salę koncertową, bibliotekę, szkołę psalmistów, sklepy. Jego działalność zyskała uznanie nie tylko Świętego Synodu, ale i cara Mikołaja II. Wiosną 1909 udał się do Petersburga, by odwiedzić grób zmarłego rok wcześniej Jana Kronsztadzkiego, który pozostawał jego ojcem duchowym.
W 1911 na polecenie Świątobliwego Synodu Rządzącego udał się do Pustelni Optyńskiej, by zbadać problemy występujące wśród mnichów żyjących w filialnym wobec niej skicie św. Jana Chrzciciela. Na miejscu stwierdził, że zarzuty łamania ślubów zakonnych przez przełożonego skitu, mnicha Warsonofiusza, były bezpodstawne. Za sprawą jego interwencji zakonnik został archimandrytą i przełożonym monasteru Starogołutwińskiego w Kołomnie.
Serafin (Cziczagow) reprezentował wyraźnie konserwatywne i monarchistyczne poglądy. W swojej działalności starał się przeciwstawić ideologiom liberalizmu i marksizmu oraz filozofii ateistycznej i ideom rewolucyjnym zyskującym poparcie wśród rosyjskiej inteligencji. Opowiadał się za zachowaniem systemu samowładztwa carskiego. Szczególnym wstrząsem była dla niego rewolucja 1905. W związku z tym hierarcha poparł Związek Narodu Rosyjskiego, zaś w wielu kazaniach i publicznych wystąpieniach otwarcie głosił jego koncepcje polityczne i społeczne, jak również zachęcał do wstępowania do organizacji.
W 1912 podniesiony do godności arcybiskupiej i przeniesiony na katedrę twerską i kaszyńską. Sytuacja w tej eparchii była znacznie lepsza niż w tych, w których służył do tej pory. Mimo tego duchowny podjął analogiczną działalność, jak na poprzednich katedrach; ponadto opublikował swoją pracę poświęconą organizacji życia parafialnego. Duchowny zajmował się również pisaniem ikon.
Po 1917.
Jesienią (lub, według innego źródła, w końcu kwietnia) 1917 zjazd duchowieństwa i świeckich eparchii twerskiej, zwołany za zgodą Świętego Synodu, z inicjatywy Rządu Tymczasowego, ogłosił jego odwołanie z urzędu z powodu zbytniej surowości w zarządzaniu eparchią i w kontaktach z jej duchowieństwem. Święty Synod skierował wówczas do Tweru biskupa samarskiego Michała z poleceniem dokonania oceny działalności arcybiskupa. Hierarcha ten pozytywnie ocenił dotychczasową pracę duszpasterską arcybiskupa Serafina i doprowadził do ponownego głosowania uczestników zjazdu nad decyzją o jego dalszych losach, które dało wynik 142 do 136 za odejściem arcybiskupa. Zwolennicy jego odejścia przedstawiali go jako duchownego reakcyjnego, całkowicie wrogiego zachodzącym w kraju przemianom politycznym. Sam Serafin nie ukrywał, że do końca popierał zachowanie w kraju caratu. Do zjazdu napłynęło jednak również wiele listów z poparciem dla hierarchy. Zdaniem Ałły Matreńczyk duchownego skierowano w stan spoczynku z powodu faktu, iż nie poparł rosyjskiego Rządu Tymczasowego. Świątobliwy Synod Rządzący z jednej strony nie podejmował próby utrzymania arcybiskupa na dotychczasowej katedrze, z drugiej jednak – pozwolił mu na udział w obradach Soboru Lokalnego Kościoła na takich zasadach, jak innym biskupom ordynariuszom. W czasie obrad soboru Serafin (Cziczagow) pracował, jako przewodniczący, w komisji zajmującej się życiem monastycznym w Rosji.
17 września 1918 patriarcha moskiewski Tichon ze Świętym Synodem Kościoła wyznaczył arcybiskupa Serafina (Cziczagowa) do objęcia wakującej katedry warszawsko-nadwiślańskiej. Od 1915 struktura ta faktycznie nie prowadziła działalności, zaś jej zwierzchnik, arcybiskup Mikołaj, zmarł w grudniu 1915 w Petersburgu, po udaniu się na bieżeństwo. Wyjazd duchownego do Polski zablokowały jednak władze radzieckie. Następnie władze II Rzeczypospolitej odmówiły mu prawa wjazdu do kraju. Ostatecznie rząd polski zmienił zdanie w tej sprawie i był skłonny zgodzić się na przyjazd nowego prawosławnego biskupa warszawskiego. Ten ostatni zapowiedział swój przyjazd razem z dwójką kapłanów narodowości rosyjskiej oraz sekretarzem, nie protestował również przeciwko utracie przez swoją eparchię dotychczasowej katedry – soboru św. Aleksandra Newskiego w Warszawie. Ostatecznie jednak jego wyjazd z Rosji uniemożliwiło aresztowanie przez GPU. W oczekiwaniu na możliwość objęcia katedry duchowny przebywał w jednym ze skitów Ławry Troicko-Siergijewskiej, gdzie mieszkał do zakończenia wojny polsko-bolszewickiej. W 1921 patriarcha Tichon nadał mu godność metropolity. 24 czerwca 1921, na posiedzeniu odbytym pod nieobecność oskarżonego, duchowny został skazany na dwa lata zesłania do łagru w Archangielsku pod zarzutem działalności antyradzieckiej. Pozostawał jednak jeszcze przez pewien czas na wolności, śledzony przez służby bezpieczeństwa. 21 września 1921 został aresztowany i umieszczony w więzieniu Tagańskim w Moskwie.
Córki duchownego, Jekatierina i Natalia, kilkakrotnie zwracały się listownie do Michaiła Kalinina z prośbą o zwolnienie ojca, powołując się na jego podeszły wiek. Ostatecznie duchowny opuścił więzienie 16 stycznia 1922, będąc już ciężko chory. Już 25 kwietnia 1922 został ponownie zatrzymany i skazany na roczną zsyłkę do obwodu archangielskiego, pod zarzutem dalszej działalności antyradzieckiej (metropolita kontaktował się z patriarchą Tichonem w sprawie zwalczania probolszewickiej Żywej Cerkwi). W maju 1922 duchowny dotarł do miejsca odbywania kary. Mimo nowych ataków choroby, która uniemożliwiała mu samodzielne poruszanie się, starał się interesować bieżącym życiem Kościoła i korespondował ze swoimi duchowymi dziećmi. Z Archangielska przesłał m.in. list z apelem o przekazywanie kosztowności cerkiewnych na potrzeby ofiar głodu na Powołżu. Po odbyciu kary wrócił do Moskwy, gdzie pozostawał w kontakcie z mnichami Monasteru Daniłowskiego – przebywali w nim biskup Teodor (Pozdiejewski) oraz archimandryta Jerzy (Ławrow), których stanowisko w sprawie dalszych działań Cerkwi było bardzo zbliżone do poglądów metropolity Serafina. 16 kwietnia 1924 został ponownie aresztowany i osadzony w więzieniu na Butyrkach, gdzie poddano go trwającemu miesiąc śledztwu. O uwolnienie hierarchy apelował patriarcha Tichon. Ostatecznie GPU nakazało mu wybrać jeden z czynnych jeszcze klasztorów prawosławnych w Rosji, w którym chciał pozostać do końca życia. Pragnął osiąść w Diwiejewie, lecz ihumenia Aleksandra (Trakowska), przełożona żeńskiej wspólnoty, nie wyraziła na to zgody. Wówczas metropolita osiadł w monasterze Zmartwychwstania Pańskiego i Fiodorowskiej Ikony Matki Bożej w pobliżu miasta Szuja, za zgodą ihumenii Arsenii. W klasztorze tym żyła już, jako mniszka Serafina, jego córka Natalia. Serafin (Cziczagow) zrezygnował wówczas z działalności społecznej; pracował jedynie nad kontynuacją kronik klasztoru w Diwiejewie oraz zajmował się chórem monasterskim.
Zabrał głos dopiero w konflikcie o dalszy zarząd Rosyjskiego Kościoła Prawosławnego, gdy po śmierci patriarchy Tichona w 1925 władze uniemożliwiły zwołanie soboru, który wybrałby jego następcę, a następnie uwięziły wyznaczonego na "locum tenens" metropolitę Piotra (Polańskiego). Metropolita Serafin poparł metropolitę Sergiusza (Stragorodskiego) jako zastępcę "locum tenens", a następnie przyznał rację jego deklaracji lojalności Rosyjskiego Kościoła Prawosławnego wobec władz stalinowskich. Wdzięczny za poparcie udzielone mu przez hierarchę o wysokiej reputacji wśród żyjących biskupów rosyjskich, metropolita Sergiusz wyznaczył Serafina (Cziczagowa) do objęcia urzędu metropolity leningradzkiego i gdowskiego w 1928. W eparchii leningradzkiej przeciwnicy Sergiusza (zarówno z ramienia Żywej Cerkwi, jak i przedstawiciele konserwatywnego kleru, w tym nie wspominający) byli szczególnie silni. Jako zwierzchnik tejże eparchii hierarcha starał się utrzymywać na tyle, na ile było to możliwe życie parafialne w Leningradzie, głosił konieczność częstego uczestnictwa w Świętej Liturgii. Zyskał znaczny autorytet nawet wśród duchownych, którzy nie zgadzali się z nim w sprawie stanowiska Cerkwi wobec władz państwowych. Jego starania na rzecz przywrócenia całkowitej jedności wśród duchownych i świeckich eparchii oraz całkowitego poparcia przez nich metropolity Sergiusza zakończyły się jednak niepowodzeniem, choć doprowadził do znacznego spadku parafii otwarcie mu przeciwnych.
Odejście w stan spoczynku i śmierć.
W 1933, z powodu starości, złego stanu zdrowia i potencjalnego zagrożenia aresztowaniem, metropolita Sergiusz przeniósł metropolitę Serafina w stan spoczynku. 24 października tego roku duchowny odprawił ostatnią Świętą Liturgię w Leningradzie, po czym udał się do Moskwy. Przez krótki czas mieszkał w rezydencji patriarszego "locum tenens", a następnie przeniósł się do mieszkania w miejscowości Udielnaja pod Moskwą. Razem z nim przebywały dwie mniszki z klasztoru, w którym żył do 1928, był też odwiedzany przez swoje dzieci duchowe, w tym biskupów Aleksego (Simanskiego) i Arseniusza (Stadnickiego). Duchowny wzywał do pozostawania w Kościele mimo przeżywanych przez niego prześladowań i twierdził, że ten, kto nie wyprze się Cerkwi w jej ówczesnej sytuacji, będzie zbawiony. Przewidywał dalsze prześladowania prawosławnych:
Stan zdrowia metropolity ulegał systematycznemu pogorszeniu. Cierpiał na odwodnienie hipertoniczne oraz na chorobę serca, stopniowo tracił zdolność poruszania się. Mimo tego 30 listopada 1937 został aresztowany pod zarzutem prowadzenia agitacji monarchistycznej. W dniu zatrzymania enkawudziści musieli wynieść go z domu na noszach. Duchowny trafił do więzienia Tagańskiego; w czasie śledztwa nie przyznał się do stawianych mu zarzutów. Został skazany na karę śmierci przez rozstrzelanie. Wyrok został wykonany na poligonie Butowo najprawdopodobniej 11 grudnia 1937 (lub w lutym roku następnego).
Kanonizacja.
Serafin (Cziczagow) został całkowicie zrehabilitowany 10 listopada 1988. 23 lutego 1997 Rosyjski Kościół Prawosławny kanonizował go jako jednego z Soboru Nowomęczenników i Wyznawców Rosyjskich.

</doc>
<doc id="1784890" url="https://pl.wikipedia.org/wiki?curid=1784890" title="Biologia syntetyczna">
Biologia syntetyczna

Biologia syntetyczna – dyscyplina naukowa stanowiąca połączenie biologii molekularnej i inżynierii, której celem jest projektowanie i tworzenie sztucznych systemów biologicznych wzorowanych na naturalnych. W odróżnieniu od klasycznej inżynierii genetycznej biologia syntetyczna kładzie duży nacisk na racjonalne projektowanie nowych systemów oraz intensywne wykorzystanie technik modelowania matematycznego w celu przewidzenia zachowania się układu oraz optymalizacji jego działania.
Historia.
Termin „biologia syntetyczna” zaczął pojawiać się w literaturze na początku XX w. Prawdopodobnie pierwszym przykładem jego użycia jest książka „La Biologie Synthetique” z 1912 roku. Za twórcę współczesnego rozumienia tego określenia uznawany jest polski genetyk Wacław Szybalski, który przedstawił swoją koncepcję biologii syntetycznej podczas panelu dyskusyjnego w trakcie konferencji "Eighteenth Annual "OHOLO" Biological Conference on Strategies for the Control of Gene Expression" w 1973 roku w Zichron Ja’akow w Izraelu.
Dynamiczny rozwój biologii molekularnej oraz bioinformatyki jaki miał miejsce pod koniec XX wieku stworzył solidne podwaliny pod biologię syntetyczną. Kompletne poznanie genomów wielu organizmów oraz stworzenie matematycznych modeli opisujących interakcje genów i regulację ich ekspresji także były konieczne dla rozwoju tej dyscypliny. Bardzo duży wkład do jej powstania włożył Craig Venter, który jest jednym z twórców genomiki oraz metagenomiki oraz pierwszego syntetycznego genomu.
Dawniej termin "biologia syntetyczna" był stosowany także do opisu podejścia metodologicznego w biologii polegającego na integracji różnych dyscyplin badawczych w celu całościowego opisu systemów biologicznych. Jednakże obecnie taka definicja biologii syntetycznej nie jest poprawna ponieważ realizacją powyższych założeń zajmuje się biologia systemowa, której celem jest zbieranie i przetwarzanie dużej ilości danych z wysokoprzepustowych eksperymentów genomicznych i proteomicznych.
Tematy przewodnie.
Biologia molekularna.
Celem przewodnim biologii molekularnej jest wytłumaczenie procesów zachodzących w żywych organizmach na poziomie biocząsteczek oraz poznanie właściwości ich samych. W celu zrozumienia działania układów biologicznych, które zazwyczaj są bardzo skomplikowane można budować ich syntetyczne, uproszczone wersje dzięki którym można zweryfikować hipotezy dotyczące ich działania. Przykładem mogą być wczesne badania genetycznych układów regulatorowych takich jak repressylator, badany przez grupę Michaela Elowitza. Badacze ci najpierw stworzyli działający model badanego układu a dopiero później otrzymali odpowiedni konstrukt genetyczny i wprowadzili go do komórek. Dane doświadczalne wykazywały bardzo dużą zgodność z modelem teoretycznym, co potwierdziło słuszność takiej metodyki prowadzenia badań.
Obecnie podejmowane są różne inicjatywy polegające na standaryzacji technik biologii molekularnej stosowanych w biologii syntetycznej. Jedną z nich jest wprowadzenie formatu Biobrick. Jego ideą jest podział sekwencji DNA, ze względu na pełnioną funkcję. Przykładowo można wyróżnić sekwencje kodujące białka, promotory lub terminatory. Każdy z takich elementów jest oflankowany z obydwu stron przez ściśle określone sekwencje nazywane prefiksem i suffiksem, zawierające miejsca rozpoznawane przez charakterystyczne enzymy restrykcyjne. Dzięki temu możliwe jest łatwe tworzenie dużych fragmentów DNA z mniejszych elementów składowych. Takie "urządzenia biologiczne" mogą pełnić różnorodne role i stanowić zarazem fragmenty większych syntetycznych obwodów genetycznych lub całych sieci regulacyjnych.
Chemia organiczna.
Układy biologiczne z punktu widzenia termodynamiki stanowią układy otwarte w których zachodzi bardzo wiele reakcji chemicznych. Z chwilą dokonania pierwszych syntez organicznych dokonanych przez Wöhlera w XIX wieku datuje się powstanie współczesnej chemii organicznej. W ten sam sposób można uznać, że pewne aspekty biologii syntetycznej są kontynuacją idei chemii syntetycznej. Chodzi tu nie tylko o syntezę nowych związków czynnych biologicznie oraz białek i kwasów nukleinowych o określonych właściwościach ale także o badania nad biogenezą i perspektywami tworzenia całkowicie sztucznych żywych organizmów (abiogenezą). Przykładami współcześnie (2009) żyjących naukowców zajmujących się tą tematyką są Eric Kool, Steven Benner, Carlos Bustamante i Jack W. Szostak.
Inżynieria.
Wielu inżynierów traktuje biologię jako gałąź technologii. Biologia syntetyczna zawiera w sobie rozszerzone definicję biotechnologii oraz inżynierii genetycznej a jej ostatecznym celem jest tworzenie sztucznych systemów biologicznych zdolnych do odbioru i przetwarzania informacji napływających z zewnątrz, co prowadzi do wykonania określonych działań. Ich rezultaty mogą być różne i obejmować różne efekty fizjologiczne takie jak produkcja związków chemicznych lub energii, zmiana zachowania się organizmu lub nawet jego śmierć. Przykładem mogą być prace przeprowadzone przez Christophera Voigta polegające na zmodyfikowaniu systemu sekrecji białek występującego naturalnie u "Salmonella typhimurium" tak aby bakteria wydzielała na zewnątrz nić pajęczą a nie białka odpowiedzialne za wirulencję. Inne badania prowadzone przez zespół tego badacza obejmowały m.in. otrzymanie szczepu bakterii "Escherichia coli" zdolnego do zmiany ekspresji niektórych genów w zależności od natężenia światła.
Jednym z wyróżniających aspektów biologii syntetycznej jest duży nacisk na projektowanie systemów mających potencjalnie duże zastosowanie praktyczne, które ponadto są modularne i łatwe w rozbudowie. Dlatego też powstają formaty takie jak wymieniony wcześniej Biobrick mające za zadanie ułatwiać projektowanie i budowanie tych układów. Dobrymi przykładami takich badań są prace Tima Gardnera oraz Jamesa Collinsa nad przełącznikami ekspresji genów, utworzenie "Registry of Standard Biological Parts" oraz wiele projektów realizowanych w ramach konkursu iGEM.
Modelowanie matematyczne.
Obecnie modelowanie zachowania się układów biologicznych odgrywa ogromne znaczenie w biologii syntetycznej. Wiele metod matematycznych znalazło zastosowanie do symulowania zachowania działania układów badanych przez tę dyscyplinę. Często stosowane są implementacje teorii grafów, algebry Boole'a, układy zwyczajnych równań różniczkowych, stochastyczne równania różniczkowe oraz procesy Markowa. Ponieważ rozpatrywane systemy biologiczne mieszczą się w matematycznej definicji układu dynamicznego to do ich badania można stosować zasadniczo wszystkie techniki rozwinięte przez teorię układów dynamicznych takie jak analiza bifurkacji.
Dostępnych jest wiele narzędzi programistycznych umożliwiających prowadzenie takich symulacji a także racjonalne projektowanie obwodów genetycznych z czego wiele jest darmowo dostępnych.
Niestety wraz ze wzrostem złożoności układu drastycznie narasta złożoność obliczeniowa symulacji oraz stopień nieprzewidywalności zachowania się układu. Dodatkowym utrudnieniem w tworzeniu poprawnie działających modeli jest duża liczba czynników zewnętrznych, które zakłócają jego działanie a często nie są należycie uwzględniane (bądź nie są znane) podczas konstruowania takich modeli.
Kwestie etyczne i polityczne.
Możliwe zagrożenia.
Dynamiczny rozwój biologii syntetycznej zainicjował serię pytań dotyczących etyki, zagrożenia biologicznego, medycyny oraz ochrony własności intelektualnej. Podobnie jak podczas wcześniejszych debat na temat biotechnologii powstało wiele obaw związanych z niewłaściwym wykorzystaniem nowych odkryć i technologii będących owocami biologii syntetycznej. Przykładem może być teoretyczna możliwość otrzymania patogennych mikroorganizmów na skutek zaistnienia nieznanych wcześniej efektów wywołanych przez wprowadzenie obcych układów regulujących ekspresję genów. Badania przeprowadzone przez J. Craig Venter Institute, MIT oraz CSIS w 2007 miały na celu porównanie kilku opcji politycznych oceniających niebezpieczeństwo takich badań. Ponadto pojawiło się też kilka innych inicjatyw, których celem jest współpraca organizacji rządowych i naukowców nad krytyczną analizą możliwych zagrożeń wynikających z wprowadzania szeroskalowych modyfikacji genetycznych do organizmów. Przedstawiony w 2008 roku raport IASB "Technical solutions for biosecurity in synthetic biology" wyrósł z wcześniejszych propozycji wprowadzenia usprawnień technicznych zapewniających większe bezpieczeństwo w zakładach przemysłowych i laboratoriach wykorzystujących osiągnięcia biologii syntetycznej. Ponadto duże kontrowersje wzbudzają spory dotyczące praw patentowych do określonych sekwencji DNA lub białek.
Problemy etyczne i socjologiczne.
Na wielu stronach internetowych poświęconych biologii syntetycznej przedstawiony został wpływ biologii syntetycznej na społeczeństwo i poruszone zostały niektóre problemy etyczne związane z tą dyscypliną dotyczące zwłaszcza odbioru przez opinię publiczną.
Podjęto starania w celu poprawy odbioru zarówno biotechnologii, jak i biologii syntetycznej przez specjalistów z innych dziedzin oraz resztę społeczeństwa. Mają one często postać krótkich spotkań na których określa się wskazówki oraz regulacje postępowania w kwestiach społecznych. Niestety w wielu przypadkach takie normy postępowania nie są wystarczające w obliczu nowych zagadnień biologii syntetycznej. Przykładem działań w których próbuje się nawiązać długofalową współpracę pomiędzy ośrodkami akademickimi, które są organizowane przez "Synthetic Biology Engineering Research Center" i "Synbiosaf"e.
Innymi przykładami mogą być powstanie w 2006 roku Międzynarodowego Konsorcjum Syntezy Polinukleotydów (ang. The International Consortium for Polynucleotide Synthesis), którego głównym zadaniem jest monitorowanie syntez sztucznych genów oraz innych fragmentów genomów oraz Przemysłowego Stowarzyszenia Biologii Syntetycznej (ang. "Industry Association Synthetic Biology").
Istotne technologie.
Sekwencjonowanie DNA.
Znajomość dokładnej sekwencji DNA jest obecnie niezbędna do prowadzenia badań w zakresie biologii molekularnej i syntetycznej. Rozwój technik sekwencjonowania znacznie przyśpieszył rozwój współczesnej biologii. Ponadto wprowadzenie licznych usprawnień technicznych oraz lepszych metod bioinformatycznej obróbki danych znacznie przyśpieszyło proces sekwencjonowania. Umożliwiło to poznanie pełnego genomu człowieka oraz wielu innych organizmów.
Biolodzy syntetyczni wykorzystują sekwencjonowanie do kilku celów. Po pierwsze zakrojone na szeroką skalę projekty badania całych genomów pozwalają na lepsze zbadania naturalnie występujących organizmów. Dokładna znajomość naturalnych genomów jest konieczna do ich modyfikowania bądź projektowania ich sztucznych odpowiedników. Innym celem sekwencjonowania jest ustalenie poprawności skonstruowanych sieci genetycznych i wykluczenie obecności przypadkowych mutacji, które mogłyby zaburzyć ich działanie. W celu tworzenia i kontroli jakości dużych fragmentów DNA konieczne jest wprowadzenie tanich i szybkich metod sekwencjonowania. Można do nich zaliczyć:
Synteza DNA.
Jednym z głównych ograniczeń dla rozwoju biologii syntetycznej jest czas i środki finansowe potrzebne do syntezy dużych fragmentów DNA zawierających sztuczne zaprojektowane sekwencje. Dla sprawnego działania biolodzy syntetyczni potrzebują bardziej efektywnych technik syntezy DNA niż istniejące obecnie. Proces syntezy "de novo" dużych fragmentów DNA jest często nazywany w literaturze syntezą genów.
W 2002 roku doniesiono o syntezie liczącego 7741 par zasad genomu wirusa polio. Została ona przeprowadzona na podstawie dostępnej publicznie sekwencji i kosztowała 2 lata pracy zespołu badawczego. Natomiast w 2003 udało się otrzymać kompletny genom (liczący 5386 par zasad) bakteriofaga Phi X 174 w czasie jedynie dwóch tygodni.
W 2006 roku grupa badawcza Craiga Ventera skonstruowała i opatentowała syntetyczny, minimalny do utrzymania się przy życiu, genom nowego organizmu, nazwanego później "Mycoplasma laboratorium". Obecnie ta grupa badawcza dąży do wprowadzenia tego syntetycznego genomu do żywej komórki.
W 2007 roku doniesiono o pierwszych komercyjnych firmach oferujących syntezę większych fragmentów DNA (do 2000 par zasad) w cenie 1 $ za parę zasad. Do połowy 2009 cena za jedną parę zasad spadła do około 0,4 $. Tendencja do systematycznego spadku cen za syntezę DNA prawdopodobnie doprowadzi do spadku zainteresowania klasycznym klonowaniem cDNA na rzecz zakupu syntetycznych fragmentów DNA.
Modelowanie matematyczne.
Tworzenie matematycznych modeli opisujących projektowany układ pozwala na przewidzenie niektórych jego cech co może posłużyć do jego udoskonalenia w celu wyeliminowania wad lub wprowadzenia pewnych usprawnień. Obecnie zostały rozwinięte wielkoskalowe modele sieci genetycznych tworzone z myślą o zastosowaniach w biologii syntetycznej. Pozwalają one na odtwarzanie podstawowych procesów biologicznych takich jak transkrypcja, translacja oraz wpływ czynników transkrypcyjnych oraz sygnałów środowiskowych na działanie obwodów genetycznych.
Do prowadzenia takich symulacji można wykorzystać różnorodne oprogramowanie komputerowe. Do często stosowanych programów należą:

</doc>
<doc id="1784892" url="https://pl.wikipedia.org/wiki?curid=1784892" title="Węgobork">
Węgobork



</doc>
<doc id="1784893" url="https://pl.wikipedia.org/wiki?curid=1784893" title="Dryfort">
Dryfort



</doc>
<doc id="1784895" url="https://pl.wikipedia.org/wiki?curid=1784895" title="Chilijski ogniowy krzak">
Chilijski ogniowy krzak



</doc>
<doc id="1784896" url="https://pl.wikipedia.org/wiki?curid=1784896" title="Henriette Mendel">
Henriette Mendel

Auguste Henriette Mendel (ur. 31 lipca 1833 w Darmstadt, zm. 12 listopada 1891 w Monachium) - aktorka niemiecka, kochanka i morganatyczna żona Ludwika Wilhelma, księcia Bawarii. 
Urodziła się jako córka Adama Mendel i Anny Sophie Müller. W teatrze Großherzoglich Hessisches Hoftheater w Darmstadt poznała księcia Ludwika Wilhelma (1831-1920), członka bawarskiej rodziny królewskiej, syna księcia Maksymiliana i księżniczki Ludwiki Wilehlminy. Para została kochankami i miała dwoje dzieci:
Kiedy Henrietta zaszła w ciążę po raz drugi, zaaranżowano małżeństwo morganatyczne. 24 lutego 1859 Ludwik Wilhelm zrzekł się prawa do tronu bawarskiego. Henrietta otrzymała tytuł baronowej Wallersee. 28 maja 1859 w Augsburgu para wzięła ślub. Henrietta zmarła 12 listopada 1891 w Monachium na raka żołądka, a wdowiec po niej rok później poślubił Barbarę Antonie Barth.

</doc>
<doc id="1784898" url="https://pl.wikipedia.org/wiki?curid=1784898" title="Bune">
Bune

Bune – w tradycji okultystycznej, dwudziesty szósty duch "Goecji". Znany jest również pod imionami Buné, Bun, Bim, Bime i Bimé. By go przywołać i podporządkować, potrzebna jest jego pieczęć, która według "Goecji" powinna być zrobiona z miedzi.
Jest on silnym, wielkim i potężnym księciem piekła. Rozporządza 30 legionami duchów zwanych bunisami.
Obdarza ludzi bogactwem, mądrością i elokwencją. Na żądanie dostarcza prawdziwych odpowiedzi. Zawsze wysławia się dostojnie i stosownie do sytuacji, jednakże porozumiewa się za pomocą znaków. Często przebywa na cmentarzach. Potrafi przenosić zwłoki i gromadzi duchy na nagrobkach. 
Ukazuje się pod postacią smoka z trzema głowami, z których jedna przypomina głowę psa, druga gryfa, a trzecia człowieka.

</doc>
<doc id="1784899" url="https://pl.wikipedia.org/wiki?curid=1784899" title="Buné">
Buné



</doc>
<doc id="1784901" url="https://pl.wikipedia.org/wiki?curid=1784901" title="Bime">
Bime



</doc>
<doc id="1784904" url="https://pl.wikipedia.org/wiki?curid=1784904" title="Bimé">
Bimé



</doc>
<doc id="1784907" url="https://pl.wikipedia.org/wiki?curid=1784907" title="Jagoda Adamus">
Jagoda Adamus

Jagoda Teresa Adamus (ur. 14 października 1958 w Bielsku-Białej, zm. 23 czerwca 2014 tamże) – profesor sztuk plastycznych, nauczyciel akademicki Uniwersytetu Śląskiego w Katowicach. Artysta malarz, teoretyk i historyk sztuki.
Absolwentka Państwowej Wyższej Szkoły Sztuk Pięknych w Łodzi. Długoletni nauczyciel malarstwa i historii sztuki w Liceum Sztuk Plastycznych w Bielsku-Białej. W Instytucie Sztuki Uniwersytetu Śląskiego w Cieszynie, prowadziła zajęcia w pracowni malarstwa.
Brała udział w ponad 160 wystawach krajowych i zagranicznych.

</doc>
<doc id="1784909" url="https://pl.wikipedia.org/wiki?curid=1784909" title="Władysław Chodasiewicz">
Władysław Chodasiewicz

Władysław Felicjanowicz Chodasiewicz (ros. "Владислав Фелицианович Ходасевич"; ur. w Moskwie, Imperium Rosyjskie – zm. 14 czerwca 1939 w Paryżu, Francja) – rosyjski poeta i krytyk literacki, nazywany najlepszym poetą rosyjskiego „srebrnego wieku”.
Życiorys.
Matka poety, Zofia Jakowlewna, była córką znanego żydowskiego literata Jakowa Aleksandrowicza Brafmana (1824-1879), który w 1858 roku przeszedł na prawosławie. Ojciec Felicjan Chodasiewicz, syn uczestnika powstania listopadowego, artysta malarz, pochodził z Nowogródka, studiował w Petersburskiej Akademii Sztuk Pięknych, po powrocie do Wilna malował freski w jednym z wileńskich kościołów. Ze względów ekonomicznych rodzina przeniosła się po powstaniu styczniowym do Moskwy, gdzie ojciec poety został pierwszym przedstawicielem firmy Kodak.
W Moskwie kolegą Chodasiewicza z klasy Trzeciego Moskiewskiego Gimnazjum był Aleksander Jakowlewicz Briusow, brat poety Walerego Briusowa. Po zakończeniu gimnazjum Chodasiewicz wstąpił na Uniwersytet Moskiewski – najpierw na wydział prawa, potem na historyczno-filologiczny. W 1905 roku żeni się z Mariną Erastowną Ryndiną. Małżeństwo było nieudane – już w końcu 1907 roku rozstali się. Część wierszy z pierwszego tomu wierszy Chodasiewicza "Młodość" (1908) poświęcona jest Ryndinie. Kolejna książka Chodasiewicza wyszła w 1914 roku i nosiła tytuł "Szczęśliwy domek". W ciągu sześciu lat Chodasiewicz został zawodowym literatem, zarabiającym na życie przekładami, recenzjami i felietonami.
Jako student i początkujący poeta bierze żywy udział w moskiewskim życiu literackim, obracając się w kręgu Walerego Briusowa. Był to bogaty w talenty okres rosyjskiego życia kulturalnego: Andriej Bieły i Briusow w poezji, Stanisławski w teatrze, Aleksander Benois w malarstwie, Rachmaninow w muzyce, uczestniczyli w postępowym ruchu, który zaczął się wtedy w Rosji i miał swoje odpowiedniki w życiu gospodarczym i społecznym, w filozofii i technice. Między 1905 a 1917 rokiem Chodasiewicz zdążył dorosnąć, jego gusta okrzepły, jego idee twórcze dojrzały. W okres upadku Rosji wkroczył, jako człowiek ukształtowany.
W 1917 roku Chodasiewicz z entuzjazmem przyjmuje rewolucję lutową i z początku godzi się współpracować z bolszewikami po rewolucji październikowej. W 1920 roku wydaje zbiór "Drogą ziarna". W czasie rewolucji mieszka w Piotrogrodzie, w Domu Sztuk, będącym rodzajem artystycznej komuny. Żeni się z poznaną tam poetką Niną Berberową i – aby ocaleć – decydują się 22 czerwca 1922 roku porzucić Rosję i przez Rygę wyjeżdżają do Berlina. W tym samym roku wydaje tom "Ciężka lira". Przez następne trzy lata Chodasiewicz i Berberowa mieszkają w czterdziestu dwóch mieszkaniach, w różnych miastach Europy, przed zamieszkaniem w Paryżu w 1925 roku. W okresie tułaczki, znacznej pomocy udzielił im Maksim Gorki żyjący w tym czasie w Sorento i wspomagający rosyjskich pisarzy-emigrantów. W roku 1932 Chodasiewicz rozwiódł się z Berberową, ale aż do jego śmierci zostali przyjaciółmi. Ożenił się z Olgą Margolin, Żydówką, wysłaną później przez Francuzów na śmierć do Auschwitz w 1942.
Po przyjeździe do Paryża Chodasiewicz wydaje cykl "Europejska noc". Sytuacja Chodasiewicza na emigracji była ciężka – szczególnie po tym, kiedy w 1926 roku przestaje drukować w gazecie „Najnowsze wiadomości” («Последние новости» ). W latach trzydziestych Chodasiewicz rozczarowany jest zarówno literaturą, jak i społeczno-politycznym życiem emigracji, ale odmawia również powrotu do ZSRR.
Twórczość.
Debiutował w 1905 krytyką literacką. Wkrótce wydał kilka zbiorów wierszy, m.in. "Mołodost’" (1908). Od 1914 opublikował szereg studiów o twórczości Puszkina. Podsumowaniem tej pracy był zbiór esejów "O Puszkinie" (1937). Dalsze zbiory obejmujące lirykę intelektualną: "Putiom zierna" (1920), "Tiażołaja lira" (1922). Twórczość poetycka Chodasiewicza zyskała wysoką ocenę, nazwano go najlepszym poetą „srebrnego wieku”. W Paryżu swoje wiersze zebrane ("Sobranije stichow" 1927), do których włączył słynny cykl katastroficzny "Jewropiejskaja nocz". Od 1927 główny krytyk czasopism emigracyjnych "Wozrożdienije" i "Sowriemiennyje zapiski". Opublikował na emigracji prace krytycznoliterackie (m.in. "Dierżawin", Paryż 1931, wydanie rosyjskie 1988) oraz prozę wspomnieniową (np. "Nekropol" Bruksela 1939). Dużo uwagi poświęcił Gorkiemu, z którym, mimo iż wiele mu zawdzięczał, ich drogi się rozeszły, po decyzji Gorkiego o powrocie do Rosji. Pisał o Bułhakowie, Jesieninie, Stanisławskim, esej "Krwawa uczta" poświęcił zbiorowym, dramatycznym losom swoich współczesnych artystów. Pełne wydanie wierszy Chodasiewicza ukazało się w Rosji dopiero w 1991 roku. Obecnie twórczość autora jest przywracana rosyjskiemu czytelnikowi.
Wychował się w rodzinie pielęgnującej polską tradycję. Chodasiewiczowie byli daleko spokrewnieni z Mickiewiczami. Tłumaczył na rosyjski wiersze Mickiewicza, analizował jego twórczość. W czwartym tomie „Dzieł zebranych” Chodasiewicza, wydanym w Moskwie w 1997 roku, znajduje się list do Michaiła Gerszenzona, historyka literatury i myśli społecznej, z 17 grudnia 1924, w którym Chodasiewicz pisze: „Ostatnio zajmujemy się tym, że tłumaczę [Bereberowej], po linijce, Słowackiego i Mickiewicza”. Przełożył na język rosyjski "Chłopów" Reymonta, "Irydiona" Krasińskiego, "Janosika Nędzę Litmanowskiego" Tetmajera i "Adama Drzazgę" Przybyszewskiego.
Wiersze Władysława Chodasiewicza tłumaczyli na język polski: Zbigniew Dmitroca, Paweł Hertz i Wiktor Woroszylski. Wybór jego poezji "Powrót Orfeusza" ukazał się po raz pierwszy w 2016 jako 10 tom serii Biblioteka Zapomnianych Poetów wydawanej przez lubelskie Wydawnictwo Ośrodka Brama Grodzka-Teatr NN
Ciekawostki.
Mimo wysokiej oceny wśród rosyjskich literaturoznawców, Chodasiewicz był w Polsce mało znany. Do popularyzacji jego osoby przyczynił się Zbigniew Herbert, który w tomie wierszy "Rovigo" opublikował wiersz "Chodasiewicz". Według powszechnego przekonania wiersz był zakamuflowaną krytyką poglądów i niektórych, nieakceptowanych przez Herberta, zachowań Czesława Miłosza. Miłosza z Chodasiewiczem łączył jedynie fakt, że obaj byli emigrantami oraz uznanymi w swoich krajach wybitnymi poetami. Jesienią 2001 roku, na łamach dodatku Plus Minus do dziennika Rzeczpospolita, Anna Frajlich opublikowała tekst, w którym poddała wiersz analizie, wykazującej, że tytułowy Chodasiewicz nie ma z Władysławem Chodasiewiczem – rosyjskim poetą-emigrantem – praktycznie nic wspólnego. W dyskusji zabrali też głos Piotr Mitzner oraz Rafał Żebrowski. Dyskusja zatoczyła później szersze kręgi, całkiem już z realnym Chodasiewiczem niezwiązane, ale skutecznie wzbudzające zainteresowanie „czytającej publiczności” osobą poety.

</doc>
<doc id="1784919" url="https://pl.wikipedia.org/wiki?curid=1784919" title="Ludwig von Tiedemann">
Ludwig von Tiedemann

Ludwig von Tiedemann (ur. 17 listopada 1841 w Rusocinie, zm. 2 marca 1908 w Berlinie) - niemiecki architekt uniwersytecki w Halle, a potem w Berlinie.
Życiorys.
Urodził się jako syn Carla Ludwiga Gustava Adolfa Tiedemanna i Alexandrine Friederike Franziska Erdmuthe von Selchow. Był ich piątym z kolei dzieckiem. Najpierw uczył się w Kolegiackim Gimnazjum Panny Marii w Szczecinie. Po maturze w 1862 r. wstąpił do Akademii Budownictwa w Berlinie. 11 czerwca 1870 zdał z wyróżnieniem egzamin na budowniczego i został przyjęty do służby państwowej. Jego pierwszym samodzielnym zadaniem była budowa towarowego dworca kolejowego St. Gereon w Kolonii. Później trafił do Halle, gdzie kierował budową zespołu gmachów Instytutu Anatomii.
W 1875 zawarł związek małżeński, jego wybranką była Maria Wilhelmina Henrietta Mathilde von Stuckrad, z którą miał sześcioro dzieci.
Następnie realizował głównie obiekty sakralne.
Niektóre z zaprojektowanych przez niego kościołów jak np. Kościół Betański (1900-1902) w Berlin-Weißensee zostały zniszczone w czasie wojny i pozostały po nich tylko ruiny. Inne, jak choćby Kościół Św. Trójcy w berlińskiej dzielnicy Lankwitz (1903-1906) odniosły w czasie bombardowań mniejsze uszkodzenia i zostały odbudowane.
Ludwig von Tiedemann był także architektem kościołów ewangelickich budowanych na ziemiach polskich, przykładami są tutaj kościół garnizonowy św. Jerzego w Sopocie (1899-1901), kościół poewangelicki w Grodzisku Wielkopolskim (1904-1905) i kościół św. Józefa w Opalenicy (1900).

</doc>
<doc id="1784925" url="https://pl.wikipedia.org/wiki?curid=1784925" title="Bunis">
Bunis

Bunis – według wierzeń tatarskich demon podporządkowany Bunowi. Cechuje go wielka złośliwość i olbrzymia siła. Atakuje wraz z innymi Bunisami. Chroni przed nimi jedynie czyste sumienie. Jednakże szamani oswajają je i uważają, że dzięki nim potrafią przepowiadać przyszłość.

</doc>
<doc id="1784935" url="https://pl.wikipedia.org/wiki?curid=1784935" title="Radio (singel Beyoncé)">
Radio (singel Beyoncé)

Radio – piosenka amerykańskiej wokalistki rhythm and bluesowej Beyoncé Knowles, pochodząca z jej trzeciego albumu solowego, "I Am... Sasha Fierce".
Utwór, mimo braku oficjalnego wydania, zajął 14. miejsce holenderskiej listy przebojów, wyłącznie w oparciu o sprzedaż w formie digital download. Poza tym „Radio” wykorzystany został w wielu reklamach telewizyjnych lokalnych stacji radiowych w tymże kraju. W odpowiedzi na to ukazał się jako singel promocyjny tylko na terenie Holandii.
Tło.
„Radio” zawiera wyczuwalne wpływy synthpopu z lat 80., electropopu oraz europopu.
Utwór wyprodukowany został przez Jima Jonsina oraz napisany przez Jonsina, Knowles, Rico Love’a oraz Dwayne’a Nesmitha. Tekst piosenki mówi o młodej dziewczynie i jej miłości do piosenek granych w stacjach radiowych.
Wykonania na żywo.
Beyoncé wykonywała piosenkę podczas koncertów w ramach trasy I Am... Tour. Poza tym zaśpiewała jej akustyczną wersję, gdy odwiedziła oddział szpitalny dla chorych na raka dzieci w Singapurze.

</doc>
<doc id="1784936" url="https://pl.wikipedia.org/wiki?curid=1784936" title="Metoda Marcy’ego">
Metoda Marcy’ego

Metoda Marcy’ego – metoda chirurgicznego leczenia przepuklin polegająca na przyszyciu bocznej części rozcięgna mięśnia poprzecznego brzucha do części przyśrodkowej, na skutek czego dochodzi do zwężenia pierścienia brzusznego kanału pachwinowego i wytworzenia ciasnego tunelu wokół powrózka nasiennego.
Sposób ten jest stosowany w bardzo małych lub wczesnych przepuklinach pachwinowych skośnych.

</doc>
<doc id="1784939" url="https://pl.wikipedia.org/wiki?curid=1784939" title="Toczeń rumieniowaty noworodków">
Toczeń rumieniowaty noworodków

Toczeń rumieniowaty noworodków (ang. neonatal lupus erythematosus, NLE) – rzadka postać tocznia rumieniowatego, występująca u dzieci matek z chorobami układowymi. Spowodowana jest przechodzącymi przez łożysko przeciwciałami przeciwjądrowymi w klasie IgG typu anty-Ro (SS-A) lub anty-La (SS-B). Wyróżnia się postacie choroby: skórną, sercową i hematologiczną. Objawy skórne nie występują u noworodków zaraz po urodzeniu; rozwijają się dopiero po kilku tygodniach życia.

</doc>
<doc id="1784951" url="https://pl.wikipedia.org/wiki?curid=1784951" title="PMKS Focus Park - Kiper Piotrków Trybunalski">
PMKS Focus Park - Kiper Piotrków Trybunalski



</doc>
<doc id="1784956" url="https://pl.wikipedia.org/wiki?curid=1784956" title="Maserati Karif">
Maserati Karif

Maserati Karif – samochód sportowy klasy kompaktowej produkowany przez włoską markę Maserati w latach 1988 - 1991. 
Historia i opis modelu.
Dostępny był jako 2-drzwiowe coupé, powstało 221 egzemplarzy. Do napędu użyto widlastego sześciocylindrowego silnika o pojemności 2,8 litra, który generował moc 224 KM. Przenoszona była ona na koła tylne poprzez 5-biegową manualną skrzynię biegów. Nazwa "Karif" pochodzi od wiatru wiejącego przez Zatokę Adeńską do Somalii.
Dane techniczne.
"Źródło:"

</doc>
<doc id="1784959" url="https://pl.wikipedia.org/wiki?curid=1784959" title="Parafia Opieki Matki Bożej w Inturkach">
Parafia Opieki Matki Bożej w Inturkach

Parafia Opieki Matki Bożej – parafia prawosławna w Inturkach, założona w 1865.
Historia.
Parafia została założona po osiedleniu się nad Jeziorem Inturskim 30 prawosławnych rodzin chłopskich, które otrzymały ziemię
skonfiskowaną polskim szlachcicom-uczestnikom powstania styczniowego. Początkowo obszar ten był
przypisany do parafii przy soborze św. Mikołaja w Wilnie. Biorąc jednak pod uwagę znaczną odległość Inturek zarówno od Wilna, jak i od najbliższej innej cerkwi (w Wiłkomierzu), władze gubernialne zgodziły się na powołanie samodzielnej parafii i wsparcie finansowe budowy nowej cerkwi, w której miało mieścić się 200 osób. Na cel budowy przekazano 10 tys. rubli. Kamień węgielny pod budowę cerkwi został położony 4 kwietnia 1865. Budynek był gotowy w trzy lata później, razem z domami przeznaczonymi dla psalmisty i proboszcza. Parafia otrzymała również majątek ziemski o powierzchni 36 hektarów, z kilkoma jeziorami.
W 1875 liczba parafian była szacowana na 417 osób. Utrzymywała się ona na stałym poziomie do I wojny światowej, kiedy w cerkwi przestały być odprawiane nabożeństwa. Nowy proboszcz został przydzielony do parafii dopiero w 1919. W 1938, z powodu likwidacji cerkwi w sąsiedniej wsi, liczba parafian wzrosła do 613 osób. W czasie II wojny światowej cerkiew w Inturkach pozostała czynna. Do 1946 straty wojenne i deportacje sprawiły, że liczba parafian spadła do 285 wiernych. W 1947 władze stalinowskie znacjonalizowały większość majątku parafialnego (pozostawiając jedynie półtora hektara ziemi) oraz domy proboszcza i psalmisty. Sam budynek cerkwi został opieczętowany, jednak ostatecznie władze odstąpiły do zamiaru jego zamknięcia i w 1947 cerkiew w Inturkach została zarejestrowana jako czynna. Systematyczny spadek liczby wiernych sprawił jednak, że w latach 80. nabożeństwa były odprawiane już tylko dwa razy w miesiącu przez igumena Nikodema, zakonnika z monasteru w Wilnie. Obecnie parafia liczy kilkanaście osób, zaś Święta Liturgia odprawiana jest nieregularnie.

</doc>
<doc id="1784960" url="https://pl.wikipedia.org/wiki?curid=1784960" title="Cerkiew Opieki Matki Bożej w Inturkach">
Cerkiew Opieki Matki Bożej w Inturkach

Cerkiew Opieki Matki Bożej – prawosławna cerkiew w Inturkach, wzniesiona w 1868.
Historia.
Powstanie cerkwi było związane z osiedleniem się nad Jeziorem Inturskim 30 prawosławnych rodzin chłopskich, które otrzymały ziemię skonfiskowaną polskim szlachcicom – uczestnikom powstania styczniowego. Początkowo obszar ten był przypisany do parafii przy soborze św. Mikołaja w Wilnie. Biorąc jednak pod uwagę znaczną odległość Inturek zarówno od Wilna, jak i od najbliższej innej cerkwi (w Wiłkomierzu), władze gubernialne zgodziły się na powołanie samodzielnej parafii i wsparcie finansowe budowy nowej cerkwi, w której miało mieścić się 200 osób. Na cel budowy przekazano 10 tys. rubli. 
4 czerwca 1865 został położony kamień węgielny pod przyszłą cerkiew, który poświęcił ks. Wiktor Gomolicki, służący w soborze w Wilnie. Na uroczystości był obecny generał-gubernator Wilna. Prace budowlane zakończyły się w 1868. Równolegle z cerkwią wzniesione zostały domy mieszkalne dla proboszcza i psalmisty parafialnego.
W czasie I wojny światowej cerkiew była nieczynna, w 1919 została prowizorycznie odnowiona. Kapitalny remont cerkwi udało się przeprowadzić dopiero dwadzieścia lat później. W czasie II wojny światowej cerkiew pozostała czynna. W 1947 władze stalinowskie nosiły się z zamiarem jej zamknięcia, jednak ostatecznie zgodziły się na jej rejestrację jako czynnej świątyni prawosławnej. Niemniej z powodu systematycznego spadku liczby wiernych od lat 80. nabożeństwa w cerkwi odbywały się tylko 2 razy w miesiącu, a następnie nieregularnie, głównie w ważniejsze święta. W 1990 cerkiew została okradziona. Nieustaleni sprawcy wynieśli z niej szczególnie czczoną ikonę Opieki Matki Bożej, kielich liturgiczny oraz krzyż umieszczony za ołtarzem.
Architektura.
Wejście do budynku prowadzi przez przedsionek, ponad którym wzniesiona jest zwieńczona kopułą z prawosławnym krzyżem dzwonnica. Okna w dzwonnicy, podobnie jak w całym obiekcie, są półkoliste, poniżej dachu obiekt otacza fryz z motywem oślego grzbietu. Ponad kwadratową nawą znajduje się ośmioboczna sygnaturka zwieńczona kopułą z krzyżem. Pomieszczenie ołtarzowe jest zlokalizowane w półkolistej absydzie. Całość malowana jest na kremowy kolor. 
We wnętrzu dwurzędowy ikonostas oraz kilka bocznych ikon, w tym dwie w zabytkowych ryzach. W cerkwi znajdowała się zabytkowa ikona Opieki Matki Bożej, skradziona w 1990. Obecnie zastępuje ją dokładna kopia.

</doc>
<doc id="1784962" url="https://pl.wikipedia.org/wiki?curid=1784962" title="Alfa Pegasi">
Alfa Pegasi



</doc>
<doc id="1784963" url="https://pl.wikipedia.org/wiki?curid=1784963" title="Gamma Pegasus">
Gamma Pegasus



</doc>
<doc id="1784965" url="https://pl.wikipedia.org/wiki?curid=1784965" title="Iryna Zwaricz">
Iryna Zwaricz



</doc>
<doc id="1784968" url="https://pl.wikipedia.org/wiki?curid=1784968" title="Stutthof Schippenbeil">
Stutthof Schippenbeil

Stutthof Schippenbeil (Außenarbeitslager Schippenbeil) – jeden z największych podobozów (filii) niemieckiego obozu koncentracyjnego KL Stutthof utworzony na terenie gminy Sępopol, niedaleko Bartoszyc w Prusach Wschodnich. Funkcjonował w latach 1944–1945, głównym zadaniem więźniów była budowa lotniska wojskowego.
Położenie.
Siedziba obozu znajdowała się w ówczesnym "Schippenbeil" w powiecie bartoszyckim ("kreis Bartenstein") w centralnej części Prus Wschodnich, dzisiaj Sępopol w powiecie bartoszyckim w województwie warmińsko-mazurskim, około 87 km na północny wschód od Olsztyna.
Historia i funkcja.
Obóz powstał 21 września 1944 roku jako jedna z filii, podobozu obozu koncentracyjnego KL Stutthof. Przetrzymywanymi więźniami, w 90% były głównie młode kobiety i dziewczyny pochodzenia żydowskiego z Grecji, Litwy, Białorusi, Polski, Austrii i Węgier. 1250 zatrudnionych było jednocześnie przy budowie lotniska wojskowego w lasach, na południowy wschód od Sępopola, a przez okres funkcjonowania obozu znajdowało się w nim ponad 2 tys. osób. Lotnisko było bezpośrednim zapleczem głównej kwatery wojennej Hitlera w Gierłoży. Budowę lotniska i działalność obozu nadzorowała elitarna niemiecka SS, której siedziba mieściła się w Sępopolu przy ul. Mostowej. 
W początkach 1945 roku, podczas ofensywy wojsk radzieckich w Prusach Wschodnich, obóz pospiesznie zlikwidowano, a jeńców prowadzono na tzw. marsz śmierci. Część z nich wprowadzono na lody zamarzniętego Zalewu Wiślanego, gdzie zostali rozstrzelani i zatonęli, innych z kolei ewakuowano do miejscowości "Palmnicken" (obecnie Jantarnyj w obwodzie kaliningradzkim), gdzie 31 stycznia 1945 roku na plaży również zostali rozstrzelani. 
Łącznie w obozie w Sępopolu podczas wojny, nie licząc ewakuacji, zamordowano około 400 osób.
Okres powojenny.
W okresie powojennym, podczas prac przy ul. Mostowej w Sępopolu, gdzie mieściła się siedziba lokalna SS, natknięto się na zbiorowe groby jeńców obozu w których znajdowało się kilkanaście ciał. 
21 września 2009 roku w 65 rocznicę powstania filii obozu w Sępopolu, decyzją Rady Miasta Sępopola odsłonięto pamiątkowy obelisk upamiętniający więźniów obozu. Bryła kamienna z umocowaną tablicą zawiera inskrypcję z wiersza Wisławy Szymborskiej oraz pamiątkowe epitafium od społeczeństwa miasta. 

</doc>
<doc id="1784973" url="https://pl.wikipedia.org/wiki?curid=1784973" title="Masaru Satō">
Masaru Satō

 – japoński kompozytor muzyki filmowej i poważnej. Autor muzyki do ponad 300 filmów. Absolwent Kunitachi School of Music. Ponadto pobierał nauki w Tokio u Fumio Hayasaka w zakresie kompozycji i orkiestracji. Satō współpracował z takimi reżyserami jak Akira Kurosawa, Ishirō Honda, Kenji Mizoguchi, Jun Fukuda czy Takashi Koizumi.

</doc>
<doc id="1784974" url="https://pl.wikipedia.org/wiki?curid=1784974" title="Masaru Sato">
Masaru Sato



</doc>
<doc id="1784975" url="https://pl.wikipedia.org/wiki?curid=1784975" title="Przepuklina Morgagniego">
Przepuklina Morgagniego



</doc>
<doc id="1784976" url="https://pl.wikipedia.org/wiki?curid=1784976" title="Dangerous – The Short Films">
Dangerous – The Short Films

Dangerous – The Short Films – kolekcja "krótkich filmów" amerykańskiego wokalisty popowego - Michaela Jacksona, która została wydana na kasetach VHS w 1993 przez Buena Vista Home Video. Później (w 2001) kolekcję wydano również na płytach DVD.

</doc>
<doc id="1784977" url="https://pl.wikipedia.org/wiki?curid=1784977" title="Upsilon Ursae Majoris">
Upsilon Ursae Majoris



</doc>
<doc id="1784979" url="https://pl.wikipedia.org/wiki?curid=1784979" title="Burmistrzowie Łasina">
Burmistrzowie Łasina

Burmistrzami Łasina na przestrzeni wieków byli zarówno Polacy jak i Niemcy co wynikało ze złożonej historii miasta. Zasadźcą (otrzymał urząd sołtysa) był Jan z Lasu (po łac. De Nemore) któremu Krzyżacy wydali przywilej na założenie miasta na prawie magdeburskim w 1298 roku. Kolejnymi burmistrzami Łasina byli:

</doc>
<doc id="1784986" url="https://pl.wikipedia.org/wiki?curid=1784986" title="Didier Ovono">
Didier Ovono

Didier Janvier Ovono Ebang (ur. 23 stycznia 1983 w Port-Gentil) – piłkarz gaboński grający na pozycji bramkarza.
Kariera klubowa.
Karierę piłkarską Ovono rozpoczął w klubie Sport Port Gentil wywodzącym się z jego rodzinnego miasta Port-Gentil. W jego barwach zadebiutował gabońskiej Championnat National w 1999 roku. W 2001 roku odszedł do AS Mangasport z miasta Moanda. Tam grał przez dwa sezony, a w 2004 roku został piłkarzem Sogéa FC, w którym występował przez półtora roku.
Latem 2005 roku Ovono wyjechał z Gabonu do salwadorskiego Alianza San Salvador. Przez rok był podstawowym bramkarzem tego klubu. W 2006 roku trafił do portugalskiego FC Paços de Ferreira, jednak przez rok nie zaliczył debiutu w portugalskiej ekstraklasie. Latem 2007 odszedł do gruzińskiego Dinamo Tbilisi, gdzie był pierwszym bramkarzem. W 2008 roku wywalczył z nim mistrzostwo Gruzji, a w 2009 roku zdobył Puchar Gruzji.
22 czerwca 2009 roku Ovono podpisał trzyletni kontrakt z francuskim Le Mans FC. 22 sierpnia zadebiutował w Ligue 1 w wygranym 2:1 domowym spotkaniu z AS Nancy. Następnie grał w FC Sochaux, KV Oostende i Paris FC, a w 2021 trafił do FCSR Haguenau.
Kariera reprezentacyjna.
W reprezentacji Gabonu Ovono zadebiutował w 2005 roku. Występował z nim w eliminacjach do MŚ w Niemczech, Pucharu Narodów Afryki 2006, Pucharu Narodów Afryki 2008, a następnie był pierwszym bramkarzem kadry w kwalifikacjach do MŚ w RPA i Pucharu Narodów Afryki 2010. W 2010 roku został powołany do kadry na ten drugi turniej.

</doc>
<doc id="1784987" url="https://pl.wikipedia.org/wiki?curid=1784987" title="Alfa Ursae Majoris">
Alfa Ursae Majoris



</doc>
<doc id="1785002" url="https://pl.wikipedia.org/wiki?curid=1785002" title="Wzmacniacz antenowy">
Wzmacniacz antenowy

Wzmacniacz antenowy lub przedwzmacniacz antenowy – wzmacniacz montowany przeważnie na antenie odbiorczej w celu wzmocnienia uzyskanego sygnału, przekazywanego następnie za pomocą kabla antenowego (zazwyczaj koncentrycznego) do odbiornika np. radioodbiornika lub telewizora. Wzmacniacz antenowy wymaga doprowadzenia zasilania prądem stałym z odpowiedniego zasilacza przez kabel antenowy (najczęściej) lub przez dodatkowy przewód elektryczny.

</doc>
<doc id="1785003" url="https://pl.wikipedia.org/wiki?curid=1785003" title="Lichfield (ujednoznacznienie)">
Lichfield (ujednoznacznienie)



</doc>
<doc id="1785005" url="https://pl.wikipedia.org/wiki?curid=1785005" title="Historia Łasina">
Historia Łasina

Zarys dziejów Łasina – miasta w północnej Polsce, na ziemi chełmińskiej, obecnie przynależącego administracyjnie do województwa kujawsko-pomorskiego.
Historia Łasina.
Polska Piastów – do 1226.
Położona nad jeziorem osada istniała już za Bolesława Chrobrego. Pierwsza historyczna informacja o istnieniu osady o nazwie Łasin pochodzi z 1014 r. Łasińska wieś była o wiele starsza aniżeli miasto. Posiadała również swój kościół parafialny św. Marii Magdaleny.
Panowanie krzyżackie – 1226–1461.
Prawa miejskie Łasin otrzymał od Krzyżaków w 1298 roku. Nadania dokonał mistrz krajowy Meinhard z Querfurtu, który wydał przywilej na założenie miasta na prawie magdeburskim Janowi z Lasu (po łac. De Nemore). Krzyżacy otoczyli miasto murami, wałami i fosami, a przylegające do miasta jeziora i trzęsawiska naturalnie wzmacniały jego obronność. Podczas wojen z Krzyżakami był kilkakrotnie bezskutecznie oblegany przez Polaków (nawet pod wodzą samego króla Władysława Jagiełły). Pomimo zwycięstwa pod Grunwaldem Łasin nadal trzymał się uporczywie przy Zakonie. W grudniu 1454 roku (pod Łasinem ranny został Łukasz Watzenrode dziadek Mikołaja Kopernika) i styczniu 1455 roku (Jan Czyżowski reprezentował stanowisko królewskie w trudnych rokowaniach z zakonem krzyżackim) wojska króla Kazimierza IV Jagiellończyka oblegały i szturmowały bezskutecznie miasto. W 1457 roku po raz kolejny wojska króla Kazimierza IV Jagiellończyka bez rezultatu oblegały Łasin. Dopiero w 1461 roku w dzień Wszystkich Świętych, kiedy to z uwagi na święto miasto nie posiadało należytej obrony, bramy stały otworem, a załoga była niekompletna miasto zostało zdobyte, obrabowane i spalone pod dowództwem Piotra Dunina (towarzyszył mu Jan Czarnkowski). Za panowania krzyżackiego Łasin należał do komturostwa (a później wójtostwa) rogozińskiego. Historycznie Łasin należy zaliczyć do ziemi chełmińskiej.
I Rzeczpospolita – 1461–1772.
Łasin w 1461 roku powrócił do państwa polskiego (Prusy Królewskie) co potwierdził II pokój toruński w 1466 roku. Miasto zniszczone długimi wojnami otrzymało przywilej od króla Zygmunta I Starego 1 marca 1520 r. w Toruniu, który uregulował wszelkie sprawy między mieszczanami a starostą rogozińskim Łukaszem von Alden. 16 lipca 1526 r. w Gdańsku Zygmunt I Stary nadał nowy przywilej, który potwierdził wszelkie inne przywileje i dekrety nadane miastu za czasów krzyżackich pod warunkiem, że dokumenty te zostaną przetłumaczone na język łaciński.
13 lutego 1565 roku zebrał się w Łasinie sejm pruski. Sejmik obradował w Łasinie również 7 lutego 1588 roku oraz 19 sierpnia 1591 roku.
29 października 1575 roku na sejmiku w Łasinie biskup chełmiński Piotr Kostka porzucił sprawę popierania Walezego.
Polonizację przeszedł za Zygmunta Augusta, który nadał miastu nowe przywileje.
Szwedzi spalili Łasin w 1628, zaś w 1710 roku ludność zdziesiątkowała zaraza.
W 1719 r. wybuchł wielki pożar, który zamienił miasto w pogorzelisko. Udało się uratować tylko 17 domów mieszczących się przed Bramą Szynwałdzką zwaną Malborską. Pożar wywołał wielkie spustoszenie, ponieważ miasto zbudowane było prawie wyłącznie z drewna.
W 1764 w związku z próbą ograniczenia liczby posłów z Prus Królewskich przeprowadzono reorganizację administracyjną Prus Królewskich wprowadzając podział województwa na 7 powiatów (chełmiński, toruński, grudziądzki, radzyński, kowalewski, brodnicki i nowomiejski), a następnie w 1767 dodano jeszcze dwa kolejne, golubski i łasiński. Były one w praktyce jedynie okręgami sejmikowymi (z każdego powiatu miało być wysyłanych 2 posłów), a dalej zachowano dawny podział na dwa okręgi sądowe. W praktyce, z racji na konfederację barską, a następnie I rozbiór decyzje te nigdy nie weszły w życie i nawet nie wytyczono granic poszczególnych powiatów.
Zabór pruski – 1772–1918.
Na skutek I rozbioru Polski w 1772 roku Łasin został przyłączony do Prus. Miasto było wtedy bardzo zaniedbane i podupadłe. W mieście było tylko 77 domów mieszkalnych, w tym tylko jeden zbudowany z cegły i kryty dachówką. W Łasinie mieszkały w tym czasie tylko 472 osoby. Miasto nie posiadało nawet studni źródlanej tylko cysterny, które wysychały. Łasin stawał się coraz bardziej podobny do wsi. I to właśnie było powodem, że w roku 1833 na prośbę samych mieszkańców zostały mu odebrane prawa miejskie. Stan taki nie trwał długo, gdyż władze pruskie dołożyły wszelkich starań, aby miastu przywrócić jego dawny charakter i wygląd. Powtórne nadanie praw miejskich nastąpiło w 1860 r. na mocy przywileju królewskiego. Łasin po ich przywróceniu zaczął na nowo tętnić życiem. Już w 1864 r. liczył 2187 mieszkańców i posiadał 495 domów oraz 3 młyny. W 1880 roku wybudowano zbór ewangelicki.
„Na mocy pokoju tylżyckiego z 7 lipca i następnie konwencji elbląskiej z 10 XI 1807 r. Grudziądz, Łasin i okolice nie weszły w skład Księstwa Warszawskiego, lecz pozostały w granicach państwa pruskiego” – „Diecezja toruńska Historia i teraźniejszość” Tom 12 Dekanat łasiński str. 12.
Zgodnie z regulaminem z 20 sierpnia 1802 roku Miasto Łasin i urząd w Rogóźnie należały do sądu ziemskiego i miejskiego w Gardei. Zarządzenie to wygasło po pokoju w Tylży na skutek tego Łasin razem z terytorium, które pozostało przy Prusach należał do Kwidzyna.
17 grudnia 1867 roku zawiązało się w Łasinie towarzystwo rolnicze.
W 1886 roku prusacy wybudowali linię kolejową o charakterze lokalnym, łączącą Łasin z Gardeją. Dzięki niej Łasin miał pośrednie połączenie z Malborkiem. Długość linii kolejowej wynosiła 15 km.
Łasin był miastem gdzie mieszkali Polacy, Niemcy i Żydzi. Niemiecka ludność była w większości protestancka. Dlatego też starali się oni o własny kościół, którego budowę zakończono w 1864 r. Kościół ten, a także cmentarz ewangelicki w latach 1965–1970 został zniszczony i rozebrany, a na jego fundamentach powstał obecny dom kultury. W Łasinie w 1890r mieszkało 2190 osób, w tym 540 protestantów 1414 katolików, i 230 Żydów. Cmentarz żydowski, położony przy ul. Radzyńskiej, powstał w 1818 roku. Pierwsi Żydzi osiedli się w miejscowości w 1816 roku. Kirkut został zniszczony w czasie II wojny światowej. Do dzisiaj na jego terenie nie zachowały się żadne fragmenty macew.
W 1892 roku rozebrano mury miejskie.
Największy swój rozkwit miasto przezywało za burmistrza Chruścielewskiego, który doprowadził do wybudowania w 1893 r. wieży ciśnień i wodociągów, a w 1900 r. gmachu magistratu miejskiego. Ten sam burmistrz rozpoczął budowę gazowni, która zakończyła się w 1906 r. Po jej wybudowaniu zmieniono oświetlenie ulic z naftowego na gazowe.
Aby wzmocnić się gospodarczo i uniezależnić od niemieckiego kapitału powstała koncepcja założenia Banku Ludowego w Łasinie. W dniu 25 lutego 1909 r, z inicjatywy Juliusza Bartkowskiego, dr Oszwałdowakiego, Leonarda Meyera i Tomasza Brockiego założono Bank Ludowy spółka z ograniczoną odpowiedzialnością w Łasinie, który został zarejestrowany w Sądzie Powiatowym w Grudziądzu 4 marca 1909 r. pod numerem 26. Bank Ludowy w Łasinie odegrał wybitna rolę w utrzymaniu polskiego stanu posiadania. W późniejszym okresie został przekształcony w Bank Spółdzielczy.
II Rzeczpospolita – 1918–1939.
Z chwilą zakończenia l wojny światowej Łasin po prawie 150 latach zaborów i rządów pruskich powrócił ponownie do macierzystych ziem Polski. Pomimo nasilenia kolonizacji i germanizacji Łasin pozostał prawie w całości polski. Teoretycznie miasto było powtórnie wcielone do Polski już w 1918 roku, jednakże zmiana w Radzie Miejskiej nastąpiła dopiero 20 stycznia 1920 r., kiedy po raz ostatni obradowała ona w języku niemieckim. W obecności delegata Rady Ludowej miejscowego aptekarza Edmunda Baranowskiego, który to czynnie uczestniczył w powstaniu wielkopolskim w latach 1918–1919.
"„Po objęciu funkcji komisarycznego burmistrza miasta przez Edmunda Baranowskiego na wiceburmistrza powołano kupca Kazimierza Szlosowskiego, zaś rajcami miasta zostali: Franciszek Szpitter (kupiec) i Maciej Radacki (krawiec). Przewodniczącym Rady Miejskiej wybrany został dr Owszałdowski, a członkami Rady Miasta – Antoni Rutkowski, Franciszek Kandyba, Ignacy Plitt, Franciszek Nast (rolnicy), Bronisław Gralla, Zygmunt Seelig, Moses (kupcy), Jan Porzych (kołodziej) i Wiktor Wiczarski (krawiec).”" – „Biały orzeł znów w Łasinie” Nowości.com.pl
Łasin znalazł się w granicach województwa pomorskiego, w powiecie grudziądzkim.
Od 23 lipca 1920 r. komisarycznym burmistrzem miasta był Stefan Tomczyński, który w 1922 r. został zatwierdzony przez starostę grudziądzkiego Ossowskiego na okres 12 lat. Był on nieprzerwanie burmistrzem Łasina do wybuchu II wojny światowej.
24 czerwca 1924 roku miasto odwiedził Prezydent Rzeczypospolitej Polskiej Stanisław Wojciechowski.
W 1931 roku w Łasinie mieszkało 2541 osób w tym 2255 Polaków i 286 Niemców.
14 października 1938 roku Rada Miasta nadała honorowe obywatelstwo miasta Łasina Marszałkowi Polski Edwardowi Rydzowi-Śmigłemu.
Okupacja niemiecka – 1939–1945.
W czerwcu 1939 roku 16 Dywizja Piechoty pod dowództwem płk. dypl. Stanisława Świtalskiego wraz z 4 DP została włączona w skład Grupy Operacyjnej „Wschód” gen. Mikołaja Bołtucia w ramach Armii „Pomorze”. Została rozlokowana w rejonie Grudziądza z zadaniem utrzymania linii rzeki Osy od jej ujścia do Wisły do Jeziora Duże koło wsi Gruta. Zachodnia granica pasa działania dywizji opierała się o Wisłę, wschodnia o linię Łasin – Słup – Radzyń Chełmiński.
"„" Miejscowość, w której się urodziłem i spędziłem dzieciństwo leżała około 12 km od granicy z Prusami Wschodnimi. Ze względu na sąsiedztwo Grudziądza, gdzie było dużo wojska, kawalerii, ojciec miał sporo kontaktów z wojskowymi, którzy nas odwiedzali. Pod koniec sierpnia 1939 r. sytuacja w kraju stała się dość niewyraźna. Jednak oficerowie, którzy do nas przyjeżdżali, łącznie z komendantem Straży Granicznej tego odcinka twierdzili, że nie ma się co denerwować, że na nic się nie zanosi. Tym niemniej ojciec na wszelki wypadek wysłał całą rodzinę do Torunia a sam pozostał w Łasinie prowadząc nadal aptekę.
1 września o 5.00 służąca zawiadomiła ojca, że podchodzą Niemcy. Ojciec zbiegł na dół do samochodu by ruszać do Torunia. Okazało się, że w aucie nawaliła opona. W tej sytuacji ojciec wsiadł na rower i ratował się ucieczką, szczęśliwie docierając do Torunia. Postąpił bardzo słusznie. Rodzina nasza udzielała się społecznie. "„ – "Wspomnienia Zbigniewa Dębskiego (urodzonego w Łasinie) z batalionu „Kiliński”.
„Około godz. 10:00 pod Łasinem i Rogoźnem doszło do walki czat bojowych z pododdziałami niemieckiego XXI KA. Przeciwnik główny wysiłek skierował wzdłuż szosy Łasin–Słupski Młyn–Gruta na 64 Grudziądzki pułk piechoty (16 DP), wysunięty na północny brzeg rzeki Osy.”
Łasin został zajęty przez wojska niemieckie 1 września 1939 roku około godziny 11. 7 września hitlerowcy wykonali pierwsze wyroki śmierci na miejscowej ludności polskiej na tzw. „Magdalence”. 8 października miasto włączono do niemieckiego okręgu Gdańsk-Prusy Zachodnie. Obliczono, że w latach okupacji zamordowano na miejscu lub zamęczono w obozach koncentracyjnych 134 mieszkańców Łasina i okolic.
Według Bruno Friesena autora książki "Panzer Gunner" w drugiej połowie stycznia 1945 roku niemieckie Jagdpanzer IV ostrzelały i zniszczyły pod Łasinem radzieckie T-34 i IS-2.
Polska Rzeczpospolita Ludowa – 1945–1989.
26 stycznia 1945 roku miasto zostało zajęte przez Armię Czerwoną. Wskutek działań wojennych zniszczeniu uległo kilka domów w Rynku, budynek szpitala, wodociągi, gazownia. Wycofujące się oddziały niemieckie uszkodziły tor kolejowy na odcinku Łasin – Gardeja, zniszczyły mosty na przejazdach, zabrały cały inwentarz żywy z okolic. Większość ulic w mieście była zaminowana. Wobec faktu zniszczonych wodociągów, ludność czerpała wodę z pobliskiego jeziora. W zniszczonych domach w chwili wyzwolenia przebywało niecałe 2000 mieszkańców.
W dniu 27 maja 1945 r. ukonstytuowała się pierwsza 12 osobowa Rada Miejska z 5 osobowym prezydium. Przewodniczącym Rady wybrano mgra Dębskiego, a burmistrzem został Edmund Szlosowski, zastępcą Stanisław Czepek. Rozpoczęto porządkowanie miasta, odbudowano zniszczone domy, uruchomiono szkoły i przedszkole. Ekshumowano 27 pomordowanych i pochowano we wspólnej mogile 28 października 1945 roku na placu zwanym „Magdalenką”. W sierpniu 1948 r. odbyła się w tym miejscu uroczystość odsłonięcia pomnika dłuta artysty rzeźbiarza Ignacego Zelka z Torunia. Pomnik przedstawia postać słaniającego się z wyciągniętą ręką, wskazującego białego orła.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 133 Ministerstwo Bezpieczeństwa Publicznego utworzyło w Łasinie.
W 1948 roku przystąpiono do odbudowy i rozbudowy szpitala, zmodernizowano wyposażenie. Placówka liczyła łącznie 80 łóżek we wszystkich oddziałach. W 1957 roku uruchomiono w budynku po urzędzie gminnym oddział zakaźny liczący 40 łóżek. 1 września 1962 roku uruchomiono 3-letnią Zasadniczą Szkołę Handlową której dyrektorem został Jan Gwizdała. W 1963 roku na mocy zarządzenia Ministra Oświaty utworzono Zasadniczą Szkołę Mechanizacji Rolnictwa kształcącą w zawodzie mechanik maszyn rolniczych, siedzibą szkoły był budynek przy ulicy Dworcowej 13. W 1964 roku dyrektorem Zasadniczej Szkoły Mechanizacji Rolnictwa zostaje Włodzimierz Moch, a w 1968 roku dla potrzeb szkoły zostały wybudowane nowe warsztaty szkolne przy ulicy Curie-Skłodowskiej. W 1982 roku przy udziale zaprzyjaźnionej gminy Zuidlaren z Holandii wybudowano przedszkole.
W latach 1950–1957 i w latach 1957–1975 Łasin wchodził w skład województwa bydgoskiego oraz powiatu grudziądzkiego, a w latach 1975–1998 miasto administracyjnie należało do woj. toruńskiego.
III Rzeczpospolita – od 1989.
W 1990 roku pierwszym burmistrzem po 1989 roku został Wacław Szramowski, który sprawował swój urząd przez jedną kadencję do 1994 roku. W 1994 roku Rada Miejska wybrała na burmistrza Jana Kowarowskiego. Jan Kowarowski został wybrany ponownie przez Radę Miejską na urząd burmistrza w 1998 roku, a w 2002 roku w wyborach bezpośrednich uzyskał 71,64% głosów. W 1998 roku miasto obchodziło rocznicę 700-lecia nadania praw miejskich. W wyniku Reformy administracyjnej Polski z 1999 roku Łasin znalazł się w składzie nowego województwa kujawsko-pomorskiego i powrócił po latach do reaktywowanego powiatu grudziądzkiego. W 2006 roku w wyniku wyborów samorządowych burmistrzem został Franciszek Kawski, który ponownie został wybrany na drugą kadencję w 2010 roku uzyskując 54,92% głosów. W 2015 roku na miejscu poprzedniego przedszkola wybudowano nowe przedszkole miejskie w Łasinie.

</doc>
<doc id="1785006" url="https://pl.wikipedia.org/wiki?curid=1785006" title="Margaret Smith Court Arena">
Margaret Smith Court Arena



</doc>
<doc id="1785009" url="https://pl.wikipedia.org/wiki?curid=1785009" title="Witold Zagórski">
Witold Zagórski

Witold Zagórski (ur. 25 września 1930 w Warszawie, zm. 30 czerwca 2016) – polski koszykarz, następnie trener, twórca największych sukcesów reprezentacji Polski.
Kariera zawodnicza.
Witold Zagórski karierę zawodniczą rozpoczął w 1950 w Polonii Warszawa, w której grał do 1960. Zdobył z tą drużyną dwukrotnie wicemistrzostwo (1957, 1960) i mistrzostwo Polski (1959). Potem w 1960 został zawodnikiem Legii Warszawa z którymi zdobył mistrzostwo Polski w sezonie 1960/1961, po którym w wieku zaledwie 31 lat zakończył zawodniczą karierę.
Witold Zagórski w latach 1951–1956 rozegrał 49 meczów w reprezentacji Polski, z którą brał udział na mistrzostwach Europy w Budapeszcie 1955, na których Polska uplasowała się na 5. miejscu.
Kariera trenerska.
Witold Zagórski po zakończeniu zawodniczej kariery rozpoczął karierę trenerską, w której odnosił znacznie większe sukcesy. W 1961 zastąpił Zygmunta Olesiewicza na stanowisku trenera reprezentacji Polski, która za kadencji Zagórskiego odnosiła swoje największe sukcesy w historii. W 1963 reprezentacja Polski będąc gospodarzem mistrzostw Europy 1963 zdobyła wicemistrzostwo, w finale przegrała z reprezentacją ZSRR 45:61, a wcześniej pokonała m.in. reprezentację Jugosławii 83:72. Na dwóch kolejnych mistrzostwach Europy: ZSRR 1965 i Finlandia 1967 reprezentacja sięgnęła po brązowe medale. W 1967 reprezentacja jedyny raz w historii wystąpiła mistrzostwach świata – Urugwaj 1967, na których zajęła 5. miejsce. Witold Zagórski trzykrotnie prowadził reprezentację Polski na igrzyskach olimpijskich: Tokio 1964 (6. miejsce), Meksyk 1968 (6. miejsce) i Monachium 1972 (10. miejsce). Z funkcji trenera reprezentacji Polski zrezygnował w 1975 po niezakwalifikowaniu się przez nią na turniej olimpijski Montreal 1976. W latach 1967–1973 siedem razy prowadził drużynę Europy.
Następnie Witold Zagórski po otrzymaniu zgody władz sportowych rozpoczął pracę trenerską w Austrii. W latach 1978–1980 prowadził reprezentację Austrii, a w latach 1982–1984 prowadził I-ligowy Swans Gmunden. W Wiedniu i Gmunden kontynuował aktywność trenerską na różnych poziomach rozgrywek austriackich (kobiet i mężczyzn). Od 1992 prowadził w Salzburgu drużynę koszykówki na wózkach, która 13-krotnie zdobyła tytuł mistrza Austrii, wielokrotnie uczestniczyła też w europejskich pucharach. Prowadził także reprezentacje Austrii w tej dyscyplinie.
Życie prywatne.
Witold Zagórski od końca lat 70. mieszkał w Austrii. Chcąc przedłużyć kontrakt i nadal pracować za granicą, musiał się postarać o austriackie obywatelstwo, co wymuszało wówczas zrzeczenie się polskiego obywatelstwa i tak też zrobił. Od 1983 roku na stałe zamieszkał w Gmunden. Od 2008 przestał być trenerem. 31 grudnia 2015 doznał udaru. W ostatnich miesiącach życia rehabilitował się. Zmarł 30 czerwca 2016.

</doc>
<doc id="1785010" url="https://pl.wikipedia.org/wiki?curid=1785010" title="Imperial College">
Imperial College



</doc>
<doc id="1785011" url="https://pl.wikipedia.org/wiki?curid=1785011" title="Atlas geograficzny ilustrowany Królestwa Polskiego">
Atlas geograficzny ilustrowany Królestwa Polskiego

Atlas geograficzny ilustrowany Królestwa Polskiego – atlas geograficzny wydany w Warszawie w latach 1903–1907 przez Józefa Michała Bazewicza; rejestrował toponimy z obszaru Królestwa Polskiego; wielokrotnie wznawiany, stanowi cenne źródło wiadomości geograficznych, historycznych i gospodarczych.

</doc>
<doc id="1785012" url="https://pl.wikipedia.org/wiki?curid=1785012" title="Antoni Calebotta">
Antoni Calebotta

Antoni Calebotta, Antonius Calebota (ur. 25 marca 1784 roku w Chorwacji (Dalmacja (?)), zm. 1828) – pedagog, profesor Akademii Połockiej, ksiądz katolicki.
Jezuita, profesor prawa kanonicznego i historii Kościoła w Akademii Połockiej w latach 1815–1820. Po wypędzeniu jezuitów z Rosji w 1820 przebywał na leczeniu w Austrii i Niemczech. W 1826 przybył do Małopolski i był profesorem teologii w Tyńcu w latach 1826–1827.

</doc>
<doc id="1785013" url="https://pl.wikipedia.org/wiki?curid=1785013" title="Mistrzostwa Świata w Kolarstwie Górskim 2008">
Mistrzostwa Świata w Kolarstwie Górskim 2008

19. Mistrzostwa Świata w Kolarstwie Górskim – zawody sportowe, które odbyły się w dniach 15 czerwca - 22 czerwca 2008 roku w Val di Sole we Włoszech.

</doc>
<doc id="1785017" url="https://pl.wikipedia.org/wiki?curid=1785017" title="Golnica (lewy dopływ Reskiej Węgorzy)">
Golnica (lewy dopływ Reskiej Węgorzy)

Golnica – struga w woj. zachodniopomorskim, w powiecie łobeskim; lewobrzeżny dopływ rzeki Reskiej Węgorzy o długości 12 km.
Golnica bierze swe źródło na obszarze pomiędzy wsiami Orle i Sułkowo, w gminie Radowo Małe, na pograniczu Wysoczyzny Łobeskiej i Pojezierza Ińskiego. Struga biegnie w kierunku południowo-wschodnim. Uchodzi do Reskiej Węgorzy na północny wschód od wsi Runowo.
Nazwę Golnica wprowadzono urzędowo w 1948 roku, zastępując poprzednią niemiecką nazwę strugi – "Gallnitz". 
Ok. 1,4 km na południe od ujścia do Reskiej Węgorzy znajduje się ujście drugiej strugi o nazwie Golnica.

</doc>
<doc id="1785018" url="https://pl.wikipedia.org/wiki?curid=1785018" title="Golnica (prawy dopływ Reskiej Węgorzy)">
Golnica (prawy dopływ Reskiej Węgorzy)

Golnica – struga w woj. zachodniopomorskim, w powiecie łobeskim; prawobrzeżny dopływ rzeki Reskiej Węgorzy.
Golnica bierze swe źródło na południe od miasta Węgorzyna, na zachód od Jeziora Czarnego Górnego, na Pojezierzu Ińskim. Biegnie na północ w pobliżu Węgorzyna, gdzie przepływa przez Połchowski Staw hodowlany. Następnie przed Runowem Pomorskim skręca na zachód. Przechodzi pod linią kolejową i uchodzi do Reskiej Węgorzy od jej prawego brzegu.
Według danych regionalnego zarządu gospodarki wodnej dominującymi gatunkami ryb w wodach Golnicy są: płoć, leszcz, sandacz. Pozostałymi gatunkami ryb występującymi w jeziorze są: szczupak pospolity, okoń europejski, węgorz europejski, ukleja, lin, karaś złocisty, wzdręga.
W 1955 roku zmieniono urzędowo niemiecką nazwę strugi – "See-Graben", na polską nazwę – "Jeziorna". W 2006 roku Komisja Nazw Miejscowości i Obiektów Fizjograficznych w wykazie hydronimów przedstawiła nazwę Golnica. 
Ok. 1,4 km na północ od ujścia do Reskiej Węgorzy znajduje się ujście drugiej strugi o nazwie Golnica.

</doc>
<doc id="1785019" url="https://pl.wikipedia.org/wiki?curid=1785019" title="Wipper (dopływ Soławy)">
Wipper (dopływ Soławy)

Wipper – rzeka przepływająca przez kraj związkowy Saksonia-Anhalt, w Niemczech, lewy dopływ Soławy.
Rzeka bierze swój początek w południowo-wschodniej części gór Harzu, niedaleko Harzgerode. Całkowita długość rzeki wynosi 85 km. Wipper uchodzi do Soławy nieopodal miejscowości Bernburg. Większe miasta leżące nad rzeką Wipper to Hettstedt, Aschersleben i Güsten.

</doc>
<doc id="1785020" url="https://pl.wikipedia.org/wiki?curid=1785020" title="Paul Troger">
Paul Troger

Paul Troger (ur. przed 30 października 1698 w Zell w Welsbergu w Tyrolu Południowym, zm. 20 lipca 1762 w Wiedniu) – austriacki malarz, freskant i grafik późnego baroku.
Życiorys.
Urodził się 30 października 1698 roku jako piąty syn w rodzinie krawca i zakrystiana Andreasa Trogera i jego żony Marii Pracher. Wcześnie zdradził talent plastyczny i został zauważony przez mecenasów sztuki. Według jednych źródeł Troger miał służyć rodzinie von Firmian w Mezzocoronie, która miała opłacać mu naukę. Troger kształcił się najpierw u Matthiasa Durchnera w Niederdorfie koło Welsbergu, a następnie u Giuseppe'go Albertiego (1664–1716) w Cavalese. Według innych źródeł, głównym mecenasem Trogera był biskup Gurk Jakoba Maximiliana von Thun und Hohenstein (1681–1741). Dzięki pomocy finansowej brata a później Jakoba Maximiliana von Thun und Hohenstein, w latach 1717–23 studiował we Włoszech w Wenecji u Giovanniego Battisty Piazzetty (1682–1754), a w latach 1723–1725 przebywał w Neapolu, Bolonii i Rzymie. Do Austrii powrócił w 1726 a od 1728 roku aż do śmierci mieszkał w Wiedniu. 
Po śmierci Jacoba van Schuppena został w latach 1754–57 rektorem Akademii Sztuk Pięknych w Wiedniu, gdzie pracował jako wykładowca. Wykształcił wielu malarzy, m.in. jego uczniem był Martin Knoller (1725–1804).
Twórczość.
Troger tworzył głównie w Austrii i na Słowacji. Malował obrazy ołtarzowe oraz iluzjonistyczne malowidła sklepienne w klasztorach i kościołach. Wiele prac Trogera znajduje się w budowlach wzniesionych w Dolnej Austrii przez Josepha Munggenasta. 
Freski.
Troger stworzył freski m.in. w kościele w St. Pölten (1729–30), opactwie Benedyktynów w Melku (1731), opactwie Benedyktynów w Altenburgu(1732–1733), opactwie Cystersów w Zwettl (1733), opactwie Benedyktynów w Seitenstetten (1735) i bazylice Maria Dreieichen (1752). 

</doc>
<doc id="1785022" url="https://pl.wikipedia.org/wiki?curid=1785022" title="Marciusz Moroń">
Marciusz Moroń

Marciusz Marek Moroń (ur. 21 października 1969, zm. 20 sierpnia 2008) – polski poeta.
Ukończył psychologię na Uniwersytecie Jagiellońskim oraz studium scenariuszowe na Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi (PWSFTviT) w Łodzi.
Jako poeta zaistniał dopiero jako trzydziestoczterolatek, kiedy uzyskał nominację do nagrody głównej konkursu im. Jacka Bierezina. Publikował wiersze w "Arteriach" i "Tyglu Kultury" w 2005 roku. Swój pierwszy tom wierszy nazwał „Krutkie serie”. Był współzałożycielem Koła Młodych przy łódzkim oddziale Stowarzyszenia Pisarzy Polskich.
Zajmował się także śpiewaniem, graniem, aktorstwem, prowadził zajęcia z jogi. Zagrał rolę epizodyczną w filmie "Z odzysku" Sławomira Fabickiego, który w 2008 roku był polskim kandydatem do Oscara.
19 sierpnia 2008, gdy Moroń jechał rowerem, Polonez Truck próbując wyprzedzać inne auto, wpadł w poślizg, uderzył w drzewo, a potem w Moronia. Rowerzysta został przewieziony do szpitala, gdzie zmarł następnego dnia. Obaj mężczyźni, którzy znajdowali się w pojeździe byli pijani. Jeden miał 0,29, drugi – 0,91 promila alkoholu we krwi. W grudniu 2008 Prokuratura Łódź-Polesie umorzyła sprawę z powodu „niewykrycia sprawcy” ze względu na brak możliwości ustalenia kierowcy samochodu. Po liście otwartym znajomych poety, nagłośnieniu przez media, a także odwołaniu się matki zmarłego prokuratura wznowiła sprawę. W styczniu 2013 sąd okręgowy uznał winę jednego z mężczyzn i wymierzył mu karę 6 lat pozbawienia wolności oraz dożywotni zakaz prowadzenia pojazdów.
Marciusz Moroń został pochowany na cmentarzu Starym Chojny.
Duch roweru.
W miejscu gdzie został potrącony Marciusz, 2 listopada 2009 roku został ustawiony Duch roweru. Na pomysł postawienia pomnika wpadł Wojtek Makowski z Fundacji Normalne Miasto – Fenomen, która organizowała Łódzką Masę Krytyczną. W uroczystości uczestniczyła matka zabitego Marciusza Moronia, a także jego znajomi oraz rowerzyści. Duch stanął przy bramie Starego Cmentarza (w miejscu gdzie doszło do wypadku). Podczas symbolicznego odsłonięcia organizatorzy zaapelowali o poprawę sytuacji na polskich drogach, które uznawane są za jedne z mniej bezpiecznych w całej Unii Europejskiej.

</doc>
<doc id="1785023" url="https://pl.wikipedia.org/wiki?curid=1785023" title="Black’n’Roll">
Black’n’Roll

Black’n’Roll – drugi album polskiej grupy Black River wydany 21 września 2009 roku przez wytwórnię muzyczną Mystic Production. Wydawnictwo zadebiutowało na 20. miejscu listy sprzedaży OLiS w Polsce .
Ślady perkusji zostały nagrane w Sonus Studio w maju 2009 roku. Partie gitar zostały nagrane w lipcu w gdańskim RG Studio we współpracy z Arkadiuszem Malczewskim. Natomiast w sierpniu Tomasz Wróblewski nagrał partie gitary basowej.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1785025" url="https://pl.wikipedia.org/wiki?curid=1785025" title="Golnica">
Golnica

2 strugi w Polsce:

</doc>
<doc id="1785028" url="https://pl.wikipedia.org/wiki?curid=1785028" title="Sativa Rose">
Sativa Rose

Sativa Rose (ur. 21 stycznia 1984 w Guadalajarze) – meksykańska modelka i aktorka pornograficzna. Znana jako jedna z najlepszych latynoamerykańskich aktorek pornograficznych.
Życiorys.
Pochodzi z Meksyku. Urodziła się w Guadalajarze w stanie Jalisco.
Swoją karierę zaczynała w 2003 pod pseudonimem Jezebele. Pracowała najpierw jako striptizerka oraz jako fotomodelka pozująca nago do zdjęć. Później znalazła pracę w świecie filmów pornograficznych pod pseudonim Sativa, a następnie Sativa Rose. Brała udział w produkcjach Evil Angel, Reality Kings, Anabolic, Hustler, 3rd Degree, Adam &amp; Eve, Digital Playground, Zero Tolerance, Wicked Pictures, Elegant Angel, Bangbros, Jules Jordan Video, New Sensations i Vivid.
Mając 19 lat, po raz pierwszy wystąpiła w scenie seksu z Benem Englishem i Chance w produkcji Hustler Video "Young Latin Girls 11" (2004). Za występ w scenie seksu triolizmu w filmie Anabolic Video "Initiations 12" (2002) została nominowana do nagrody XRCO Award. Była także dziewięciokrotnie nominowana do nagrody AVN Award.
Wystąpiła też w dramacie "Destricted" (2006) w reżyserii siedmiu uznanych artystów, w tym Gaspara Noé i Matthew Barneya, z Manuelem Ferrarą, Jasmine Byrne i Katsuni.
Często brała udział w scenach seksu analnego, w tym podwójnej penetracji m.in. w "Breast Worship 1" (2006) z Julesem Jordanem, "Anal Asspirations 6" (2007) z Saschą i Tonym T czy "Anal 2 on 1" (2010) z Christianem XXX i Rebeccą Linares. W latach 2005–2007 i 2010–2012 pracowała dla Kink.com w scenach sadomasochistycznych, takimi jak uległość, głębokie gardło, rimming, kobieca ejakulacja, fisting analny i pochwowy, pegging, bukkake, plucie i bicie. Były to serie "Divine Bitches", "Fucking Machines", "Hogtied", "Men in Pain", "Sex and Submission" i "Whipped Ass" z Markiem Davisem, Christianem Wilde, Davidem Chase, Harmony Rose, Justine Joli i Dragon Lilly.
Na początku 2015 roku miała na swoim koncie blisko 500 tytułów. Wyprodukowała także kilka filmów z Naughty America i Kamel Salmi.

</doc>
<doc id="1785032" url="https://pl.wikipedia.org/wiki?curid=1785032" title="Harald Spörl">
Harald Spörl

Harald Spörl (ur. 31 października 1966 w Bambergu) – niemiecki piłkarz występujący na pozycji pomocnika. Obecnie jest skautem Hamburgera SV.
Kariera klubowa.
Spörl karierę rozpoczynał jako junior w klubie VfL Frohnlach. Potem był graczem 1. FC Bamberg. W 1987 roku trafił do pierwszoligowego Hamburgera SV. Pierwszy mecz w barwach tego klubu zaliczył 28 sierpnia 1987 w wygranym 3:0 meczu Pucharu Niemiec z FC Homburg (3:0). Natomiast w Bundeslidze zadebiutował 3 października 1987 w wygranym 3:1 pojedynku z Bayerem Uerdingen. W tamtym spotkaniu strzelił także gola. W debiutanckim sezonie 1987/1988 zagrał w 17 ligowych meczach i zdobył w nich 3 bramki. Od początku następnego sezonu stał się podstawowym graczem HSV. W sezonie 1995/1996 z 14 golami na koncie uplasował się w czołówce tabeli strzelców Bundesligi. W sezonie 1998/1999 stracił miejsce w składzie i stał się rezerwowym zawodnikiem HSV. W sezonie 1999/2000 zajął z klubem 3. miejsce w lidze i po wygranych eliminacjach awansował z nim do Ligi Mistrzów. W HSV spędził w sumie 14 lat, w ciągu których rozegrał tam 321 ligowych spotkań i strzelił w nich 60 goli.
W styczniu 2001 roku odszedł do drugoligowego LR Ahlen. Zadebiutował tam w przegranym 0:1 ligowym spotkaniu z 1. FC Nürnberg. W Ahlen grał do sierpnia 2001. Zagrał tam w sumie w 12 ligowych meczach i zdobył 3 bramki.
Kariera trenerska.
Po zakończeniu kariery Spörl został trenerem. Najpierw był szkoleniowcem piłkarzy Bayernu Hof, potem przez krótki czas grającym trenerem 1. FC Hersbruck, a od 2002 roku jest skautem Hamburgera SV.

</doc>
<doc id="1785033" url="https://pl.wikipedia.org/wiki?curid=1785033" title="Harald Sporl">
Harald Sporl



</doc>
<doc id="1785034" url="https://pl.wikipedia.org/wiki?curid=1785034" title="Państwo Hiszpańskie">
Państwo Hiszpańskie

Państwo Hiszpańskie () – autorytarne, niedemokratyczne, przez część badaczy określane jako faszystowskie państwo, istniejące w latach 1939–1975, dyktatura wojskowa Francisco Franco.
Państwo powstało na skutek zwycięstwa frankistów w hiszpańskiej wojnie domowej, toczonej w latach 1936–1939 pomiędzy nacjonalistami Franco, wspieranymi przez III Rzeszę i Królestwo Włoch Mussoliniego. Druga Republika Hiszpańska została obalona 1 kwietnia 1939, a Franco ogłosił się "szefem Państwa Hiszpańskiego". W 1947 Franco ogłosił wprowadzenie monarchii ("Reino de España"), siebie mianował regentem i zarezerwował prawo wyboru króla. W 1969 Jan Karol I Burbon został wyznaczony oficjalnie następcą Franco, który zmarł 20 listopada 1975.
Wśród historyków i dziennikarzy trwa spór na temat oceny rządów Franco. Część historyków i socjologów uważa ustrój Hiszpanii za totalitarny, czy też zmierzający w taką stronę. 
Media i rząd frankistowskiej Hiszpanii odrzucały takie twierdzenia, twierdząc że państwo powołujące się na idee katolickie nie może być totalitarne. Reżimowe pismo „La Voz de Espana” uważało za totalitarną III Rzeszę, a system nazistowski według frankistowskich dziennikarzy „osiągnął dla europejskiego narodu najdoskonalszą równowagę między tym, co narodowe, a tym co socjalne”, natomiast za kraje nietotalitarne uznał faszystowskie Włochy, które „uległy siłom kapitalizmu”, a nawet ideologicznego wroga frankizmu, Związek Radziecki.
Historia.
Okres II wojny światowej.
Hiszpania była w czasie II wojny światowej niezaangażowana w bezpośrednią wojnę, Franco sprzyjał jednak Hitlerowi, który wsparł go w czasie wojny domowej. Hiszpanie pomagali także niemieckim służbom w poszukiwaniu członków ruchu oporu na terenie hiszpańskim. Do spotkania Franco z Hitlerem doszło w Hendaye w okupowanej Francji 23 października 1940. Wielkie roszczenia Franco, obejmujące zaopatrzenie, wyposażenie armii, przyznanie Gibraltaru i francuskich posiadłości w północnej Afryce spowodowały, że Niemcy zrezygnowali z prób wciągnięcia Hiszpanii do wojny. W 1943 roku Franco ogłosił całkowitą neutralność Hiszpanii i zrezygnował z jakiejkolwiek współpracy z przegrywającym wówczas wojnę Hitlerem.
Izolacja (1945–1953).
Po zakończeniu wojny rząd Franco był izolowany na arenie międzynarodowej, nie tylko przez blok wschodni, ale także przez kraje demokratyczne, gdyż był postrzegany jako pozostałość faszyzmu. Na Hiszpanię nałożone zostało w 1946 roku antyfrankistowskie embargo, obejmujące zamknięcie granicy z Francją. Embargo zostało przez władze wykorzystane do propagandowego przedstawienia go jako masońskiego spisku przeciwko katolickiej Hiszpanii. . Gospodarka hiszpańska znajdowała się w złym stanie, aż do roku 1952 stosowany był system kartkowy. Jednocześnie rozwijano doktrynę autarkii, dążąc do samowystarczalności.
Otwarcie (1953–1973).
Narastające napięcie i rywalizacja USA w stosunkach ze ZSRR wymusiła na Amerykanach poszukiwanie nowych sojuszników w Europie, w tym nawiązanie współpracy z Franco, jako ideologicznym przeciwnikiem stalinizmu. Ostatecznie izolacja Hiszpanii na arenie międzynarodowej została przełamana w 1953 roku, gdy USA i Hiszpania podpisały pakt madrycki. W 1955 r. poziom zamożności społeczeństwa osiągnął stan sprzed wybuchu wojny domowej. W tym samym roku Hiszpanię przyjęto do Organizacji Narodów Zjednoczonych, a w trzy lata później do Banku Światowego.
Hiszpański cud gospodarczy.
"Desarrollo" to nazwa nadana hiszpańskiemu bumowi gospodarczemu lat 1959–1973. Był on efektem włączenia się do rządu technokratów, którzy przygotowali reformy pobudzające inwestycje, rekomendowane przez Międzynarodowy Fundusz Walutowy. . W 1969 roku wprowadzono blokadę granicy z Gibraltarem, która utrzymała się do śmierci Franco.
Ostatnie lata Franco.
Franco zmarł 20 listopada 1975. Jego następcą został Juan Carlos z dynastii Burbonów, który dwa dni po śmierci Franco, 22 listopada 1975, objął tron jako Jan Karol I. Po wstąpieniu na tron opowiedział się za demontażem systemu zbudowanego przez Franco i przyjęciem przez Hiszpanię ustroju demokratycznego.

</doc>
<doc id="1785038" url="https://pl.wikipedia.org/wiki?curid=1785038" title="Ilm (dopływ Soławy)">
Ilm (dopływ Soławy)

Ilm – rzeka przepływająca przez kraj związkowy Turyngia, w Niemczech, lewy dopływ Soławy. Rzeka bierze swój początek w Lesie Turyńskim. Całkowita długość rzeki wynosi 128,7 km. Ilm uchodzi do Soławy nieopodal miejscowości Bad Kösen.
Większe miasta leżące nad rzeką Ilm to Ilmenau, Stadtilm, Kranichfeld, Bad Berka, Weimar, Apolda i Bad Sulza.
Doliną rzeki Ilm biegnie droga krajowa nr 87 z Ilmenau do Lipska oraz dwie linie kolejowe: Ilmbahn, Kranichfeld, Weimar oraz kolej pośpieszna z Berlina do Frankfurtu nad Menem, przez Weimar i Großheringen.

</doc>
<doc id="1785047" url="https://pl.wikipedia.org/wiki?curid=1785047" title="Mihai Neşu">
Mihai Neşu

Mihai Mircea Neşu (ur. 19 lutego 1983 w Oradei) - piłkarz rumuński grający na pozycji lewego obrońcy.
Kariera klubowa.
Karierę piłkarską Neşu w klubie Steaua Bukareszt. W 2001 roku trafił do kadry pierwszego zespołu, a swój debiut w pierwszej lidze rumuńskiej zanotował 21 kwietnia 2002 roku w zremisowanym 1:1 wyjazdowym meczu z Petrolulem Ploeszti. Przez okres kariery spędzony w zespole Steauy na ogół pełnił rolę rezerwowego. W 2003 i 2004 roku wywalczył dwa wicemistrzostwa Rumunii. Z kolei w 2005 i 2006 roku został ze Steauą mistrzem kraju, a także dwukrotnie z rzędu zdobył Puchar Rumunii. W latach 2007–2008 ponownie zostawał wicemistrzem rumuńskiej ekstraklasy. Sezon 2007/2008 był jego ostatnim w barwach Steauy, w której rozegrał 75 ligowych spotkań i strzelił jedną bramkę.
27 sierpnia 2008 roku Neşu podpisał kontrakt z holenderskim FC Utrecht. Suma transferu Rumuna wyniosła 1,2 miliona euro. W holenderskiej Eredivisie zadebiutował on 14 września 2008 w wyjazdowym spotkaniu z FC Groningen, przegranym przez Utrecht 1:2. W sezonie 2008/2009 był podstawowym zawodnikiem Utrechtu.
Kariera reprezentacyjna.
W latach 2003–2005 Neşu rozegrał 12 spotkań w reprezentacji Rumunii U-21. W dorosłej reprezentacji zadebiutował 12 listopada 2005 roku w przegranym 1:2 towarzyskim meczu z Wybrzeżem Kości Słoniowej.

</doc>
<doc id="1785048" url="https://pl.wikipedia.org/wiki?curid=1785048" title="Mihai Nesu">
Mihai Nesu



</doc>
<doc id="1785049" url="https://pl.wikipedia.org/wiki?curid=1785049" title="Jan Kazimierz Paszkiewicz">
Jan Kazimierz Paszkiewicz

Jan Kazimierz Paszkiewicz (rus. "Ян Казимер Пашъкевич"), żył w pierwszej połowie XVII wieku (dokładna data urodzin nie jest znana, zm. w końcu 1635 lub na początku 1636) – Rusin, szlachcic słucki herbu Radwan, wyznawca kalwinizmu. Sługa Kancelarii Wielkiego Księstwa Litewskiego.
Na temat jego życia zachowało się niewiele informacji. Jedną z nich jest ta, że 18 sierpnia 1631 za zasługi w pracy dla kancelarii otrzymał od króla przywilej nominacyjny na dworzanina skarbowego i zapis w wysokości 160 złotych płatnych po śmierci Samuela Branickiego.
Twórczość.
Głównie znany z autorstwa wiersza "Polska kwitnie łaciną...", który "napisał własną ręką 22 sierpnia 1621" w języku staroruskim na stronie 28 rękopisu "Statutu Wielkiego Księstwa Litewskiego" z roku 1529 (pierwsza publikacja wiersza drukiem pochodzi z roku 1842):
tekst w języku staroruskim:
&lt;poem&gt;
Полска квитне лациною,
Литва квитне русчизною.
Без той в Полсце не пребудзеш,
Без сей в Литве блазнем будзеш.
Той лацина езык дает,
Та без Руси не вытрвает.
Ведзь же юж Русь, иж тва хвала
По всем свете юж дойзрала.
Весели ж се ты, Русине,
Тва слава никгды не згине.
&lt;/poem&gt;
polska transkrypcja:
&lt;poem&gt;
Polska kwitne łacinoju,
Litwa kwitne ruscziznoju.
Bez toj w Polsce nie prebudziesz
Bez siej w Litwie błaznem budziesz.
Toj łacina jezyk dajet,
Ta bez Rusi nie wytrwajet.
Wiedź że już Ruś, iż twa chwała
Po wsiem świetie już dojzrała.
Wiesieli ż sie ty, Rusinie,
Twa sława nikgdy nie zginie.
&lt;/poem&gt;

</doc>
<doc id="1785050" url="https://pl.wikipedia.org/wiki?curid=1785050" title="Heraeus">
Heraeus

Heraeus (niem. Heraeus Holding GmbH) – niemiecki koncern metalowy zajmujący się technologią metali szlachetnych, z siedzibą w Hanau, Niemcy.
Heraeus jest globalną, prywatną firmą działającą w segmencie metali szlachetnych, materiałów dentystycznych, czujników, szkła kwarcowego, źródeł światła i zastosowań specjalnych. Przychody ze sprzedaży wynosiły 12,08 miliardów € w 2006. Firma zatrudnia ponad 11.000 pracowników na całym świecie w ponad 100 spółkach zależnych oraz spółkach powiązanych.

</doc>
<doc id="1785052" url="https://pl.wikipedia.org/wiki?curid=1785052" title="Paweł Ciechanowiecki">
Paweł Ciechanowiecki

Paweł Ciechanowiecki, (ur. 7 lipca 1794 roku w Lachach, zm. 18 maja 1867 roku w Śremie) – polski ksiądz katolicki, pedagog, profesor Akademii Połockiej.
Życiorys.
Jezuita, do Towarzystwa Jezusowego wstąpił 29 sierpnia 1809 roku w Dyneburgu. W Akademii Połockiej był u schyłku jej istnienia wykładowcą retoryki szkolnej. Po wypędzeniu jezuitów z Rosji w 1820 roku pracował w Jarosławiu w latach 1820–1822 i Tarnopolu (1823–1825), profesor filozofii w Tarnopolu 1825–29 i w Starej Wsi (1829–1830), teologii moralnej i pastoralnej w Nowym Sączu 1832-1834, Pisma Świętego i języka hebrajskiego 1834–1838 oraz teologii dogmatycznej (1838–1844) w Nowym Sączu, rektor w Nowym Sączu (1840–1844) Pod koniec życia pracował w Śremie (1863–1867).

</doc>
<doc id="1785054" url="https://pl.wikipedia.org/wiki?curid=1785054" title="Tycjusz">
Tycjusz

Tycjusz gr. "Tytius" (najpr. powinno być "Tytus", od "Titos"): "czcigodny", łac. "Iustus": "sprawiedliwy" – nawrócony na monoteizm poganin, który jeszcze nie przestrzegał wszystkich przepisów Prawa, ale mógł już uczestniczyć w niektórych nabożeństwach żydowskich. Dzieje Apostolskie nazwały go "czcicielem Boga" (Dz 18,7), Jego dom przylegał do synagogi w Koryncie. Po sporze Pawła z Żydami (dotyczącym głównie mesjańskości Jezusa), w czasie pobytu Apostoła w Koryncie podczas drugiej wyprawy misyjnej (52 r.), Paweł zerwał z synagogą i nauczał odtąd w domu Tycjusza Justusa (Dz 18,4-7). 
Tycjusz w Biblii.
"A co szabat rozprawiał w synagodze i przekonywał tak Żydów, jak i Greków. Kiedy Sylas i Tymoteusz przyszli z Macedonii, Paweł oddał się wyłącznie nauczaniu i udowadniał Żydom, że Jezus jest Mesjaszem. A kiedy się sprzeciwiali i bluźnili, otrząsnął swe szaty i powiedział do nich: «Krew wasza na waszą głowę, jam nie winien. Od tej chwili pójdę do pogan». Odszedł stamtąd i poszedł do domu pewnego "czciciela Boga", imieniem Tycjusz Justus. Dom ten przylegał do synagogi." (Dz 18, 4-7)

</doc>
<doc id="1785057" url="https://pl.wikipedia.org/wiki?curid=1785057" title="Delastowice (przystanek kolejowy)">
Delastowice (przystanek kolejowy)

Delastowice – nieczynny przystanek kolejowy w Delastowicach, w województwie małopolskim, w Polsce, na linii Tarnów – Szczucin koło Tarnowa. Znajduje się tu 1 peron.

</doc>
<doc id="1785060" url="https://pl.wikipedia.org/wiki?curid=1785060" title="Poddanie Bredy">
Poddanie Bredy

Poddanie Bredy (hiszp. "La rendición de Breda" lub "Las lanzas") – obraz olejny Diega Velázqueza z 1635, przedstawiający poddanie wojskom hiszpańskim niderlandzkiego miasta Breda po kilkumiesięcznym oblężeniu. Dzieło powstałe 10 lat po ukazanym wydarzeniu, obecnie jest eksponowane w Muzeum Prado w Madrycie.
Powstanie obrazu i kontekst historyczny.
W 1630 hrabia-diuk Olivares, minister na dworze króla Hiszpanii Filipa IV, zadecydował o rozpoczęciu kosztownej budowy kompleksu Pałacu Buen Retiro. Do pałacu sprowadził wiele obrazów z Italii i Niderlandów. Dekorację najważniejszej z sal – sali tronowej, zwanej Salonem Królestw, zlecił hiszpańskim malarzom, którym powierzył zadanie uwiecznienia najważniejszych sukcesów militarnych z czasów panowania Filipa IV.
Diego Velázquez, jeden z ulubionych artystów hiszpańskiego dworu, przystąpiwszy do wykonania królewskiego zlecenia, w latach 1634–1635 stworzył obraz "Poddanie Bredy", gloryfikujący potęgę ówczesnej Hiszpanii. Na wybór tematu dzieła niewątpliwie miała wpływ znajomość, jaka łączyła artystę z Ambrosiem Spinolą, generałem dowodzącym hiszpańskimi wojskami w czasie oblężenia miasta. Velázquez odbył w towarzystwie Spinoli podróż do Włoch w 1629, na rok przed jego śmiercią. Obraz był zatem również hołdem złożonym pośmiertnie Spinoli.
Obraz Velázqueza przedstawia poddanie Bredy, które miało miejsce 5 czerwca 1625. Zdobycie Bredy, po oblężeniu trwającym od końca sierpnia 1624, było jednym z największych zwycięstw armii hiszpańskiej w wojnie osiemdziesięcioletniej. Po śmierci księcia Oranii-Nassau Maurycego Orańskiego oraz w sytuacji pogarszającego się położenia obrońców spowodowanego brakami w zaopatrzeniu i pożywieniu, dowodzący wojskami hiszpański generał Ambrosio Spinola, zażądał od kierującego obroną Justinusa van Nassau dobrowolnego poddania miasta, oferując w zamian zgodę na wycofanie z Bredy wojsk niderlandzkich. Dzięki zaakceptowaniu porozumienia, przejęcie miasta przez Hiszpanów dokonało się w sposób pokojowy, bez szkody dla jego mieszkańców.
Opis obrazu.
Dzieło Velázqueza było jednym z 12 przeznaczonych do umieszczenia w Salonie Królestw. Jest ono podzielone na dwa plany. Na pierwszym planie centralne miejsce zajmuje scena przekazania klucza do bram miasta. Stojący po lewej dowódca wojsk niderlandzkich Justinus van Nassau wręcza uwiązany na sznurze klucz dowódcy wojsk hiszpańskich Ambrosio Spinoli.
Za plecami dowódców umieszczeni są żołnierze walczących stron. Nie stanowią oni jednak grupy anonimowych postaci. W tłumie można dostrzec poszczególne wyrazy ich twarzy. Są one naznaczone trudem prowadzonych walk. Stojące po prawej stronie wojsko hiszpańskie trzyma w rękach lance, a nad ich głowami góruje flaga we wzór szachownicy. Na twarzach niderlandzkich żołnierzy, umieszczonych po lewej stronie, widać oznaki zrezygnowania i zmęczenia. Pośród żołnierzy znajdują się dwa osiodłanie konie bez jeźdźców. W prawym dolnym rogu obrazu widać leżący na kamieniu dokument, najprawdopodobniej z tekstem porozumienia o poddaniu twierdzy. Obraz nie przedstawia radości z osiągniętego przez Hiszpanów zwycięstwa, przeciwnie skupia się na chwili zakończenia walk i ustanowienia pokoju.
Na drugim planie widoczne są unoszące się kłęby dymu, dowodzące prowadzenia zaciętych walk. W oddali ukazany jest port w Bredzie oraz morze. "Poddanie Bredy" stanowi doskonały przykład mistrzostwa artysty w operowaniu wszystkimi środkami wyrazu: umiejętności tworzenia atmosfery, odpowiedniego krajobrazu, operowania światłem, mistrzostwa w portretowaniu postaci oraz głębokiej wiedzy na temat perspektywy powietrznej.

</doc>
<doc id="1785061" url="https://pl.wikipedia.org/wiki?curid=1785061" title="Wojewódzki Szpital Specjalistyczny w Legnicy">
Wojewódzki Szpital Specjalistyczny w Legnicy

Wojewódzki Szpital Specjalistyczny w Legnicy – szpital mieszczący się przy ulicy Jarosława Iwaszkiewicza 5, na osiedlu Piekary w Legnicy. Został otwarty w 1989 roku.
Heliport.
Od 2011 roku szpital dysponuje lądowiskiem sanitarnym.

</doc>
<doc id="1785062" url="https://pl.wikipedia.org/wiki?curid=1785062" title="Pakt madrycki">
Pakt madrycki

Pakt madrycki – pakt podpisany w 1953 roku przez frankistowskie Państwo Hiszpańskie i Stany Zjednoczone, kończący okres izolacji Hiszpanii na arenie międzynarodowej, wynikającej ze zwycięstwa Aliantów w II wojnie światowej nad państwami Osi, z którymi sympatyzowała Hiszpania.
Pakt składał się z trzech niezależnych porozumień, które zobowiązywały Stany Zjednoczone do udzielenia Hiszpanii pomocy ekonomicznej i militarnej. W zamian Amerykanie uzyskiwali możliwość budowy i użytkowania na terenie Hiszpanii baz lotniczych i morskich.
W latach 1954-1961 Stany Zjednoczone przeznaczyły na wzmocnienie hiszpańskiej armii 500 milionów dolarów, a do roku 1982 dalsze 1,238 miliarda. Od 1983 do 1986 roku pomoc amerykańska wynosiła 400 milionów dolarów rocznie.
Amerykańskie wsparcie było przekazywane do 1989 roku, gdy, zgodnie z harmonogramem, Hiszpania osiągnęła możliwość samodzielnej obrony swojego terytorium.

</doc>
<doc id="1785063" url="https://pl.wikipedia.org/wiki?curid=1785063" title="Mistrzostwa Afryki w Piłce Nożnej Kobiet 2010">
Mistrzostwa Afryki w Piłce Nożnej Kobiet 2010

Mistrzostwa Afryki w Piłce Nożnej Kobiet 2010 odbyły się w dniach 31 października – 14 listopada 2010 roku w Republice Południowej Afryki. Była to 9 odsłona tego turnieju, który odbywa się pod egidą CAF. Tytułu broniła reprezentacja Gwinei Równikowej. Drużyna ta dotarła do finału, gdzie jednak przegrała z Nigerią dla której był to ósmy triumf w tych rozgrywkach.
W turnieju wzięło udział 8 drużyn, które po fazie eliminacji zostały podzielone na 2 grupy. Turniej posłużył również jako eliminacje do Mistrzostw Świata kobiet, które odbędą się w 2011 w Niemczech. Drużyny, które dotarły do finału (Nigeria i Gwinea Równikowa) zostały automatycznie zakwalifikowane do niemieckiego mundialu. 
Kwalifikacje.
Kwalifikacje do turnieju finałowego odbyły się w dniach od 5 marca do 23 maja i miały charakter dwufazowy. W fazie przedeliminacyjnej mecze rozegrało 18 najniżej sklasyfikowanych zespołów afrykańskich, które rozegrały pomiędzy sobą dwumecz. Zwycięzcy zakwalifikowali się do pierwszej rundy eliminacji, gdzie zostało już rozstawione 5 zespołów. Również ta faza rozegrana została na zasadzie dwumeczu. Zwycięzcy dołączyli do automatycznie zakwalifikowanego gospodarza mistrzostw - RPA, w turnieju finałowym gdzie zostali rozlosowani do dwóch grup po 4 zespoły. 
Runda przedeliminacyjna.
Mecze rundy przedeliminacyjnej rozegrane zostały w dniach 5-7 marca 2010 (pierwszy mecz) oraz 19-21 marca 2010 (rewanż).
Pierwsza runda.
Legenda
Linki zewnętrzne.
Oficjalna strona turnieju

</doc>
<doc id="1785068" url="https://pl.wikipedia.org/wiki?curid=1785068" title="Cerkiew Zmartwychwstania Pańskiego w Wiłkomierzu">
Cerkiew Zmartwychwstania Pańskiego w Wiłkomierzu

Cerkiew Zmartwychwstania Pańskiego – prawosławna cerkiew w Wiłkomierzu, w obrębie cmentarza prawosławnego. Wzniesiona w latach 1868–1869. Od 1919 świątynia parafialna. Należy do dekanatu kowieńskiego w eparchii wileńskiej i litewskiej Rosyjskiego Kościoła Prawosławnego.
Historia.
Cerkiew została ufundowana przez generała-majora Iwana Letmiużnikowa, dowódcę 28 brygady artylerii w armii carskiej i wzniesiona w latach 1868–1869. Wzniesienie obiektu było związane ze stacjonowaniem jego brygady i innych oddziałów w Wiłkomierzu. Poświęcenie budynku miało miejsce 1 października 1869, równolegle z ceremonią poświęcenia na cerkiew przebudowanego popijarskiego kościoła w Wiłkomierzu. Cerkiew była położona w obrębie uporządkowanego z inicjatywy Letmiużnikowa cmentarza prawosławnego. Początkowo pełniła funkcję świątyni pomocniczej cerkwi Świętej Trójcy, stała się świątynią parafialną po I wojnie światowej i ponownym przejęciu obiektu popijarskiego przez katolików w 1919. W czasie I wojny światowej nabożeństwa w cerkwi nie były odprawiane.
Architektura.
Cerkiew jest budowlą drewnianą, jednonawową. Wejście do niej prowadzi przez przedsionek, ponad którym znajduje się dzwonnica zdobiona rzędem oślich grzbietów i zwieńczona cebulastą kopułą z krzyżem. Po obydwu stronach budynku znajdują się rzędy prostokątnych okien z okiennicami malowanymi na zielono. W cerkwi znajduje się jednorzędowy ikonostas oraz kilkadziesiąt mniejszych ikon. 
W cerkwi, odpowiednio w latach 1891 i 1894, zostali pochowani wieloletni proboszcz parafii wiłkomierskiej Jefim Priniewski oraz jego żona Aleksandra. W przedsionku cerkwi znajduje się tablica upamiętniająca 14 zabitych żołnierzy 28 brygady artylerii, ofiary wojny rosyjsko-japońskiej.

</doc>
<doc id="1785070" url="https://pl.wikipedia.org/wiki?curid=1785070" title="Parafia Zmartwychwstania Pańskiego w Wiłkomierzu">
Parafia Zmartwychwstania Pańskiego w Wiłkomierzu

Parafia Zmartwychwstania Pańskiego – parafia prawosławna w Wiłkomierzu, powstała w 1839. Należy do dekanatu kowieńskiego eparchii wileńskiej i litewskiej Rosyjskiego Kościoła Prawosławnego.
Historia.
Powstanie parafii było związane z rozwojem miasta Wiłkomierza z racji jego położenia na szlakach drogowych łączących Wilno, Kowno i Petersburg. W mieście osiadła wtedy duża grupa Rosjan, zaś inni przedstawiciele tej narodowości często zatrzymywali się w nim w czasie podróży na ziemie litewskie. W 1839 została z tego powodu powołana parafia prawosławna i wzniesiona wolnostojąca drewniana cerkiew. Jej budynek szybko jednak stał się zbyt mały, by pomieścić wszystkich wiernych. W związku z tym Świątobliwy Synod Rządzący podjął decyzję o adaptacji na nową cerkiew popijarskiego kościoła, zrujnowanego w czasie powstania listopadowego, a następnie zamkniętego po jego upadku. Kościół został odremontowany, przebudowany w stylu ruskim, zaś 1 października 1869 poświęcony na cerkiew pod wezwaniem Świętej Trójcy. W tym samym dniu miała miejsce ceremonia poświęcenia drugiej cerkwi, wojskowej świątyni Zmartwychwstania Pańskiego. 
W czasie I wojny światowej parafia zawiesiła działalność, gdyż całe duchowieństwo i wielu prawosławnych Rosjan udało się na bieżeństwo. W latach 20. parafia liczyła ok. 500–600 osób. Od 1929 działało przy niej towarzystwo zajmujące się działalnością charytatywną zrzeszające 35 osób, zarówno narodowości rosyjskiej, jak i litewskiej. Parafia działała normalnie również w czasie II wojny światowej, do wejścia Armii Czerwonej do Wiłkomierza. W 1951 należało do niej ok. 300 osób. Władze stalinowskie znacjonalizowały cały majątek parafii poza niewielkim ogrodem. 
Obecnie parafia liczy ok. 200 osób.

</doc>
<doc id="1785072" url="https://pl.wikipedia.org/wiki?curid=1785072" title="Daniel Chávez">
Daniel Chávez

Daniel Chávez Castillo (ur. 8 stycznia 1988 w Callao) – peruwiański piłkarz występujący na pozycji napastnika. Obecnie jest zawodnikiem KVC Westerlo.
Kariera klubowa.
Chávez karierę rozpoczynał w klubie Academia Cantolao. W 2006 roku trafił do belgijskiego Club Brugge. W Jupiler League zadebiutował 28 lipca 2006 w wygranym 5:0 meczu z KAA Gent. W tamtym spotkaniu strzelił także gola, który ustalił wynik pojedynku na 5:0. W sezonie 2006/2007 zagrał w trzech ligowych meczach i zdobył w nich jedną bramkę. W tamtym sezonie zdobył także z klubem Puchar Belgii. Natomiast w lidze zajął z klubem 6. miejsce. W sezonie 2007/2008 rozegrał siedem ligowych spotkań, a wraz z zespołem uplasował się na 3. pozycji w rozgrywkach Jupiler League. W sezonie 2008/2009 zaliczył 16 meczów i strzelił 4 gole, a w lidze ponownie zajął z klubem 3. lokatę. W 2010 roku przeszedł do KVC Westerlo.
Kariera reprezentacyjna.
W reprezentacji Peru Chávez zadebiutował 27 marca 2008 w wygranym 3:1 towarzyskim meczu z Kostaryką. Obecnie powoływany jest do kadry na mecze eliminacji Mistrzostw Świata 2010.

</doc>
<doc id="1785073" url="https://pl.wikipedia.org/wiki?curid=1785073" title="Daniel Chavez">
Daniel Chavez



</doc>
<doc id="1785074" url="https://pl.wikipedia.org/wiki?curid=1785074" title="Cmentarz prawosławny w Wiłkomierzu">
Cmentarz prawosławny w Wiłkomierzu

Cmentarz prawosławny w Wiłkomierzu – cmentarz prawosławny powstały przed XIX wiekiem. Na jego terenie znajduje się drewniana cerkiew Zmartwychwstania Pańskiego. 
Okres powstania cmentarza jest nieznany. W połowie XIX wieku był już poważnie zaniedbany, zatarły się na nim ślady wyznaczonych kwater, zaś większość nagrobków była zdewastowana. W 1867, z inicjatywy dowodzącego 28 brygadą artylerii generał majora Iwana Lemtiużnikowa cmentarz został uporządkowany i otoczony nowym ceglanym murem. W jego obrębie została wzniesiona drewniana cerkiew. 
Do dnia dzisiejszego zachowała się ceglana brama ze złoconym krzyżem prawosławnym prowadząca na teren cmentarza z napisem w języku cerkiewnosłowiańskim "I Ja go wskrzeszę w dniu ostatecznym" i z tablicą informującą o fakcie wzniesienia ogrodzenia wokół cmentarza w 1881. W obrębie cmentarza pojedyncze nagrobki z XIX i XX wieku. W 1902 na cmentarzu został wzniesiony pomnik ku czci żołnierzy rosyjskich poległych przy tłumieniu powstania styczniowego, zbudowany przez żołnierzy stacjonujących w Wiłkomierzu. 
Adres: Kareivinių g. 38, Ukmergė 20112, Litwa. 

</doc>
<doc id="1785079" url="https://pl.wikipedia.org/wiki?curid=1785079" title="Kolędowo">
Kolędowo

Kolędowo – album polskiego zespołu Hołd, nagrany został w IGM Studio. Na płycie znajdują się tradycyjne polskie kolędy w wykonaniu tego zespołu. Sam Hołd o tej płycie mówi "Myślą przewodnią tej płyty było zaaranżowanie kolęd tak, żeby brzmiały nowocześnie, trochę po naszemu, ale nie profanowały treści, które niosą".

</doc>
<doc id="1785080" url="https://pl.wikipedia.org/wiki?curid=1785080" title="Port lotniczy Ranchi">
Port lotniczy Ranchi

Port lotniczy Ranchi (IATA: IXR, ICAO: VERC) – port lotniczy położony w Ranchi, w stanie Jharkhand, w Indiach. Jest zarządzany przez Airports Authority of India. Znajduje się w miejscowości Hinoo, około 7 km od centrum miasta. Według AAI, około 200 tys. pasażerów korzysta z lotniska co roku, stając się jednym z najszybciej rozwijających się lotnisk w kraju.

</doc>
<doc id="1785081" url="https://pl.wikipedia.org/wiki?curid=1785081" title="Parafia św. Maksymiliana Marii Kolbego w Warszawie">
Parafia św. Maksymiliana Marii Kolbego w Warszawie

Parafia św. Maksymiliana Marii Kolbego – parafia rzymskokatolicka w Warszawie wchodząca w skład dekanatu mokotowskiego. 
Opis.
Parafia została erygowana najpierw jako filia parafii św. Katarzyny 28 czerwca 1977, a 15 grudnia 1980 jako samodzielna parafia.
Kościół parafialny św. Maksymiliana Kolbego, zbudowany w latach 1979–1988 według projektu Wojciecha Kowalczyka i Andrzeja Ustiana, został konsekrowany 30 maja 1999 przez prymasa Józefa Glempa. Wygląd bryły świątyni nawiązuje do obozu koncentracyjnego Auschwitz-Birkenau, w którym zginął Maksymilian Kolbe. 
Przed kościołem ustawiony jest krzyż, przy którym papież Jan Paweł II odprawił 2 czerwca 1979 na placu Zwycięstwa (obecnie plac marsz. Józefa Piłsudskiego) pierwszą mszę świętą na ziemi polskiej podczas swojej I pielgrzymki.

</doc>
<doc id="1785085" url="https://pl.wikipedia.org/wiki?curid=1785085" title="Łasin Pomorski">
Łasin Pomorski

Łasin Pomorski – dawna stacja kolejowa w Plesewie, w gminie Łasin, w powiecie grudziądzkim, w województwie kujawsko-pomorskim, w Polsce. Położona na linii kolejowej z Jabłonowa Pomorskiego do Prabut. Linia ta posiadała jeden tor. Miała znaczenie lokalne. Została otwarta w dniu 1 października 1899 roku. Przewozy pasażerskie zostały zawieszone w 1990 roku. Torowisko zostało rozebrane w styczniu 2006 roku.

</doc>
<doc id="1785086" url="https://pl.wikipedia.org/wiki?curid=1785086" title="Cerkiew Ikony Matki Boskiej Kazańskiej w Cytowianach">
Cerkiew Ikony Matki Boskiej Kazańskiej w Cytowianach



</doc>
<doc id="1785088" url="https://pl.wikipedia.org/wiki?curid=1785088" title="Coca-Cola Amatil">
Coca-Cola Amatil

Coca-Coca Amatil - australijska spółka akcyjna notowana na Australian Securities Exchange i wchodząca w skład indeksu największych spółek tego parkietu, S&amp;P/ASX 50. Jest największym producentem napojów bezalkoholowych w Australii i Oceanii. Posiada wyłączność na produkcję i dystrybucję napojów z portfolio The Coca-Cola Company (która jest mniejszościowym udziałowcem spółki) w sześciu państwach: Australii, Nowej Zelandii, Fidżi, Korei Południowej, Indonezji i Papui-Nowej Gwinei. Oprócz tego wytwarza szereg produktów pod lokalnymi markami. Są to m.in. napoje gazowane, wody mineralne, napoje izotoniczne i energetyczne oraz kawy i herbaty, a także m.in. warzywa konserwowe, makarony czy tłuszcze roślinne. Firma importuje także i dystrybuuje w Australii napoje alkoholowe. 
Historia.
Firma powstała w 1904 roku pod nazwą British Tobacco (Australia) i przez pierwsze kilkadziesiąt lat skupiała się na produkcji wyrobów tytoniowych. W 1964 przejęła spółkę Coca-Cola Bottlers, dotychczasowego dystrybutora Coca-Coli w Australii. Zapoczątkowało to okres szybkiego przechodzenia firmy do branży spożywczej i koncentracji na produkcji napojów i przekąsek. W 1972 weszła na giełdę w Sydney, a w 1977 zmieniła nazwę na Amatil. W 1989 została przejęta przez amerykańską centralę Coca-Coli i uzyskała obecną nazwę. Z czasem amerykańska firma wyprzedawała swoje akcje i obecnie posiada tylko ok. 30% udziałów w australijskiej spółce. W 1992 firma sprzedała swój dział przekąsek, skupiając się na napojach (choć później wróciła do różnych rodzajów jedzenia). W ostatnim czasie kupiła natomiast firmę SPC Ardmona, uprawiającą i pakującą owoce.

</doc>
<doc id="1785092" url="https://pl.wikipedia.org/wiki?curid=1785092" title="Kévin Monnet-Paquet">
Kévin Monnet-Paquet

Kévin Monnet-Paquet (ur. 18 kwietnia 1988 w Bourgoin-Jallieu) – francuski piłkarz występujący na pozycji napastnika, obecnie zawodnik AS Saint-Étienne.
Kariera klubowa.
Jego matka pochodzi z Rwandy, a ojciec z Francji. 1 gola w seniorach RC Lens zdobył 23 stycznia 2008 roku z Valenciennes FC w wygranym meczu 2-1 na Stade Nungesser.
23 czerwca 2014 roku, podpisał kontrakt z AS Saint-Étienne.
Kariera reprezentacja.
Monnet-Paquet w 2007 roku był reprezentantem Francji U-21 w piłce nożnej.

</doc>
<doc id="1785093" url="https://pl.wikipedia.org/wiki?curid=1785093" title="Brawn BGP 001">
Brawn BGP 001

Brawn BGP 001 – bolid Formuły 1 zespołu Brawn GP napędzany silnikiem Mercedesa. Prowadzony przez Jensona Buttona i Rubensa Barrichello.
Wokół BGP 001 wybuchło wiele kontrowersji przez "podwójny dyfuzor" dzięki któremu bolid był szybki na zakrętach.

</doc>
<doc id="1785094" url="https://pl.wikipedia.org/wiki?curid=1785094" title="Powrót (album Hołdu)">
Powrót (album Hołdu)

Powrót – album polskiego zespołu muzycznego Hołd. Nagrano go w lipcu 2009 w MG Studio. Tym razem Hołd chciał opowiedzieć o nawróceniu człowieka. Dlatego, w przeciwieństwie do Listu do, teksty utworów głównie są napisane przez członków zespołów, opowiadają one o doświadczeniu Boga w ich życiu. 
Na tej płycie pojawiła się nowa wersja „Modlitwy grzesznika”, która jest znana z pierwszej ich płyty. 

</doc>
<doc id="1785096" url="https://pl.wikipedia.org/wiki?curid=1785096" title="German I">
German I

German I, gr. "Γερμανός" ["Germanus"] (ur. ok. 634, zm. 733 w posiadłości "Planion") – pisarz, teolog, biskup i patriarcha Konstantynopola w latach 715–730, święty Kościoła katolickiego, ormiańskiego oraz prawosławnego.
Życiorys.
Był synem senatora Justyniana. Uczestniczył w soborze konstantynopolitańskim (680–681). Będąc biskupem Kyziku, opowiedział się (w 712) za monoteletyzmem. Jednak już po objęciu urzędu patriarszego w 715 potępił ten pogląd. Został usunięty ze stanowiska przez cesarza Leona III za przychylność wobec kultu obrazów. Zmarł w wieku ok. 100 lat w domu rodzinnym "Planion". Pochowany został w kościele Chora w Konstantynopolu (dzisiejszy Stambuł).
Dzień obchodów.
Wspomnienie liturgiczne w Kościele katolickim obchodzone jest 12 maja (za "Martyrologium rzymskim").
Kościoły wschodnie, z uwagi na liturgię według kalendarza juliańskiego wspominają świętego patriarchę:
Dzieła.
Niektóre dzieła:

</doc>
<doc id="1785097" url="https://pl.wikipedia.org/wiki?curid=1785097" title="Alliance Airlines">
Alliance Airlines

Alliance Airlines – australijska czarterowa linia lotnicza z siedzibą w Brisbane. Specjalizuje się w długich lotach czarterowych pomiędzy ośrodkami górnictwa oraz przemysłu ze stolicami regionów Australii. Główna baza znajduje się w Brisbane Airport.

</doc>
<doc id="1785098" url="https://pl.wikipedia.org/wiki?curid=1785098" title="German I (patriarcha Konstantynopola)">
German I (patriarcha Konstantynopola)



</doc>
<doc id="1785102" url="https://pl.wikipedia.org/wiki?curid=1785102" title="BGP001">
BGP001



</doc>
<doc id="1785103" url="https://pl.wikipedia.org/wiki?curid=1785103" title="Mbombela Stadium">
Mbombela Stadium

Mbombela Stadium jest nowym 44-tysięcznym stadionem budowanym specjalnie na MŚ 2010. Stadion jest zlokalizowany na otwartej przestrzeni, sześć kilometrów na zachód od Nelspruit. Kompleks stadionowy będzie zawierał także dwie hale, do krykieta i gimnastyki oraz pasaż handlowy. Budowa rozpoczęła się w lutym 2007; jej ukończenie planowano na październik 2009; prace wykończeniowe trwały do 1. połowy 2010. Kontrakt budowlany został przyznany południowoafrykańsko–francuskiemu konsorcjum. Krzesła na ten stadion dostarczyła polska marka Forum Seating należąca do krośnieńskiej Grupy Nowy Styl. Mbombela Stadium został tak zaprojektowany, że trybuny są przykryte dachem wspornikowym. Cechą charakterystyczną stadionu jest 18 pylonów podtrzymujących dach, w zamierzeniu podobnych do żyrafy. Stadion znajduje się w pobliżu Parku Narodowego Krugera.
Całkowity koszt Mbombela Stadium wyniósł 1,05 mld ZAR; kwota ta obejmuje środki wydatkowane na prace wykonywane po planowanym terminie odbioru.
Obiekt jest wielofunkcyjnym stadionem przystosowanym zarówno do gry w piłkę nożną, jak i w rugby, są tam również inne obiekty, np. sale konferencyjne. Thabang Makwetla, premier prowincji Mpumalanga powiedział na konferencji prasowej że Mbombela Stadium będzie jedynym stadionem tego rodzaju w prowincji Mpumalanga.
Podział miejsc stadionu.
Trybuny stadionu zostały tak zaprojektowane, by każdy widz doskonale widział wszystko co się dzieje na boisku, bez przeszkadzania kibicom z wyższych rzędów. Miejsca siedzące są rozmieszczone na trzech trybunach; najniższa ma 21000 miejsc, środkowa może pomieścić 4000, trzecia zaś –19000 kibiców.
Boisko.
Boisko do rugby będzie miało wymiary 100x70m, do piłki nożnej – 105x68m; będą one oświetlone reflektorami o sile 2200 luksów. Na boisku za zgodą FIFA miała zostać ułożona sztuczna murawa, ale ostatecznie zdecydowano się na naturalną.
Dach.
1450-tonowy dach o powierzchni 22 500 metrów kwadratowych jest w stanie przykryć 95% miejsc siedzących. Dach jest umieszczony na wysokości 35 m nad boiskiem; połowa dachu jest przejrzysta, dzięki czemu naturalne światło będzie przenikać do wewnątrz. Dach jest podparty wspornikami na 30-metrowych modułach przymocowanych do stalowych pylonów (żyraf). Do stalowych pylonów zostały dodane balasty z betonu, by zminimalizować odchyły w razie wystąpienia silnych wiatrów.

</doc>
<doc id="1785104" url="https://pl.wikipedia.org/wiki?curid=1785104" title="Sony Ericsson PC Suite">
Sony Ericsson PC Suite



</doc>
<doc id="1785105" url="https://pl.wikipedia.org/wiki?curid=1785105" title="Moreno (stacja metra)">
Moreno (stacja metra)

Moreno – stacja metra w Buenos Aires, na linii C. Znajduje się pomiędzy stacjami Avenida de Mayo, a Independencia. Stacja została otwarta 9 listopada 1934.

</doc>
<doc id="1785107" url="https://pl.wikipedia.org/wiki?curid=1785107" title="Kod Cezara">
Kod Cezara



</doc>
<doc id="1785108" url="https://pl.wikipedia.org/wiki?curid=1785108" title="Independencia (stacja metra na linii E)">
Independencia (stacja metra na linii E)

Independencia – stacja metra w Buenos Aires, na linii C i linii E. Stacja na linii C znajduje się pomiędzy stacjami Moreno, a San Juan, a na linii E Belgrano a San José. Stacja została otwarta 9 listopada 1934 (linia C), 24 kwietnia 1966 (linia E).

</doc>
<doc id="1785109" url="https://pl.wikipedia.org/wiki?curid=1785109" title="Ryszard Pielesz">
Ryszard Pielesz

Ryszard Pielesz (ur. 1961 w Tarnowskich Górach) – artysta grafik, doktor habilitowany sztuki, profesor Uniwersytetu Śląskiego w Katowicach. Pracuje w cieszyńskim Instytucie Sztuki UŚ, gdzie prowadzi Pracownię Projektowania Graficznego.
Prezentował swoje prace na wystawach indywidualnych m.in. w Tokio, Londynie, Berlinie, Maastrricht i Kopenhadze.
Zajmuje się grafiką warsztatową realizując prace w technikach cyfrowych. Mieszka w Bielsku-Białej.

</doc>
<doc id="1785111" url="https://pl.wikipedia.org/wiki?curid=1785111" title="Leszek Zbijowski">
Leszek Zbijowski

Leszek Zbijowski (ur. 9 maja 1951 w Bielsku-Białej) – polski artysta grafik, doktor habilitowany.
Jest absolwentem Akademii Sztuk Pięknych w Krakowie na Wydziale Grafiki w Katowicach. 
Pracuje jako adiunkt zakresie sztuki, jest profesorem Uniwersytetu Śląskiego w Katowicach. Zatrudniony w cieszyńskim Instytucie Sztuki UŚ, gdzie prowadzi Pracownię Grafiki Komputerowej. Prezentował swoje prace na 30 wystawach indywidualnych w Polsce, Belgii, Holandii i Niemczech oraz ponad 100 wystawach zbiorowych.
Zajmuje się grafiką warsztatową, realizując prace w technikach cyfrowych.

</doc>
<doc id="1785113" url="https://pl.wikipedia.org/wiki?curid=1785113" title="3 Armia Pancerna (ZSRR)">
3 Armia Pancerna (ZSRR)

3 Armia Pancerna () – związek operacyjny Armii Czerwonej z okresu II wojny światowej.
Formowanie.
3 APanc stworzona została rozkazem ludowego komisarza obrony marszałka K. J. Woroszyłowa 25 maja 1942 r. - pod dowództwem - gen. por. P. L. Romanienki w składzie:
Przeformowanie.
3 APanc została częściowo rozbita pod Kozielskiem w trakcie letniej ofensywy sowieckiej 
Frontu Zachodniego i Frontu Kalinińskiego na występie rżewskim,
Przeformowano w końcu kwietnia 1943 r. 3 APanc (resztki uzupełnione po klęskach w rejonie Kozielska) w 57 A, w maju 1943 r. rozpoczęto formowanie nowej 
3 GAPanc pod dowództwem gen. por. wojsk pancernych P. S. Rybałki w składzie 
Przy Armii działała też jedna samodzielna karna kompania.

</doc>
<doc id="1785114" url="https://pl.wikipedia.org/wiki?curid=1785114" title="WLM">
WLM



</doc>
<doc id="1785115" url="https://pl.wikipedia.org/wiki?curid=1785115" title="Polska kwitnie łaciną">
Polska kwitnie łaciną



</doc>
<doc id="1785117" url="https://pl.wikipedia.org/wiki?curid=1785117" title="Biskupi Rouen">
Biskupi Rouen



</doc>
<doc id="1785120" url="https://pl.wikipedia.org/wiki?curid=1785120" title="Pałac Karlsburg">
Pałac Karlsburg

Pałac Karlsburg (niem. "Karlsburg Schloss") – pałac w gminie Karlsburg na terenie Pomorza Przedniego w niemieckim kraju związkowym Meklemburgia-Pomorze Przednie.
Budowę pałacu, rozpoczętą w 1731 roku z inicjatywy Carla Heinricha Behrenda von Bohlen (1705-1757), przerwał pożar w 1732 roku; kontynuowano ją w latach 1732-1739, gdy powstała zasadnicza część budowli, zaprojektowanej jako rezydencjonalny pałac w stylu barokowym.
W latach 1731-1828 Karlsburg był rezydencją rodziny von Bohlen; od 1828 do 1945 roku należał do hrabiów von Bismarck-Bohlen. Po zakończeniu II wojny światowej urządzono w nim obóz dla przesiedleńców i tymczasowy szpital. W 1947 roku został siedzibą domu opieki społeczno-medycznej dla chorych na cukrzycę, później przekształconego w Krajowy Instytut do spraw Cukrzycy (niem. "Zentralinstitut für Diabetes"), który mieścił się w nim do 1990 roku. Od 1990 roku pałac należy do kraju związkowego Mecklemburgii-Pomorza Przedniego i jest administrowany przez uniwersytet w Greifswaldzie; działają w nim instytucje naukowe i medyczne. Na pałacu odbywają się również koncerty i imprezy kulturalne, między innymi w ramach Festiwalu Meklemburgii-Pomorza Przedniego.
Łączna powierzchnia użytkowa pałacu to około 2460 metrów kwadratowych. Budynek składa się z około 140 pomieszczeń, w tym 100 pomieszczeń różnej wielkości na parterze i wyższych kondygnacjach oraz około 40 pomieszczeń w piwnicach.
Na terenie parku pałacowego, pierwotnie zaprojektowanego w połowie XVIII wieku jako ogród francuski i przekształconego w 1800 roku w park krajobrazowy w angielskim stylu ogrodowym, znajduje się staw z wysepką, na której stoi XVIII-wieczny marmurowy posąg bogini Flory.

</doc>
<doc id="1785121" url="https://pl.wikipedia.org/wiki?curid=1785121" title="Gare de Dieppe">
Gare de Dieppe

Gare de Dieppe – stacja kolejowa w Dieppe, w regionie Normandia (departament Sekwana Nadmorska), we Francji.
Dieppe utraciło bezpośrednie połączenie z Paryżem przez Serqueux ze względu na zamknięcie dla ruchu (listopad 2006) odcinka Serqueux – Dieppe.
Dieppe posiadało również połączenie z Le Tréport i Saint-Vaast-Dieppedalle – Bosville.
W pobliżu portu, znajdowała się stacja Dieppe-Maritime, do której docierały pociągi Paryż-Londyn.

</doc>
<doc id="1785122" url="https://pl.wikipedia.org/wiki?curid=1785122" title="Ludwik II Srogi">
Ludwik II Srogi



</doc>
<doc id="1785124" url="https://pl.wikipedia.org/wiki?curid=1785124" title="Mapa preferencji">
Mapa preferencji

Mapa preferencji (z ang. preference map) albo mapa obojętności (z ang. indifference map) – zbiór nieskończonej liczby krzywych obojętności, które dostarczają konsumentowi pewnej ilości satysfakcji (użyteczności całkowitej). Przesuwając się w prawą stronę, napotykamy krzywe o coraz większej użyteczności krańcowej (stąd też krzywe te nie mogą się przecinać). Wybór krzywej jest uzależniony od posiadanych funduszy, stąd krzywe bliższe początkowi układu współrzędnego są łatwiej dostępne dla konsumenta. 

</doc>
<doc id="1785125" url="https://pl.wikipedia.org/wiki?curid=1785125" title="Sylviane Felix">
Sylviane Felix



</doc>
<doc id="1785134" url="https://pl.wikipedia.org/wiki?curid=1785134" title="Kościół św. Ignacego Loyoli i klasztor Jezuitów w Wilnie">
Kościół św. Ignacego Loyoli i klasztor Jezuitów w Wilnie

Kościół św. Ignacego Loyoli i klasztor Jezuitów w Wilnie – kościół położony przy ulicy šv. Ignoto g. 6 (przed 1945 – zaułek św. Ignacego). Zbudowany został w latach 1622–1647 przez zakon jezuitów.
Historia kościoła i klasztoru.
Budowę klasztoru jezuici rozpoczęli w latach 1602–1604. Obecny kształt nadała mu budowa lub przebudowa w latach 1622-1633. W 1622 rozpoczęto też wznoszenie świątyni. W trzy lata później odbyły się w niej pierwsze nabożeństwa. Wśród fundatorów świątyni znalazły się rody Paców i Pałubińskich, a także ochmistrzyni na dworze króla Zygmunta III Wazy, Urszula Meierin, która przekazała 9000 złotych. Prace nas dekoracją wnętrza w kościele trwały do roku 1647. Wtedy to biskup Hieronim Lubartowicz Sanguszko dokonał konsekracji świątyni.
Kompleks kościoła i klasztoru jezuitów został zlokalizowany na przestrzeni ograniczonej ulicami św. Ignacego, Benedyktyńską i Jezuicką. Układ funkcjonalny kościoła „typu jezuickiego”, był podobny jak w kościele św. Kazimierza. Kościół zbudowano w stylu dojrzałego baroku. Fasada od zaułka św. Ignacego posiadała dwie wieże. Wnętrze było bogato zdobione licznymi, barokowymi ołtarzami. Na sklepieniu nawy głównej były freski, wykonane prawdopodobnie przez Dankersa de Ry.
Od 1633 przedmiotem specjalnego kultu stała się figurka Matki Boskiej Loretańskiej, zwanej także Matką Boską Nowicjacką.
W 1655 kościół i klasztor padły łupem Rosjan, a pozostałe resztki pochłonął pożar, który wybuchł w 1656 roku. Podczas odbudowy powstał przy klasztorze warsztat skupiający zakonników-rzemieślników różnych specjalności: murarzy, malarzy, stolarzy czy sztukatorów. Warsztat był pomocny również przy remoncie innych wileńskich obiektów sakralnych, także w przyszłych dziesięcioleciach. Przy klasztorze istniał ponadto szpital i browar.
W 1681 do klasztoru dobudowano refektarz.
W następnych dziesięcioleciach wnętrze kościoła wzbogacało się o liczne dzielą sztuki, m.in. pomnik nagrobny biskupa kijowskiego, Tomasza Ujejskiego, który zmarł jako jezuita. W kopule namalowano 18 portretów członków zakonu.
W 1737 kościół i klasztor zostały ponownie zniszczone przez pożar. W kościele zawaliło się sklepienie prezbiterium. Kościół zdołano odbudować ale w 1748 znów spłonął w pożarze. Jego odbudową kierował jezuicki architekt, profesor Akademii Wileńskiej, ksiądz Tomasz Żebrowski. W nowym głównym ołtarzu umieszczono obraz Szymona Czechowicza. Przez klasztor przeszło wielu znanych jezuitów jak: św. Andrzej Bobola, Maciej Sarbiewski, czy Marcin Poczobutt-Odlanicki.
W 1773, w chwili kasaty zakonu jezuitów w budynkach klasztornych przebywało 88 zakonników. Konwentowi podlegały ponadto misje w Duksztach Pijarskich i Pelikanach. W opustoszałym klasztorze umieszczono seminarium duchowne (1744–1798). Figurkę Matki Boskiej Nowicjackiej jezuici zabrali do Połocka, gdzie przetrwały ich ostatnie placówki pod zaborem rosyjskim. Po 1820 jezuici zostali wydaleni z Połocka i udali się do Starej Wsi pod Brzozowem w Galicji, zabierając ze sobą figurkę. W 1798 władze rosyjskie urządziły w klasztorze koszary, a w 1869 w kościele kasyno oficerskie, dewastując przy okazji jego wnętrze.
Po odzyskaniu niepodległości przez Polskę kompleks pojezuicki został przejęty w 1925 przez Wojsko Polskie, ponieważ jezuitów nie było stać na utrzymanie drugiego kościoła i klasztoru; posiadali już wówczas klasztor i kościół św. Kazimierza. Kościół św. Ignacego stał się więc kościołem garnizonowym, a w klasztorze znalazło swą siedzibę Dowództwo Obszaru Warownego „Wilno”. Sam kościół został odbudowany w latach 1926–1929 według projektu Juliusza Kłosa. Nie udało się jednak odtworzyć jego pierwotnego kształtu. Ściany świątyni pokryto nowymi freskami, wstawiono też nowe ołtarze. Od 15 grudnia 1929 do 30 września 1933 administratorem parafii wojskowej był ks. proboszcz Józef Herget.
Po 1945 kościół został zamknięty przez władze komunistyczne. Jego wnętrze zostało całkowicie zdewastowane a freski zamalowano. Przez pewien czas w kościele mieściło się kino, później zaś stał się on salą prób dla filharmonii wileńskiej.
W 1985 pod kierunkiem Evaldasa Purlysa odrestaurowano budynki klasztorne i umieszczono w nich bibliotekę techniczną. Budynek od ulicy św. Ignacego posiada trzykondygnacyjne galerie arkadowe. W dawnym dwukondygnacyjnym refektarzu, przebudowanym na czytelnie, zachowały się barokowe sklepienia, zdobione freskami, odkrytymi podczas remontu; do najcenniejszych należy XVIII-wieczny fresk przedstawiający Matkę Boską w otoczeniu fundatorów klasztoru, w tym króla Zygmunta III Wazę.
W latach 2002–2003 odremontowano kościół nadając mu cechy wczesnego baroku. Wieże zastąpiono smukłymi obeliskami.
Od 23 listopada 2004 kościół św. Ignacego jest katedrą polową ordynariatu wojskowego na Litwie.

</doc>
<doc id="1785135" url="https://pl.wikipedia.org/wiki?curid=1785135" title="Penjing">
Penjing

Penjing (chiń. 盆景, pinyin "pénjǐng"; dosł. „krajobraz w doniczce”), także penzai (chin. 盆栽, pinyin "pénzāi") – tradycyjna chińska sztuka hodowli miniaturowych drzewek w doniczkach.
Nazwa „krajobraz w doniczce” pochodzi od sztuki tworzenia miniaturowych krajobrazów. Drzewka łączy się w grupy mające stanowić miniaturowy ogród i ozdabia je trawą, mchem, kamieniami, odłamkami skalnymi, a także miniaturowymi replikami mostków, pawilonów, altanek etc. Doniczki z penjing umieszcza się często na ażurowych podstawkach z drzewa sandałowego, różanego bądź czarnego bambusa. Odpowiednio pielęgnowane drzewko może żyć nawet kilkaset lat.
Początki sztuki tworzenia penjing datuje się na okres dynastii Tang. W 1971 roku w prowincji Shaanxi odkryto grobowiec księcia Zhang Huaia, drugiego syna cesarzowej Wu Zetian, ozdobiony malowidłami przedstawiającymi służbę pielęgnującą miniaturowe drzewka. Drzewka zachwycały chińskich poetów, którzy tworzyli wiersze sławiące ich piękno. W czasach dynastii Ming i Qing hodowla drzewek i tworzenie miniaturowych krajobrazów było popularną rozrywką bogatszych klas społecznych. Obecnie w Chinach sztuka ta nadal jest popularna, istnieją stowarzyszenia miłośników penjing, organizowane są konkursy i wystawy. W Szanghaju znajduje się ośrodek wystawowy penjing, w którym zgromadzono ponad 10 tysięcy eksponatów. W mieście tym znajduje się również wyhodowane w połowie XVIII wieku drzewko cytrynowe, które nadal owocuje co roku.
Sztuka tworzenia penjing i penzai przeniknęła do Japonii, gdzie dała początek sztuce bonsai.

</doc>
<doc id="1785136" url="https://pl.wikipedia.org/wiki?curid=1785136" title="Mumtaz Mahal">
Mumtaz Mahal

Ardżumand Banu Begam (Ardżumand-banu Begam), Malika-i Dżahan, Mumtaz Mahal(Mumtaz-i Mahal) (ur. 6 kwietnia 1593 w Agrze, zm. 17 czerwca 1631 w Barhanpur) – synowa Dżahangira, druga żona Churrama (Szahdżahana).
Urodziła się w Agrze w Indiach, jako córka Asaf-Chana Bahadura – wielkiego wezyra na dworze Dżahangira i Diwandźi Banu Begam. Jej ciotka cesarzowa Nurdżahan była główną żoną cesarza Dżahangira. Rodzina Ardżumand wywodziła się od Mirzy Ghijas-bega. Wyszła za mąż w wieku 19 lat za księcia Churrama (Szahdżahana). Była jego drugą, ulubioną małżonką. Zmarła w Barhanpur w czasie kampanii dekańskiej (obecnie w stanie Madhya Pradesh), rodząc czternaste dziecko, córkę Gauhararę Banu Begam. Jej ciało, po zakończeniu budowy grobowca, zostało pochowane w Tadź Mahal w Agrze.

</doc>
<doc id="1785137" url="https://pl.wikipedia.org/wiki?curid=1785137" title="Penzai">
Penzai



</doc>
<doc id="1785138" url="https://pl.wikipedia.org/wiki?curid=1785138" title="Leif Szczęśliwy">
Leif Szczęśliwy



</doc>
<doc id="1785140" url="https://pl.wikipedia.org/wiki?curid=1785140" title="Parafia św. Mateusza w Sobótce">
Parafia św. Mateusza w Sobótce



</doc>
<doc id="1785142" url="https://pl.wikipedia.org/wiki?curid=1785142" title="Ronald Kipchumba Rutto">
Ronald Kipchumba Rutto

Ronald Kipchumba Rutto (ur. 8 października 1987) – kenijski lekkoatleta, długodystansowiec.
Kontrola antydopingowa przeprowadzona podczas maratonu w Linzu wykazała u Rutto obecność niedozwolonych środków, za co otrzymał on karę dwuletniej dyskwalifikacji (do 5 czerwca 2014).

</doc>
<doc id="1785143" url="https://pl.wikipedia.org/wiki?curid=1785143" title="Parafia mariawicka w Sobótce">
Parafia mariawicka w Sobótce



</doc>
<doc id="1785144" url="https://pl.wikipedia.org/wiki?curid=1785144" title="Ronald Kipchumba">
Ronald Kipchumba



</doc>
<doc id="1785145" url="https://pl.wikipedia.org/wiki?curid=1785145" title="Parafia Kościoła Starokatolickiego Mariawitów w Sobótce">
Parafia Kościoła Starokatolickiego Mariawitów w Sobótce



</doc>
<doc id="1785146" url="https://pl.wikipedia.org/wiki?curid=1785146" title="BMW serii 1">
BMW serii 1

BMW serii 1 – samochód osobowy klasy kompaktowej produkowany pod niemiecką marką BMW od 2004 roku. Od 2019 roku produkowana jest trzecia generacja modelu.
Pierwsza generacja.
BMW serii 1 I oznaczony kodami E81 oraz E87 zadebiutował w 2004 roku jako pierwszy zbudowany od podstaw kompaktowy model marki.
Pierwsza na rynek trafiła odmiana 5-drzwiowa. Samochód ten przejął około 60% rozwiązań technicznych od swojego starszego brata, BMW serii 3 E90.
W 2007 roku przedstawiono model po modernizacji. W jej ramach odświeżono wygląd przednich i tylnych zderzaków, a także odświeżono wkładu przednich reflektorów oraz tylnych lamp. Niemiecka marka rozbudowała też ofertę o niżej opisane coupe i cabrio, a także wariant trzydrzwiowy. Od bazowego modelu odróżniał się on przede wszystkim niżej poprowadzoną linią okien i bezramkowymi drzwiami.
Paletę silnikową serii 1 stanowiły wersje 116i (122 KM), 118i (143 KM), 120i (150 KM, 170 KM), 130i (265 KM), 116d (115KM), 118d (122KM(M47), 143KM), 120d (163KM(M47), 177 KM),123d (204 KM), 135i (306 KM) oraz topowa wersja M (340 KM).
Coupe/Cabriolet.
W 2007 roku gamę rozszerzyły wersje coupe oraz kabriolet, których premiera zbiegła się z debiutem modelu po modernizacji. Od bazowego, pięciodrzwiowego hatchbacka odróżniają się one trójbryłową sylwetką, dłuższym nadwoziem, niżej poprowadzoną linią dachu i bezramkowymi drzwiami kierowcy oraz pasażera.
Wersja elektryczna (BMW ActiveE).
W 2011 do limitowanej produkcji (ponad 1000 sztuk) weszła wersja elektryczna E82 – BMW ActiveE. Auto było testowane w Europie, USA i w Chinach w celu lepszego przygotowania do masowej produkcji samochodów elektrycznych Megacity, która rozpoczęła się w 2013. BMW ActiveE charakteryzuje się zasięgiem ponad 160 km, przyspieszeniem od 0 do 100 km/h w 9 s oraz prędkością maksymalną 145 km/h.
Druga generacja.
BMW serii 1 II oznaczone kodem fabrycznym F20 zadebiutowało w 2011 roku.
Przedstawione 7 lat po debiucie prekursora auto kontynuowało swoją stylistyką styl zapoczątkowany przez BMW 5 GT. Nowa Seria 1 jest większa od poprzednika – samochód ma 432 cm długości i 177 cm szerokości. Poprzednik miał długość o 8 cm mniejszą, a szerokość o 2. Dzięki powiększeniu tych wymiarów w samochodzie uzyskano więcej przestrzeni dla pasażerów siedzących z tyłu oraz więcej miejsca na bagaż. Wnętrze pojazdu przypomina nieco model E87 oraz inne modele BMW.
W początkowym okresie produkcji samochód był oferowany z pięcioma silnikami – dwoma benzynowymi (116i, 118i) i trzema dieslami (116d, 118d, 120d). Każde F20 jest wyposażone w 6-biegową skrzynię manualną. Za dopłatą można zamówić model z 8-biegową przekładnią automatyczną (standardowa 125i oraz 125d).
Auto jest dostępne w liniach stylistycznych:
W październiku 2013 roku BMW zaprezentowało oficjalnie nową serię 2, która zastąpi w ofercie niemieckiej marki BMW 1 z nadwoziem coupe.
Wiosną 2015 roku odbył się debiut BMW serii 1 po faceliftingu. Zmieniono nieco stylizację nadwozia (np. powiększono tzw. "nerki", czyli ozdobne chwyty powietrza na osłonie chłodnicy) oraz wnętrza (wygląd konsoli środkowej). Ponadto zwiększył się poziom standardowego wyposażenia oraz pojawiły się nowe i zmodernizowane jednostki napędowe.
Trzecia generacja.
BMW serii 1 III zostało zaprezentowane po raz pierwszy w maju 2019 roku. Samochód zyskał kod fabryczny F40.
Nowe wcielenie najmniejszego samochodu BMW zostało zaprezentowane oficjalnie pod koniec maja 2019 roku. To przełomowy model – po raz pierwszy oferowane będzie tylko jako 5-drzwiowy hatchback, a także pierwszy raz będzie dostępne tylko z przednim napędem. To ostatni kompaktowy, przednionapędowy model producenta oparty na nowej platformie, na której po raz pierwszy zbudowano przedstawione w 2014 roku BMW serii 2 Active Tourer.
Trzecie wcielenie Serii 1 ma zupełnie inne proporcje nadwozia – w przeciwieństwie do poprzedników ma krótszą maskę. Samochód jest też wyższy i szerszy, a jednocześnie ma mniejszy rozstaw osi i mniejszą długość nadwozia. Charakterystycznym elementem są podłużne, tylne lampy.
Samochód oferowany jest w dwóch wersjach stylistycznych, z trzema silnikami i trzema przekładniami zmiany biegów. Światowa premiera BMW serii 1 III odbyła się na Frankfurt Auto Show 2019, a pierwsze sztuki trafią do klientów pod koniec września 2019 roku.

</doc>
<doc id="1785148" url="https://pl.wikipedia.org/wiki?curid=1785148" title="Mistrzostwa Świata w Zapasach 2009">
Mistrzostwa Świata w Zapasach 2009

Mistrzostwa Świata w Zapasach 2009 odbyły się od 21 września do 27 września 2009 w Herning (Dania).

</doc>
<doc id="1785155" url="https://pl.wikipedia.org/wiki?curid=1785155" title="Skala S">
Skala S

Skala S – nazwa skali stosowanej w modelarstwie kolejowym o podziałce 1:64 i rozstawie szyn 22,5 milimetra.
Historia.
Skala S została zaprezentowana przez przedsiębiorstwo Metallwarenfabrik Stadtilm w 1956 roku w NRD. Modele w tej skali nie rozpowszechniły się z powodu wielkiej powierzchni do budowania kolejki w warunkach mieszkaniowych. Przedsiębiorstwo państwowe Metallwarenfabrik Stadtilm produkowało kolejki elektryczne w tej skali do 1964 roku. Obecnie amerykańskie firmy produkują modele w takiej skali.

</doc>
<doc id="1785156" url="https://pl.wikipedia.org/wiki?curid=1785156" title="M2 (duet fortepianowy)">
M2 (duet fortepianowy)

M2 "W bieli i w czerni" - nazwa duetu fortepianowego założonego w 1983 roku przez dwóch poznańskich pianistów - Marka Gidaszewskiego i Macieja Markiewicza. Są oni laureatami wielu prestiżowych nagród, wyróżnień zarówno na polskich, jak i międzynarodowych festiwalach. Pianiści na wiosnę 1999 roku wydali przez koncern fonograficzny - Sony Music - swoją pierwszą płytę.
Lista utworów z płyty "M2 W bieli i w czerni".
1. "Tajemnica Asturias" 
2. "Carmen &amp; Friends" 
3. "Preludium przed deszczem" 
4. "Brasiliera" 
5. "Operacja trzmiel" 
6. "Marsz żołnierzyków" 
7. "Amadeusz 2000" 
8. "Zimowe marzenie" 
9. "Brahms po węgiersku" 
10. "Bach na dwóch" 
11. "Taniec Elizy" 
12. "Trzecia część koncertu"

</doc>
<doc id="1785160" url="https://pl.wikipedia.org/wiki?curid=1785160" title="Nowy Tomyśl Wąskotorowy">
Nowy Tomyśl Wąskotorowy

Nowy Tomyśl Wąskotorowy – dawna wąskotorowa stacja kolejowa w Nowym Tomyślu, w województwie wielkopolskim, w Polsce. Została wybudowana w 1898 roku razem z linią do Wąsowa.

</doc>
<doc id="1785165" url="https://pl.wikipedia.org/wiki?curid=1785165" title="De Havilland DH.108 Swallow">
De Havilland DH.108 Swallow

De Havilland DH.108 Swallow – brytyjski, odrzutowy samolot doświadczalny, na którym po raz pierwszy w Wielkiej Brytanii przekroczono barierę dźwięku. Samolot powstał jako konstrukcja, na której praktycznie sprawdzono zalety skrzydła skośnego w lotach przy różnych prędkościach.
Historia.
Samolot powstał na podstawie wymagań technicznych, które zawarte zostały w specyfikacji E.11/45 wydanej przez brytyjskie Air Ministry w 1945 roku. Zakładała ona podjęcie prac nad samolotem, który posłużyłby do praktycznego sprawdzenia teoretycznych danych dotyczących zachowania się w locie samolotów ze skośnym skrzydłem. Pracę nad nową maszyną podjęte zostały w wytwórni de Havilland, w której realizowany był już projekt budowy pierwszego komercyjnego, pasażerskiego samolotu odrzutowego de Havilland Comet. Jedna z jego wersji zakładała zbudowanie maszyny bezogonowej ze skośnymi skrzydłami. Prace nad nowym samolotem oznaczonym jako DH 108 rozpoczęto w 1945 roku, głównym projektantem był inżynier John Carver Meadows Frost. Pierwszy prototyp o znakach rejestracyjnych TG283, posłużył do badań podczas lotów przy prędkościach do 450 km/h. Po raz pierwszy wzbił się w powietrze 15 maja 1946 roku. Za sterami samolotu zasiadł pilot fabryczny wytwórni Geoffrey de Havilland, Jr., syn właściciela firmy Geoffreya de Havillanda. Miesiąc później oblatano drugi prototyp (TG306), który był już przeznaczony do lotów przy dużych prędkościach, niestety 27 września 1946 roku samolot ten uległ katastrofie rozlatując się w powietrzu przy prędkości 0,9 Ma a jego pilot, Geoffrey de Havilland, Jr. poniósł śmierć. Wybudowano jeszcze jeden, ostatni trzeci prototyp, z numerami VW120. Wzbił się on po raz pierwszy w powietrze 24 lipca 1947 roku, za jego sterami zasiadł były as myśliwski z czasów II wojny światowej John Cunningham. Na tym samolocie, 12 kwietnia 1948 ustanowiono rekord świata osiągniętej prędkości (974,02 km/h) w locie po okręgu. 9 września tego samego roku pilot doświadczalny John Derry przekroczył prędkość dźwięku, odbyło się to w sposób niezamierzony, kiedy to Derry czasowo stracił panowanie nad samolotem i przeszedł w lot nurkowy, podczas którego doszło do przekroczenia prędkości dźwięku. Niestety 15 lutego 1950 roku samolot ten uległ rozbiciu grzebiąc w swych szczątkach pilota doświadczalnego Stuarta Mullera-Rowlanda. Kilka miesięcy później, 1 maja tego samego roku, katastrofie uległ również pierwszy wybudowany prototyp, za jego sterami zginął pilot George E.C. Genders.
Konstrukcja.
Samolot był jednomiejscowym, bezogonowym średniopłatem o konstrukcji całkowicie metalowej. W konstrukcji pierwszego prototypu użyto kadłub samolotu de Havilland Vampire, na którym zamontowano skrzydła o obrysie trapezowym i skosem wynoszącym 43°. Płaty zaopatrzone były w stałe sloty oraz przy braku usterzenia poziomego, sterolotki spełniające funkcję lotek i steru wysokości. Usterzenie pionowe skośne. Podwozie z przednim podparciem, chowane, przednie do wnęki w kadłubie, główne do wnęk w skrzydłach. Pierwszy prototyp napędzany był silnikiem turboodrzutowym z jednostopniową sprężarką promieniową de Havilland Goblin-2 o ciągu 13,3 kN. Wloty powietrza do silnika wkomponowane były w krawędź natarcia skrzydła tuż przy kadłubie po obu jego stronach. W drugim prototypie wymieniono silnik na mocniejszą jednostkę de Havilland Goblin-4 (14,7 kN) i zamontowano sloty automatyczne. W trzecim prototypie po doświadczeniach z drugim egzemplarzem, który rozpadł się w powietrzu wzmocniono całą konstrukcję, zastosowano silnik de Havilland Goblin-5, wydłużono dziób samolotu, wzmocniono osłonę kabiny redukując jej oszklenie, zastosowano wyrzucany fotel i wspomaganie sterowania.

</doc>
<doc id="1785166" url="https://pl.wikipedia.org/wiki?curid=1785166" title="Nowy Tomyśl Strzelnica">
Nowy Tomyśl Strzelnica

Nowy Tomyśl – dawny wąskotorowy kolejowy przystanek osobowy w Nowym Tomyślu, w województwie wielkopolskim, w Polsce. Został wybudowany w 1898 roku razem z linią do Wąsowa.

</doc>
<doc id="1785168" url="https://pl.wikipedia.org/wiki?curid=1785168" title="HD 172555">
HD 172555

HD 172555 – gwiazda znajdująca się w konstelacji Pawia w odległości ok. 95 lat świetlnych od Ziemi.
Analiza danych pochodzących z obserwacji prowadzonych Kosmicznego Teleskopu Spitzera wskazuje, że w pobliżu tej gwiazdy tysiące lat temu doszło do zderzenia dwóch planet skalistych, z których jedna miała wymiary Merkurego, a druga Księżyca.
Urządzenia satelity zarejestrowały ślady zderzenia w postaci rozległych połaci skalistych odłamków, pyłu krzemionki, fragmentów zakrzepłej lawy zwanych tektytami oraz gigantycznych obłoków tlenku krzemu. Na podstawie obserwacji udało się odtworzyć przebieg katastrofy. Dwie planety krążące wokół HD 172555 jednocześnie zbliżały się do siebie z prędkością 10 km/s. Energia, która powstała wskutek zderzenia spowodowała roztopienie i wyparowanie olbrzymiej masy skalnej wyrzuconej w efekcie w przestrzeń kosmiczną. Mniejszy obiekt został całkowicie zniszczony, a większy w znacznym stopniu uszkodzony.
Ponieważ gwiazda HD 172555 jest gwiazdą młodą liczącą 12 milionów lat, znajduje się więc jeszcze we wczesnym stadium kształtowania się układu planetarnego. Zderzenie to jest więc potwierdzeniem teorii, zgodnie z którą we wczesnym etapie powstawania Układu Słonecznego miały miejsce podobne zderzenia dużych obiektów kosmicznych. W wyniku takich katastrof mógł powstać Księżyc lub Charon. Zderzenia tego typu nie są rzadkością wokół młodych gwiazd, mają jednak istotne znaczenie dla kształtowania się planet podobnych do Ziemi oraz ich naturalnych satelitów.

</doc>
<doc id="1785175" url="https://pl.wikipedia.org/wiki?curid=1785175" title="Grupa Ekspertów ONZ ds. Nazw Geograficznych">
Grupa Ekspertów ONZ ds. Nazw Geograficznych

Grupa Ekspertów ONZ ds. Nazw Geograficznych (ang. "United Nations Group of Experts on Geographical Names" – "UNGEGN") – działająca w ramach Rady Gospodarczej i Społecznej ONZ grupa ekspercka mająca za zadanie ustalanie i promowanie zasad standaryzacji nazw geograficznych wśród państw członkowskich ONZ. Obecnie Grupa Ekspertów ONZ ds. Nazw Geograficznych zajmuje się m.in. promowaniem: gazeterów narodowych, narodowych wykazów egzonimów, wykazów nazw państw, zasad latynizacji, nazewnictwa w językach autochtonicznych oraz w językach mniejszości narodowych.
Członkami Grupy Ekspertów ONZ ds. Nazw Geograficznych są językoznawcy, geografowie, kartografowie i inni specjaliści delegowani przez poszczególne państwa członkowskie ONZ, a także, jako obserwatorzy, eksperci delegowani przez różne organizacje międzynarodowe.
Grupa Ekspertów ONZ ds. Nazw Geograficznych została powołana 23 kwietnia 1959 jako mała grupa ekspercka działająca przy Radzie Gospodarczej i Społecznej ONZ. Grupa ta spotykająca się od 1960 przygotowała m.in. pierwszą Konferencję ONZ w sprawie Standaryzacji Nazw Geograficznych, która odbyła się w 1967 w Genewie. W czasie tej konferencji przyjęto rezolucję rekomendującą powstanie "Stałego Komitetu Ekspertów ONZ ds. Nazw Geograficznych". Uwzględniając tę rezolucję Rada Gospodarcza i Społeczna ONZ powołała na posiedzeniu 31 maja 1968 stały komitet o nazwie "Grupa Ekspertów ad hoc ds. Nazw Geograficznych", któremu na posiedzeniu 4 maja 1973 zmieniono nazwę na obecną.
Sekcje lingwistyczno-regionalne i grupy robocze.
Grupa Ekspertów ONZ ds. Nazw Geograficznych podzielona jest na 24 sekcje regionalne, a w ramach UNGEGN powoływane są również grupy robocze – obecnie istnieje 10 takich grup.
Konferencje i sesje UNGEGN.
W latach 1967–2017 Grupa Ekspertów ONZ ds. Nazw Geograficznych spotykała się w czasie Konferencji ONZ w sprawie Standaryzacji Nazw Geograficznych oraz Sesji UNGEGN. Konferencje odbywały się co 5 lat na podstawie decyzji podjętych przez Radę Gospodarczą i Społeczną ONZ, a były na nich uchwalane rezolucje będące zaleceniami dla Rady oraz państw członkowskich ONZ.
Odbyło się 11 Konferencji:
W latach 1967–2017 sesje odbywały się w czasie konferencji oraz pomiędzy konferencjami, przeważnie co dwa lata. Odbyło się 30 sesji:
W 2017 nastąpiła reforma, w której wyniku zrezygnowano z konferencji na rzecz sesji odbywających się co dwa lata i numerowanych od nowa. Pierwsza „nowa” sesja odbyła się w 2019 w Nowym Jorku.
Polska uczestniczy w pracach Grupy Ekspertów ONZ ds. Nazw Geograficznych od 1967, a obecnie jest reprezentowana na tym forum przez Komisję Standaryzacji Nazw Geograficznych poza Granicami Rzeczypospolitej Polskiej.

</doc>
<doc id="1785176" url="https://pl.wikipedia.org/wiki?curid=1785176" title="Philippe Barca-Cysique">
Philippe Barca-Cysique

Philippe Barca-Cysique (ur. 22 kwietnia 1977 w Paryżu) – francuski siatkarz, grający na pozycji przyjmującego. Były reprezentant kraju. W drużynie narodowej w latach 2001 – 2006 rozegrał 103 spotkania.

</doc>
<doc id="1785179" url="https://pl.wikipedia.org/wiki?curid=1785179" title="United Nations Group of Experts on Geographical Names">
United Nations Group of Experts on Geographical Names



</doc>
<doc id="1785180" url="https://pl.wikipedia.org/wiki?curid=1785180" title="UNGEGN">
UNGEGN



</doc>
<doc id="1785190" url="https://pl.wikipedia.org/wiki?curid=1785190" title="Jonathan Chimier">
Jonathan Chimier

Jonathan Chimier (ur. 6 sierpnia 1982) – maurytyjski lekkoatleta specjalizujący się w skoku w dal.

</doc>
<doc id="1785194" url="https://pl.wikipedia.org/wiki?curid=1785194" title="Animowane bajki świata">
Animowane bajki świata



</doc>
<doc id="1785196" url="https://pl.wikipedia.org/wiki?curid=1785196" title="Elliotsmithia">
Elliotsmithia

Elliotsmithia – rodzaj gada ssakokształtnego z rodziny Varanopsidae i podrodziny Mycterosaurinae. Żył w późnym permie na terenie dzisiejszej Południowej Afryki.
Pod względem biogeograficznym "Elliotsmithia" jest bardzo ważnym odkryciem ponieważ, po raz pierwszy odkryto pelykozaura w południowej części Pangei - Gondwany.

</doc>
<doc id="1785198" url="https://pl.wikipedia.org/wiki?curid=1785198" title="James Quinn">
James Quinn

James F. „Jimmy” Quinn (ur. 11 września 1906 w Brooklynie w Nowym Jorku, zm. 12 lipca 2004 w Cranston w stanie Rhode Island) – amerykański lekkoatleta sprinter, mistrz olimpijski z 1928 z Amsterdamu.
W 1928 jako student College of the Holy Cross został akademickim mistrzem tanów Zjednoczonych (IC4A) w biegu na 100 jardów. W mistrzostwach USA (AAU) zajął w tym roku 5. miejsce w tej konkurencji.
Na igrzyskach olimpijskich w 1928 w Amsterdamie startował tylko w sztafecie 4 × 100 metrów, gdzie biegł na 2. zmianie. Amerykańska sztafeta w składzie: Frank Wykoff, James Quinn, Charles Borah i Henry Russell zdobyła złoty medal, w finale wyrównując rekord świata czasem 41,0 s.
Zmarł w 2004 w wieku 97 lat.

</doc>
<doc id="1785201" url="https://pl.wikipedia.org/wiki?curid=1785201" title="Filip IV w brązie i srebrze">
Filip IV w brązie i srebrze

Filip IV w brązie i srebrze (hiszp. "Felipe IV, en castaño y plata") – portret olejny Diega Velázqueza z 1631/1632 lub 1635, przedstawiający króla Hiszpanii Filipa IV. Obecnie przechowywany w National Gallery w Londynie.
Powstanie i historia obrazu.
Diego Velázquez był jednym z ulubionych malarzy hiszpańskiego dworu królewskiego. Portret króla Filipa IV powstał prawdopodobnie wkrótce po powrocie artysty z podróży po Italii w 1631. National Gallery szacuje datę jego powstania na lata 1631–1632. Natomiast P.F.P. Carrassat wymienia rok 1635. Artysta, tworząc dzieło, zastosował łagodniejszą i bogatszą w barwy paletę szkoły weneckiej.
Obraz aż do początków XIX wieku znajdował się w zbiorach Eskurialu. W czasie wojen napoleońskich został wywieziony do Wielkiej Brytanii i w 1882 zakupiony przez National Gallery.
Opis obrazu.
Król Filip IV został przedstawiony na obrazie w uroczystych brązowo-srebrnych szatach z jedwabnymi haftami. Na jego piersi, na złotym łańcuchu, zawieszony jest Order Złotego Runa. W ręku trzyma petycję skierowaną do niego przez samego Velázqueza, zaczynającą się od słów: "Senor/Diego Velázquez/ Pintor de V. Mg". Matowo-białe rajstopy króla są efektem nieprawidłowej renowacji dzieła w 1936. Splendor królewskiego ubioru sugeruje, że obraz powstał na specjalną okazję. Obraz, będący jednym z nielicznych podpisanych przez Velázqueza, stał się głównym portretem Filipa IV.

</doc>
<doc id="1785206" url="https://pl.wikipedia.org/wiki?curid=1785206" title="HTM">
HTM



</doc>
<doc id="1785208" url="https://pl.wikipedia.org/wiki?curid=1785208" title="Post punk revival">
Post punk revival



</doc>
<doc id="1785210" url="https://pl.wikipedia.org/wiki?curid=1785210" title="Mammalian Species">
Mammalian Species

Mammalian Species – czasopismo naukowe wydawane przez American Society of Mammalogists. Co roku publikuje około 25-30 numerów z opisami gatunków ssaków. W czasopiśmie o długości od dwóch do czternastu stron obszernie opisana jest systematyka, zachowanie, genetyka, anatomia, fizjologia, występowanie, ekologia i ochrona ssaków. Czasopismo wydawane jest od 1969 roku. Do 2014 roku wydano 906 numerów z czego 889 dostępnych jest w internecie w formacie PDF.

</doc>
<doc id="1785222" url="https://pl.wikipedia.org/wiki?curid=1785222" title="Parafia Najświętszego Serca Pana Jezusa w Grodzisku Wielkopolskim">
Parafia Najświętszego Serca Pana Jezusa w Grodzisku Wielkopolskim

Parafia Najświętszego Serca Pana Jezusa w Grodzisku Wielkopolskim – parafia rzymskokatolicka należąca do dekanatu grodziskiego archidiecezji poznańskiej. Została utworzona 15 kwietnia 1980 roku. Kościół parafialny poewangelicki został wybudowany w latach 1904–1905. Siedziba parafii mieści się przy ulicy Powstańców Chocieszyńskich 16, natomiast świątynia znajduje się na pl. Powstańców Wielkopolskich.

</doc>
<doc id="1785223" url="https://pl.wikipedia.org/wiki?curid=1785223" title="Dziewięć śmierci ninja">
Dziewięć śmierci ninja

Dziewięć śmierci ninja (tytuł oryg. "Nine Deaths of the Ninja") – amerykański film sensacyjny z 1985 roku, wyreżyserowany przez Emmetta Alstona, nakręcony na Filipinach.
Fabuła.
Na Filipinach terroryści porywają grupę amerykańskich turystów. Przestępcy grożą zabiciem porwanych, jeżeli Amerykanie nie wypuszczą z więzienia partnerów porywaczy i nie zmienią swojej polityki antynarkotykowej. Przeciw terrorystom wyrusza specjalny zespół, w skład którego wchodzi japoński wojownik ninja.
Źródło: Filmweb

</doc>
<doc id="1785225" url="https://pl.wikipedia.org/wiki?curid=1785225" title="Helena i mężczyźni">
Helena i mężczyźni

Helena i mężczyźni (fr. "Eléna et les hommes") – czarno-biały film Jeana Renoira z 1956.
Fabuła.
Film opowiada humorystycznie o perypetiach polskiej arystokratki, Heleny Sorokowskiej (granej przez Ingrid Bergman), targanej wątpliwościami, co do wyboru mężczyzny.
Akcja toczy się w bliżej nieokreślonym czasie (najprawdopodobniej jest to początek XX w.), w dzień francuskiego święta narodowego – 14 lipca. W tym dniu kochanek Heleny, młody kompozytor, zawiadamia ją o fakcie przyjęcia do gry jego opery przez mediolańską la Scalę. Kobieta dostrzega w tym prawdopodobny koniec związku – mężczyzna jest młody, niedoświadczony i może go oślepić taki sukces. Postanawia więc porzucić kochanka. Po podjęciu decyzji udaje się na samotny spacer po Paryżu. Podczas parady wojskowej poznaje bożyszcze tłumu – generała Rollana (w tej roli Jean Marais). Generał tego dnia otrzymuje nominację na ministra wojny i wspaniale wygląda w galowym mundurze. Niestety – jest wplątany w różnorakie intrygi, których celem jest objęcie dyktatorskiej władzy nad krajem. Poznając jednak w dalszej części filmu Helenę, zakochuje się w niej bez pamięci i jest nawet gotów porzucić wodzowskie ambicje. Tego samego dnia poznaje ona jednak drugiego mężczyznę – Henryka (osobę zupełnie zwyczajną, w tej roli Mel Ferrer). Film koncentruje się na pokazaniu zabawnych i romantycznych losów Heleny, która waha się między tymi dwiema osobami – mężczyzną nietuzinkowym i mężczyzną zwyczajnym. Ostatecznie wybiera Henryka.

</doc>
<doc id="1785228" url="https://pl.wikipedia.org/wiki?curid=1785228" title="Parafia św. Jadwigi w Grodzisku Wielkopolskim">
Parafia św. Jadwigi w Grodzisku Wielkopolskim

Parafia Świętej Jadwigi w Grodzisku Wielkopolskim – parafia rzymskokatolicka należąca do dekanatu grodziskiego archidiecezji poznańskiej. Została utworzona w XII wieku. Jest najstarszą parafią w mieście. Kościół parafialny został wybudowany w 1640 w stylu manierystyczno-barokowym. Mieści się przy ulicy Kościelnej.
Proboszczowie od 1853 roku do dziś.
wykaz proboszczów parafii Świętej Jadwigi Śląskiej

</doc>
<doc id="1785235" url="https://pl.wikipedia.org/wiki?curid=1785235" title="Maserati Mexico">
Maserati Mexico

Maserati Mexico – samochód sportowy klasy wyższej produkowany przez włoską markę Maserati w latach 1966 - 1972. 
Historia i opis modelu.
Dostępny jako 2-drzwiowe, 4-osobowe coupé. Następca modelu 5000 GT. Do napędu użyto silnika V8 o pojemności 4,7 litra generującego moc 294 KM, przenoszona była ona na koła tylne poprzez 5-biegową manualną skrzynię biegów. W 1970 przeprowadzono facelifting modelu.
Dane techniczne.
"Źródło:"

</doc>
<doc id="1785237" url="https://pl.wikipedia.org/wiki?curid=1785237" title="Ken Davitian">
Ken Davitian

Kenneth Davitian (ur. 19 czerwca 1953 w Los Angeles) – amerykański aktor pochodzenia ormiańskiego.
najbardziej znany z roli producenta Azamata Bagatova w komedii: z 2006 roku. Davitian przez cały film mówi w zachodniej odmianie dialektu ormiańskiego.

</doc>
<doc id="1785238" url="https://pl.wikipedia.org/wiki?curid=1785238" title="GP2X Wiz">
GP2X Wiz

GP2X Wiz – przenośna konsola gier wideo oparta na wolnym oprogramowaniu, stworzona przez południowokoreańską spółkę GamePark Holdings. Jest to następca konsoli GP2X.
Historia.
Pierwsze zdjęcia urządzenia wyciekły w internecie w lipcu 2008. Dnia 26 sierpnia 2008 roku GamePark Holdings ogłosiło, że planuje wydanie nowej konsoli przenośnej o nazwie Wiz. Wraz z ogłoszeniem, broszura zawierająca szczegółowo wielkie ilości informacji została wydana wraz ze specyfikacją. Broszura zawierała informacje o planowanym ciągu dystrybucji własnych gier.
W dniu 2 września 2008 roku postanowiono dokonać zmiany D-Pada. W celu dokonania tej zmiany datę premiery przeniesiono na listopad 2008. W ostatnim tygodniu kwietnia GamePark Holdings zaczęło wysyłanie testowych modeli konosoli. Miały to być konsole gotowe na oficjalne wydanie. W maju 2009 roku rozpoczęto sprzedaż modeli GP2X Wiz.

</doc>
<doc id="1785240" url="https://pl.wikipedia.org/wiki?curid=1785240" title="Kenneth Davitian">
Kenneth Davitian



</doc>
<doc id="1785241" url="https://pl.wikipedia.org/wiki?curid=1785241" title="Kościół Objawienia Pańskiego w Poznaniu">
Kościół Objawienia Pańskiego w Poznaniu

Kościół Objawienia Pańskiego w Poznaniu – kościół i parafia zlokalizowania w Poznaniu, na terenie Ławicy – przy ul. Miastkowskiej. Przynależy do Archidiecezji Poznańskiej. Od 2017 r. wielkopostny kościół stacyjny. 
Historia.
W czerwcu 1986 ksiądz Tomasz Maćkowiak, dotąd pełniący posługę w parafii pod wezwaniem Pierwszych Polskich Męczenników na poznańskim Chartowie, otrzymał nominację na wikariusza przy kościele pod wezwaniem św. Marcina i św. Wincentego w Skórzewie – z poleceniem budowy nowej świątyni i stopniowego organizowania duszpasterstwa na terenie Ławicy, Osiedla Bajkowego, Edwardowa i okolic. Kalendarium organizacji parafii i budowy kościoła przedstawiało się następująco:
Położenie i życie kościoła.
Kościół znajduje się na przy ul. Miastkowskiej, nieopodal skrzyżowania z ul. Złotowską, około 300m od centrum Ławicy. Wysoka wieża kościoła jest jedną z najważniejszych dominant urbanistycznych Ławicy. Na terenie parafii od połowy 1996 roku mieszkają i pracują siostry ze Zgromadzenia Najświętszej Rodziny z Nazaretu, które biorą czynny udział w życiu parafii, prowadząc również przedszkole. Na terenie przykościelnym posadowiono okazałą grotę z rzeźbami Matki Bożej i św. Bernadety.
2 kwietnia 2011 roku zmarł pierwszy i dotychczasowy proboszcz - ks. kanonik Tomasz Maćkowiak. Od 2011 do 2016 roku proboszczem parafii był ks. Szymon Likowski. Od lipca 2016 roku proboszczem jest ks. kan. Sebastian Kujawa.

</doc>
<doc id="1785242" url="https://pl.wikipedia.org/wiki?curid=1785242" title="RMS Laconia">
RMS Laconia



</doc>
<doc id="1785247" url="https://pl.wikipedia.org/wiki?curid=1785247" title="Parafia św. Faustyny w Grodzisku Wielkopolskim">
Parafia św. Faustyny w Grodzisku Wielkopolskim

Parafia Świętej Faustyny w Grodzisku Wielkopolskim – parafia rzymskokatolicka należąca do dekanatu grodziskiego archidiecezji poznańskiej. Została utworzona 23 grudnia 2001 roku. Jest najmłodszą parafią w mieście. Kościół parafialny został wybudowany w latach 2001–2002. Mieści się na osiedlu Wojska Polskiego.

</doc>
<doc id="1785253" url="https://pl.wikipedia.org/wiki?curid=1785253" title="Tolerancja immunologiczna w ciąży">
Tolerancja immunologiczna w ciąży

Tolerancja immunologiczna w ciąży – fizjologiczne zjawisko braku odpowiedzi immunologicznej organizmu matki skierowanej przeciwko obcym antygenowo tkankom płodu i łożyska. Nieprawidłowości tolerancji immunologicznej w ciąży mogą leżeć u podstaw patologii wczesnej ciąży, w tym poronień.
Mechanizmy.
Łożysko stanowi barierę immunologiczną między matką a płodem. Istotną rolę odgrywa tu wydzielana przez nie neurokinina B. Specjalne komórki łożyska unieczynniają cytotoksyczne limfocyty T matki przez hamowanie odpowiedzi na interleukinę 2. Bariera łożyskowa nie jest jednak jedynym i skutecznym środkiem służącym odizolowaniu komórek płodu od komórek układu odpornościowego matki (w układzie krążenia ciężarnej wykrywa się komórki płodowe). 
Łożysko wytwarza liczne czynniki immunosupresyjne, mogące odgrywać rolę w hamowaniu odpowiedzi immunologicznej skierowanej przeciwko tkankom płodu. Należą tu:
Immunosupresyjne działanie mają hormony: estrogeny, progesteron, gonadotropina kosmówkowa.
Zapobieganie.
Ekspozycja na nasienie partnera jest sposobem na zapobieganie stanowi przedrzucawkowemu, co wynika głównie z wchłaniania kilku obecnych w nasieniu czynników modulujących odpowiedź immunologiczną.

</doc>
<doc id="1785260" url="https://pl.wikipedia.org/wiki?curid=1785260" title="Cop Game">
Cop Game

Cop Game lub Gioco di poliziotto – włoski film fabularny (akcja/kryminał) wyreżyserowany przez Brunona Mattei'ego, powstały w roku 1988, jednak wydany trzy lata później. Remake filmu "Sajgon" ("Off Limits", 1988).
Fabuła.
Morgan i Hawk są śledczymi w sprawie dotyczącej wojskowych zamordowanych przez zamachowców z elitarnej grupy komandosów. Wpadają na trop ogromnego spisku.

</doc>
<doc id="1785265" url="https://pl.wikipedia.org/wiki?curid=1785265" title="Portret Maffea Barberiniego">
Portret Maffea Barberiniego

Portret Maffea Barberiniego (wł. "Ritratto di Maffeo Barberini") – portret olejny włoskiego malarza Caravaggia z 1598–1599, przedstawiający Maffea Barberiniego, późniejszego papieża Urbana VIII. Obecnie znajdujący się w prywatnej kolekcji we Florencji.
Powstanie i opis obrazu.
Obraz, powstały w 1598 lub 1599, przedstawia 30-letniego prałata Maffea Barberiniego, który w 1623 został wybrany papieżem Urbanem VIII. Florencki ród Barberinich był wpływową włoską rodziną. Caravaggio pozostawał z nim blisko związany i często korzystał z jego mecenatu.
Duchowny został ukazany na obrazie w sposób bardzo naturalny i prosty, daleki od barokowej konwencji. Neutralne tło, niewyróżniające się żadnymi detalami, pozwala skupić całą uwagę na osobie Barberiniego.

</doc>
<doc id="1785266" url="https://pl.wikipedia.org/wiki?curid=1785266" title="Alberto Inurrategi">
Alberto Inurrategi



</doc>
<doc id="1785267" url="https://pl.wikipedia.org/wiki?curid=1785267" title="Felix Inurrategi">
Felix Inurrategi



</doc>
<doc id="1785270" url="https://pl.wikipedia.org/wiki?curid=1785270" title="Mińsk Litewski">
Mińsk Litewski



</doc>
<doc id="1785276" url="https://pl.wikipedia.org/wiki?curid=1785276" title="Parafia Świętego Ducha w Kościanie">
Parafia Świętego Ducha w Kościanie

Parafia Świętego Ducha w Kościanie – parafia rzymskokatolicka należąca do dekanatu kościańskiego archidiecezji poznańskiej. Została utworzona w 1974 przez księdza arcybiskupa Antoniego Baraniaka.

</doc>
<doc id="1785277" url="https://pl.wikipedia.org/wiki?curid=1785277" title="Hermann Michl">
Hermann Michl

Hermann Michl (ur. 23 kwietnia 1912, zm. 21 lipca 1944) – zbrodniarz nazistowski, członek załóg obozowych m.in. Gross-Rosen, Majdanek oraz SS-Hauptsturmführer.
Życiorys.
Urodził się w Pasawie, z zawodu był urzędnikiem państwowym. W 1931 roku wstąpił do NSDAP (numer 419621) oraz SA, a do SS w 1933 (numer 71076). Od 1939 roku w KL Buchenwald. Od 1 stycznia 1940 roku przeniesiony do KL Sachsenhausen, gdzie od 1 czerwca piastował stanowisko zastępcy szefa wydziału IV oraz kierownika kasy obozowej. Czasowo nadzorował administracją podobozu "Gross-Rosen", który później został obozem samodzielnym. Na tym stanowisku pozostał do 1 listopada 1941. Następnie został przeniesiony do KL Niederhagen-Wewelsburg, gdzie został kierownikiem wydziału IV. W dniu 14 grudnia 1942 roku przeszedł do Dywizji Kawalerii SS Florian Geyer. Z tą dywizją brał udział w działaniach frontowych do 18 lutego 1944 roku, po czym został oddelegowany na stanowisko zastępcy szefa wydziału IV do KL Riga. Z obozu tego przeniesiono go 7 czerwca 1944 r. do KL Lublin, gdzie również kierował wydziałem IV. Zginął w czasie likwidacji tego obozu 21 lipca 1944 roku.
Odznaczony był m.in. Wojennym Krzyżem Zasługi II i I klasy z mieczami.

</doc>
<doc id="1785286" url="https://pl.wikipedia.org/wiki?curid=1785286" title="9 (film 2009)">
9 (film 2009)

9 (tytuł oryg. 9 lub Nine) – angielski film animowano-przygodowy z 2009. Światowa premiera filmu odbyła się 9 września 2009 roku, a polska 18 września 2009 (w wersji z napisami). Film został stworzony w oparciu o jego krótkometrażową wersję o tym samym tytule.
Fabuła.
Kiedy 9 (głos Elijaha Wooda) ostatni odzyskuje przytomność, odkrywa, że znajduje się w postapokaliptycznym świecie, gdzie wszyscy ludzie zginęli. Przypadkiem odkrywa małą społeczność podobnych do siebie, ukrywających się przed przerażającą maszyną, która przemierza ziemskie obszary z zamiarem wytępienia ich. 9 przekonuje innych, że ukrywanie się nie jest dobrym wyjściem. Muszą przejść do ofensywy jeśli chcą przeżyć oraz odkryć, dlaczego maszyna chce ich zniszczyć. Przyszłość cywilizacji może zależeć od nich.
Obsada.
i inni.
Dodatkowe informacje.
Utwór "Welcome Home" wykonawcy "Coheed and Cambria" pojawił się w zwiastunie filmu.

</doc>
<doc id="1785287" url="https://pl.wikipedia.org/wiki?curid=1785287" title="Parafia Najświętszej Maryi Panny Wniebowziętej w Kościanie">
Parafia Najświętszej Maryi Panny Wniebowziętej w Kościanie

Parafia pw. Najświętszej Maryi Panny Wniebowziętej w Kościanie – parafia rzymskokatolicka należąca do dekanatu kościańskiego archidiecezji poznańskiej. Została utworzona najprawdopodobniej w XII wieku, choć pierwsza wzmianka o plebanie kościańskim Janie pochodzi z 1289 roku. Jest najstarszą parafią w mieście (parafia farna), do połowy XX wieku obejmująca całą katolicką społeczność Kościana i okolicznych wsi. Kościół parafialny został wybudowany w stylu gotyckim w latach 1333-1356. Siedziba parafii znajduje się przy ul. Kościelnej 1.
Historia.
Powstanie parafii wiązać należy z lokacją Kościana, która miła miejsce w połowie XIII wieku. Niewykluczone jednak, że już w XII wieku sprawowano kult na obszarze istniejącej wówczas osady targowej. Od połowy XIV wieku parafia znalazła się pod zarządem rycerskiego zakonu joannitów, których siedziba znajdowała się przy kościele św. Jana Jerozolimskiego na poznańskiej Komandorii. Proboszczami kościańskiej parafii byli wpierw komandorzy, a później mianowani przez komandorów kapłani. Stan ten trwał do okresu reformacji, kiedy zarzucano joannitom uleganie wpływom protestanckim. Wówczas zarząd parafią przejęli mianowani bezpośrednio przez biskupa poznańskiego księża diecezjalni. 

</doc>
<doc id="1785288" url="https://pl.wikipedia.org/wiki?curid=1785288" title="Lukáš Magera">
Lukáš Magera

Lukáš Magera (ur. 17 stycznia 1983 w Ostrawie) – piłkarz czeski.
Kariera klubowa.
Magera pochodzi z Ostrawy, a karierę piłkarską rozpoczął w tamtejszym klubie Baník Ostrawa. W 2003 roku awansował do kadry pierwszej drużyny. 8 listopada 2003 zadebiutował czeskiej ekstraklasie, w zremsowanym 1:1 wyjazdowym spotkaniu ze Spartą Praga. Swoją pierwszą bramkę w lidze zdobył 29 lutego 2004 w spotkaniu z Chmelem Blšany (1:2). W tym samym roku wywalczył z Baníkiem mistrzostwo Czech, pierwsze w historii klubu. Latem po sezonie został wypożyczony do drugoligowego SK Kladno, ale po pół roku powrócił do Baníka. W 2005 roku wystąpił w wygranym 2:1 finale Pucharu Czech z 1. FC Slovácko. Do 2008 roku rozegrał 110 spotkań w barwach Baníka i strzelił 21 goli.
Latem 2008 roku Magera podpisał kontrakt z rumuńskim zespołem FC Timiszoara. Suma transferu Czecha wyniosła 1,8 miliona euro. W rumuńskiej ekstraklasie zadebiutował on 26 lipca 2008 w wyjazdowym spotkaniu z FC Argeş Piteşti, zremisowanym przez Timiszoarę 1:1. W sezonie 2008/2009 był podstawowym zawodnikiem Timoszoary. Strzelił 4 gole i wywalczył wicemistrzostwo Rumunii.
Latem 2011 został piłkarzem angielskiego klubu Swindon Town F.C., skąd w 2012 został wypożyczony do rodzimego klubu Baník Ostrawa. Następnie został zawodnikiem FK Mladá Boleslav.
Kariera reprezentacyjna.
W reprezentacji Czech Magera zadebiutował 5 czerwca 2009 roku w wygranym 1:0 towarzyskim meczu z Maltą.

</doc>
<doc id="1785289" url="https://pl.wikipedia.org/wiki?curid=1785289" title="Lukas Magera">
Lukas Magera



</doc>
<doc id="1785294" url="https://pl.wikipedia.org/wiki?curid=1785294" title="Frank Hurley">
Frank Hurley

James Francis „Frank” Hurley (ur. 15 października 1885 w Sydney, zm. 16 stycznia 1962 tamże) – australijski fotograf i reżyser.
Uczestnik wielu wypraw na Antarktydę. Służył jako oficjalny fotograf Armii Australijskiej podczas obu wojen światowych. Odznaczony Orderem Imperium Brytyjskiego IV klasy (OBE). 
Życiorys.
Syn Edwarda i Margaret Hurley. Frank urodził się jako trzecie dziecko z pięciu w Glebe (obecnie dzielnica Sydney). Uciekł z domu w wieku 14 lat do pracy w dokach w Sydney. Gdy miał 17 lat kupił swój pierwszy aparat fotograficzny - Kodak Box Brownie.
W wieku 23 lat, w 1908 roku dowiedział się, że australijski badacz Douglas Mawson planuje ekspedycja na Antarktydę. W 1911 roku został zarekomendowany na stanowisko oficjalnego fotografa wyprawy zespołu Australasian Antarctic Expedition przez Mallarda. Ekspedycja badawcza trwała do 1914 roku. Hurley był również fotografem podczas ekspedycji Ernesta Shackletona w latach 1914–1916.
W 1917 roku Hurley wstąpił do Australian Imperial Force (AIF), w której służył do marca 1918 roku. Wykonał wiele zdjęć w trakcie Trzeciej bitwy pod Ypres.Służył również jako fotograf w trakcie II wojny światowej.
Po zakończeniu wojny udał się na wyprawę filmową do Nowej Gwinei.
W ostatnim okresie swojej twórczości Hurley fotografował budowle na całym kontynencie Australijskim oraz ukazywał ubóstwo rolników aborygeńskich i ich cierpienie podczas suszy.

</doc>
<doc id="1785296" url="https://pl.wikipedia.org/wiki?curid=1785296" title="Parafia św. Brata Alberta Chmielowskiego w Kościanie">
Parafia św. Brata Alberta Chmielowskiego w Kościanie

Parafia św. Brata Alberta Chmielowskiego w Kościanie – parafia rzymskokatolicka należąca do dekanatu kościańskiego archidiecezji poznańskiej. Została utworzona w 1991. Kościół parafialny został wybudowany w latach 90. XX wieku. Mieści się na osiedlu Jagiellońskim. Czwartym proboszczem parafii po budowniczym kościoła ks. Ireneuszu Szwarcu, ks. Mieczysławie Nowaku, ks. Pawle Książkiewiczu został w 2020 ks. Tomasz Bochyński. 
Z parafii pochodzą:

</doc>
<doc id="1785297" url="https://pl.wikipedia.org/wiki?curid=1785297" title="Hjalmar Jonsson">
Hjalmar Jonsson



</doc>
<doc id="1785299" url="https://pl.wikipedia.org/wiki?curid=1785299" title="Premier League 2009/10">
Premier League 2009/10



</doc>
<doc id="1785304" url="https://pl.wikipedia.org/wiki?curid=1785304" title="9 (film 2005)">
9 (film 2005)

9, tytuł oryginału 9 lub Nine – angielskojęzyczny krótkometrażowy film animowany z 2005. Światowa premiera odbyła się 22 kwietnia 2005 roku.
Nagrody.
Film był nominowany do Oscara za najlepszy film krótkometrażowy. Zdobył również kilka nagród:
Fabuła.
Historia dzieje się w przyszłości, w zniszczonym mieście. Głównymi bohaterami są dwie ożywione szmaciane lalki – jednooki „5”, który jest mentorem i przewodnikiem „9”.
Zostają zaatakowani przez wielką mechaniczną bestię – podczas walki ginie „5”. Uczeń „9” przysięga pomścić śmierć swego opiekuna. Może tego dokonać tylko poprzez zniszczenie talizmanu obdarzonego potężną mocą.

</doc>
<doc id="1785307" url="https://pl.wikipedia.org/wiki?curid=1785307" title="Antoni Cetnarowicz">
Antoni Cetnarowicz

Antoni Marian Cetnarowicz (ur. 11 lutego 1944 w Krakowie) – polski historyk, prof. dr hab. nauk historycznych.
Życiorys.
W 1969 ukończył studia na Wydziale Filozoficzno-Historycznym Uniwersytetu Jagiellońskiego. W 1973 podjął pracę na stanowisku starszego asystenta w Wyższej Szkole Pedagogicznej w Krakowie. Pracę doktorską obronił w 1981. Od 1982 pracował w Instytucie Historii Uniwersytetu Jagiellońskiego. Pełnił funkcję kierownika Zakładu Historii Powszechnej Nowoczesnej, w 2014 przeszedł na emeryturę. 
Staże naukowe odbywał na Uniwersytecie Belgradzkim i na Uniwersytecie Wiedeńskim, dzięki stypendium Fundacji Lanckorońskich prowadził badania w Wiedniu. Stopień doktora habilitowanego uzyskał w 1991 na podstawie rozprawy: "Słowiański ruch narodowy i jego stosunek do spraw polskich 1848-1879". Tytuł profesorski uzyskał w 2002.
Jest członkiem Komisji Środkowoeuropejskiej Polskiej Akademii Umiejętności. Specjalizuje się w dziejach Europy Środkowej i Południowo-Wschodniej w XIX w. Jego pracę o odrodzeniu narodowym w Dalmacji przetłumaczono na chorwacki i niemiecki. Był promotorem czterech rozpraw doktorskich. W 2014 przeszedł na emeryturę.
11 maja 2015 roku został odznaczony Orderem Chorwackiej Jutrzenki.

</doc>
<doc id="1785308" url="https://pl.wikipedia.org/wiki?curid=1785308" title="Johannes Kekana">
Johannes Kekana

Johannes Kekana (ur. 25 kwietnia 1972 w Polokwane) - południowoafrykański lekkoatleta, długodystansowiec.

</doc>
<doc id="1785309" url="https://pl.wikipedia.org/wiki?curid=1785309" title="Palia alpejska">
Palia alpejska



</doc>
<doc id="1785310" url="https://pl.wikipedia.org/wiki?curid=1785310" title="Bazaar (film)">
Bazaar (film)

Bazaar – bollywoodzki rodzinny i miłosny dramat z 1982. Reżyseria – Sagar Sarhadi. W rolach głównych Naseeruddin Shah, Farooq Shaikh, Smita Patil i Supriya Pathak. Tytułowy "bazaar" to targowisko młodziutkich dziewic sprzedawanych starym bogaczom w małżeństwo, które jest tu według słów jednego z bohaterów filmu "instytucją, używaną dla ukrycia za teatrem rytuału swego grzechu, po to by nie stracić szacunku do siebie". Film pokazuje dramat upokarzającej sytuacji kobiety w Indiach i jej walkę o prawo do samostanowienia o sobie.
Fabuła.
Najma (Smita Patil) od lat spędza noce z nababem Akhtarem Hussajnem (Bharat Kapoor) wciąż łudząc się, że uświęci on ich więź małżeństwem. W dzień pocieszeniem dla Najmy jest platoniczna miłość popijającego poety Salima (Naseeruddin Shah). Akhtar i Shakir Ali Khan, od którego zależą interesy nababa, żartują sobie głośno z jego uczucia. A Salim w milczeniu czeka na cud odwzajemnionej miłości. Odkładający wciąż decyzję o małżeństwie Akhtar przekonuje Najmę, aby powróciwszy do rodziny, którą zhańbiła ucieczką, poszukała w Hajdarabadzie żony dla Shikara. Od tego uzależnia on przyszłość finansową Akhtara. Nababowi uniezależnienie się od rodziny mogłoby pozwolić na poślubienie Najmy. Najma zgadza się i wszyscy wraz z Salimem wyjeżdżają do Hajdarabadu w poszukiwaniu narzeczonej dla starego bogacza.

</doc>
<doc id="1785312" url="https://pl.wikipedia.org/wiki?curid=1785312" title="Μ Torrent">
Μ Torrent



</doc>
<doc id="1785313" url="https://pl.wikipedia.org/wiki?curid=1785313" title="Wojska spadochronowe">
Wojska spadochronowe



</doc>
<doc id="1785317" url="https://pl.wikipedia.org/wiki?curid=1785317" title="Typ 63 (wyrzutnia rakietowa)">
Typ 63 (wyrzutnia rakietowa)

Typ 63 – chińska holowana wieloprowadnicowa wyrzutnia rakietowa składająca się z dwunastu prowadnic kalibru 107 mm, opracowana na początku lat 60. XX wieku.
Od 1963 roku do końca lat 90. XX wieku broń była powszechnie wykorzystywana przez wojska lądowe Chińskiej Armii Ludowo-Wyzwoleńczej. Niewielka liczba egzemplarzy pozostaje obecnie na wyposażeniu oddziałów piechoty górskiej, wojsk powietrznodesantowych i oddziałów specjalnych. Dodatkowo, wyrzutnie były eksportowane do wielu armii państw trzeciego świata.
Na podstawie wyrzutni Typ 63 opracowano samobieżną wieloprowadnicową wyrzutnię rakietową Typ 81.

</doc>
<doc id="1785318" url="https://pl.wikipedia.org/wiki?curid=1785318" title="Samori Touré">
Samori Touré

Samori Touré (Ture) (ur. ok. 1835, zm. 2 czerwca 1900) – muzułmański wódz z plemienia Diula. Stworzył w drugiej połowie XIX wieku rozległe państwo na obszarze dzisiejszej Gwinei, Mali i Wybrzeża Kości Słoniowej. Prowadził ciężkie walki z wojskami francuskimi, usiłującymi skolonizować te obszary.
Życiorys.
Wywodził się z kupieckiej rodziny z Sanakoro w Gwinei. Początkowo był żołnierzem, na służbie Sere Burlaja, władcy Moriuledugu. W 1859 porzucił służbę u Sere Burlaja i rozpoczął zaciąg wojowników na własny rachunek, obiecując im 2/3 zdobytych łupów (zamiast zwyczajowej połowy). W 1868 roku przyjął tytuł "almami", przywódcy religijnego, i przejął władzę nad Bissandugu. W latach siedemdziesiątych XIX wieku rozpoczął ekspansję terytorialną podporządkowując sobie okoliczne plemiona. Od podbitych ludów ściągał trybut, który umożliwił mu zwiększenie armii i dalsze podbje. W latach osiemdziesiątych był już władcą ziem ciągnących się na wschodzie od górnego Nigru i rozciągających się od Burkina Faso po Futa Dżalon w północno-wschodniej Gwinei. W 1883 roku armia francuska zajęła Bamako w dzisiejszej Mali. Od tego momentu rozpoczęły się zaciekłe walki między Francuzami a Samori, które trwały do 1885 roku. W 1886 roku Samori nie mogąc wyprzeć Francuzów z Mali, zdecydował się na podpisanie w Bissandugu układu pokojowego. Ustalono, że granica między posiadłościami francuskimi a państwem Samoriego przebiegać będzie wzdłuż rzeki Niger. Samori zobowiązał się też do uznania francuskiej zwierzchności. Jednak pokój ten nie trwał długo. W marcu 1891, siły francuskie, dowodzone przez płk. Louisa Archinarda, zaatakowały państwo Samoriego. Wojska francuskie pokonały armię Samoriego i zmusiły do wycofania się do Dabakali na obszarze dzisiejszego Wybrzeża Kości Słoniowej, gdzie stworzył nowe państwo. Od 1896 roku ponownie rozpoczął ekspansję terytorialną atakując prowincje Lobi i Sanufo na obszarze dzisiejszego Burkina Faso. Jego wojska zniszczyły też Numodarę. W trakcie walk z Francuzami zdobył w 1897 roku cały Kong (Wybrzeże Kości Słoniowej), a rok później Banduk (obszar między Wybrzeżem Kości Słoniowej a Ghaną). W końcu jednak kontratak wojsk francuskich ostatecznie rozgromił jego armię. Samori oblężony w Guelemu musiał skapitulować. Francuzi uwięzili go na wyspie rzece Ogooué w Gabonie, gdzie przebywał do śmierci.

</doc>
<doc id="1785319" url="https://pl.wikipedia.org/wiki?curid=1785319" title="Parafia mariawicka w Prędocinie">
Parafia mariawicka w Prędocinie



</doc>
<doc id="1785321" url="https://pl.wikipedia.org/wiki?curid=1785321" title="Cyołkowskij">
Cyołkowskij



</doc>
<doc id="1785323" url="https://pl.wikipedia.org/wiki?curid=1785323" title="Aerozaur">
Aerozaur

Aerozaur - rodzaj gada ssakokształtnego z rodziny Varanopsidae i podrodziny Varanodontinae. Żył od późnego permu do wczesnego triasu na terenie dzisiejszej Ameryki Północnej.

</doc>
<doc id="1785325" url="https://pl.wikipedia.org/wiki?curid=1785325" title="Palia amerykańska">
Palia amerykańska



</doc>
<doc id="1785326" url="https://pl.wikipedia.org/wiki?curid=1785326" title="Rina Frank">
Rina Frank

Rina Frank (ur. 1951 w Hajfie) – izraelska pisarka. Pracowała jako inżynier, specjalistka ds. marketingu i producentka telewizyjna. Jest najpopularniejszą pisarką izraelską swego pokolenia. "Każdy dom potrzebuje balkonu" to jej literacki debiut, który stał się międzynarodowym bestsellerem. W Izraelu, liczącym zaledwie 7 milionów mieszkańców, sprzedano ponad 100 000 egzemplarzy powieści.

</doc>
<doc id="1785327" url="https://pl.wikipedia.org/wiki?curid=1785327" title="Lanxess">
Lanxess

Lanxess AG – producent specjalistycznych związków chemicznych z siedzibą w Kolonii. Lanxess AG powstał w 2004r. w wyniku wydzielania przez koncern Bayer AG ze swoich struktur działalności związanej z produkcją środków chemicznych oraz części działalności w zakresie polimerów. Pod względem sprzedaży Lanxess to czwarty co do wielkości koncern chemiczny w Niemczech. Wytwarza przede wszystkim polimery, półprodukty i specjalistyczne środki chemiczne, a także kauczuk i tworzywa sztuczne.
Od września 2012r. do września 2015 koncern Lanxess notowany był w ramach indeksu DAX na frankfurckiej giełdzie papierów wartościowych. Obecnie notowany jest w ramach indexu MDAX. 
Historia.
Początki koncernu Lanxess sięgają roku 1863. Wtedy to powstała spółka Friedrich Bayer &amp; Co., która zajęła się wytwarzaniem barwników syntetycznych. W roku 2004, chcąc skupić się na obszarach ochrony zdrowia i żywienia, Bayer wydzielił ze swoich struktur działalność związaną z produkcją środków chemicznych oraz około jednej trzeciej działalności w zakresie polimerów, tworząc niezależny podmiot pod nazwą Lanxess. Akcje spółki Lanxess AG po raz pierwszy trafiły na rynek giełdowy (frankfurcką giełdę papierów wartościowych) 31 stycznia 2005 - każdy akcjonariusz koncernu Bayer otrzymał jedną akcję w spółce Lanxess. 
26 stycznia 2014 spółka poinformowała, że pierwszy prezes spółki jako niezależnego podmiotu, Axel Heitmann odejdzie z firmy z chwilą wygaśnięcia jego kontraktu pod koniec lutego 2014 r. Dnia 1 kwietnia 2014 r. funkcję prezesa objął Matthias Zachert, wcześniej pełniący funkcję dyrektora ds. finansowych w spółce Merck KGaA.
Nazwa.
Nazwa „Lanxess” powstała jako kontaminacja będąca połączeniem francuskiego wyrazu „lancer” (oznaczającego „wypuścić”, „wystrzelić”) z angielskim wyrazem „success” (który oznacza „sukces”).
Transakcje zbycia majątku.
Po powstaniu nowego podmiotu, koncern Lanxess przeprowadził szereg działań restrukturyzacyjnych. Na początku działania te polegały głównie na zbyciu majątku. Jednostka organizacyjna zajmująca się środkami powierzchniowo-czynnymi została przeniesiona do spółki Saltigo GmbH, będącej niezależną jednostką koncernu Lanxess. Kolejnym krokiem była sprzedaż działalności w zakresie włókien syntetycznych Dorlastan spółce Asahi Kasei Fibers. iSl-Chemie, producenta pigmentów i powłok specjalnych w niemieckim Kürten, sprzedano spółce Berlac AG za kwotę 20 mln euro. Z kolei jednostka zajmująca się produkcją środków chemicznych dla branży papierniczej została sprzedana fińskiemu koncernowi papierniczemu Kemira za kwotę 88 mln euro.
W roku 2006 koncern Lanxess dokonał sprzedaży jednostki zajmującej się środkami chemicznymi wykorzystywanymi w branży włókienniczej (z wyjątkiem majątku znajdującego się w Ameryce Północnej) spółce Egeria Capital za kwotę 54 mln euro. Majątek w Ameryce Północnej sprzedano natomiast spółce StarChem.
W roku 2007 dział ds. usług technicznych na poziomie całej grupy przeszedł reorganizację – w ten sposób powstała jednostka zależna pod nazwą Aliseca GmbH, będąca w całości własnością koncernu. Jednostkę zależną Borchers GmbH, będącą producentem powłok, farb emulsyjnych i tuszy, sprzedano koncernowi OM Group z siedzibą w Stanach Zjednoczonych. W czerwcu tego samego roku koncern Lanxess przeniósł swoją jednostką zależną Lustran do wspólnego przedsięwzięcia realizowanego z brytyjskim koncernem chemicznym Ineos Ltd.
Transakcje nabycia majątku.
Pod koniec 2006 r. koncern Lanxess nabył pozostałe 50% akcji spółki Chrome International South Africa (CIA) od swojego wspólnika, spółki Dow Chemical. W grudniu 2007 r., spółka poinformowała o przejęciu brazylijskiego producenta kauczuku syntetycznego, spółki Petroflex S.A. W lutym 2009 r., Petroflex zmeniła nazwę na Lanxess Elastomeros do Brasil.
Koncern Lanxess zwiększył swoje zaangażowanie w branży produkcji pigmentów nieorganicznych w Azji, nabywając w czerwcu 2008 r. dwa zakłady wytwarzające pigmenty (tlenki żelaza) od chińskiego partnera, spółki Jinzhou Chemicals Company Ltd. W marcu 2009 r. koncern uruchomił w Moskwie jednostkę handlową, której zadaniem było nadzorowanie działalności w Rosji i innych krajach WNP.
W czerwcu 2009 r. koncern Lanxess nabył majątek produkcyjny od indyjskiej spółki Gwalior Chemical Industries Ltd. za 82,4 mln euro, a także zaplecze produkcyjne i jednostki chińskiej spółki Jiangsu Polyols Chemical Co. Ltd. Wartość tej drugiej transakcji nie została podana do publicznej wiadomości.
W styczniu 2011 r., koncern Lanxess nabył argentyńskiego producenta specjalistycznych środków chemicznych – spółkę Darmex, specjalizującą się w produkcji środków adhezyjnych i łatek wulkanizacyjnych dla branży oponiarskiej. W maju 2011 r. Lanxess zakończył proces przejęcia produkcji elastomerów pod marką Keltan od spółki Royal DSM NV za kwotę 310 mln euro, łącząc istniejącą już działalność w zakresie produkcji kauczuku EPDM z działalnością pod marką Keltan i  tworząc w ten sposób jednostkę pod nazwą Keltan Elastomers. W 2011 r. koncern Lanxess nabył także od spółki Syngenta dział zajmujący się produktami zabezpieczania materiałów oraz firmę Verichem, amerykańskiego producenta biocydów. W roku 2012 koncern Lanxess nabył amerykańskiego producenta łatek wulkanizacyjnych – TCB.
Produkty.
Koncern Lanxess składa się z 10 jednostek organizacyjnych działających w trzech segmentach produktowych.
Obszary działalności.
Segment Performance Polymers (polimery specjalistyczne) skupia wszystkie aktywności związane z kauczukiem syntetycznym i tworzywami sztucznymi w podziale na trzy business unity: "Tire &amp; Specialty Rubber" (TSR), "High Performance Materials" (HPM) and "High Performance Elastomers" (HPE). To największy dział koncernu LANXESS generujący około połowy ogólnej sprzedaży. Produkty wytwarzane w tym segmencie znajdują zastosowanie w produkcji opon, pasów, węży i elementów karoserii w branży motoryzacyjnej, a także w produkcji podeszew i wielu innych artykułów. Strona firmowa. 
W segmencie Advanced Intermediates (półprodukty zaawansowane) działają dwie jednostki: Advanced Industrial Intermediates (AII) i Saltigo (SGO). Produkty tego segmentu to podstawowe chemikalia. Segment Advanced Intermediates generuje około 18% sprzedaży koncernu LANXESS. Strona firmowa.
Segment Performance Chemicals skupia pięć business unitów: "Inorganic Pigments" (IPG), "Liquid Purification Technologies" (LPT),"Leather" (LEA), "Material Protection Products" (MPP) and "Rhein Chemie Additives" (ADD). Jednostka IPG jest jednym z wiodących światowych producentów barwników opartych na tlenkach żelaza i tlenkach chromu. Produkcja tych barwników odbywa się w zakładach w Niemczech (Krefeld-Uerdingen), Brazylii (Porto Feliz) i Chinach (Shanghai). Strona firmowa.
Wszystkie business unity są wspierane przez 13 działów funkcyjnych. Każdy z działów funkcyjnych działa niezależnie i obsługuje jednostki biznesowe na zasadach doradczych. Działy funkcyjne w koncernie LANXESS to: Accounting (ACC), Corporate Communications (COM), Corporate Controlling (CON), Corporate Development (DEV), Human Resources (HR), Production, Technology, Safety &amp; Environment (PTSE), Information Technology (IT), Treasury &amp; Investor Relations (TIR), Legal &amp; Compliance (LEX), Mergers &amp; Acquisitions (MA), Global Procurement &amp; Logistics (GPL) and Tax &amp; Trade Compliance (TTC).
Struktura kierownicza.
Koncern Lanxess funkcjonuje zgodnie z zasadami systemu „podwójnego zarządu” (Aktiengesellschaft), będącego wymogiem w przypadku niemieckich spółek publicznych. Czteroosobowy zarząd zajmuje się bieżącym zarządzeniem i bieżącą działalnością operacyjną spółki. Rada nadzorcza nadzoruje pracę zarządu, monitorując jego działania, mianując jego członków i dokonując przeglądów sprawozdań finansowych spółki.
LANXESS w regionie Europy Środkowo-Wschodniej.
Od roku 2008 LANXESS jest obecny także w Europie Środkowej i Wschodniej jako własna spółka dystrybucyjna. Główna siedziba LANXESS Central Eastern Europe s.r.o. mieści się w Bratysławie. Spółka LANXESS CEE posiada również oddziały w Polsce, Czechach, Austrii i na Węgrzech.
Główny trzon działalności koncernu w Europie Środkowej i Wschodniej stanowią wysokogatunkowe kauczuki oraz chemikalia do produkcji kauczuków. Spółka dostarcza wyroby kauczukowe przede wszystkim do krajowych i międzynarodowych producentów opon. Kolejny ważny filar działalności LANXESS stanowią tworzywa sztuczne klasy high tech, które otwierają drogę do projektowania bardziej oszczędnych pojazdów, przede wszystkim w dziedzinie konstrukcji lekkich. Około połowa sprzedaży tych produktów w regionie trafia do klientów z branży dostawców dla przemysłu samochodowego i pojazdów mechanicznych. Również pigmenty nieorganiczne produkcji LANXESS cieszą się dużym popytem w Europie Środkowej i Wschodniej. Znajdują one zastosowanie w przemyśle materiałów budowlanych, gdzie stosuje się je w celu nadania określonej barwy elementom betonowym, kamieniom brukowym bądź dachówkom. 
Od 2013 roku dyrektorem generalnym LANXESS CEE s.r.o. jest Wolfgang Heuchel.
Sprzedaż w Polsce.
W roku 2013 koncern odnotował w Polsce spadek sprzedaży o 3,7 procent na ponad 96 milionów euro (2012: 100 milionów euro). Główny filar obrotów stanowiły przede wszystkim tworzywa sztuczne klasy high tech, syntetyczne kauczuki wysokosprawne, wysokogatunkowe półprodukty chemiczne oraz nieorganiczne pigmenty.

</doc>
<doc id="1785328" url="https://pl.wikipedia.org/wiki?curid=1785328" title="Bojan Tokić">
Bojan Tokić

Bojan Tokić (ur. 13 stycznia 1981 w Jajcach w Bośni i Herecegowinie) – słoweński tenisista stołowy, brązowy medalista mistrzostw Europy.
Na mistrzostwach Europy w Stuttgarcie w 2009 roku, w parze z Serbem Aleksandrem Karakaseviciem w turnieju gry podwójnej mężczyzn zdobył brązowy medal. Po dwóch latach ponownie zdobył brąz w deblu w tej samej parze. Jego największym sukcesem indywidualnym jest zdobycie brązowego medalu w 2011.

</doc>
<doc id="1785329" url="https://pl.wikipedia.org/wiki?curid=1785329" title="Przodowanie pępowiny">
Przodowanie pępowiny



</doc>
<doc id="1785332" url="https://pl.wikipedia.org/wiki?curid=1785332" title="Aziza Aliyu">
Aziza Aliyu

Aziza Aliyu (ur. 1 stycznia 1985) – etiopska lekkoatletka, specjalistka od długich dystansów.

</doc>
<doc id="1785334" url="https://pl.wikipedia.org/wiki?curid=1785334" title="Waranodon">
Waranodon

Waranodon – rodzaj gada ssakokształtnego z rodziny Varanopsidae i podrodziny Varanodontinae. Żył w permie na terenie dzisiejszej Ameryki Północnej.

</doc>
<doc id="1785335" url="https://pl.wikipedia.org/wiki?curid=1785335" title="Koszt ukryty">
Koszt ukryty

Koszt ukryty – obok kosztów jawnych jest częścią składową kosztów całkowitych i ma miejsce wówczas, gdy jednostka dokonuje wyboru bez dokonywania płatności. Przykładowo, firma może uruchomić zakład produkcyjny na swojej nieruchomości, zamiast oddać ją w wynajem. W takim przypadku 
"utracony" czynsz oraz ewentualny spadek wartości nieruchomości jest kosztem ukrytym firmy. Także właściciel tej firmy, który ma możliwość zarobku w innej firmie, ma do czynienia z kosztem ukrytym - kosztem własnym oraz jego firmy będzie utracona możliwość zarobku w innym przedsiębiorstwie. Koszt ukryty jest więc także kosztem alternatywnym firmy, ponieważ przedsiębiorca może oddać nieruchomość w wynajem, a także zatrudnić się w innej firmie.

</doc>
<doc id="1785336" url="https://pl.wikipedia.org/wiki?curid=1785336" title="Varanodon">
Varanodon



</doc>
<doc id="1785338" url="https://pl.wikipedia.org/wiki?curid=1785338" title="Cud z Calandy">
Cud z Calandy

Cud z Calandy – cud, który miał się wydarzyć w Calandzie w Hiszpanii 29 marca 1640 roku – młodemu rolnikowi, Miguelowi Pellicerowi, miała zostać przywrócona noga, która dwa i pół roku wcześniej została mu amputowana. Zostało to oficjalnie uznane za cud przez arcybiskupa Saragossy Pedro Apaolazę Ramíreza po procesie przed sądem arcybiskupim, zakończonym 27 kwietnia 1641 roku. Całe zdarzenie zostało udokumentowane, począwszy od aktu notarialnego spisanego trzy dni po cudzie, a skończywszy na aktach procesowych, w tym zeznaniach świadków. 
Uznano, że cud dokonał się za wstawiennictwem Matki Bożej z Pilar.
Przed cudem.
Miguel Pellicer, ochrzczony 25 marca 1617, był synem Miguela Pellicera Maya i Maríi Blasco. W wieku lat 19 udał się ze swym wujem, Jaime Blasco, do pracy w Castellón. W wyniku wypadku został ranny w prawą nogę. Początkowo znajdował się w szpitalu w Walencji, potem w Saragossie. Tam w październiku 1637 roku zdecydowano o amputacji nogi. Operacji według dokumentów z procesu dokonał chirurg Juan de Estanga przy współpracy chirurgów M. Beltrána i D. Millaruelo. Noga została amputowana cztery palce poniżej kolana. 
Po rekonwalescencji Pellicer został w Saragossie. Utrzymywał się z dorywczych prac, a przede wszystkim z jałmużny, zbieranej przed kościołem Matki Bożej z Pilar, do której żywił szczególne nabożeństwo. Jako kalekę posługującego się drewnianą protezą znało go wielu mieszkańców Saragossy. 
W marcu 1640 roku powrócił do rodzinnej miejscowości.
Przebieg cudu.
29 marca 1640 roku wieczorem Miguel Pellicer przebywał w domu rodziców. W obecności rodziny i sąsiadów odpiął protezę i położył się spać na prowizorycznym posłaniu w izbie rodziców (jego łóżko było zajęte przez korzystających z prawa noclegu przejeżdżających żołnierzy). Po pewnym czasie rodzice ujrzeli, że syn ma obie nogi. Prawa noga była taka jak przed wypadkiem, łącznie z bliznami po doznanych niegdyś urazach. Miguel Pellicer stwierdził, że śniło mu się, iż przebywa w kaplicy Matki Boskiej w Saragossie i smaruje nogę olejem pozostałym z palących się tam lamp, podobnie jak to czynił w czasie swojej rekonwalescencji. 
Dalsze wydarzenia.
Wieść o cudzie szybko się rozeszła po okolicy. Następnego dnia wikariusz miejscowej parafii, Jusepe Herrero, odprawił mszę dziękczynną, w czasie której Miguel Pellicer wyspowiadał się i przyjął komunię świętą. 
2 kwietnia 1640 roku Miguel Andreu, notariusz z Mazaleón, spisał akt notarialny opisujący całe zdarzenie. Oryginał tego aktu zachowany jest w archiwum ratusza w Saragossie.
25 kwietnia Miguel Pellicer i jego rodzice udali się do Saragossy, by podziękować za cudowne uzdrowienie Matce Bożej z Pilar. Gdy informacja o potencjalnym cudzie dotarła do władz Saragossy, rada miasta na posiedzeniu z 8 maja postanowiła zwrócić się do arcybiskupa o zbadanie tej kwestii. 
Proces przed sądem arcybiskupim rozpoczął się 5 lipca 1640 roku. Wiadomość o cudzie stała się w tym czasie znana w całej Hiszpanii (wzmiankowali o nim m.in. José Pellicer de Ossau Salas y Tovar oraz Tomás Tamayo de Vargas). W czasie procesu kapituła katedry w Saragossie ustanowiła fundusz na wsparcie finansowe Miguela Pellicera i jego rodziny. 
Werdykt uznający cud, po świadectwie 25 osób, został wydany 27 kwietnia 1641 roku.
Inne wytłumaczenie.
Brian Dunning pisze, że nie istnieje dokumentacja ani zeznania świadków potwierdzające, że noga była kiedykolwiek amputowana. Prezentuje on realistyczne wyjaśnienie "Cudu": Noga Pellicera nie została zaatakowana przez martwicę (łac. "gangraena") w trakcie pięciu dni pobytu w szpitalu w Walencji. Spędził następnie 50 dni na rekonwalescencji, w czasie której nie był zdolny do pracy. Zajął się żebractwem i stwierdził, że złamana noga jest w tym pomocna. Po wyleczeniu chorej nogi zdecydował, że skoro złamana noga ułatwiała żebranie, to brak nogi będzie jeszcze bardziej korzystny. W drodze do Saragossy przywiązał podudzie do uda (noga zgięta w kolanie) i przez dwa lata odgrywał jednonogiego żebraka. Później, z powrotem w domu rodziców w Calandzie, w czasie snu jego tajemnica została odkryta. Aby zachować twarz (a możliwe, że i życie), Pellicer okrzyknął cud.
Dunning twierdzi, że nie ma dowodu, że noga kiedykolwiek była amputowana, ani że była w ogóle leczona. Zaznacza, że Pellicer wymienił trzech lekarzy, ale nie ma żadnego zapisu o przesłuchaniu ich przez kogokolwiek. Stoi to w sprzeczności z XVII w. dokumentacją procesu kościelnego o uznanie cudu, w której są przytoczone zeznania wymienionych medyków.

</doc>
<doc id="1785341" url="https://pl.wikipedia.org/wiki?curid=1785341" title="Pseudanthium">
Pseudanthium



</doc>
<doc id="1785342" url="https://pl.wikipedia.org/wiki?curid=1785342" title="Cerkiew Ikony Matki Bożej „Wszystkich Strapionych Radość” w Kownatowie">
Cerkiew Ikony Matki Bożej „Wszystkich Strapionych Radość” w Kownatowie

Cerkiew Ikony Matki Bożej „Wszystkich Strapionych Radość” – prawosławna cerkiew parafialna w Kownatowie, wzniesiona w 1894.
Historia.
Cerkiew została wzniesiona ze względu na napływ do Kownatowa i okolic ludności narodowości rosyjskiej, która przejmowała ziemie skonfiskowane uczestnikom powstania styczniowego. Ze względu na trudności z wyborem lokalizacji cerkwi do prac budowlanych przystąpiono dopiero w latach 90. XIX wieku, po uprzednim wyburzeniu zamkniętego po 1864 kościoła katolickiego. Na jego fundamentach wzniesiono nową cerkiew prawosławną, którą 23 listopada 1894 poświęcił biskup kowieński Krzysztof (Smirnow). Cerkiew była czynna do I wojny światowej, kiedy proboszcz parafii w Kownatowie udał się na bieżeństwo. Nowy kapłan pojawił się w niej dopiero w 1918. 
Latem 1921 Ministerstwo Spraw Wewnętrznych Litwy wydało polecenie oddania Kościołowi rzymskokatolickiemu ziemi, na której znajdował się zniszczony przez władze carskie kościół, a razem z nią również znajdującego się na niej budynku cerkwi. Parafianie z Kownatowa uniemożliwili jednak przejęcie świątyni i przez kilka miesięcy okupowali cerkiew, by uniemożliwić jej przejęcie. Równolegle wysłali do ministerstwa prośbę o pozostawienie obiektu w rękach prawosławnych, uzyskując 21 grudnia 1921 pozytywną decyzję. Ministerstwo skonfiskowało jedynie większość przynależnego parafii majątku ziemskiego. W czasie II wojny światowej świątynia była czynna. W 1947 cerkiew została zarejestrowana przez władze stalinowskie jako czynna świątynia prawosławna. 
Architektura.
Wejście do cerkwi prowadzi przez przedsionek, ponad którym wznosi się ostro zakończona i zwieńczona krzyżem dzwonnica. W centrum dachu kwadratowej nawy ośmioboczna sygnaturka z cebulastą kopułą, również z krzyżem. Sześciobocznie zamknięte prezbiterium jest wyraźnie wyodrębnione. Okna cerkwi są prostokątne, z ozdobnie rzeźbionymi obramowaniami. Dookoła obiektu, poniżej poziomu dachu, poprowadzony został fryz. We wnętrzu jednorzędowy ikonostas oraz dwie boczne ikony w neoklasycystycznych białych ryzach.

</doc>
<doc id="1785344" url="https://pl.wikipedia.org/wiki?curid=1785344" title="Varanodontinae">
Varanodontinae

Waranodonty - podrodzina gadów ssakokształtnych z rodziny Varanopidae. Żyły od późnego karbonu do wczesnego permu na terenie dzisiejszej Ameryki Północnej oraz Afryki.

</doc>
<doc id="1785345" url="https://pl.wikipedia.org/wiki?curid=1785345" title="Koło Miasto">
Koło Miasto

Koło Miasto – zlikwidowana wąskotorowa stacja kolejowa w Kole, powiecie kolskim, w woj. wielkopolskim, w Polsce. Stacja znajdowała się na północ od ulicy Wąskiej.

</doc>
<doc id="1785346" url="https://pl.wikipedia.org/wiki?curid=1785346" title="Królestwo Hiszpanii (1874–1931)">
Królestwo Hiszpanii (1874–1931)

Królestwo Hiszpanii – państwo istniejące w latach 1874–1931 na terenie obecnej Hiszpanii. Okres ten jest nazywany "restauracją", obejmuje przedział czasu od przywrócenia monarchii do jej ponownego upadku.
Historia.
Restauracja monarchii.
29 grudnia 1874 monarchista, generał Arsenio Martínez Campos w miejscowości Sagunto opowiedział się za przywróceniem na tron dynastii Burbonów w osobie Alfonsa XII, syna królowej Izabeli II. Rząd premiera Sagasty nie sprzeciwił się temu, dopuszczając do likwidacji Republiki Hiszpańskiej i restauracji monarchii.
Dyktatura Rivery (1923–1930).
13 września 1923 roku Miguel Primo de Rivera, inspektor sił zbrojnych Katalonii, zorganizował zamach stanu. Alfons XIII mianował Riverę premierem. Dyktator zawiesił konstytucję i przejął pełnię władzy w kraju, zakazując działalności partii politycznych. Utworzył stronnictwo, Hiszpańską Unię Patriotyczną, która miała być jego zapleczem. Pod rządami Rivery państwo gwałtownie zaczęło się zadłużać, ostatecznie zbankrutowało, dyktator utracił kontrolę nad wojskiem, na dodatek poważnie zachorował. W styczniu 1930 roku król, pod naciskiem opozycji, odsunął generała od władzy.
Upadek monarchii.
W efekcie gospodarczej klęski i presji opozycji, w styczniu 1930, de Rivera został usunięty. Nowym premierem został generał Dámaso Berenguer, który ustąpił na rzecz Aznara. Ten wezwał do wyborów na 13 kwietnia 1931 roku, co było żądaniem demokratów i republikanów. Republikanie wygrali minimalną liczbą głosów. Pod wpływem masowych demonstracji król opuścił kraj, proklamowano II Republikę.

</doc>
<doc id="1785351" url="https://pl.wikipedia.org/wiki?curid=1785351" title="Koło Wąskotorowe">
Koło Wąskotorowe

Koło Wąskotorowe – zlikwidowana wąskotorowa stacja kolejowa w Kole, w woj. wielkopolskim, w Polsce. Stacja znajdowała po wschodniej stronie głównej stacji, będąc punktem stycznym kolei normalno- i wąskotorowej.

</doc>
<doc id="1785352" url="https://pl.wikipedia.org/wiki?curid=1785352" title="Operacja Forager">
Operacja Forager



</doc>
<doc id="1785353" url="https://pl.wikipedia.org/wiki?curid=1785353" title="Fritz Ritterbusch">
Fritz Ritterbusch

Fritz Ritterbusch (ur. 11 stycznia 1894, zm. 14 maja 1946) – zbrodniarz hitlerowski, członek załóg obozowych Flossenbürg, Hinzert, Majdanek i Gross-Rosen oraz SS-Obersturmführer.
Życiorys.
Urodził się w Zschakau (dzisiaj Beilrode), z zawodu urzędnik państwowy. Brał udział w I wojnie światowej, służąc w 153 oraz 264 pułku piechoty. Był członkiem SA, NSDAP od 25 stycznia 1925 roku (numer legitymacji 6317) oraz SS od 1931 roku (nr ewidencyjny 9107). Od października 1934 roku oficer 91 pułku powszechnej SS z Wittenbergii. Od wiosny roku 1940 do 30 stycznia 1941 roku piastował bliżej nieokreśloną funkcję w wydziale IV obozu KL Flossenbürg, skąd został przeniesiony na stanowisko dowódcy jednej z kompanii wartowniczych tego obozu. Z obozu tego przeniesiony 10 stycznia 1943 roku do sztabu komendantury KL Hinzert, gdzie był adiutantem komendanta obozu, Paula Sporrenberga. 18 czerwca 1943 roku przeniesiony do KL Lublin. Na wiosnę 1944 roku oddelegowany do KL Gross-Rosen, gdzie od maja tego roku do 13 lutego 1945 roku był dowódcą kompanii, a także kierownikiem podobozów "Parschnitz" w Pozici i "AL Trautenau" w Trutnovie w Czechach.
1 stycznia 1946 Ritterbusch został aresztowany w Niemczech przez radzieckie władze okupacyjne. Radziecki Trybunał Wojskowy skazał Ritterbuscha na karę śmierci 25 marca 1946. Ritterbusch został rozstrzelany w nieznanym miejscu 14 maja 1946.

</doc>
<doc id="1785354" url="https://pl.wikipedia.org/wiki?curid=1785354" title="Hiszpańska Unia Patriotyczna">
Hiszpańska Unia Patriotyczna

Hiszpańska Unia Patriotyczna (hiszp. "Unión Patriótica Española", UPE) – partia polityczna, utworzona przez dyktatora Hiszpanii, Miguela Primo de Riverę, dla wsparcia jego konserwatywnych rządów i politycznej integracji Kościoła, technokratów i klasy wyższej. Była jedyną legalną partią w czasie jego rządów.
Po upadku Królestwa Hiszpanii i proklamowaniu Drugiej Republiki Hiszpańskiej zmieniła nazwę na Unia Monarchistyczna. Została połączona z Falangą w 1936 roku.

</doc>
<doc id="1785355" url="https://pl.wikipedia.org/wiki?curid=1785355" title="New York (film)">
New York (film)

New York (hindi. न्यू यॉर्क) – bollywoodzki thriller z 2009 roku wyreżyserowany przez Kabir Khana ("Kabul Express"), wyprodukowany przez Aditya Chopra w wytwórni Yash Raj Films według scenariusza Sandeep Srivastava ("Ab Tak Chhappan"). W rolach głównych John Abraham, Katrina Kaif, Neil Nitin Mukesh i Irrfan Khan. Świat zmieniony po World Trade Center. Ameryka widziana oczyma Azjatów, którzy po 11 września stali się dla FBI zwierzyną. Polowanie na terrorystów. Pamięci 1200 nielegalnie zatrzymanych i torturowanych. Na tym tle historia przyjaźni trójki Indusów rozdzielonych miłością dwójki z nich.
Fabuła.
Omar, Sam, Maya spotykają się razem w amerykańskim college’u. Mimo że czując się Amerykanami dobrze odnajdują się w USA, łączą ich ze sobą bliżej indyjskie korzenie. Znają bollywoodzkie piosenki.Żartują ze sobą w hindi. Wkrótce stają się nierozłączną trójką przyjaciół. Sam (John Abraham) to gwiazda wśród studentów. Omarowi (Neil Nitin Mukesh) wystarcza cicha miłość do Mayi (Katrina Kaif). Wszystko się zmienia, gdy Omar odkrywa, że Maya i Sam się kochają. Jego dramat osobisty pogłębia tragedia World Trade Center. Wszyscy są wstrząśnięci. Zaatakowano ich Amerykę. Ale dla muzułmanów z Azji po 11 września Ameryka przestaje być ich krajem. W każdym z nich zaczyna się widzieć terrorystę.
7 lat później pochodzący z Indii śledczy Roshan (Irfan Khan) szantażem zmusza aresztowanego muzułmanina Omara, by pojawił się w domu od lat niewidzianych przyjaciół. Jego zadaniem ma być wykorzystanie zaufania i pomoc FBI w powstrzymaniu terrorystycznej działalności Sama.
Muzyka i piosenki.
Muzykę do filmu skomponował Pritam Chakraborty, autor muzyki do "Jab We Met", "Life in a... Metro", "Woh Lamhe", "Hattrick (film)", "Just Married (film 2007)", "Bas Ek Pal", "Pyaar Ke Side Effects", "Dhoom", "Naksha", "Dhoom 2", "Apna Sapna Money Money", "Garam Masala", "Chocolate", "Dhan Dhana Dhan Goal", "Król z przypadku" czy "Bhagam Bhag".

</doc>
<doc id="1785358" url="https://pl.wikipedia.org/wiki?curid=1785358" title="Reuben Meade">
Reuben Meade

Reuben Meade (ur. 1952) – polityk, szef ministrów Montserratu w latach 1991–1996 oraz od 10 września 2009 do 12 września 2014.
Życiorys.
Reuben Meade, urodzony w 1952, pełni funkcję przewodniczącego Ruchu na rzecz Zmian i Dobrobytu (MCAP, "Movement for Change and Prosperity"). Od 10 października 1991 do 13 listopada 1996 zajmował stanowisko szefa ministrów wyspy. 
W wyborach parlamentarnych na Montserracie z 8 września 2009 jego partia odniosła zwycięstwo, zdobywając 6 z 9 miejsc w parlamencie. 10 września 2009 zastąpił Lowella Lewisa na stanowisku szefa ministrów. Obejmując urząd oświadczył, że jego priorytetem będzie ożywienie gospodarki Montserratu.

</doc>
<doc id="1785359" url="https://pl.wikipedia.org/wiki?curid=1785359" title="Zakręcony (film 2000)">
Zakręcony (film 2000)

Zakręcony (ang. "Bedazzled") – amerykańsko-niemiecka komedia z 2000 w reżyserii Harolda Ramisa. Remake brytyjskiego filmu Stanleya Donen "Dusza na sprzedaż" (1967).
Treść.
Elliot Richards to mężczyzna, który w swoim życiu nie osiągnął nigdy żadnych sukcesów ani zawodowych, ani osobistych. Jest zakochany w pięknej Alison, ale nie ma odwagi jej tego wyznać. Pewnego dnia spotyka Diabła, który objawia mu się pod postacią pięknej kobiety. Diabeł obiecuje zmienić jego życie w zamian za oddanie duszy.

</doc>
<doc id="1785360" url="https://pl.wikipedia.org/wiki?curid=1785360" title="Mistrzostwa świata w zapasach">
Mistrzostwa świata w zapasach

Mistrzostwa świata w zapasach rozegrane zostały po raz pierwszy w stylu klasycznym w 1904 roku w Wiedniu, a w stylu wolnym w 1951 roku w Helsinkach. Kobiety przystąpiły do rywalizacji w 1987 roku w Lørenskog. Zawody organizuje FILA.
Klasyfikacja medalowa.
Poniższa tabela przedstawia klasyfikację medalową wszech czasów: (stan na 2022 rok)

</doc>
<doc id="1785363" url="https://pl.wikipedia.org/wiki?curid=1785363" title="Pani Tenautomatiksowa">
Pani Tenautomatiksowa



</doc>
<doc id="1785364" url="https://pl.wikipedia.org/wiki?curid=1785364" title="Maserati Coupé">
Maserati Coupé

Maserati Coupé – samochód sportowy klasy średniej produkowany przez włoską markę Maserati w latach 2001 - 2007.
Historia i opis modelu.
Dostępny jako 2-drzwiowe coupé oraz spyder. Następca modelu 3200 GT. Do napędu użyto silnika V8 o pojemności 4,2 litra. Moc przenoszona była na koła tylne poprzez 6-biegową manualną bądź sekwencyjną skrzynię biegów. Nadwozie było dziełem Italdesign Giugiaro, zaprojektował je Giorgetto Giugiaro. W 2004 roku przeprowadzono facelifting (na rocznik 2005). Następcą został model Maserati GranTurismo.
Dane techniczne.
"Źródło:"

</doc>
<doc id="1785366" url="https://pl.wikipedia.org/wiki?curid=1785366" title="Maserati Spyder">
Maserati Spyder



</doc>
<doc id="1785367" url="https://pl.wikipedia.org/wiki?curid=1785367" title="Maserati 4200 GT">
Maserati 4200 GT



</doc>
<doc id="1785369" url="https://pl.wikipedia.org/wiki?curid=1785369" title="Levenshtein">
Levenshtein



</doc>
<doc id="1785370" url="https://pl.wikipedia.org/wiki?curid=1785370" title="Maserati GranSport">
Maserati GranSport



</doc>
<doc id="1785371" url="https://pl.wikipedia.org/wiki?curid=1785371" title="Maserati Trofeo">
Maserati Trofeo



</doc>
<doc id="1785375" url="https://pl.wikipedia.org/wiki?curid=1785375" title="Sajgon (film)">
Sajgon (film)

Sajgon (tytuł oryg. "Off Limits") – amerykański film fabularny (dramat wojenny) z 1988 roku, wyreżyserowany przez Christophera Crowe'a. Film nakręcono w Bangkoku w Tajlandii.
Opis fabuły.
Rok 1968, ogarnięty przez wojnę Wietnam. Oficerowie żandarmerii Buck McGriff i Albaby Perkins usiłują schwytać seryjnego mordercę sajgońskich prostytutek. Gdy pułkownik Dexter Armstrong, główny podejrzany o dokonywanie zbrodni, popełnia samobójstwo, z pomocą w śledztwie przychodzą siostra Nicole i sierżant Dix, którzy wpadają na inny trop.
Remake.
Remake filmu pt. "Cop Game", wyreżyserowany przez włoskiego twórcę filmów niskobudżetowych Brunona Mattei'ego, powstał w 1988 roku, lecz wydany został trzy lata później. Główną rolę odegrał w nim amerykański aktor Brent Huff.

</doc>
<doc id="1785378" url="https://pl.wikipedia.org/wiki?curid=1785378" title="Kolumna wotywna Najświętszej Maryi Panny w Kłodzku">
Kolumna wotywna Najświętszej Maryi Panny w Kłodzku

Kolumna wotywna Najświętszej Maryi Panny w Kłodzku – późnobarokowa kolumna maryjna wykonana w Kłodzku w 1680 przez miejscowego rzeźbiarza Jana Adama Bayerhoffa i ślusarza Jana Scholza.
Historia.
Kolumna została wzniesiona w 1680 jako wspólna inicjatywa rady miejskiej Kłodzka, Jerzego Ignacego Pachy’ego (proboszcza Różanki) i kłodzkich jezuitów. Stanowić miała wotum za ocalenie miasta z zarazy (kolumna morowa), która pochłonęła 1479 osób oraz pożaru miasta z 1676. Program ideowy na kolumnie opracowali prawdopodobnie kłodzcy jezuici. Wzorowana była na praskiej kolumnie maryjnej, ufundowanej w 1650 przez cesarza Ferdynanda III Habsburga. Była jedną z najwcześniejszych kolumn maryjnych na ziemi kłodzkiej.
Zarządzeniem wojewódzkiego konserwatora zabytków z dnia 24 marca 1950 kolumna została wpisana do rejestru zabytków. Była gruntownie remontowana w 1972 i 1997.
Architektura.
Kolumna wykonana z piaskowca znajduje się w zachodniej części placu Bolesława Chrobrego. Stoi na spadzistym terenie placu, z którego prowadzi do niego siedem stopni od frontu. Na poziomym, wyrównanym terenie osadzona jest tęga balustrada z furtą pośrodku i czterema postumentami na narożnikach. Stoją na nich figury czterech patronów chroniących od chorób zakaźnych: świętego Sebastiana, świętego Rocha, świętego Karola Boromeusza i świętego Franciszka Ksawerego – patrona Kłodzka.
Na poręczy znajduje się solidny blok z wnęką w środku, którą zapełnia rzeźba śpiącej świętej Rozalii. Na wysokiej kolumnie, zwieńczonej osobnym postumentem, stoi posąg Najświętszej Maryi Panny. Postument otoczony jest przez cztery posągi: świętego Floriana, świętego Józefa, Anioła Stróża i Archanioła Gabriela. Furta, dzieło ślusarza Jana Scholza, przedstawia dwa orły habsburskie, wykonane z trybowanej, złoconej blachy na tle lekkiej arabeski z prętów stalowych.

</doc>
<doc id="1785382" url="https://pl.wikipedia.org/wiki?curid=1785382" title="Pinus serotina">
Pinus serotina

Pinus serotina Michx. – gatunek drzewa z rodziny sosnowatych ("Pinaceae"). Występuje w stanie dzikim w USA (Alabama, Delaware, Floryda, Georgia, Maryland, New Jersey, Karolina Północna, Karolina Południowa, Wirginia).
Biologia i ekologia.
Drzewo wiecznie zielone. Igły pozostają na drzewie przez 2–3 lata.
Drzewo jednopienne. Pylenie następuje na początku marca na Florydzie, około miesiąc później w Karolinie Północnej. W całym zasięgu pyli później niż towarzyszące jej "Pinus taeda" i "P. elliottii". Nasiona produkuje w młodym wieku, dziesięcioletnie drzewka posiadają po kilka szyszek. Liczba szyszek rośnie wraz z wiekiem aż do osiągnięcia 30 lat. Drzewa starsze produkują średnio 170–200 szyszek. Szyszki otwierają się pod wpływem wysokiej temperatury, zazwyczaj podczas pożaru lasu. Otwarte szyszki pozostają na drzewie przez wiele lat.
Drzewa tego gatunku mają zdolność wypuszczania pędów z pnia i gałęzi, po silnym uszkodzeniu przez wysoką temperaturę i ogień podczas pożaru. Jest to adaptacja nietypowa dla sosen. Uszkodzone siewki i starsze drzewa wypuszczają wiele pędów z pozostałości pnia. Pędy te wyrastają ze śpiących pąków, chronionych przez korę. Kiedy drzewo zostaje uszkodzone, pąki te zaczynają rosnąć i pozwalają odnowić utracone ulistnienie i koronę.
Rośnie przeważnie na wilgotnych stanowiskach, w pobliżu strumieni, mokradeł i sadzawek. Tam, gdzie "Pinus serotina" jest dominującym drzewem, towarzyszą jej gęste, krzaczaste zarośla. Prawie zawsze jest wśród nich obecna kolcorośl z gatunku "Smilax laurifolia". Występuje także m.in. razem z "Pinus taeda", "Pinus elliottii" i "Chamaecyparis thyoides". Nie toleruje zacienienia.
Systematyka i zmienność.
Pozycja gatunku w obrębie rodzaju "Pinus":
Gatunek traktowany przez niektórych botaników jako podgatunek lub odmiana sosny smołowej: "Pinus rigida" Miller subsp. "serotina" (Michaux) R.T. Clausen, "P. rigida" var. "serotina" (Michaux) Hoopes.
Tworzy naturalne mieszańce z "Pinus taeda". Na północy zasięgu krzyżuje się także z sosną smołową ("Pinus rigida").
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli jest gatunkiem o niskim ryzyku wymarcia.

</doc>
<doc id="1785386" url="https://pl.wikipedia.org/wiki?curid=1785386" title="Wirtualne biuro">
Wirtualne biuro

Wirtualne biuro (ang. "Virtual Office"), inaczej "e-biuro" (ang. "e-office") – usługa polegająca na pełnym outsourcingu obsługi biurowej bez konieczności fizycznej obecności przedsiębiorstwa w danym miejscu.
Opis.
Wirtualne biuro umożliwia użytkownikom redukcję kosztów związanych z wynajmem lokalu i zatrudnieniem pracowników biurowych. Wirtualne biura zapewniają rejestrację przedsiębiorstwa pod swoim adresem, dzięki czemu osoby prowadzące działalność w domu lub też mobilni specjaliści mogą korzystać z prestiżu prowadzenia przedsiębiorstwa pod adresem jednego z centrów biznesowych.
Wirtualne biura poza wynajmem adresu zapewniają również:
Wirtualne biuro to rozwiązanie dla ludzi pragnących rozpocząć działalność przy minimalnych kosztach lub obniżyć koszty istniejącej. W Polsce od dnia 1 lipca 2021 r. prowadzenie działalności gospodarczej, w zakresie świadczenia usług wirtualnego biura wymaga uzyskania wpisu w rejestrze przedsiębiorców świadczących usługi na rzecz spółek i trustów prowadzoną przez właściwego Dyrektora Izby Skarbowej.

</doc>
<doc id="1785393" url="https://pl.wikipedia.org/wiki?curid=1785393" title="Ab Tak Chappan">
Ab Tak Chappan



</doc>
<doc id="1785395" url="https://pl.wikipedia.org/wiki?curid=1785395" title="4 Gwardyjska Armia Pancerna">
4 Gwardyjska Armia Pancerna

4 Gwardyjska Armia Pancerna () – związek operacyjny Armii Czerwonej, powstały z 4 Armii Pancernej.
Historia.
4 Armia Pancerna 17 marca 1945 została przemianowana na 4 Gwardyjską Armię Pancerną. Jej dowódcą został gen. płk Dmitrij Leluszenko i pod jego dowództwem oraz pod nową nazwą uczestniczyła w operacji górnośląskiej, berlińskiej i praskiej. Po zakończeniu wojny pozostała w Niemczech w radzieckiej strefie okupacyjnej. Po wielu zmianach, w 1960 została przekształcona w 20 Gwardyjską Armię (ros. 20-я гвардейская общевойсковая Краснознамённая армия).
Struktura organizacyjna.
Skład (1945):
Dowództwo.
Dowódca:
Członek rady wojennej:
Szef sztabu:

</doc>
<doc id="1785397" url="https://pl.wikipedia.org/wiki?curid=1785397" title="Giovanni Battaggio">
Giovanni Battaggio

Giovanni Battaggio – włoski architekt renesansowy.
Życiorys.
Pochodził z Lodi, był uczniem Giovanniego Amadeo. Od 1483 roku pracował przy wznoszeniu kościoła "Santa Maria presso San Satiro", a następnie innych mediolańskich budowli. Zaprojektował sanktuarium "Santa Maria della Croce" w Crema i "Tempio Civico dell'Incoronata" w rodzinnym Lodi.

</doc>
<doc id="1785400" url="https://pl.wikipedia.org/wiki?curid=1785400" title="Kuno Schramm">
Kuno Schramm

Kuno Schramm (ur. 11 maja 1905, zm. ?) – SS-Untersturmführer, członek załóg obozowych Dachau, Gross-Rosen, Lublin, Neuengamme oraz zbrodniarz wojenny.
Życiorys.
Urodził się w Zella w Turyngii, pracował jako magazynier. Członek NSDAP od 1 maja 1933 roku (numer partyjny 2553999). Tego samego dnia wstąpił także do SS (numer ewidencyjny 71688). 1 lipca tego samego roku wstąpił do zawodowej służby w SS i dostał przydział do KL Dachau. W latach 1940–1941 r. pełnił m.in. funkcję rapportführera. Następnie oddelegowany do KL Gross-Rosen, gdzie 14 sierpnia 1941 roku objął funkcję zastępcy kierownika obozu od spraw zatrudnienia więźniów. Odszedł z tego obozu 1 września 1942 roku, następnie przeszedł do placówki kierownika departamentu gospodarczego przy Urzędzie Wyższego Dowódcy SS i Policji "Ost" w Generalnym Gubernatorstwie. Jednocześnie został zatrudniony na stanowisku zastępcy kierownika wydziału IIIa w KL Lublin. Od 1 kwietnia 1943 do 5 czerwca 1944 roku był funkcjonariuszem Urzędu D II WVHA, jednocześnie piastując posadę zastępcy lagerführera odpowiedzialnego za pracę więźniów w KL Neuengamme. Następnie powrócił do KL Dachau, gdzie do 15 listopada 1944 roku pełnił tą samą funkcję, a w dalszej kolejności został oddelegowany do 18 zapasowego batalionu grenadierów pancernych SS, wchodzącego w skład 18 Ochotniczej Dywizji Grenadierów Pancernych SS Horst Wessel. W pododdziale tym pozostał do 24 listopada 1944 roku, następnie otrzymał przydział do komendantury szkoły strzeleckiej Wehrmachtu w Pölzig.
Nic nie wiadomo o jego powojennych losach. W czasie wojny był odznaczony m.in. Krzyżem Żelaznym II Klasy, Krzyżem Zasługi Wojennej II Klasy z Mieczami, Medalem Pamiątkowym 13 marca 1938 oraz Medalem Pamiątkowym 1 października 1938.

</doc>
<doc id="1785403" url="https://pl.wikipedia.org/wiki?curid=1785403" title="Szewat">
Szewat



</doc>
<doc id="1785404" url="https://pl.wikipedia.org/wiki?curid=1785404" title="Newcrest Mining">
Newcrest Mining

Newcrest Mining – australijska spółka akcyjna notowana na Australian Securities Exchange, gdzie wchodzi w skład indeksu najwięksszych spółek S&amp;P/ASX 50. Firma specjalizuje się w górnictwie złota, dodatkowo wydobywając także miedź. Jej główne kopalnie znajdują się w Australii (w stanach Nowa Południowa Walia i Wiktoria) oraz w Indonezji (na wyspach Halmahera).
Firma powstała w 1966 jako australijski oddział amerykańskiego koncernu wydobywczego Newmont Mining Corporation. W 1987 australijska spółka weszła na giełdę w Sydney. W 1990 kupiła od koncernu BHP jego dział górnictwa złota, przejęła też firmę Australmin. Nabytki te dały jej pozycję największego producenta złota w Australii. Jednocześnie firma zmieniła nazwę na obecną. W 1991 rozpoczęła inwestycje w Indonezji.

</doc>
<doc id="1785405" url="https://pl.wikipedia.org/wiki?curid=1785405" title="Raf Vallone">
Raf Vallone

Raffaele Vallone (ur. 17 lutego 1916 w Tropei, zm. 31 października 2002 w Rzymie) – włoski aktor filmowy, wcześniej dziennikarz i piłkarz.
Życiorys.
Urodził się w 1916 w miejscowości Tropea, położonej w Kalabrii. Jego ojciec był z zawodu prawnikiem. Młody Raffaele studiował prawo i filozofię na Uniwersytecie w Turynie, podjął również pracę w kancelarii prawniczej swojego ojca. W latach 30. zajmował się profesjonalnie piłką nożną. Jego drużyna zdobyła Coppa Italia w sezonie 1935/1936.
Następnie Vallone pracował jako redaktor naczelny działu kulturalnego dziennika "L’Unità", która wkrótce stała się oficjalną gazetą Włoskiej Partii Komunistycznej. Pisywał również recenzje filmowe i teatralne do turyńskiego dziennika "La Stampa". Podczas II wojny światowej służył w komunistycznym ruchu oporu.
Po raz pierwszy pojawił się na ekranie jako marynarz w filmie "Noi vivi" (1942), ale sławę zyskał dzięki roli żołnierza rywalizującego o względy Silvany Mangano w cieszącym się olbrzymim powodzeniem filmie "Gorzki ryż" (1949) Giuseppe De Santisa. Zagrał również w kolejnych neorealistycznych filmach tego reżysera: "Nie ma pokoju pod oliwkami" (1950) i "Rzym, godzina 11" (1952).
Od 1952 aż do śmierci był mężem aktorki Eleny Varzi, z którą miał troje dzieci. Dwoje z nich, Eleonora i Saverio Vallone, poszło w ślady ojca i zajmuje się aktorstwem.
W 2001 Vallone wydał swoją autobiografię pt. "L'alfabeto della memoria" ("Alfabet pamięci"). Zmarł w Rzymie 31 października 2002 w wieku 86 lat.

</doc>
<doc id="1785408" url="https://pl.wikipedia.org/wiki?curid=1785408" title="Katastrofa górnicza w kopalni Wujek-Śląsk">
Katastrofa górnicza w kopalni Wujek-Śląsk



</doc>
<doc id="1785410" url="https://pl.wikipedia.org/wiki?curid=1785410" title="Cerkiew św. Mikołaja w Grodzisku">
Cerkiew św. Mikołaja w Grodzisku

Cerkiew pod wezwaniem św. Mikołaja – prawosławna cerkiew parafialna w Grodzisku. Należy do dekanatu Siemiatycze diecezji warszawsko-bielskiej Polskiego Autokefalicznego Kościoła Prawosławnego.
Cerkiew mieści się przy ulicy Bielskiej.
Historia.
Świątynia została wybudowana około 1890–1891; konsekrowana 22 października 1891. Przebudowana w 1893.
W latach 70. XX w. odnowiono elewację świątyni i wymieniono pokrycie dachu. Na początku XXI w. gruntownie wyremontowano wnętrze, ponownie odnowiono elewację i naprawiono cerkiewne ogrodzenie.
Cerkiew została wpisana do rejestru zabytków 20 stycznia 1994 pod nr 781.
Architektura.
Cerkiew w Grodzisku to świątynia murowana posiadająca dwie kopuły. Część nawowa dwukondygnacyjna, na planie kwadratu wyższa do pozostałych. Od frontu przylega do niej przedsionek z dostawioną do niego wieżą-dzwonnicą. Do ściany tylnej przylegają zakrystie ujęte w jednej prostokątnej dostawce; do ścian bocznych ganki z drzwiami bocznymi. Wokół świątyni ceglany mur, wzniesiony pod koniec XIX w.

</doc>
<doc id="1785411" url="https://pl.wikipedia.org/wiki?curid=1785411" title="Volkswagen Routan">
Volkswagen Routan

Volkswagen Routan − samochód osobowy typu minivan segmentu D produkowany przez niemiecką markę Volkswagen we współpracy z Chryslerem i Dodge w latach 2008 – 2013.
Historia i opis modelu.
Pojazd po raz pierwszy został zaprezentowany podczas targów motoryzacyjnych w Chicago w 2008 roku. Samochód został zbudowany na bazie płyty podłogowej wykorzystanej do budowy m.in. Chryslera Voyagera oraz Dodge'a Caravan. W stosunku do bliźniaczych modeli auto wyróżnia się przeprojektowanym pasem przednim, tyłem pojazdu oraz wnętrzem.
Historia powstania pojazdu związana jest z nawiązanym w 2005 roku partnerstwem dwóch niemiecki przedsiębiorstw - Volkswagena z DaimlerChrysler. Powstanie modelu było częścią strategii Volkswagena mającej na celu zwiększenie sprzedaży samochodów na terenie USA.
Wersje wyposażeniowe.
W zależności od wersji wyposażeniowej pojazdu, auto wyposażone mogło być m.in. w system ABS i ESP, system kontroli trakcji, elektrycznie otwierane drzwi boczne, elektryczne sterowanie szyb i elektryczne sterowanie lusterek, wielofunkcyjną kierownicę, klimatyzację automatyczną oraz system nawigacji satelitarnej z ekranem dotykowym oraz dyskiem twardym o pojemności 20 GB, a także skórzaną tapicerkę i system rozrywkowy z 9-calowym wyświetlaczem dla drugiego i trzeciego rzędu siedzeń, słuchawki bezprzewodowe, pilota, trzynaście uchwytów na napoje.

</doc>
<doc id="1785417" url="https://pl.wikipedia.org/wiki?curid=1785417" title="Szaatnez">
Szaatnez



</doc>
<doc id="1785419" url="https://pl.wikipedia.org/wiki?curid=1785419" title="Cerkiew Zaśnięcia Najświętszej Maryi Panny w Dubinach">
Cerkiew Zaśnięcia Najświętszej Maryi Panny w Dubinach

Cerkiew pod wezwaniem Zaśnięcia Przenajświętszej Bogurodzicy – prawosławna cerkiew parafialna w Dubinach. Należy do dekanatu Hajnówka diecezji warszawsko-bielskiej Polskiego Autokefalicznego Kościoła Prawosławnego.
Cerkiew znajduje się przy ulicy Szkolnej.
Historia.
Świątynia powstała na placu otrzymanym od właściciela majątku dubińskiego – Klimańskiego w 1872 na miejscu starej, zbudowanej w XVIII stuleciu, która została przeniesiona do Rogacz. Kamień węgielny został wmurowany 15 sierpnia 1867, zaś poświęcenie cerkwi miało miejsce 23 listopada 1872. Ikonostas wykonany z drewna dębowego, został ufundowany przez proboszcza Parteniusza Bazylewskiego. W 1900 świątynia została ogrodzona parkanem z kamienia. Po II wojnie światowej cerkiew została bogato wyposażona w obramowanie ikon przez miejscowego artystę Michała Ochrymiuka.
Świątynia została wpisana do rejestru zabytków 9 grudnia 2011 pod nr A-369.
Obchody święta Zaśnięcia Bogarodzicy w Dubinach.
W związku z wezwaniem cerkwi, w Dubinach szczególnie uroczyście obchodzone jest święto Zaśnięcia Bogurodzicy, które obrosło także lokalnymi zwyczajami takimi jak poświęcenie plonów i zbóż.
Post.
Święto poprzedza dwutygodniowy post. Zabrania się wtedy spożywać potraw mięsnych, nabiału i jajek, dopuszcza się jednak spożywanie ryb. Odwołując się do różnych źródeł post wygląda nieco inaczej. Według niektórych, ryby można spożywać we wszystkie dni tygodnia prócz piątku i środy, ze względu na wspomnienie zdrady Judasza i ukrzyżowania Chrystusa. Inne podają, że ścisły post obowiązuje także w poniedziałek, który jest dniem wspominania Aniołów.
Wieczernia z Wyniesieniem Płaszczenicy.
27 sierpnia w cerkwi odbywa się wieczernia, oraz dzień później Akafist Zaśnięcia Bogarodzicy i Świętej Liturgii 28 sierpnia. Podczas wieczerni ma miejsce procesja z wyniesieniem płaszczenicy – całunu nagrobnego Matki Boskiej. Dubińska tradycja różni się od ustawy jerozolimskiej, według której płaszczenicę wynosi się na początku jutrzni. Całun układany jest na przygotowanym wcześniej grobie Matki Boskiej na środku świątyni. Po ułożeniu płaszczenicy na miejscu, księża odczytują wersety pochwalne świadczące o zaśnięciu i odejściu Bogarodzicy oraz wyjaśniające sens obchodzenia święta na pamiątkę tego wydarzenia. Płaszczenica przekazywana jest następnie w ręce czterech kobiet, które wynoszą ją na zewnątrz świątyni. Tam odbywa się procesja wokół cerkwi, symbolizująca przejście zmarłej Bogarodzicy do miejsca pochówku. Rozpoczynają ją mężczyźni, niosący sztandary oraz proporce z wizerunkami świętych. W następnej kolejności znajdują się kobiety trzymające płaszczenicę, pod którą idzie proboszcz. Niesienie całunu przez kobiety nad głową proboszcza jest elementem lokalnej tradycji, wynikającej z praktycznego podejścia wiernych do elementów tradycji jerozolimskiej. W Jerozolimie bowiem podczas święta ikona ze środka płaszczenicy jest zdejmowana i niesiona w rękach przed patriarchę. W cerkwi dubińskiej proboszcz nie jest w stanie udźwignąć ciężkiego całunu w pojedynkę, w związku z czym płaszczenica trzymana jest nad jego głową przez kobiety. Ksiądz idący pod całunem zawsze niesie w rękach ewangelię. Procesję zamykają wierni. Wynoszeniu płaszczenicy przez cały czas trwania procesji towarzyszy bicie cerkiewnych dzwonów.
Po trzykrotnym obejściu świątyni procesja wraca do środka, gdzie ma miejsce dalsza część ceremonii: przechodzenie wiernych pod płaszczenicą. Według tradycji przechodzenie pod całunami, zarówno Bogarodzicy jak i Jezusa Chrystusa, spowodować ma otrzymanie przez przechodzących pod nimi ludzi bożych łask. Na koniec wieczernicy odbywa się adoracja całunu Najświętszej Bogarodzicy. Płaszczenica układana jest na grobie Matki Boskiej tak, by wierni mogli podejść i ucałować wizerunek Maryi. Odchodząc, zostają oni namaszczeni przez proboszcza poświęconym olejem. Sakrament namaszczenia olejem ma charakter uzdrawiający. Zgodnie z nauką Kościoła pomaga uzdrowić zarówno ciało, jak też umysł i duszę, dlatego może być udzielony każdemu, kto potrzebuje jego działania. W niektórych Kościołach prawosławnych istnieje praktyka udzielania przez biskupa sakramentu namaszczenia wszystkim obecnym na jutrzni i w Wielki Czwartek.
Jutrznia.
28 sierpnia w godzinach porannych odbywa się Akafist Zaśnięcia Bogarodzicy oraz święta Liturgia. Podczas liturgii tego dnia księża mogą, choć nie muszą, wygłosić kazanie dotyczące samego Zaśnięcia Bogarodzicy. Kazania mogą przyjmować także formę pouczenia, które mówi o wynikających ze święta wątkach moralnych, na przykład samej istocie śmierci i podleganiu jej przez człowieka. 
Podczas jutrzni ma miejsce kolejna z dubińskich tradycji lokalnych. W trakcie liturgii przed ołtarzem ustawiają się dwa rzędy starszych kobiet, trzymających w rękach zapalone gromnice. Jest to zwyczaj odbywający się podczas każdego z dwunastu wielkich świąt prawosławnych. Kobiety te bowiem własnoręcznie przygotowują owe gromnice, a ich zapalenie podczas świątecznej liturgii jest swego rodzaju szczególną modlitwą. 
Poświęcenie plonów i ziół.
Lokalną tradycją jest w Dubinach święcenie zbóż i ziół podczas jutrzni. Wierni przynoszą wtedy bukiety symbolizujące zebrane podczas lata plony. Na ziołowe wiązanki składają się różne rodzaje roślin, w zależności od tego, jakie w danym momencie dojrzewają i jakie zebrać mogą wierni. W bukietach znajdują się więc między innymi kłosy zbóż, kwiaty, zioła i warzywa. Podczas święcenia ziołowych bukietów księża odmawiają modlitwę, dzięki której przyniesione rośliny mają chronić ich właścicieli od zła. Jednym ze sposobów ich wykorzystania jest okadzanie, dzięki któremu dana osoba może się oczyścić i przystąpić do sakramentów spowiedzi i komunii świętej. Poświęcone bukiety, podobnie jak wielkanocne palmy, po upływie roku są spalane.

</doc>
<doc id="1785420" url="https://pl.wikipedia.org/wiki?curid=1785420" title="Donskoj (ujednoznacznienie)">
Donskoj (ujednoznacznienie)



</doc>
<doc id="1785421" url="https://pl.wikipedia.org/wiki?curid=1785421" title="Parafia św. Mikołaja w Dąbrówce Malborskiej">
Parafia św. Mikołaja w Dąbrówce Malborskiej

Parafia św. Mikołaja w Dąbrówce Malborskiej – parafia rzymskokatolicka w diecezji elbląskiej. Erygowana w połowie XIV wieku.
Do parafii należą wierni z miejscowości: Dąbrówka Malborska, Łoza, Lasy, Czerwony Dwór, Gronajny, Grzymała, Koślinka, Malewo, Krzyżówki i część Lipowca (należącego do Nowej Wsi Malborskiej). Tereny te znajdują się w gminie Stary Targ i gminie Sztum (poza Lipowcem znajdującym się w gminie Malbork, w powiecie malborskim), w powiecie sztumskim w województwie pomorskim.
W Łozie znajduje się kościół filialny pw. św. Jadwigi Królowej, wybudowany w latach 1876–1878, poświęcony 18 lipca 1981 przez warmińskiego sufragana bp. Juliana Wojtkowskiego.
Kościół w Dąbrówce Malborskiej został wybudowany w 1804 na fundamentach poprzedniej, rozebranej świątyni. Konsekracji świątyni dokonał bp Iwo Onufry Rogowski – biskup pomocniczy diecezji chełmińskiej, w dniu 14 października 1804.

</doc>
<doc id="1785424" url="https://pl.wikipedia.org/wiki?curid=1785424" title="Norisring">
Norisring

Norisring – uliczny tor wyścigowy położony w Norymberdze, na terenach służących w latach 1927–1938 jako miejsce zjazdu kongresu nazistowskiej partii NSDAP.
W celu uniknięcia zbieżności z torem Nürburgring, nazwa obiektu nawiązuje do XVII-wiecznego określenia miasta, Noris.
Pierwsze wyścigi motocyklowe wokół dawnej trybuny kongresowej odbyły się w maju 1947 roku. Wkrótce pojawiły się również samochody, które w latach 60. XX wieku uzyskały dominującą pozycję.
W 1967 roku po raz pierwszy rozegrano wyścig "200 mil Norisring", przeznaczony dla kategorii samochodów sportowych (Interseries), który został główną imprezą w rocznym cyklu startów.
W 1973 roku tor jedyny raz w swojej historii gościł rundę Mistrzostw Europy Formuły 2. Zwycięzcami wyścigów zostali Tim Schenken oraz Jean-Pierre Jarier.
Od 1974 roku miejsce Interseries zajęło Deutsche Rennsport Meisterschaft; narodowa seria samochodów turystycznych (poprzednik DTM).
W latach 1984–1989 na krótko powrócono do wyścigów samochodów sportowych jako uzupełnienie rywalizacji samochodów turystycznych.
Od momentu powstania w 1984 roku DTM, wyścig na Norisringu jest jednym z głównych punktów mistrzostw, porównywalnym z Grand Prix Monako Formuły 1. Oprócz DTM, na torze organizowane są zawody F3 Euroseries (dawniej także Niemieckiej Formuły 3).
W historii rywalizacji na Norisringu śmierć poniosło trzech motocyklistów oraz dwóch kierowców: Pedro Rodríguez (wyścig cyklu Interseries w 1971 roku) i Csaba Kesjár (wyścig niemieckiej Formuły 3 w 1988 roku).
Obecna konfiguracja toru ma 2,300 km. Do 1972 roku długość trasy zmieniała się i osiągała nawet cztery kilometry. Gruntowna przebudowa była konsekwencją wypadku Pedro Rodrígueza; od tego czasu konfiguracja okrążenia nie uległa dalszym zmianom.

</doc>
<doc id="1785426" url="https://pl.wikipedia.org/wiki?curid=1785426" title="SCP">
SCP



</doc>
<doc id="1785429" url="https://pl.wikipedia.org/wiki?curid=1785429" title="Hannover Rück">
Hannover Rück

Hannover Rück (niem. "Hannover Rück SE") – wiodące przedsiębiorstwo reasekuracyjne na świecie z siedzibą w Hanowerze (Niemcy), spółka publiczna notowana na giełdzie frankfurckiej. Firma została założona w roku 1966 pod nazwą "Aktiengesellschaft für Transport und Rückversicherung (ATR)".
Przedmiotem działalności jest organizowanie i prowadzenie działalności reasekuracyjnej dla wszystkich transakcji, innych niż ubezpieczenia na życie oraz ubezpieczenia zdrowotne. Hannover Rück utrzymuje stosunki handlowe z ponad 5000 zakładami ubezpieczeniowymi w 150 państwach. Jej światowa sieć placówek składa się z ponad 100 filii, oddziałów i przedstawicielstw na wszystkich pięciu kontynentach. Łącznie przedsiębiorstwo zatrudnia około 2500 pracowników.

</doc>
<doc id="1785430" url="https://pl.wikipedia.org/wiki?curid=1785430" title="Ludwik Masłowski">
Ludwik Masłowski

Ludwik Masłowski herbu Samson (ur. 27 maja 1847, Horodyszcze pod Baranowiczami, zm. 11 września 1928, Bydgoszcz) – publicysta, tłumacz, jeden z pierwszych polskich socjologów, pisarz polityczny.
Ludwik Masłowski był synem Onufrego Masłowskiego, sekretarza gubernialnego szlachty i Eufemii z Iwickich h. Paprzyca, siostry Ignacego Iwickiego i Tekli Iwickiej. Przed powstaniem styczniowym, w którym brał udział, studiował medycynę i nauki przyrodnicze w Paryżu. Zbliżony do Ludwika Mierosławskiego zabiegał o pozyskanie polskiej młodzieży studiującej w Europie zachodniej dla sprawy polskiej. Masłowski wszedł do władz Stowarzyszenia Uczniów (w Paryżu) i kolegium redakcyjnego pisma "Przyszłość" (1866), organu tego związku. Z Paryża wrócił do Polski, podejmując działalność we Lwowie. Był pierwszym redaktorem Kuriera Lwowskiego. W 1921 r. przeniósł się do Bydgoszczy, gdzie podjął pracę w Dzienniku Bydgoskim. Senior Syndykatu Dziennikarzy Pomorskich. 
Masłowski był początkowo wielkim zwolennikiem darwinizmu – za zgodą Karola Darwina przetłumaczył po raz pierwszy na język polski "O pochodzeniu człowieka" (1874, Kraków) oraz "Dobór płciowy", (Lwów, 1876). Później został krytykiem teorii Darwina. Przełożył również "Ciepło jako rodzaj ruchu" Johna Tyndalla (Kraków 1873) oraz "Dzieje utworzenia przyrody" Ernsta Haeckla (wspólnie z Janem Czarneckim, 2 tomy, Lwów 1871). Był m.in. autorem "Listów do przyjaciela".

</doc>
<doc id="1785432" url="https://pl.wikipedia.org/wiki?curid=1785432" title="Xavier Kapfer">
Xavier Kapfer

Xavier Kapfer (ur. 7 listopada 1981 w Ris-Orangis) – francuski siatkarz, grający na pozycji przyjmującego; reprezentant kraju. 
Sukcesy klubowe.
Mistrzostwo Kuwejtu:
Puchar Francji:
Sukcesy reprezentacyjne.
Mistrzostwa Europy Juniorów:
Liga Światowa:

</doc>
<doc id="1785433" url="https://pl.wikipedia.org/wiki?curid=1785433" title="Nikołaj Czernyszewski">
Nikołaj Czernyszewski

Nikołaj Gawriłowicz Czernyszewski (; ur. w Saratowie, zm. tamże) – rosyjski filozof, socjalista, przez niektórych postrzegany jako socjalista-utopista, rewolucyjny demokrata, redaktor, krytyk literacki, publicysta i pisarz. Był liderem rewolucyjnego demokratycznego ruchu lat 1860. Jego filozofia wywarła wpływ na ideologię Włodzimierza Lenina i Emmy Goldman. Zwolennikiem Czernyszewskiego był także Svetozar Marković.
Życiorys.
Młodość i lata studenckie.
Urodził się w Saratowie w rodzinie prawosławnego duchownego Gawriła Iwanowicza Czernyszewskiego. Uczył się w domu pod kierownictwem ojca, człowieka wielostronnie wykształconego. W roku 1842 wstąpił do seminarium duchownego w Saratowie. Czas tam spędzony wykorzystał przede wszystkim dla samokształcenia: uczył się języków, historii, geografii, teorii retoryki, gramatyki języka rosyjskiego. Nie ukończywszy seminarium, w 1846 wstąpił na Uniwersytet Petersburski na wydział ogólnej retoryki na fakultecie filozofii. Już w okresie studiów uniwersyteckich ogromnie interesował się tym, co dzieje się w życiu politycznym i ideologicznym w Rosji i na Zachodzie, pasjonował się wystąpieniami Bielińskiego, Hercena, studiował prace Hegla, Feuerbacha, Fouriera i innych zachodnioeuropejskich myślicieli. W okresie nauki na uniwersytecie ukształtowały się u niego podstawy poglądów, powstało przekonanie o konieczności rewolucji w Rosji. Czernyszewski świadomie przygotowywał się do działalności rewolucyjnej. W tym czasie powstawały jego pierwsze utwory literackie. Po ukończeniu uniwersytetu otrzymał posadę w saratowskim gimnazjum i wiosną 1851 rozpoczął tam pracę.
Dojrzałe życie i działalność.
W roku 1853 spotkał swoją przyszłą żonę Olgę Wasiliewą, wraz z którą później po ślubie przeprowadził się z rodzinnego Saratowa do Petersburga. Został powołany jako nauczyciel do Drugiego Korpusu Kadetów, gdzie jednak przebywał niedługo: odszedł po konflikcie z jednym z oficerów.
Wraz z rosyjskim poetą Nikołajem Niekrasowem i krytykiem literackim Nikołajem Dobrolubowem stanął na czele redakcji czasopisma „Sowriemiennik” („Współcześnik”).
W lipcu 1862, mimo niewystarczających dowodów, został obwiniony o stworzenie proklamacji „Barskim chłopom pokłon od przychylnych”, aresztowany i osadzony w Twierdzy Pietropawłowskiej. W służbowej dokumentacji w korespondencji żandarmerii i tajnej policji nazwany został „wrogiem numer jeden Imperium Rosyjskiego”. W okresie 678 dni więzienia napisał wiele prac, najbardziej ważką z nich była powieść "Co robić?" (1863), opublikowana w 3, 4 i 5. numerach „Współcześnika” (zdaniem profesora słowiańskiej i porównawczej literatury, Josepha Franka, dzieło to, daleko bardziej niż "Kapitał" Marksa, wprowadziło emocjonalną dynamikę, która w końcu prowadziła do wybuchu rewolucji w Rosji.)
Po ogłoszeniu wyroku (1864) skazującego na 7 lat katorgi, przebywał na zesłaniu we wschodniej Syberii. Nie dał się namówić do złożenia podania o łaskę. W 1875 o uwolnienie Czernyszewskiego starał się I. N. Myszkin. Organizatorem jednej z prób oswobodzenia był G. A. Łopatin. W roku 1883 Czernyszewskiego przewieziono do Astrachania. Dzięki staraniom rodziny wiosną 1889 przeniósł się do Saratowa, lecz już jesienią tego roku zmarł. Został pochowany w Saratowie na Cmentarzu Woskresieńskim.
Za bezpośrednich kontynuatorów myśli Czernyszewskiego uważa się Piotra Ławrowa i Nikołaja Michajłowskiego. Osobę Czernyszewskiego i jego prace szczególną estymą darzył Włodzimierz Lenin.
Poglądy filozoficzne i społeczne.
W swojej twórczości Czernyszewski koncentruje się na zmianie stylu życia w Rosji i podkreśla nową moralność młodego pokolenia. Wraz z Aleksandrem Hercenem położył osnowy ideologii narodnictwa. Riasanovsky wymienia go, obok Nikołaja Dobrolubowa i Dmitrija Pisariewa, jako głównego ideologa pokolenia młodych rewolucjonistów rosyjskich lat 60. XIX w.
Był oponentem Dostojewskiego. W artykule "Не начало ли перемены?" ("Czy to nie początek zmiany?") krytykował Grigorowicza i Turgieniewa. Agitował za rewolucyjnym obaleniem autokracji w Rosji i stworzeniem socjalistycznego społeczeństwa, z wykorzystaniem tradycyjnej instytucji wspólnoty wiejskiej jako stadium przejściowego. Zakładał przy tym, że rewolucja socjalistyczna zwycięży wcześniej w innych państwach europejskich.
Filozofia Czernyszewskiego była inspirowana myślą Hercena, Bielińskiego (którego koncepcje prymatu życia nad sztuką rozwijał), zaś z filozofów zagranicznych Benthama i Feuerbacha. Postrzegał walkę klas jako postępowy ruch społeczeństwa i bronił interesów ludzi pracy. W jego pojęciu masy są głównym sprawcą przemian historycznych. Przypisuje mu się użycie wyrażenia „im gorzej, tym lepiej” w znaczeniu, iż im w gorsze są warunki socjalne biednych, tym bardziej będą oni skłonni rozpętać rewolucję. Wyraził też myśl, że biedni i niemający władzy ludzie nigdy nie będą mogli wyrwać się z tego stanu. Dlatego, według niego, należało rewolucyjnie przeobrazić społeczeństwo, a w tym celu uważał za konieczne wykreować silnych, mądrych i dążących do swobody ludzi. Głosił utylitaryzm, pozytywizm, materializm i realizm rozumiany jako bunt przeciwko tradycyjnym wartościom funkcjonującym w społeczeństwie rosyjskim: strukturze rodziny, dyscyplinie szkolnej, religii. Podkreślał, że podstawą moralności jednostki i sprawnego funkcjonowania społeczeństw jest szczęście każdego człowieka, nie należy jednak folgować egoizmom indywidualnym, lecz poszukiwać rozwiązań zadowalających możliwie największą liczbę jednostek. Konsekwencją tego poszukiwania w ocenie Czernyszewskiego musiała być budowa społeczeństwa opartego w każdej sferze, także ekonomicznej, na współpracy i równości.
Pedagogiczny ideał dla Czernyszewskiego to wszechstronnie rozwinięta osobowość, gotowa samo rozwijać się i poświęcać dla dobra ogółu.
Za wady współczesnego sobie systemu kształcenia uważał niski poziom i potencjał rosyjskiej nauki, scholastyczne metody nauczania, musztrę zamiast wychowania, nierówność wykształcenia mężczyzn i kobiet. Opowiadał się za ich emancypacją.
Był zdania, że przemiany socjalne prowadzą do zmiany społeczeństwa jako całości i każdej jednostki z osobna. Według Czernyszewskiego niemoralne życie jednostki jest następstwem niewłaściwego wychowania i biedy. Za jedną z głównych cech natury ludzkiej uważał aktywność, źródła której szukać należy w uświadomieniu sobie braków i dążeniu do ich usunięcia.
Znaczenie Czernyszewskiego i Dobrolubowa dla rozwoju rosyjskiej myśli społecznej James Billington podsumował następująco:
Poglądy literackie.
Czernyszewski, podobnie jak pozostali twórcy swojego pokolenia, uważał, że zadaniem literatury jest przekazywanie prostych i łatwo zrozumiałych przesłań natury społecznej, a przy tym wpajanie czytelnikowi wartości utylitarnych. Zdaniem Riasanovsky’ego konsekwentne realizowanie tych założeń sprawiło, że najsłynniejszy utwór Czernyszewskiego – "Co robić?" – jest tekstem literacko słabym.
Czernyszewski był przekonany, że literatura posiada moc zmiany świata i dokonywania przemiany sumień czytelników. Szczególnie cenił twórczość Nikołaja Gogola.
Poglądy na sztukę Czernyszewskiego były krytykowane przez Aleksandra Drużynina.
Postać Czernyszewskiego w literaturze.
Jeden z rozdziałów powieści "Dar" Vladimira Nabokova zawiera krytyczną pseudobiografię Czernyszewskiego, która wzbudziła wiele kontrowersji po jej publikacji.

</doc>
<doc id="1785436" url="https://pl.wikipedia.org/wiki?curid=1785436" title="Czernyszewski">
Czernyszewski



</doc>
<doc id="1785437" url="https://pl.wikipedia.org/wiki?curid=1785437" title="Parafia św. Jana Chrzciciela w Żuławce Sztumskiej">
Parafia św. Jana Chrzciciela w Żuławce Sztumskiej

Parafia św. Jana Chrzciciela w Żuławce Sztumskiej – parafia rzymskokatolicka w diecezji elbląskiej. Erygowana w 1216, reerygowana 1 grudnia 1956.
Na obszarze parafii leżą miejscowości: Jasna, Bukowo, Chojty, Chartowo, Lisi Las, Kamienna Góra, Budzisz, Komorowo, Kościelec, Stalewo, Pozolia, Trankwice. Tereny te znajdują się w gminie Dzierzgoń i gminie Stary Targ, w powiecie sztumskim w województwie pomorskim i w województwie warmińsko-mazurskim.
Grupy parafialne.
Ministranci, 6 Kół Różańcowych Żeńskich, Caritas Parafialny

</doc>
<doc id="1785439" url="https://pl.wikipedia.org/wiki?curid=1785439" title="Język pomocniczy (Polska)">
Język pomocniczy (Polska)

Język pomocniczy – w prawodawstwie polskim język mniejszości narodowej lub etnicznej albo język regionalny, dopuszczony do użycia obok języka urzędowego (języka polskiego), wyłącznie przed organami gminy. Osoby należące do mniejszości mogą w języku pomocniczym zwracać się ustnie i pisemnie do organów gminy oraz, na swój wyraźny wniosek, uzyskiwać odpowiedzi urzędowe w tym języku. W języku pomocniczym mogą być również wnoszone do organów gminy podania.
Język pomocniczy może być używany jedynie w gminach, w których liczba mieszkańców gminy należących do mniejszości, której język ma być używany jako język pomocniczy, jest nie mniejsza niż 20% ogólnej liczby mieszkańców gminy i które zostały wpisane do Urzędowego Rejestru Gmin, w których używany jest język pomocniczy. Rejestr ten prowadzi minister właściwy do spraw działu administracji rządowej – wyznania religijne oraz mniejszości narodowe i etniczne. Wpisu dokonuje się na wniosek zainteresowanej rady gminy.
Ustawa o mniejszościach narodowych i etnicznych oraz o języku regionalnym dopuszcza, aby w gminie wpisanej do Urzędowego Rejestru Gmin pracownikom zatrudnionym w urzędzie gminy, w jednostkach pomocniczych gminy oraz w gminnych jednostkach i zakładach budżetowych może być przyznany dodatek z tytułu znajomości języka pomocniczego obowiązującego na terenie tej gminy. Wysokość dodatku regulują przepisy w sprawie zasad wynagradzania pracowników samorządowych. W latach 2005-2009 wynosił on 10% wysokości płacy minimalnej, a od 2009 roku brak jest regulacji w tej sprawie.
25 września 2015 r. Sejm przyjął zmianę ustawy o mniejszościach narodowych i etnicznych oraz o języku regionalnym, zgodnie z którą również w powiatach, w których liczba mieszkańców należących do mniejszości jest nie mniejsza niż 20% ogólnej liczby mieszkańców, możliwe będzie wprowadzenie języka pomocniczego. Na podstawie zawartych w niej zmian język pomocniczy można byłoby wprowadzić w 4 powiatach językami kaszubskim, białoruskim i litewskim. Ustawa ta została jednak zawetowana przez prezydenta.
Gminy, w których wprowadzono język pomocniczy.
Według wyników narodowego spisu powszechnego w 2011 roku, w Polsce istniało 51 gmin, w których co najmniej 20% mieszkańców deklarowało przynależność do mniejszości narodowej lub etnicznej, ewentualnie posługiwało się językiem regionalnym. Według stanu na 21 lutego 2014, wpis taki uzyskały 33 gminy (w jednej gminie dopuszczono język litewski, w 5 – język kaszubski, w 5 – język białoruski, w 22 – język niemiecki).
Fakt obecności języka pomocniczego w gminie lub jego braku nie ma żadnego związku z procedurami dotyczącymi wprowadzenia dodatkowych nazw miejscowości i obiektów fizjograficznych w językach mniejszości lub języku regionalnym.

</doc>
<doc id="1785440" url="https://pl.wikipedia.org/wiki?curid=1785440" title="Iwan Pietrow">
Iwan Pietrow

Iwan Jefimowicz Pietrow (ros. Иван Ефимович Петров, ur. w Trubecku, zm. 7 kwietnia 1958 w Moskwie) – radziecki dowódca wojskowy, generał armii, I z-ca Głównego Inspektora RKKA, I z-ca Naczelnego Dowódcy Wojsk Lądowych ZSRR, Bohater Związku Radzieckiego (1945), deputowany do Rady Najwyższej ZSRR 2., 3. i 4. kadencji.
Życiorys.
Dzieciństwo i młodość.
Urodził się 30 września 1896 w mieście Trubeck (ob. obwód briański) w rodzinie szewca. W 1913 ukończył gimnazjum męskie i kontynuował naukę w seminarium nauczycielskim w Karaczewie. Korzystając ze stypendium ziemskiego dla niezamożnych studentów, ukończył seminarium jesienią 1916.
W styczniu 1917 wstąpił do szkoły kadetów w Moskwie, które zakończył 1 czerwca 1917. Po studiach służył w randze porucznika w 156. Pułku Piechoty w Astrachaniu. Po chorobie na czerwonkę, został zwolniony z wojska z powodów zdrowotnych.
Wojna domowa w Rosji.
W 1918 wstąpił do RPK(b) i Armii Czerwonej. Brał udział w wojnie domowej, walczył na Froncie Wschodnim w 25. Dywizji Piechoty.
W maju 1918 uczestniczył w tłumieniu powstawania anarchistów w Samarze, a następnie w 1919, w składzie 1. samarskiego oddziału komunistycznego brał udział w walkach pod Syzraniem, Samarą, Melekesem i Symbirskiem przeciw wojskom Korpusu Czechosłowackiego i kozakom uralskim. Od maja 1920 dowódca plutonu na Froncie Zachodnim, członek specjalnego trybunału wojskowego, komisarz polityczny pułku.
Służba w Azji Środkowej.
Po zakończeniu wojny domowej rozpoczął służbę w Azji Środkowej, dowodził kolejno: szwadronem kawalerii, pułkiem, a następnie brygadą 11 Dywizji Kawalerii 1. Armii Konnej RKKA.
Wiosną 1922 rozpoczął służbę w Turkiestanie, gdzie jego dywizja została przeniesiona do walki z Basmactwem. We wrześniu 1922 został mianowany dowódcą połączonych oddziałów 2 Brygady 11 Dywizji Kawalerii, wchodzącej w skład 13 Korpusu Strzeleckiego, specjalnie utworzonego dla walki basmaczami.
W 1926 i 1931 ukończył kursy doskonalące oficerów RKKA im. marsz. Borysa Szaposznikowa (KUKS „Wystrzał”). W 1929 dowódca 2 Turkmeńskiego Pułku Kawalerii, a w latach 1931–1932 dowódca 1 Turkmeńskiej Dywizji Górskiej. W latach 1932–1940 komendant Wyższej Szkoły Wojskowej im. Włodzimierza Iljicza Lenina w Taszkencie.
Od czerwca 1940 dowódca 194 Dywizji Piechoty, a od października inspektor piechoty w Środkowoazjatyckim Okręgu Wojskowym. W marcu 1941 został mianowany dowódcą 27 Korpusu Zmechanizowanego utworzonego w Azji Środkowej.
II wojna światowa.
W chwili ataku Niemiec na ZSRR 27 Korpus Zmechanizowany po zakończeniu formowania został wysłany do Briańska. 8 lipca 1941 Sztab Generalny RKKA, na podstawie doświadczeń z pierwszych dni wojny podjął decyzję o rozformowaniu korpusu i reorganizacji dostępnych dywizji pancernych. 15 lipca 1941 27 Korpus Zmechanizowany został rozformowany, a Iwan Pietrow objął dowództwo 1 Dywizji Kawalerii.
20 sierpnia 1941 został dowódcą 25 Czapajewskiej Dywizji Piechoty, z którą uczestniczył w obronie Odessy, a 5 października 1941 objął dowództwo Samodzielnej Armii Nadmorskiej i kierował ewakuacją wojsk radzieckich z Odessy na Krym. Był jednym z dowódców obrony Sewastopola. Od listopada do grudnia 1941 wojska radzieckie pod dowództwem Iwana Pietrowa, wraz z marynarzami Floty Czarnomorskiej, odparły dwa natarcia 11 Armii Niemieckiej pod dowództwem gen. Ericha von Mansteina. W okresie czerwiec – lipiec 1942, przez 4 tygodnie, odpierał kolejne natarcia przewyższających sił niemieckich. Po upadku miasta razem z innymi dowódcami radzieckimi, został ewakuowany na okręt podwodny, gdzie przeżywając porażkę, próbował popełnić samobójstwo.
Od marca 1943 był szefem sztabu, a od maja tego roku dowodził Frontem Północno-Kaukaskim. Brał udział w operacji noworosyjsko-tamańskiej, w walkach przy wyzwalaniu półwyspu Tamańskiego oraz Majkopu, Krasnodaru i Noworosyjska.
20 listopada 1943, na podstawie dyrektywy Stawki WGK z 15 listopada 1943, Front Północno-Kaukaski został przekształcony w odrębną Armię Morza Czarnego. 4 lutego 1944 za nieudolne dowodzenie został odwołany ze stanowiska dowódcy Armii Morza Czarnego, zdegradowany do stopnia generała pułkownika i przeniesiony do rezerwy.
Od 13 marca 1944 dowodził 33 Armią Frontu Zachodniego, od 12 kwietnia 2 Frontem Białoruskim, a od 6 sierpnia 4 Frontem Ukraińskim. 26 października został ponownie awansowany na stopień generała armii, a w marcu 1945 mianowany szefem sztabu 1 Frontu Ukraińskiego.
29 maja 1945, za umiejętne kierowanie wojskami w operacjach berlińskiej i praskiej otrzymał tytuł Bohatera Związku Radzieckiego.
Okres powojenny.
Po wojnie dowodził oddziałami Turkiestańskiego Okręgu Wojskowego. W latach 1952–1953 I zastępca Głównego Inspektora Armii Radzieckiej, a następnie szef wyszkolenia wojskowego i przygotowania fizycznego, I zastępca Naczelnego Dowódcy Wojsk Lądowych, Głównego Inspektoratu Ministerstwa Obrony ZSRR. Deputowany do Rady Najwyższej ZSRR od 2. do 4. kadencji.
Zmarł 7 kwietnia 1958 w Moskwie i został pochowany na Cmentarzu Nowodziewiczym.

</doc>
<doc id="1785442" url="https://pl.wikipedia.org/wiki?curid=1785442" title="Koszt jawny">
Koszt jawny

Koszt jawny – w przeciwieństwie do kosztu ukrytego, jest ponoszony bezpośrednio przez jednostkę. Przykładem takiej formy kosztu jest np. płaca, materiały. Koszt jawny jest kosztem alternatywnym firmy, ponieważ pieniądze przeznaczone na płace czy materiały mogą sfinansować inny cel.

</doc>
<doc id="1785444" url="https://pl.wikipedia.org/wiki?curid=1785444" title="Parafia św. Mikołaja w Królewie">
Parafia św. Mikołaja w Królewie

Parafia św. Mikołaja w Królewie – parafia rzymskokatolicka w diecezji elbląskiej.
Do parafii należą wierni z miejscowości: Królewo, Kaczynos, Janówka, Krasnołęka i Zarzecze. Tereny te znajdują się w gminie Stare Pole, w powiecie malborskim, w województwie pomorskim.
Parafia została erygowana w 1340 roku. Kościół w Królewie został wybudowany w latach 1820–1821, konsekrowany 22 lipca 1821 roku.
Kaplica publiczna w Kaczynosie została wybudowana w 1981 roku, poświęcony 1982.
Grupy parafialne.
Odnowa w Duchu Świętym, Żywy Różaniec, Liturgiczna Służba Ołtarza

</doc>
<doc id="1785445" url="https://pl.wikipedia.org/wiki?curid=1785445" title="Kolumna Maryjna w Kłodzku">
Kolumna Maryjna w Kłodzku



</doc>
<doc id="1785449" url="https://pl.wikipedia.org/wiki?curid=1785449" title="Ice Wars">
Ice Wars

Ice Wars (w 2001 roku World Ice Challenge) – produkcja telewizyjna i grupowe zawody dla elity łyżwiarstwa figurowego. Od pierwszego spotkania w 1994 roku, odbywają się w listopadzie. W 2001 zmieniono ich nazwę na World Ice Challenge, ze względu na zamach terrorystyczny z 11 września 2001 na World Trade Center. Co roku zmienia się gospodarz zawodów. 
Zawodnicy.
W imprezie udział biorą najwięksi łyżwiarze figurowi, którzy odeszli ze sportu i nie występują już na igrzyskach olimpijskich i zawodach Międzynarodowej Unii Łyżwiarskiej. 
Uczestniczą: soliści, solistki, pary taneczne i pary sportowe. Zwykle konkuruje między sobą drużyna "USA" lub "Ameryki Północnej" z drużyną "Świata". W 2005 roku zrobiono wyjątek. Do walki stanęli wyłącznie soliści i solistki, podzieleni na grupy "Kobiet" i "Mężczyzn"
System oceniania.
Przy wyborze zwycięzców bierze się pod uwagę zarówno elementy techniczne jak i artystyczne. Zawodnicy indywidualnie zbierają punkty na konto drużyny. System oceniania zmieniał się wielokrotnie, nigdy nie opracowano jednolitego.

</doc>
<doc id="1785450" url="https://pl.wikipedia.org/wiki?curid=1785450" title="Erwin Lahousen">
Erwin Lahousen

Erwin Heinrich René Lahousen Edler von Vivremont (ur. 25 października 1897 w Wiedniu, zm. 24 lutego 1955 w Innsbrucku) – austriacki wojskowy, uczestnik I wojny światowej, kierownik Wydziału II niemieckiego wywiadu i kontrwywiadu wojskowego Abwehry (niem. "Abwehr") (1939–1943). Zaufany współpracownik admirała Wilhelma Canarisa, członek antynazistowskiego ruchu oporu, jeden z uczestników nieudanej próby zamachu na Hitlera 13 marca 1943. Wysłany na front wschodni w 1943, by odbyć sześciomiesięczny okres próbny, niezbędny do uzyskania stopnia generała. Został odesłany do rezerwy oficerskiej (niem. "Führerreserve") wskutek odniesionych ran – wolny od podejrzeń o udział w zamachu na życie Hitlera (20 lipca 1944) uniknął aresztowania i śmierci.
Jako jeden z niewielu członków Widerstandu w Abwehrze ocalałych po akcji 20 lipca, został powołany na świadka koronnego w procesie nazistów przed trybunałem w Norymberdze; zeznawał przeciwko oskarżonym o zbrodnie wojenne.
Życiorys.
Rodzina.
Ród Lahousenów wywodzi się z Westfalii. Członkowie tej rodziny pełnili funkcje rajców miejskich w Osnabrück. Przodkowie Erwina osiedlili się w Verden (Aller) nad rzeką Aller, a w XVII w. przenieśli się do Austrii. Pradziadek Erwina, Friedrich Christian, po zdobyciu Belgradu w 1789 osiadł w Linzu, gdzie otrzymał prawo przynależności (niem. "Heimatberechtigung"). W 1880 Lahousenom nadano szlachectwo austriackie. Ojciec Erwina, Wilhelm Carl (1853–1921) w czasie służby w c. i k. Armii został mianowany na stopień marszałka polnego porucznika. Sam Erwin był ósmym z rzędu członkiem rodu, który wybrał karierę w armii.
I wojna światowa.
Po ukończeniu czterech klas gimnazjum, trzech latach w wojskowej szkole średniej w Mährisch-Weißkirchen i dwóch latach w Terezjańskiej Akademii Wojskowej (niem. "Theresianische Militärakademie", TherMilAk) w Wiener Neustadt, 18 sierpnia 1915 został wcielony w stopniu podporucznika do Górnoaustriackiego Pułku Piechoty Nr 14 w Linzu, którym w latach 1898–1903 dowodził jego ojciec. Sam Lahousen preferował przydział do wojsk kawalerii, którego jednak nie otrzymał, pomimo zabiegów ojca u najwyższych władz. 
Pomimo licznych ciężkich obrażeń, Lahousen spędził cały okres I wojny światowej na wschodnim odcinku frontu włoskiego. 25 maja 1916 brał udział w szturmie na Monte Cimone, podczas którego został postrzelony (kula przebiła płuco). Życie uratowała mu operacja, przeprowadzona przez słynnego austriackiego chirurga Antona Eiselsberga. Lahousen, nie czekając na całkowite wyleczenie rany, szukał przydziału na front. Brał udział w jedenastej bitwie nad Isonzo (19 sierpnia–12 września 1917), walcząc m.in. pod Monte San Gabriele. 1 maja 1917 został awansowany na stopień porucznika. 
8 września 1917 wskutek zatrucia gazem zachorował na zapalenie płuc, którego wyleczenie było niezmiernie trudne i długotrwałe. W 1918 na własne życzenie wrócił na linię frontu, dołączając do 50 Dywizji Piechoty. W tym roku jego oddziałem macierzystym był nadal Pułk Piechoty Nr 14.
Za zasługi na polu bitwy został odznaczony Krzyżem Zasługi Wojskowej z dekoracją wojenną i mieczami (niem. "Militärverdienstkreuz mit Schwertern und Kriegsdekoration"), Krzyżem Wojskowym Karola (niem. "Karl-Truppenkreuz"), medalem zasłużonych oraz heskim medalem za waleczność. Jego intensywne doświadczenia wojenne sprawiły, że Lahousen stał się zdeklarowanym przeciwnikiem wojen i od początku odrzucał wojenną politykę Hitlera. 
Po zakończeniu wojny udał się wraz ze swoją dywizją do Wiednia, co pozwoliło mu uniknąć włoskiego internowania. Biorąc pod uwagę klęskę austriacko-węgierską w wyniku rozejmu w Villa Giusti zawartego pod koniec wojny 3 listopada 1918, marsz Lahousena do Wiednia może być oceniany jako wyjątkowe osiągnięcie.
Republika Niemiecko-Austriacka (niem. "Deutschösterreich").
Od stycznia 1919 do 1920 Lahousen służył w pierwszej prowizorycznej armii Republiki Niemiecko-Austriackiej, jako komendant magazynu-strażnicy w Korneuburgu i Kaiserebersdorfie. 25 października 1920 złożył przysięgę w armii zawodowej pierwszej republiki i został przeniesiony od 30 maja 1921 do Linzu a od 1922 do Freistadt. 25 lutego 1922 Lahousen poślubił Margarethę Idę Marię Roth – córkę generalobersta Josefa von Roth-Limanowa-Lapanów (1859–1927). 
1 maja 1925 w uznaniu zasług podczas I wojny światowej otrzymał awans na stopień kapitana. W 1929 ukończył wojskowy kurs psychotechniczny, a w 1930 rozpoczął trzyletnie szkolenie oficerskie. W 1933 awansował na stopień majora. Po okresie próbnym, 1 stycznia 1935 został przeniesiony do ministerstwa obrony, gdzie do 1938 kierował służbą wywiadowczą, zajmując się kooperacją ze służbą niemiecką i na zlecenie Niemców koncentrując się głównie na działalności na terenie Czechosłowacji. 8 czerwca 1935 otrzymał awans na stopień podpułkownika. W trakcie współpracy z wywiadem niemieckim poznał Wilhelma Canarisa i Helmutha Groscurtha.
Abwehra i antynazistowski ruch oporu.
Po przyłączeniu Austrii do III Rzeszy Lahousen został ściągnięty przez kierownictwo Abwehry do Berlina. Canaris miał go poprosić: 
Polecenie Canarisa – rozumiane jako zakaz sprowadzenia współpracowników popierających nazistów (13 marca 1938 Austria została przyłączona do III Rzeszy jako Marchia Wschodnia (niem. "Ostmark") a w przeprowadzonym 10 kwietnia 1938 referendum 99,73% głosujących opowiedziało się za przyłączeniem Austrii do Niemiec) – mogło posłużyć wcieleniu do Abwehry znajomych Lahousena, którzy ze względu na żydowskie pochodzenie byli narażeni na prześladowania w nazistowskiej Marchii Wschodniej (np. Fritza Baura czy Kurta Fechnera) czy przedstawicieli starych austriackich rodów szlacheckich (Arenberg, Thun-Hohenstein), którzy posiadali dobre kontakty w państwach inwigilowanych przez wywiad niemiecki, m.in. na Węgrzech czy w Polsce.
W lipcu 1938 Lahousen został zastępcą Hansa Piekenbrocka, kierownika wydziału I Abwehry, by od 1 stycznia 1939 objąć kierownictwo wydziału II zajmującego się sabotażem i dywersją. Wtedy też, na prośbę Canarisa, który prowadził dziennik, Lahousen zaczął sporządzać notatki i przekazywać je Canarisowi. Według Lahousena, Canaris miał się następująco wypowiedzieć o celu prowadzonego przez siebie dziennika: 
Lahousen notował codziennie otrzymywane rozkazy, a także te wydawane przez niego samego. Oprócz niego podobne zapiski prowadził jeszcze jeden wysoki rangą pracownik Abwehry – Canaris miał do nich powiedzieć: Lahousen pisał m.in. o wybuchu wojny z Polską, mordach SS i Einsatzgruppen na tyłach frontu, złym traktowaniu jeńców sowieckich i ludności cywilnej, zabójstwach zlecanych Abwerze przez Hitlera. Fragmentarycznie zachowane zapiski stanowią unikalne źródło historyczne. Obecnie znajdują się w narodowym archiwum w Waszyngtonie.
Według Lahousena protesty członków Abwehry przeciwko zbrodniczej działalności nazistów podnoszone w trakcie licznych zebrań głównych przywódców były ignorowane, np. podczas spotkania z Hitlerem 12 września 1939 na konferencji w Jełowej Canaris ostrzegał przed eksterminacją polskiej inteligencji. 
W 1941 i w 1942-43 Lahousen był zaangażowany u boku Canarisa w sabotaż operacji Feliks (niem. "Unternehmen Felix"), której celem było zdobycie Gibraltaru, by uzyskać kontrolę nad połączeniem Atlantyku z Morzem Śródziemnym. Lahousen wraz z Wesselem Freytagiem von Loringhovenem towarzyszył również Canarisowi podczas pobytu we Włoszech, by ostrzec władze włoskie przed operacją Alarich (niem. "Unternehmen Alarich"), której celem miało być rozbrojenie wojsk włoskich wobec oczekiwanej kapitulacji Włoch. 
Canaris i Lahousen zdecydowali się aktywnie wspierać przygotowania zamachu na Hitlera. 7 marca 1943 Lahousen wraz z Hansem von Dohnanyi i Hansem Osterem towarzyszył Canarisowi podczas wyjazdu do kwatery głównej Grupy Armii „Środek” w Smoleńsku. Udało im się zabrać skrzynkę brytyjskich materiałów wybuchowych wraz z bezgłośnym zapalnikiem w celu przeprowadzenia zamachu na Hitlera. Pułkownik Henning von Tresckow i porucznik Fabian von Schlabrendorff spreparowali dostarczony materiał w taki sposób, że wyglądał jak pakiet z dwoma butelkami koniaku. 13 marca 1943 Schlabrendorff przekazał pakunek – jako przesyłkę dla podpułkownika Hellmutha Stieffa – niewtajemniczonemu pułkownikowi Brandtowi, który leciał w jednym samolocie z Hitlerem powracającym z inspekcji wojsk do kwatery Wilczy Szaniec. Eksplozja miała nastąpić nad Mińskiem. Zamach nie powiódł się jednak z przyczyn technicznych – pakunek znajdował się w ładowni, gdzie było najprawdopodobniej zbyt zimno, by doszło do wybuchu ładunku. 
Lahousen, jako pułkownik w Sztabie Generalnym (niem. "Oberst d.G."), by otrzymać stopień generalski, musiał odbyć półroczny okres próbny na froncie – stąd nie mógł dalej angażować się w działalność opozycyjną w Berlinie. 1 sierpnia 1943 przekazał kierownictwo wydziału II pułkownikowi Wesselowi Freytagowi von Loringhovenowi, opozycjoniście związanym z Clausem von Stauffenbergiem i późniejszemu uczestnikowi spisku przygotowującego zamach na życie Hitlera 20 lipca 1944. Na froncie wschodnim Lahousen dowodził kolejno 96. ("Grenadier-Regiment 96") oraz 4. pułkiem grenadierów ("Grenadier-Regiment 4"), a następnie stacjonującym w Marnowie nad Donem 41. pułkiem strzelców ("Jäger-Regiment 41(L)"). 19 lipca 1944, podczas zaciętych walk Lahousen został poważnie ranny. Będąc niezdolnym do walki na froncie, 1 sierpnia 1944 został przeniesiony do rezerwy oficerskiej (niem. "Führerreserve"). Został odznaczony Krzyżem Żelaznym I Klasy (niem. "Eisernes Kreuz Erster Klasse") oraz złotym Krzyżem Niemieckim (niem. "Deutsches Kreuz in Gold"). 1 stycznia 1945 otrzymał stopień generała brygady (Generalmajor). Ani Gestapo, ani Sicherheitsdienst nie podejrzewały go o działalność opozycyjną.
Międzynarodowy Trybunał Wojskowy w Norymberdze.
Bezpośrednio po zakończeniu wojny, w maju 1945 Lahousen został internowany przez Amerykanów. Od sierpnia do grudnia 1946 był przetrzymywany przez brytyjskie tajne służby wywiadowcze. Większość czasu spędził jednak w lazarecie.
30 listopada 1945 zeznawał przed trybunałem w Norymberdze w głównym procesie czołowych nazistów. W pozostałych procesach nie brał udziału. W rozmowie z amerykańskim psychologiem więziennym Gustavem M. Gilbertem podkreślał: 
Jego zeznania koncentrowały się na zbrodniczej działalności nazistów podczas wojny, szczególnie na wschodzie, oraz na złym traktowaniu milionów radzieckich jeńców wojennych (w lutym 1942 wskutek złego traktowania z ponad trzech milionów internowanych żołnierzy radzieckich pozostało przy życiu w obozach mniej niż pół miliona). Lahousen dostarczył także szczegółowych informacji na temat zabójstw zlecanych Abwerze, m.in. rozkazu zabicia francuskich generałów Weyganda i Girauda. Podał również szczegóły niemieckiej prowokacji w Gliwicach. Zeznawał pod przysięgą, a jego świadectwo pozostaje jednym z najważniejszych źródeł austriackich o zbrodniach popełnionych podczas II wojny światowej.
Lata powojenne.
Po zwolnieniu z więzienia amerykańskiego, Lahousen wrócił 4 czerwca 1947 do Seefeld w austriackim Tyrolu, gdzie od 1949 był redaktorem „Tiroler Tageszeitung”. W 1953 poślubił Stephanie, wdowę po byłym austriackim sekretarzu stanu Theodorze Znidaricu (1905–1946). Wraz z żoną i jej trojgiem dzieci przeprowadził się do Innsbrucka we francuskiej strefie okupacyjnej Austrii, gdzie zmarł na atak serca 24 lutego 1955.

</doc>
<doc id="1785451" url="https://pl.wikipedia.org/wiki?curid=1785451" title="Parafia św. Katarzyny w Straszewie">
Parafia św. Katarzyny w Straszewie

Parafia św. Katarzyny w Straszewie – parafia rzymskokatolicka w diecezji elbląskiej. Erygowana w 1320 roku, reerygowana 15 lutego 1932 roku.
Na obszarze parafii leżą miejscowości: Straszewo, Dubiel Mały, Klecewko, Trzciano, Szadowo. Tereny te znajdują się w gminie Ryjewo i gminie Kwidzyn, w powiecie kwidzyńskim, w województwie pomorskim.
Kościół w Straszewie został wybudowany w 1520 roku, wtedy też konsekrowany.
W tutejszej parafii urodził się i wychował błogosławiony Władysław Demski.

</doc>
<doc id="1785452" url="https://pl.wikipedia.org/wiki?curid=1785452" title="Stowarzyszenie SURSUM CORDA">
Stowarzyszenie SURSUM CORDA

Stowarzyszenie SURSUM CORDA - łac. "w górę serca", dobroczynna organizacja pozarządowa o charakterze non-profit. Została zarejestrowana w 2000 roku, przez grono osób tworzących od 1994 roku nieformalną grupę wsparcia dla Ośrodka Wychowawczego w Mszanie Dolnej. Obecnie siedzibą Stowarzyszenia jest Nowy Sącz.
Filozofia działania.
Stowarzyszenie realizuje działania, które uczą samodzielności, rozwijają postawę wzajemnej pomocniczości, kreatywności oraz odpowiedzialności za innych i siebie - dając przysłowiową wędkę, a nie rybę. Tworzy warunki do wzajemnego pomagania, w klimacie zaufania, przejrzystych zasad i konsekwencji.
Linki zewnętrzne.
Strona WWW Stowarzyszenia SURSUM CORDA
Portal zbiórkowy www.chcepomagac.org 
Portal pomocy postpenitencjarnej www.codalej.info 

</doc>
<doc id="1785453" url="https://pl.wikipedia.org/wiki?curid=1785453" title="Edward Kosibowicz">
Edward Kosibowicz

Edward Kosibowicz (ur. 13 grudnia 1895 w Nowym Sączu, zm. 2 sierpnia 1944 w Warszawie) – polski duchowny katolicki, jezuita, aktywny kaznodzieja, współpracownik wielu pism katolickich, w latach 1936–1944 przełożony klasztoru jezuitów na warszawskim Mokotowie. Zamordowany przez Niemców w drugim dniu powstania warszawskiego.
Życiorys.
Kapłaństwo.
Nowicjat w zakonie jezuitów rozpoczął 1 września 1909 w Starej Wsi. Święcenia kapłańskie przyjął 24 sierpnia 1923 w Ore Place (Wielka Brytania) z rąk biskupa Piotra Olmigo. W Anglii odbywał studia teologiczne w latach 1920–1924, natomiast w Belgii studiował historię porównawczą w okresie od 1925 do 1928
Począwszy od 1924 był współpracownikiem jezuickiego "Przeglądu Powszechnego". W latach 1929–1936 był redaktorem miesięcznika "Sodalis Marianus" oraz czasopisma "Wiara i Życie". Jednocześnie prowadził wykłady na Wydziale Filozoficznym Jezuitów w Krakowie oraz kierował licznymi Sodalicjami Mariańskimi i ściśle współpracował z Akcją Katolicką. Uchodził za utalentowanego kaznodzieję. Zarówno przez kontakty bezpośrednie, jak przez swą publicystykę starał się w szczególności oddziaływać na młodzież inteligencką.
Po otwarciu Domu Pisarzy Towarzystwa Jezusowego na warszawskim Mokotowie (1936) Kosibowicz został jego pierwszym przełożonym. Powierzono mu ponadto funkcję dyrektora Wydawnictwa Księży Jezuitów.
W latach 1936–1939 pełnił także funkcję redaktora naczelnego "Przeglądu Powszechnego". Ostro występował przeciw Tadeuszowi Boyowi-Żeleńskiemu, Emilowi Zegadłowiczowi oraz innym przedstawicielom inteligenckiej lewicy. W swojej publicystyce prezentował jednoznacznie antykomunistyczne poglądy. Sceptycznie oceniał jednocześnie ideę budowy wspólnego antykomunistycznego frontu pod patronatem nazistowskich Niemiec, czy faszystowskich Włoch (byłoby to jego zdaniem „wypędzanie diabła Belzebubem”). Jedynie katolicyzm stanowił jego zdaniem wystarczająco silną ideę zdolną pokonać międzynarodowy komunizm.
Działalność w latach okupacji.
W 1939 mianowany kanclerzem czasu wojny Ordynariatu Polowego, z racji szybkiego przebiegu kampanii wrześniowej nigdy tej funkcji nie pełnił.
W latach okupacji niemieckiej pozostawał przełożonym klasztoru jezuitów na warszawskim Mokotowie. Na różnych odcinkach współpracował z Polskim Państwem Podziemnym. Na potrzeby prasy konspiracyjnej zaryzykował wydanie papieru drukowego z zapieczętowanego przez Niemców magazynu. Pod jego patronatem prowadzono w każdą niedzielę tajne wykłady z etyki dla młodych lekarzy. Zorganizował w Warszawie studium teologii dla kleryków jezuickich i wykładał teologię dogmatyczną. W okresie okupacji jego mównica była jedną z nielicznych katedr jawnego nauczania o charakterze ogólnokształcącym.
Śmierć.
W pierwszym dniu powstania warszawskiego klasztor jezuitów przy ulicy Rakowieckiej nie został objęty walkami, lecz w związku z trwającą na ulicy strzelaniną w klasztorze schroniło się kilkunastu cywilów, którym wybuch starć uniemożliwił powrót do domów.
Spokój nie trwał jednak długo. Rankiem 2 sierpnia klasztor został ostrzelany przez niemieckie działka przeciwlotnicze z pobliskiego Pola Mokotowskiego. Ostrzał nie przyniósł żadnych ofiar, lecz wkrótce do Domu Pisarzy wtargnął ok. 20-osobowy oddział SS. Niemcy zarzucili przebywającym w klasztorze ludziom, iż z budynku ostrzeliwano niemieckich żołnierzy. Po pobieżnej rewizji, która nie doprowadziła do znalezienia żadnych dowodów na poparcie tych oskarżeń, Niemcy wyprowadzili z budynku księdza Kosibowicza, pod pozorem udzielenia dodatkowych wyjaśnień w dowództwie. Rzekome przesłuchanie było jednak wyłącznie pretekstem do wyciągnięcia księdza superiora z klasztoru. W niewielkiej odległości od Domu Pisarzy zamordowano go strzałem w tył głowy (na Polu Mokotowskim, u zbiegu ulic św. Andrzeja Boboli i Rostafińskich).
Wkrótce później w piwnicach Domu Pisarzy SS-mani zamordowali 16 zakonników oraz 28 osób świeckich. Z masakry ocalało jedynie czternaście osób.
W 1945 ciało księdza Kosibowicza ekshumowano i wraz ze szczątkami pozostałych ofiar masakry pochowano w klasztorze przy ulicy Rakowieckiej, zakopując trumnę pod posadzką suteryny, w której dokonano mordu. Pomieszczenie to zamieniono następnie na kaplicę.
Zobacz też.
Władysław Wiącek

</doc>
<doc id="1785454" url="https://pl.wikipedia.org/wiki?curid=1785454" title="Piotr Michałowski (poeta)">
Piotr Michałowski (poeta)

Piotr Bogdan Michałowski (ur. 1955 w Bydgoszczy) – polski poeta, eseista, krytyk literacki i teatralny, profesor Uniwersytetu Szczecińskiego.
Ukończył filologię polską na UAM w Poznaniu oraz Podyplomowe Studium Bibliotekarskie na Uniwersytecie Wrocławskim. Doktorat uzyskał na UAM w Poznaniu, a habilitację w Instytucie Badań Literackich PAN. W latach 1982–1993 pracował jako bibliotekarz, później został zatrudniony na Uniwersytecie Szczecińskim jako nauczyciel akademicki, teoretyk literatury współczesnej. Debiutował na łamach krakowskiego dwutygodnika „Student”. Artykuły, szkice i recenzje publikuje w czasopismach naukowych i literackich, jak: „Pamiętnik Literacki”, "Tekstualia", „Teksty Drugie”, „Polonistyka”, „Literatura na Świecie”, „Odra”. Jest współzałożycielem Szczecińskiego Dwumiesięcznika Kulturalnego „Pogranicza”, a także redaktorem serii "Tablice" w Wydawnictwie Forma. Mieszka w Szczecinie.

</doc>
<doc id="1785456" url="https://pl.wikipedia.org/wiki?curid=1785456" title="Częstocice (przystanek kolejowy)">
Częstocice (przystanek kolejowy)

Częstocice – nieczynny przystanek osobowy w miejscowości Częstocice, w województwie dolnośląskim, w powiecie strzelińskim, w gminie Wiązów, w Polsce.

</doc>
<doc id="1785457" url="https://pl.wikipedia.org/wiki?curid=1785457" title="Kardynałowie z nominacji Kaliksta III">
Kardynałowie z nominacji Kaliksta III

Papież Kalikst III mianował dziewięciu kardynałów na dwóch konsystorzach:
Konsystorz 20 lutego 1456.
Sekretne nominacje ogłoszone 17 września 1456.
(1) 1. Luis Juan del Milà y Borja, siostrzeniec papieża, biskup Segorbe – kardynał prezbiter Ss. IV Coronati, zm. ok. 1510
(2) 2. Jaime z Portugalii, Infant Portugalii, administrator archidiecezji Lizbony – kardynał diakon S. Eustachio, zm. 27 sierpnia 1459
(3) 3. Rodrigo Borgia, siostrzeniec papieża, zakrystian Walencji, protonotariusz apostolski – kardynał diakon S. Nicola in Carcere, następnie kardynał biskup Albano (30 sierpnia 1471) i kardynał biskup Porto e Santa Rufina (24 lipca 1476), od 11 sierpnia 1492 papież Aleksander VI, zm. 18 sierpnia 1503
Konsystorz 17 grudnia 1456.
(4) 1. Rinaldo Piscicello, arcybiskup Neapolu – kardynał prezbiter S. Cecilia (tytuł nadany 21 marca 1457), zm. 4 lipca 1457
(5) 2. Juan de Mella, biskup Zamory – kardynał prezbiter S. Prisca (tytuł nadany 18 grudnia 1456), następnie kardynał prezbiter S. Lorenzo in Damaso (1465), zm. 12 października 1467
(6) 3. Giovanni Castiglione, biskup Pawii – kardynał prezbiter S. Clemente (tytuł nadany 9 marca 1457), zm. 14 kwietnia 1460
(7) 4. Enea Silvio Piccolomini, biskup Sieny – kardynał prezbiter S. Sabina (tytuł nadany 18 grudnia 1456), od 19 sierpnia 1458 Papież Pius II, zm. 14 sierpnia 1464
(8) 5. Giacomo Tebaldi, biskup Montefeltro – kardynał prezbiter S. Anastasia (tytuł nadany 24 stycznia 1457), zm. 4 września 1465
(9) 6. Richard Olivier de Longueil, biskup Coutances – kardynał prezbiter S. Eusebio (tytuł nadany 16 marca 1462), następnie kardynał biskup Porto e Santa Rufina (17 sierpnia 1470), zm. 19 sierpnia 1470

</doc>
<doc id="1785458" url="https://pl.wikipedia.org/wiki?curid=1785458" title="Miechowice Oławskie (przystanek kolejowy)">
Miechowice Oławskie (przystanek kolejowy)

Miechowice Oławskie – nieczynny przystanek osobowy w miejscowości Miechowice Oławskie, w województwie dolnośląskim, w powiecie strzelińskim, w gminie Wiązów, w Polsce.

</doc>
<doc id="1785460" url="https://pl.wikipedia.org/wiki?curid=1785460" title="Donylos">
Donylos



</doc>
<doc id="1785461" url="https://pl.wikipedia.org/wiki?curid=1785461" title="Wiązów (przystanek kolejowy)">
Wiązów (przystanek kolejowy)



</doc>
<doc id="1785462" url="https://pl.wikipedia.org/wiki?curid=1785462" title="Dambravina">
Dambravina



</doc>
<doc id="1785464" url="https://pl.wikipedia.org/wiki?curid=1785464" title="Wiesław Machowski">
Wiesław Machowski

Wiesław Machowski (ur. 26 listopada 1921, zm. 23 września 2004 w Warszawie) – polski aktor.
W 1947 roku ukończył Miejską Szkołę Dramatyczną w Warszawie, natomiast rok później, w 1948 roku, uzyskał dyplom PWSA w Warszawie. Wiesław Machowski zadebiutował na scenie teatru 17 stycznia 1949 roku. Zmarł 23 września 2004 roku i został pochowany na cmentarzu katolickim w Płocku.

</doc>
<doc id="1785467" url="https://pl.wikipedia.org/wiki?curid=1785467" title="Mikoszów (przystanek kolejowy)">
Mikoszów (przystanek kolejowy)

Mikoszów – nieczynny przystanek osobowy w miejscowości Mikoszów, w województwie dolnośląskim, w powiecie strzelińskim, w gminie Strzelin, w Polsce.

</doc>
<doc id="1785469" url="https://pl.wikipedia.org/wiki?curid=1785469" title="Edward Turowski">
Edward Turowski

Edward Turowski (ur. 21 października 1904 w Tomaszkowie, zm. 2 kwietnia 1972 tamże) – polski nauczyciel i działacz narodowy w Niemczech, poseł na Sejm I kadencji PRL (1952–1956).
Życiorys.
W 1927 ukończył seminarium nauczycielskie w Działdowie, po czym przez rok pracował w charakterze nauczyciela w mazurskiej miejscowości Hartowiec (w granicach RP). Po powrocie do Prus Wschodnich objął kierownictwo nad polską szkołą w Nowej Kaletce (1929–1932), a później w Giławach (1932–1933). Działał w Polsko-Katolickim Towarzystwie Szkolnym w Olsztynie. W 1937 musiał opuścić Prusy Wschodnie i wyjechał na Śląsk Opolski, gdzie został na krótki okres dyrektorem szkoły w Jemielnicy. Po wyjeździe do Bremy kierował kursami języka polskiego dla Polonii. Więziony w Sachsenhausen, później służył w niemieckich oddziałach pomocniczych.
W 1945 wrócił na Warmię i kontynuował pracę w szkolnictwie. Zasiadał w Powiatowej i Wojewódzkiej Radzie Narodowej w Olsztynie. Od 1950 działał w Zjednoczonym Stronnictwie Ludowym (był m.in. prezesem Powiatowego i Miejskiego Komitetu). W 1952 uzyskał mandat posła na Sejm PRL w okręgu Olsztyn.
Odznaczony Krzyżem Oficerskim i Kawalerskim Orderu Odrodzenia Polski. Miał brata Pawła (1892–1978) – działacza polonijnego w Niemczech, pierwszego po 1945 sołtysa Tomaszkowa.

</doc>
<doc id="1785470" url="https://pl.wikipedia.org/wiki?curid=1785470" title="Karszów (przystanek kolejowy)">
Karszów (przystanek kolejowy)

Karszów – nieczynny przystanek kolejowy w miejscowości Karszów, w województwie dolnośląskim, w powiecie strzelińskim, w gminie Strzelin, w Polsce.

</doc>
<doc id="1785472" url="https://pl.wikipedia.org/wiki?curid=1785472" title="Kondratowice (stacja kolejowa)">
Kondratowice (stacja kolejowa)

Kondratowice – nieczynna stacja kolejowa w miejscowości Kondratowice, w województwie dolnośląskim, w powiecie strzelińskim, w gminie Kondratowice, w Polsce.

</doc>
<doc id="1785473" url="https://pl.wikipedia.org/wiki?curid=1785473" title="Stanisław Krupa">
Stanisław Krupa

Stanisław Krupa ps. "Bocian" (ur. 13 lutego 1920 w Podstolu, zm. 3 kwietnia 1990) – polski działacz partyjny i agitator, poseł na Sejm PRL I kadencji (1952–1956). 
Życiorys.
Syn Antoniego. Przed wojną był związany z organizacjami Związku Młodzieży Wiejskiej RP „Wici” i OM TUR. Lata 1940–1942 spędził na robotach przymusowych w Niemczech, po czym w 1942 znalazł się na terenach okupowanej Polski. Przystąpił do Polskiej Partii Robotniczej i Armii Ludowej, gdzie był odpowiedzialny za agitację i propagandę. Po wojnie odbył szkolenie (tzw. studia wyższe) w Centralnej Szkole PPR w Łodzi, po czym pracował jako instruktor w Wydziale Organizacyjnym przy KC PPR, a później II sekretarz KW w Rzeszowie. Po przeniesieniu do Trójmiasta pełnił obowiązki II sekretarza KW PZPR w Gdańsku, a w marcu 1952 objął obowiązki I sekretarza KW w Olsztynie. W tym samym roku uzyskał mandat posła na Sejm I kadencji w okręgu Kętrzyn. Zasiadał w Komisji Rolnictwa. Od lutego 1953 do sierpnia 1955 kierował Komitetem Wojewódzkim PZPR w Kielcach.
W latach 1947–1950 Kierownik Wydziału Organizacyjnego w Zarządzie Głównym Samopomocy Chłopskiej, a w latach 1955–1957 Wiceprezes CRS Samopoc Chłopska. Następnie od 1957 do 1961 zajmował stanowisko dyrektora ds. inwestycji w Biurze Podróży Orbis. W 1961 był dyrektorem Mazowieckiego Zjednoczenia Terenowego Przemysłu Rolno-Spożywczego w Warszawie.
Odznaczony Medalem 10-lecia Polski Ludowej (1955) oraz Brązowym (1951) i Srebrnym (1954) Krzyżem Zasługi.

</doc>
<doc id="1785480" url="https://pl.wikipedia.org/wiki?curid=1785480" title="Most Żelazny w Kłodzku">
Most Żelazny w Kłodzku

Most Żelazny w Kłodzku (niem. "Rossbrücke", "Steckenpferdebrücke") – most stalowy, nitowany o konstrukcji łukowej w Kłodzku, w województwie dolnośląskim.
Zbudowany w latach 1882–1883, przy okazji rozbudowy miasta w kierunku południowym i wschodnim. Zbudowano go na miejscu poprzedniego mostu, który był często niszczony przez przechodzące przez Kłodzko powodzie. Początkowo nosił nazwę "Koński Most" ("Rossbrücke") – od placu, przy którym się znajdował ("Rossmarkt"). Stanowił ważną trasę komunikacyjną łącząc lewobrzeżną i prawobrzeżną część miasta. Do 1983 r. przebiegała tędy droga krajowa nr 8.
Po wybudowaniu nowego mostu na Nysie Kłodzkiej na ul. Tadeusza Kościuszki oraz nowej trasy komunikacyjnej przez centrum miasta jego rola zaczęła systematycznie maleć. Na początku lat 90. XX w. zamknięto go dla ruchu samochodowego poza samochodami dostawczymi do pobliskiego sklepu ogólnospożywczego "Minor". Po powodzi tysiąclecia w 1997 r. dokonano jego modernizacji, wymieniając m.in. nawierzchnię i udostępniono go ponownie dla ruchu kołowego.

</doc>
<doc id="1785484" url="https://pl.wikipedia.org/wiki?curid=1785484" title="Krzysztof Jakubiec">
Krzysztof Jakubiec

Krzysztof Jakubiec (ur. 5 czerwca 1953) – harcmistrz, pedagog i gawędziarz, popularyzator wiedzy o historii harcerstwa, Szarych Szeregach i ich bohaterach.
Życiorys.
Od 1971 instruktor ZHP, pełnił m.in. funkcję zastępcy przewodniczącego Rady Chorągwi Łódzkiej ZHP, wiceprezes Oddziału Łódzkiego Stowarzyszenia Szarych Szeregów, twórca konkursu „Arsenał Pamięci”, zwycięzca plebiscytu "Mistrz Mowy Polskiej Vox Populi 2009". Członek Rady Krajowej PRON w 1983 roku.
Do 2005 roku przez wiele lat był nauczycielem geografii w XXIX Liceum Ogólnokształcącym im. 19 Stycznia w Łodzi (przez krótki czas – w latach 1986–88 – także dyrektorem tej szkoły). Swym uczniom poświęcał czas poza lekcjami. Założył i przez prawie 20 lat był drużynowym 44 Łódzkiej Drużyny Harcerskiej „Człapy” im. hm. Janka Bytnara „Rudego”. Na każdym kroku przekazywał wiedzę historyczną o ojczyźnie i jej wielkich bohaterach. W swej szkole gościł uczestników geograficznego konkursu wiedzy o Polsce – „Znasz-li swój kraj”.
Organizował dla uczniów liczne wyjazdy do ważnych miejsc dla historii Polski. Starał się zaszczepiać w młodych znamiona patriotyzmu. Był przyjacielem i opiekunem „Matuli Polskich Harcerzy”, matki Janka Bytnara – Zdzisławy Bytnarowej. W ostatnich latach jej życia odwiedzał ją ze swymi uczniami.
Miał wymierny wkład w to, że 12 września 1997 XXIX LO otrzymało imię harcmistrza Janka Bytnara „Rudego”. Wspólnie z uczniami urządził w tej szkole Izbę Patrona. Co roku też przed uroczystością Wszystkich Świętych zabierał uczniów na Cmentarz Powązkowski do Warszawy, aby uprzątać groby „Rudego”, „Alka”, „Zośki” i innych AK-owców.
Jest twórcą autorskiego projektu klasy o profilu geograficzno-turystycznym w XXIX LO. Pierwsza taka klasa powstała w roku szkolnym 1991/92. Oprócz przedmiotów geograficznych uczniowie zdobywali wiedzę z etnografii, historii architektury, geografii turystycznej, a jako język dodatkowy wprowadzono po raz pierwszy język hiszpański.
Po przejściu na emeryturę nadal pracuje w XXIX LO w charakterze wolontariusza – pomaga w organizacji uroczystości okolicznościowych. Jest także inicjatorem i organizatorem konkursu „Arsenał Pamięci”. Poza tym jest chętnie zapraszany na spotkania przez różne środowiska harcerskie, gdzie w formie gawędziarskiej, dzieli się z młodzieżą swoimi doświadczeniami i przygodami.
Odznaczenia.
W 2013 roku został laureatem nagrody honorowej „Świadek Historii” przyznanej przez Instytut Pamięci Narodowej. 10 listopada 2016 roku został odznaczony przez Radę Miejską w Łodzi (uchwałą nr XXXVI/931/16 z 19 października 2016) Odznaką „Za Zasługi dla Miasta Łodzi”.

</doc>
<doc id="1785486" url="https://pl.wikipedia.org/wiki?curid=1785486" title="Stadion Śląska Wrocław">
Stadion Śląska Wrocław



</doc>
<doc id="1785487" url="https://pl.wikipedia.org/wiki?curid=1785487" title="Łagiewniki Dzierżoniowskie Stare">
Łagiewniki Dzierżoniowskie Stare

Łagiewniki Dzierżoniowskie Stare – nieczynna stacja kolejowa w miejscowości Łagiewniki, w województwie dolnośląskim, w powiecie dzierżoniowskim, w gminie Łagiewniki, w Polsce. Dokładna nazwa stacji nie jest znana, stacja została zamknięta przed II wojną światową.

</doc>
<doc id="1785488" url="https://pl.wikipedia.org/wiki?curid=1785488" title="Prelekcje paryskie">
Prelekcje paryskie

Prelekcje paryskie – cykl wykładów Adama Mickiewicza na temat literatury słowiańskiej w Collège de France w Paryżu w latach 1840-1844 (cztery roczne kursy). Wykłady zostały spisane przez słuchaczy i wydane jeszcze za życia Mickiewicza. Przetłumaczono je na wiele języków. Mickiewicz redagował pierwsze wydania i opatrywał je przedmowami.
Historia prelekcji paryskich.
Mickiewicz objął w Collège katedrę języków słowiańskich w 1840 roku. Jego wykłady cieszyły się sławą i popularnością głównie wśród Słowian i Francuzów. W roku 1841 Mickiewicz związał się z reprezentantem nurtu polskiego mesjanizmu – Andrzejem Towiańskim, co miało wpływ na treść prelekcji. Czteroletni kurs od połowy zaczął być mniej historią literatury, a bardziej propagandą mesjanizmu. Wywoływał ogromne kontrowersje. W 1844 roku władze francuskie zawiesiły Mickiewicza w czynnościach profesora z powodu politycznej wymowy wykładów (wychwalanie Napoleona) oraz propagowania towianizmu.
Treść prelekcji paryskich.
W wykładach Mickiewicz wygłosił autorską i bogatą historię kultury Słowian. Nie ograniczał się do historii literatury, ale mówił o historii filozofii, języka, religii czy historii politycznej. Skomentował ideę dramatu słowiańskiego. Przeprowadził wiele błyskotliwych analiz literackich. Jednocześnie głosił misję Słowian, szczególnie Polaków i Francuzów, co czyniło go przedstawicielem mesjanizmu polskiego. Uważał, że świat czeka rychła odmiana i powtórne zejście Chrystusa na Ziemię. Może ona dojść do skutku dzięki ofierze, jaką złożyli Polacy oraz ich cierpieniu. Krytykował Kościół katolicki za sprzeniewierzenie się zasadom chrześcijaństwa.

</doc>
<doc id="1785489" url="https://pl.wikipedia.org/wiki?curid=1785489" title="Ildikó Mincza-Nébald">
Ildikó Mincza-Nébald

Ildikó Mincza-Nébald (ur. 6 grudnia 1969 w Budapeszcie) – węgierska szpadzistka, mistrzyni świata, czterokrotna mistrzyni Europy.
Na mistrzostwach świata zdobyła cztery medale, w tym dwa złote, w Seulu (1999) i Lizbonie (2002). W 2008 roku na Igrzyskach Olimpijskich w Pekinie zdobyła brązowy medal w konkurencji szpadzistek.
W 2008 otrzymała tytuł sportowca roku na Węgrzech.

</doc>
<doc id="1785491" url="https://pl.wikipedia.org/wiki?curid=1785491" title="Łagiewniki Dzierżoniowskie">
Łagiewniki Dzierżoniowskie

Łagiewniki Dzierżoniowskie – nieczynna stacja kolejowa w miejscowości Łagiewniki, w województwie dolnośląskim, w powiecie dzierżoniowskim, w gminie Łagiewniki, w Polsce.

</doc>
<doc id="1785492" url="https://pl.wikipedia.org/wiki?curid=1785492" title="Supermarine Swift">
Supermarine Swift

Supermarine Swift – brytyjski samolot myśliwski i myśliwsko-rozpoznawczy z lat 50. XX wieku. Z powodu niedopracowanej konstrukcji, służył krótko jako myśliwiec w lotnictwie brytyjskim Royal Air Force w latach 1954–1955, zastąpiony w dywizjonach bojowych przez bardziej udanego Hawkera Huntera. Dłużej – do początku lat 60. służył jako samolot myśliwsko-rozpoznawczy w brytyjskich dywizjonach stacjonujących w Niemczech. Stanowił jednomiejscowy poddźwiękowy dolnopłat o skośnych skrzydłach, napędzany jednym silnikiem odrzutowym. Zbudowano ogółem 177 sztuk. Nigdy nie został użyty w walce.
Historia powstania.
Swift wywodził się z kilku prototypów, na których wypróbowywano różne warianty silnika i konstrukcji. W odpowiedzi na wymagania Ministerstwa Lotnictwa na myśliwiec przechwytujący numer F.43/46, następnie F.3/48, firma Vickers-Armstrongs Supermarine opracowała projekt typ 526, lecz nie został on zamówiony. W tym samym czasie jednak został zbudowany według eksperymentalnych wymagań E.41/46 doświadczalny samolot typ 510 ("Type 510") – rozwojowa wersja samolotu Supermarine Attacker, który był pierwszym brytyjskim samolotem o skośnych skrzydłach i skośnym usterzeniu. Jego prototyp numer VV106 został oblatany 28 grudnia 1948 roku i otrzymał nieoficjalną nazwę „Swift” (pol. „zwinny”). Zachowano w nim zmodyfikowany kadłub z Attackera oraz silnik odrzutowy Rolls-Royce Nene 2 i klasyczne podwozie z kółkiem ogonowym. 
Drugi doświadczalny prototyp (nr VV119) został oblatany 27 marca 1950 roku, oznaczony pierwotnie jako typ 528, lecz wkrótce został przebudowany jako typ 535, z podwoziem trójkołowym, wydłużonym nosem kadłuba i silnikiem Nene z dopalaczem. Na podstawie wyników prób, lotnictwo zamówiło w październiku 1950 roku dwa prototypy jego wersji rozwojowej myśliwca typ 541, który otrzymał już oficjalną nazwę Swift. Napęd zmieniono na silnik Rolls-Royce Avon ze sprężarką osiową, o mniejszej średnicy od silnika Nene ze sprężarką odśrodkową, lecz mimo to pękaty kadłub nie uległ istotnym zmianom. Głównym pilotem testowym programu typ 510/535/541/Swift był Mike Lithgow, większość oblotów miała miejsce na lotnisku fabrycznym w Chilbolton.
W związku ze wzrostem napięcia między ZSRR a NATO po wybuchu wojny koreańskiej, samolot został pospiesznie wprowadzony do produkcji i pierwszą serię 100 myśliwców Swift zamówiono już w listopadzie 1950 roku, jeszcze przed oblotem prototypu. Pierwszy prototyp typ 541 (nr WJ960) został oblatany w ośrodku testowym Boscombe Down 1 sierpnia 1951 roku. Drugi prototyp WJ965, oblatany 14 lipca 1952 roku, miał kabinę przesuniętą bardziej do przodu, skrócony nos i inne ulepszenia (rozbił się on 10 listopada 1953 roku, przy próbach na małej prędkości). W 1952 roku program samolotu Swift został zaliczony przez brytyjski rząd do „superpriorytetowych” ("Superpriority").
Produkcja i rozwój.
Pierwszą wersją produkcyjną był Swift F.Mk 1 ("Fighter" (myśliwiec) Mark 1 (model 1), w skrócie: F.1). Pierwszy samolot produkcyjny oblatany został 25 sierpnia 1952 roku. Pierwsze dwa samoloty (WK194 i 195), zbudowane jak ich poprzednicy w warsztatach doświadczalnych Supermarine w Hursley Park, posłużyły jednak do dalszych prób. Kolejne samoloty były budowane już w fabryce w South Marston, począwszy od marca 1953 roku. Wyprodukowano ogółem 20 samolotów tej wersji. Ich uzbrojenie stanowiły dwa działka 30 mm ADEN. Swifty Mk 1, które dopuszczono do służby w styczniu 1954 roku, były pierwszymi myśliwcami ze skośnym skrzydłem w służbie brytyjskiej.
Wersja F.Mk 2, oblatana w grudniu 1952 roku, miała dodatkowe dwa działka ADEN, których amunicja mieściła się w wydłużonych do przodu przykadłubowych częściach skrzydeł. Stąd, krawędź natarcia skrzydła miała od tej wersji niejednolity skos, większy przy kadłubie, zamiast prostej. Zbudowano 16 samolotów Mk 2. Zmodyfikowane skrzydło spowodowało jednak problemy ze statecznością wzdłużną – tendencję do podrywania nosa samolotu, prowadzącego do przeciągnięcia. Tylko częściowo polepszyło sytuację zastosowanie grzebieni i generatorów wirów na skrzydłach. Samoloty F.Mk 3, zbudowane w liczbie 25, zostały wyposażone w silniki RR Avon RA.7R z dopalaczem (pierwszy lot na początku 1953 roku). Nie weszły one już jednak do służby operacyjnej.
Wersja F.Mk 4 wprowadziła skrzydła z uskokiem na krawędzi natarcia, co wyeliminowało wreszcie kłopoty ze statecznością wzdłużną. Wprowadzono ponadto wyższy statecznik, aby skompensować nowo wprowadzony podkadłubowy zbiornik paliwa. Pierwszy jej prototyp (WK198), o oznaczeniu fabrycznym typ 546, jeszcze nie posiadający wszystkich modyfikacji, został przebudowany z samolotu Mk 1. Wersja ta miała być ostatecznie dopracowaną wersją myśliwca i być skierowana do produkcji seryjnej, lecz zbudowano ostatecznie tylko 8 sztuk, z czego większość przebudowano później na inne wersje.
Następną i jedyną produkowaną w większej liczbie wersją był FR.Mk 5 (typ 549) – samolot myśliwsko-rozpoznawczy o przedłużonym nosie, w którym zamontowane były kamery; z uzbrojeniem zmniejszonym do dwóch działek (FR – "fighter-reconnaissance" – myśliwsko-rozpoznawczy). Prototyp (przebudowany z Mk 1) odbył pierwszy lot 27 maja 1955 roku, a wyprodukowano ich 90 oraz 4 przebudowano z Mk.4. Część samolotów powstała przez modyfikacje rozpoczętych Mk 4 od razu na linii produkcyjnej. Kolejna wersja PR.Mk 6 (typ 550) była wersją czysto rozpoznawczą pozbawioną uzbrojenia (PR – "photo reconnaissance"), opartą na płatowcu Mk 4, lecz w 1955 roku jej program przerwano przed ukończeniem prototypu. 
Ostatni model Swift F.Mk 7 powstał dla celów rozwoju programu pocisków kierowanych powietrze-powietrze Fireflash i był pierwszym brytyjskim myśliwcem uzbrojonym w pociski kierowane. Pierwszy z dwóch prototypów oblatano 29 marca 1956 roku, a powstało ogółem 14 samolotów tej wersji.
Ze względu na różne problemy związane z niedopracowaną konstrukcją, wersje Mk 1 i Mk 2 zostały – po kilku katastrofach (w tym jednym wypadku śmiertelnym) – uziemione w maju 1954 roku na dwa miesiące, i ponownie w sierpniu. Kolejne wersje Mk 3 i zwłaszcza Mk 4 były bardziej dopracowane i miały lepsze osiągi dzięki dopalaniu, jednakże samolot nadal nie był satysfakcjonujący, przede wszystkim pod względem manewrowości. W konsekwencji, 15 marca 1955 roku anulowano dalszą produkcję wersji myśliwskich i zdecydowano wycofać je z uzbrojenia, zwłaszcza w obliczu wprowadzenia do służby udanych myśliwców Hawker Hunter, które znacznie przewyższały Swifta manewrowością. Sukces tej ostatniej konstrukcji i koniec wojny koreańskiej spowodował przerwanie dalszych prac na Swiftem. Wybudowano 177 (łącznie z prototypami) z zamówionych 520 maszyn.
Służba.
Wersje myśliwskie F.1 i F.2 używane były tylko w 56. Dywizjonie RAF w Waterbeach od lutego 1954 roku (F.2 od sierpnia 1954 r.), do marca 1955 roku, kiedy zostały zastąpione przez Huntery. Z powodu wycofania myśliwców tego typu, nie wprowadzono w ogóle do użytku wersji F.3 i większość z nich przeznaczono, wraz z wycofanymi wcześniejszymi modelami, do szkolenia techników naziemnych.
Samoloty myśliwsko-rozpoznawcze FR.Mk 5 weszły w 1956 roku na wyposażenie dwóch dywizjonów RAF bazujących w Niemczech Zachodnich: 2. i 79., zastępując Gloster Meteor FR.Mk 9 (od lutego 1956 roku w 2. Dywizjonie w Geilenkirchen, a następnie w Jever i od czerwca 1956 roku w 79. Dywizjonie w Wunstorf, następnie Gütersloh, przemianowanym z początkiem 1960 roku na 4. Dywizjon). Wycofano je w marcu 1961 roku i zastąpiono przez Huntery FR.10. Początkowo samoloty te sprawiały sporo problemów technicznych, później zostały one w większości opanowane. Z podwieszanymi bombami lub niekierowanymi pociskami rakietowymi mogły pełnić także zadania uderzeniowe. W maju 1957 roku 79. Dywizjon zajął pierwsze, a 2. Dywizjon drugie w zawodach rozpoznania lotniczego NATO Royal Flush II w Laarbruch, podobnie w zawodach Royal Flush IV w 1959 roku w Eindhoven. 79. Dywizjon zwyciężył także w zawodach Sassoon Trophy obejmujących tylko brytyjskie jednostki w RFN w marcu 1959 roku. FR.Mk 5 był pierwszym samolotem w służbie brytyjskiej wyposażonym w dopalacz.
Na samolotach F.Mk 7 prowadzono początkowo w latach 1956–1957 testy pocisków Fireflash. W 1957 roku dopuszczono pocisk do ograniczonego użytku – w praktyce jednak tylko do szkolenia i zdobywania doświadczeń. W marcu 1957 roku sformowano 1. Dywizjon Rozwoju Broni Kierowanych (No.1 Guided Weapons Development Squadron) w bazie RAF Valley, który używał samolotów F.Mk 7 do listopada 1958 roku, dokonując odpaleń nad Zatoką Cardigan. Były to pierwsze myśliwce przenoszące pociski kierowane w brytyjskiej służbie. Samolot ten oceniano jako stabilną platformę do wystrzeliwania pocisków.
Samolot Swift pobił kilka rekordów, w tym rekord prędkości absolutnej 1183,7 km/h 25 września 1953 r. (pilot Mike Lithgow na prototypie F.Mk 4 nr WK198 w Libii; rekord ten został jednak wkrótce pobity przez Douglas F4D Skyray). Był to przy tym ostatni rekord prędkości absolutnej należący do seryjnie produkowanej maszyny brytyjskiej.
Sześć wycofanych Swiftów, rozmieszczonych w różnych odległościach od punktu epicentrum, zostało użytych podczas testów bomb atomowych na poligonie w Maralinga w Australii.
Podczas krótkiej kariery samolotów, były one demonstrowane na kilku pokazach lotniczych, jak Farnborough we wrześniu 1953 roku (Mk 3) i we wrześniu 1954 roku (prototyp Mk 4) oraz na Salonie Paryskim w lipcu 1953 roku (Mk 3). Po pięć samolotów wzięło udział w przelocie z okazji koronacji Elżbiety II 15 lipca 1953 roku i w rocznicę bitwy o Anglię 13 września 1954 roku.
Program Supermarine Swift jest potocznie uważany za spektakularną porażkę, co nie do końca jest opinią zasłużoną. Problemy techniczne spowodowały, że stał się przedmiotem zaciętej krytyki prasowej już w czasie wejścia do służby. Przyczyną takiego stanu rzeczy było zbyt szybkie wdrożenie samolotu do produkcji, bez zbadania i usunięcia głównych wad na etapie prób prototypów, co było spowodowane napięciem w stosunkach międzynarodowych i konstatacją, że podstawowe brytyjskie myśliwce Gloster Meteor nie mogą skutecznie walczyć z radzieckimi MiG-15 podczas walk w Korei. Wydawało się przy tym z uwagi na zaawansowanie programu typów 510 i 535, że Swift będzie szybciej gotowy, niż opracowywany równolegle bardziej obiecujący Hawker Hunter. Jako myśliwiec Swift istotnie nie był udany, przede wszystkim z powodu słabej manewrowości na dużych wysokościach i przy wysokiej prędkości. Dopracowana już wersja Mk.4 mogła skutecznie działać jako myśliwiec przechwytujący bombowce jedynie do wysokości 11,5 km, lecz oceniano, że już powyżej wysokości 4,5 km ustępowała manewrowością innym myśliwcom (promień zakrętu był zbyt duży i spadała w jego trakcie prędkość). W walkach z myśliwcami na większych wysokościach Swift miał szansę jedynie atakując z zaskoczenia i wykorzystując swoją wysoką w tym czasie prędkość. W płytkim locie nurkowym samolot był w stanie przekroczyć prędkość dźwięku (maksymalnie 1,13 Ma w locie pionowym), jednakże w służbie nałożono ograniczenia prędkości wersji F.1 i F.2 do 1019 km/h (na małej wysokości) lub 0,9 Ma (na wysokościach ponad 1,5 km), oraz ograniczenia pułapu do 7620 m. Zaletą był szybki czas alarmowego startu (lepszy niż np. Sabre) i duża szybkość wznoszenia w wersjach z dopalaczem (najlepsza w tym momencie wśród brytyjskich myśliwców). Dobre osiągi wymagały jednak stałego włączenia dopalania, co powodowało szybkie zużycie paliwa. Swift okazał się mimo to dość udanym samolotem rozpoznania taktycznego, operującym z dużą szybkością na małych wysokościach, poniżej pułapu wykrywania radarów, na których jego charakterystyki były dobre i gdzie mógł także nawiązać z powodzeniem walkę z myśliwcami. Dzięki dużej wytrzymałości konstrukcji, samolot dobrze znosił szybkie loty na małej wysokości, z dużymi obciążeniami i nie doszło nigdy do awarii strukturalnych, aczkolwiek doszło do kilku wypadków z powodu problemów z silnikami.
Opis konstrukcji.
Jednosilnikowy jednomiejscowy samolot myśliwski, w układzie dolnopłata. Konstrukcja kadłuba półskorupowa, oparta na wręgach i podłużnicach, poszycie metalowe z lekkich stopów. W centralnej części kadłuba mieścił się silnik odrzutowy, z dyszą w wydłużonym tyle kadłuba. Chwyty powietrza o obrysie półksiężyca w przekroju poprzecznym umieszczone były po bokach kadłuba, na wysokości kabiny. Kabina pilota w przedniej części kadłuba, ciśnieniowa, wyposażona w fotel wyrzucany Martin-Baker, ze stałym wiatrochronem i przeszkloną osłoną odsuwaną do tyłu. We wczesnych wersjach odsuwana osłona składała się z kilku szyb w ramie, od wersji FR.Mk 5 wprowadzono kroplową przezroczystą osłonę z jednego elementu.
Samolot nie posiadał stacji radiolokacyjnej. Wersja Mk 7 posiadała w wydłużonym nosie dalmierz radarowy Mk 2, współpracujący z pociskami Fireflash kierowanymi w wiązce prowadzącej. W wersji FR.Mk 5 w nosie kadłuba zamontowane były trzy kamery Vinten F.95 do zdjęć ukośnych – dwie skierowane na boki i jedna do przodu.
Napęd stanowił silnik turboodrzutowy ze sprężarką osiową Rolls-Royce Avon: RA.7 w wersjach Mk 1 i 2 (ciąg 33,3 kN), RA.7R w Mk 3 i 4 (33,3 kN), Avon 114 w Mk 5 (31,9 kN, 42 kN z dopalaniem) i Avon 116 w Mk 7 (33,6 kN, 44,2 kN z dopalaniem). Zbiorniki paliwa umieszczone były w kadłubie (dwa za kabiną oraz jeden za silnikiem, wokół dyszy) i w krawędziach natarcia skrzydeł, o łącznej pojemności 2301 l (Mk 5). Od wersji Mk 4 można było przenosić konforemny zbiornik paliwa 1000 l (220 galonów) o kroplowym kształcie pod kadłubem.
Skrzydło skośne, z krawędzią natarcia prostą pod kątem 40° w wersji Mk 1 lub załamaną do wewnątrz w kolejnych wersjach (o większym skosie w pobliżu kadłuba). Od wersji Mk 4 wprowadzono uskok krawędzi natarcia (tzw. „psi ząb”). Skrzydła konstrukcji dźwigarowej, półskorupowej. Skrzydła wyposażone były w klapy krokodylowe na krawędzi spływu, służące także jako hamulce aerodynamiczne. W wersji Mk 7 wydłużono końcówki skrzydeł, zwiększając rozpiętość o 1,07 m (do 10,93 m) i powierzchnię do 32,36 m².
Uzbrojenie stanowiły w wersji Mk 1 dwa działka 30 mm Aden w dolnej części kadłuba, pod chwytami powietrza, z zapasem po 200 nabojów, a od wersji Mk 2 cztery takie działka, z zapasem po 150 nabojów. W wersjach Mk 5 i Mk 7 ponownie stosowano dwa działka. W wersji Mk 4 i 5 można było przenosić dwie bomby o masie do 454 kg lub maksymalnie 16 podwieszanych pojedynczo niekierowanych pocisków rakietowych powietrze-ziemia (normalnie 8). Wersja Mk 7 przenosiła dwa pociski kierowane powietrze-powietrze Fireflash.
Podwozie trójpodporowe, z pojedynczymi kołami. Podwozie główne składane do skrzydeł w kierunku do osi kadłuba, podwozie przednie składane do przodu.
Zobacz też.
Podobne lub porównywalne samoloty:

</doc>
<doc id="1785501" url="https://pl.wikipedia.org/wiki?curid=1785501" title="Kłodzkie mosty i kładki">
Kłodzkie mosty i kładki

Kłodzkie mosty i kładki – przed wojną w Kłodzku znajdowały się 22 mosty i kładki o różnej wielkości. Od przejęcia miasta przez Polskę w 1945 r. liczba ta wzrosła do 27. Największe i najważniejsze mosty są przerzucone przez Nysę Kłodzką oraz jej lewe rozwidlenie Młynówkę. Kolejną kategorią mostów i kładek są kładki piesze i wiadukty drogowe.

</doc>
<doc id="1785503" url="https://pl.wikipedia.org/wiki?curid=1785503" title="Curtiss-Wright XF-87 Blackhawk">
Curtiss-Wright XF-87 Blackhawk

Curtiss-Wright XF-87 Blackhawk – amerykański nocny myśliwiec, zdolny do operowania w każdych warunkach pogodowych, wybudowany w drugiej połowie lat 40. przez wytwórnie Curtiss-Wright Corporation. Po wybudowaniu dwóch prototypów cały program został anulowany, a zadania, jakie miał pełnić Blackhawk, powierzono maszynie Northrop F-89 Scorpion. Był to ostatni projekt wytwórni, która po jego zakończeniu sprzedała część lotniczą firmie North American Aviation.
Historia.
W 1945 roku United States Army Air Forces ogłosiło konkurs na nowy myśliwiec nocny z napędem odrzutowym, zdolny do operowania w każdych warunkach pogodowych i wyposażony w radar do wykrywania celów powietrznych. Nowy samolot miał zastąpić maszynę z czasów II wojny światowej Northrop P-61 Black Widow. Wśród firm biorących udział w konkursie znalazła się wytwórnia Curtiss-Wright, która zdobyła kontrakt na wybudowanie dwóch prototypów. Wytwórnia wykorzystała projekt samolotu szturmowego XA-43, który pod nowym, zmienionym oznaczeniem XP-87 przystosowała do wymagań technicznych wymienionych w konkursie. Pierwotnie samolot miał być napędzany dwoma, nowymi silnikami turboodrzutowymi General Electric J47-GE-7 o ciągu 22,2 kN, które były dopiero w stadium budowy, dlatego też w ich zastępstwie pojawiły się cztery Westinghouse XJ34-WE-7 umieszczone w dwóch gondolach silnikowych po dwa. Pierwszy prototyp wzbił się w powietrze 15 marca 1948 roku, próby wypadły pomyślnie i pomimo osiągnięcia mniejszej prędkości maksymalnej niż wstępnie zakładana, siły powietrzne (od września 1947 roku US Air Force) zamówiły 58 (niektóre źródła podają 57) seryjnych egzemplarzy myśliwców F-87A i 30 sztuk samolotu w wersji rozpoznawczej RF-87A. Niestety, samolot okazał się za duży, za ciężki i za wolny w stosunku do swojego konkurenta F-89 Scorpion, który był tańszy i prostszy w eksploatacji. W tej sytuacji w październiku 1948 roku cały kontrakt na budowę wersji seryjnej został anulowane a obydwa wybudowane prototypy złomowane.
Konstrukcja.
XF-87 był dwumiejscowym, czterosilnikowym, wolnonośnym średniopłatem o konstrukcji całkowicie metalowej. Skrzydła o trapezowym obrysie i niewielkim wzniosie wyposażone w lotki, czteroczęściowe klapy i hamulce aerodynamiczne. Pilot i drugi członek załogi siedzieli w dużej przeszklonej kabinie obok siebie. Usterzenie klasyczne, wolnonośne, podwozie trójzespołowe, przednie dwukołowe, chowane do wnęki w kadłubie i główne również dwukołowe (dwa zespoły) chowane do wnęk w gondolach silnikowych.
Uzbrojenie.
Samolot miał być uzbrojony w cztery działka kalibru 20 mm lub cztery karabiny maszynowe 12,7 mm. Wybudowane prototypy nie były uzbrojone.

</doc>
<doc id="1785504" url="https://pl.wikipedia.org/wiki?curid=1785504" title="Hipnotyzer">
Hipnotyzer



</doc>
<doc id="1785505" url="https://pl.wikipedia.org/wiki?curid=1785505" title="Stadion Amiki Wronki">
Stadion Amiki Wronki

Stadion Akademii KKS Lech Poznań we Wronkach (d. Stadion Amiki Wronki) – stadion piłkarski we Wronkach, używany przez Lecha Poznań (poprzednio przez Amica Wronki). Jest częścią ośrodka sportowo-rekreacyjnego, w którym często trenuje reprezentacja Polski. W 2004 roku przeszedł renowację i spełnia wszystkie wymogi UEFA. Wyposażony jest w sztuczne oświetlenie oraz podgrzewaną murawę, w otoczeniu znajduje się też hotel, centrum konferencyjne, pub i restauracja. Na początku 2009 w związku z występami Lecha Poznań na stadionie Amiki dobudowane zostały tymczasowe trybuny, zwiększające pojemność o blisko dwa tysiące miejsc.
Spotkania.
Obiekt w latach 1995–2006 gościł rozgrywki Ekstraklasy z udziałem Amiki Wronki. W sezonie 1999/00 (9 czerwca 2000) rozegrano rewanżowe spotkanie finału Pucharu Polski, w którym to Amica pokonała 3:0 Wisłę Kraków i sięgnęła po trofeum. Na początku sezonu 2009/10 rozgrywane były również mecze Ekstraklasy z udziałem Lecha Poznań, w związku z przebudową poznańskiego obiektu. Stadion gościł również rozgrywki eliminacyjne i zasadnicze Pucharu Zdobywców Pucharów oraz Pucharu UEFA z udziałem Amiki, w tym rozgrywki fazy grupowej w sezonie 2004/05, a także eliminacje Pucharu UEFA w sezonie 2009/10, w których brał udział Lech Poznań.
Mecze kadry narodowej.
Na stadionie dwukrotnie zagościła reprezentacja Polski, wygrywając oba spotkania bez utraty bramki:
Mistrzostwa Europy U-19 w 2006 roku.
W 2006 roku Wielkopolska była gospodarzem turnieju finałowego Mistrzostw Europy U-19, a wśród sześciu obiektów goszczących te rozgrywki znalazł się również stadion Amiki Wronki. Rozegrano na nim dwa spotkania grupowe oraz jeden półfinał:
Mistrzostwa Europy U-18 w rugby union w 2014 roku.
Na stadionie rozegrano także finał oraz mecz o 3. miejsce rozgrywek elity w ramach Mistrzostw Europy U-18 2014 w rugby union:

</doc>
<doc id="1785508" url="https://pl.wikipedia.org/wiki?curid=1785508" title="Kładka przy ul. Daszyńskiego w Kłodzku">
Kładka przy ul. Daszyńskiego w Kłodzku

Kładka przy ul. Daszyńskiego – most dla pieszych i rowerzystów w Kłodzku o konstrukcji kamiennej nad Młynówką, łączący Stare Miasto i Przedmieście Piasek.
Pierwotna kładka, istniejąca od czasów średniowiecza, znajdowała się kilkanaście metrów na północ od obecnej, miała kamienne filary, mimo to często była niszczona przez powodzie. W związku z tym władze Kłodzka zaniechały w końcu XVII wieku jej odbudowy, ustawiając na jej miejscu rzeźbę Trójcy Świętej. Pod koniec XIX wieku, w związku z rozbudową miasta, magistrat podjął decyzję o budowie nowej kładki nieco dalej na południe, co umożliwiła wcześniejsza likwidacja murów i bram miejskich.
Pozostałością po poprzedniej kładce jest zniszczona podczas powodzi z 1997 roku figura św. Trójcy w parku Sybiraków, którą ufundowała wdowa po generale austriackim von Wallisie 12 marca 1712 r. Została zniszczona w 1997 roku i zrekonstruowana z piaskowca rok później. Przestawiono ją kilkanaście metrów wyżej przy ul. Nad Kanałem.

</doc>
<doc id="1785509" url="https://pl.wikipedia.org/wiki?curid=1785509" title="Tudor (nadwozie)">
Tudor (nadwozie)

Tudor – typ nadwozia samochodu osobowego, posiadającego dwoje drzwi wejściowych (dla kierowcy i pasażerów), służących także do zajmowania miejsca na tylnej kanapie; dwudrzwiowy sedan. Nazwa stanowi inny zapis angielskiego określenia "two-door" – dwudrzwiowy. Używana była w okresie przed i krótko po II wojnie światowej, szczególnie w USA (Ford). Oprócz nieco niższej ceny od czterodrzwiowych sedanów, reklamowane były w USA jako idealne pojazdy do przewożenia dzieci na tylnej kanapie (np. Ford Mainline Tudor z lat 1952–54).
Nadwozie typu tudor wykorzystane zostało między innymi w produkowanych w latach 1937–1944 modelach Škody Popular oraz w wytwarzanej od roku 1946 Škodzie 1101, znanych pod określeniem Škoda Tudor.
Mimo że nadwozia typu 2-drzwiowy sedan były spotykane także w kolejnych dekadach (np. Trabant), nie były już określane jako tudor.

</doc>
<doc id="1785511" url="https://pl.wikipedia.org/wiki?curid=1785511" title="Czerwone Wzgórze (Wyspa Króla Jerzego)">
Czerwone Wzgórze (Wyspa Króla Jerzego)

Czerwone Wzgórze (ang. "Red Hill") - szczyt na Wyspie Króla Jerzego, na wybrzeżu Cieśniny Bransfielda między Wietrznym Lodowcem a Lodowcem Klubu Polarnego. Zamyka od wschodu Zatokę Szymańskiego. Wznosi się na wysokość 100 m n.p.m. Nazwa, nadana w 1980 roku przez polską ekspedycję polarną, pochodzi od występującego tam czerwonego piaskowca.

</doc>
<doc id="1785512" url="https://pl.wikipedia.org/wiki?curid=1785512" title="Czerwone Wzgórze">
Czerwone Wzgórze



</doc>
<doc id="1785513" url="https://pl.wikipedia.org/wiki?curid=1785513" title="Lodowiec Klubu Polarnego">
Lodowiec Klubu Polarnego

Lodowiec Klubu Polarnego (ang. "Polar Club Glacier") – lodowiec na południowym wybrzeżu Wyspy Króla Jerzego, między Czerwonym Wzgórzem a przylądkiem Stranger Point. Rozciąga się wzdłuż wybrzeży Cieśniny Bransfielda. U nasady łączy się z Kopułą Warszawy. Nazwa, nadana przez polską ekspedycję polarną w 1980 roku, pochodzi od Klubu Polarnego Polskiego Towarzystwa Geograficznego.

</doc>
<doc id="1785514" url="https://pl.wikipedia.org/wiki?curid=1785514" title="Polar Club Glacier">
Polar Club Glacier



</doc>
<doc id="1785515" url="https://pl.wikipedia.org/wiki?curid=1785515" title="Zatoka Szymańskiego">
Zatoka Szymańskiego

Zatoka Szymańskiego (ang. "Szymański Cove") - zatoka na południowym wybrzeżu Wyspy Króla Jerzego, na zachód od Czerwonego Wzgórza, część Cieśniny Bransfielda. Nazwa, nadana przez polską ekspedycję polarną w 1980 roku, pochodzi od nazwiska Antoniego Szymańskiego, polskiego geofizyka, uczestnika licznych wypraw naukowych na Wyspę Króla Jerzego i Spitsbergen. 

</doc>
<doc id="1785516" url="https://pl.wikipedia.org/wiki?curid=1785516" title="Szymański Cove">
Szymański Cove



</doc>
<doc id="1785517" url="https://pl.wikipedia.org/wiki?curid=1785517" title="Roger Legras">
Roger Legras

Roger Legras (ur. 3 maja 1924 w Hawrze, zm. 2 września 2013 w Paryżu) – francuski slawista, tłumacz literatury polskiej na język francuski, a także literatury rosyjskiej (Puszkin, Lermontow).
Studiował literaturę i filozofię na paryskiej Sorbonie i slawistykę w Ecole des Langues Orientales. Był lektorem francuskiego na Uniwersytecie w Petersburgu i na Uniwersytecie Jagiellońskim w Krakowie. Tłumaczyl z języka polskiego na francuski głównie poezję okresu romantyzmu oraz sporadycznie poetów baroku i symbolizmu.. Jest autorem m.in. tłumaczenia "Pana Tadeusza" na język francuski, za które otrzymał nagrodę ZAiKS-u. Był aktywnym popularyzatorem polskiej literatury, oraz współorganizatorem wielu imprez promujących polską kulturę we Francji.
21 września 2009 roku, w paryskiej ambasadzie RP, z rąk podsekretarza stanu w MKiDN Tomasza Merty odebrał Złoty Medal „Zasłużony Kulturze Gloria Artis”.
Roger Legras zmarł 2 września 2013 w Paryżu. Został pochowany na cmentarzu Saint-Ouen.
Przekłady.
Adam Mickiewicz, "Pan Tadeusz", L'Age d'Homme 1992
Adam Mickiewicz, "Sonnets de Crimée suivi de Sonnets d’amour", Orphée/La Différence 1992
Waldemar Łysiak, "Echec à l'empereur", Jean Claude Lattès 1994
Jan Lechoń, "Cramoisi, argent et noir", Orphée/La Différence 1994
Adam Mickiewicz, "Ballades, Romances et autres poèmes", L'Age d'Homme 1998
Cyprian Norwid, "Poèmes", L'Age d'Homme 1999
Les poètes polonais du „Scamandre”, L'Age d'Homme 2004
Juliusz Słowacki, "Le Roi-Esprit" (niewydane)
Juliusz Słowacki, "Beniowski" (niewydane)
Juliusz Słowacki, "Génèse de l'Esprit" (niewydane)
Maria Pawlikowska-Jasnorzewska, "Poèmes" (niewydane)
Jarosław Iwaszkiewicz, "Poèmes" (niewydane), Janusz St. Pasierb Poèmes (niewydane), Aleksander Wat, Poèmes (niewydane).
Szereg przekładów (Lechoń, Zegadłowicz, Peiper, Jasieński, Iwaszkiewicz, Pawlikowska-Jasnorzewska, Przyboś, Brzękowski, Ważyk, Międzyrzecki) w: Carl Dedecius, "Panorama de la littérature polonaise du XX siècle. Poésie 1/2" Noir sur Blanc 2000

</doc>
<doc id="1785520" url="https://pl.wikipedia.org/wiki?curid=1785520" title="Ivan Prezejl">
Ivan Prezejl

Ivan Prezelj, ps. „Areta”, „pułkownik Lesar”, „Andrej” (ur. 29 sierpnia 1895 w m. Nova vas, zm. 22 kwietnia 1973 w Cleveland) – jugosłowiański wojskowy, przywódca słoweńskich czetników podczas II wojny światowej, dowódca Słoweńskiej Armii Narodowej.
Uczestniczył w I wojnie światowej na froncie włoskim jako porucznik rezerwy armii austro-węgierskiej. W 1919 r. walczył pod dowództwem gen. Rudolfa Maistera-Vojanova z Niemcami w Karyntii. Następnie służył w armii jugosłowiańskiej. Ukończył akademię wojskową. Został attaché wojskowym w Grecji. Podczas ataku wojsk niemieckich na Jugosławię w kwietniu 1941 r. pełnił funkcję naczelnika w sztabie generalnym armii jugosłowiańskiej.
Po zajęciu kraju przez wojska Osi został internowany przez Włochów. Po wyjściu na wolność w 1942 r., został zastępcą dowódcy słoweńskich czetników mjr. Karla Novaka. W 1944 r. w stopniu generała stanął na czele Królewskich Wojsk Jugosłowiańskich w Ojczyźnie w Słowenii, podporządkowanych płk. Dragoljubowi Mihailoviciowi.
W kwietniu 1945 r. został dowódcą nowo tworzonej Słoweńskiej Armii Narodowej. W maju tego roku, po wycofaniu się do Włoch, poddał się Brytyjczykom. Stamtąd do 1949 r. urządzał wyprawy zbrojne przeciwko komunistycznej Jugosławii. Następnie wyemigrował do USA, gdzie pracował w redakcji czasopisma „Ameriška domovina”.

</doc>
<doc id="1785521" url="https://pl.wikipedia.org/wiki?curid=1785521" title="Dayang Jingxuan">
Dayang Jingxuan

Dayang Jingxuan (chiń. 大陽警玄, pinyin "Dàyáng Jǐngxuán"; kor. 대양경현 "Taeyang Kyŏnghyŏn"; jap. "Taiyō Keigen"; wiet. "Đại Dương Khểnh Huyền"; ur. 942, zm. 1027) – chiński mistrz chan szkoły caodong, uczeń mistrza chan Liangshana Yuanguana.
Życiorys.
Pochodził z Jiangxia, obecnie miasto Wuchang w prow. Hubei.
W młodym wieku został nowicjuszem w klasztorze Chongxiao w Jingling (Nankin?), którego opatem był młodszy brat ojca – Zhitong. W wieku 19 lat przyjął pełną mnisią ordynację. Po tym jak zademonstrował Zhitongowi swoje najwyższe zrozumienie "Yuanjue jing" (Sutra doskonałego oświecenia), ten wysłał go do innych nauczycieli.
Najpierw praktykował u mistrza chan Yuanjiao Liaoyi. Niezadowolony z braku postępu wyruszył na poszukiwanie innych nauczycieli. W końcu zatrzymał się u mistrza chan szkoły caodong Liangshana Yuanguana. W wyniku wymiany zdań między nimi Jingxuan osiągnął oświecenie. Być może wydarzyło się to w 977 r. Po jakimś czasie mistrz zaaprobował jego zrozumienie i przekazał mu Dharmę tradycji caodong.
Po śmierci mistrza Jingxuan opuścił ten klasztor i udał się na górę Dayang obok Yingzhou (obecnie miasto Jingshan), leżącą w prowincji Hubei. Odwiedził tam mistrza Jiana (był to zapewne Dayan Huijian, mistrz szkoły caodong w 3 pokoleniu od Dongshana Liangjiego). Mistrz ten był pod takim wrażeniem Jingxuana, że zaproponował mu przejęcie klasztoru i zostanie jego opatem. Jingxuan zaakceptował propozycję. Był to 1000 r. i dla 58-letniego Jingxuana było to pierwsze opactwo.
Z biografii wiadomo, że prowadził dość ascetyczne życie. Zawsze jadł tylko jeden posiłek dziennie, nigdy nie opuścił tego klasztoru oraz nigdy nie kładł się do snu. Pomiędzy 1008 a 1016 r. zmienił swoje imię z Jingxuan na Jingyan
W wieku 80 lat. mistrz znalazł się w trudnej sytuacji, gdyż uczniowie, którym zamierzał przekazać Dharmę, zmarli przed nim. Aby ocalić szkołę caodong, mistrz przekazał Dharmę mistrzowi chan ze szkoły linji Fushanowi Fayuanowi (998–1067), który wyraził zgodę na poprowadzenie nauczania w duchu cadong.
16 dnia 7 miesiąca mistrz wszedł na miejsce nauczyciela i pożegnał się ze swoją kongregacją mnisią. Trzy dni później napisał wiersz zaadresowany Wangowi Shu (963–1043). Gdy skończył pisać, wypuścił pędzelek z dłoni i zmarł.
Znaczenie mistrza.
Dayang Jingxuan okazał się najważniejszym mistrzem chan szkoły caodong w historii. W momencie, gdy pozostała już tylko jedna linia przekazu Dharmy i dwóch dobrze rokujących uczniów, którzy mieli otrzymać od mistrza przekaz Dharmy, zmarło przed nim – mistrz zdecydował się na niespotykane rozwiązanie sytuacji. Poprosił słynnego wtedy mistrza chan ze szkoły linji – Fushana Fayuana, o dalsze poprowadzenie szkoły w duchu caodong, po jego śmierci.
Mistrz Fushan wyraził zgodę i po wielu latach przekazał Dharmę Dayanga i szkoły caodong bardzo zdolnemu uczniowi Touziemu Yiqingowi (1032–1083).
Uratowana w ten sposób jedna z dwu wielkich tradycji chanu, już za prawnuka w Dharmie Dayanga, wybitnego mistrza Furonga Daokaia (1043–1118) przeżyła wielki rozkwit. Zrewitalizowana szkoła została w 200 lat po mistrzu Dayangu przeniesiona do Japonii przez jednego z największych mistrzów zen w historii tego kraju – Dōgena.
Linia przekazu Dharmy zen.
Pierwsza liczba oznacza kolejność pokoleń od Pierwszego Patriarchy chan w Indiach Mahakaśjapy.
Druga liczba oznacza kolejność pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="1785522" url="https://pl.wikipedia.org/wiki?curid=1785522" title="Veselí">
Veselí

Miasta w Czechach:
Wioski w Czechach:

</doc>
<doc id="1785523" url="https://pl.wikipedia.org/wiki?curid=1785523" title="Veseli">
Veseli



</doc>
<doc id="1785524" url="https://pl.wikipedia.org/wiki?curid=1785524" title="Breaking Point (2009)">
Breaking Point (2009)



</doc>
