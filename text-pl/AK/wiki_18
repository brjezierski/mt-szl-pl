<doc id="1785525" url="https://pl.wikipedia.org/wiki?curid=1785525" title="Abbotsford (Sydney)">
Abbotsford (Sydney)

Abbotsford – geograficzna nazwa dzielnicy, "(przedmieścia)", położona na terenie samorządu lokalnego City of Canada Bay, wchodzącego w skład aglomeracji Sydney, w stanie Nowa Południowa Walia, w Australii.

</doc>
<doc id="1785530" url="https://pl.wikipedia.org/wiki?curid=1785530" title="Sergio Sánchez (piłkarz)">
Sergio Sánchez (piłkarz)

Sergio Sánchez Ortega (ur. 3 kwietnia 1986 w Mataró) – hiszpański piłkarz grający na pozycji prawego lub środkowego obrońcy. Obecnie bez klubu.
Kariera klubowa.
Sánchez jest Katalończykiem. Karierę piłkarską rozpoczął w Espanyolu Barcelona. W latach 1998–2004 był członkiem zespołów juniorskich, a następnie trafił do rezerw Espanyolu, występujących w Segunda División B. Tam spędził rok i latem 2005 awansował do kadry pierwszego zespołu Espanyolu. 18 lutego 2006 zadebiutował w Primera División w przegranym 0:4 wyjazdowym spotkaniu z Villarrealem. Wiosną 2006 wywalczył z Espanyolem Puchar Króla (4:1 w finale z Realem Saragossa).
Na początku 2007 roku Sánchez został wypożyczony do Realu Madryt, jednak ostatecznie występował tylko w zespole rezerw, Realu Madryt Castilla. 20 stycznia 2007 zadebiutował w nich w meczu z Cádizem (0:1) i przez pół roku był podstawowym zawodnikiem zespołu.
Latem 2007 Sánchez ponownie trafił na wypożyczenie, tym razem do grającego w Primera División, Racingu Santander. 16 września tamtego roku zaliczył w nim swój debiut - w meczu z Levante UD (1:0). W barwach Racingu wystąpił 19 razy i powrócił do Espanyolu. W sezonie 2008/2009 był podstawowym zawodnikiem klubu z Barcelony.
W lipcu 2009 roku Sánchez podpisał czteroletni kontrakt z Sevillą FC. Kosztował 3 miliony euro. W Sewilli swoje pierwsze ligowe spotkanie rozegrał 19 września 2009 w spotkaniu przeciwko CA Osasuna (2:0). W czerwcu 2011 roku przeszedł do Málagi CF. W 2015 przeszedł do Panathinaikosu, a w 2016 do Rubina Kazań.
Kariera reprezentacyjna.
W swojej karierze Sánchez występował w młodzieżowych reprezentacjach Hiszpanii: reprezentacji U-17 (16 meczów, 1 gol), U-19 (6 meczów) i U-21 (4 mecze).

</doc>
<doc id="1785531" url="https://pl.wikipedia.org/wiki?curid=1785531" title="Sergio Sanchez">
Sergio Sanchez



</doc>
<doc id="1785533" url="https://pl.wikipedia.org/wiki?curid=1785533" title="PubMed">
PubMed

PubMed – angielskojęzyczna wyszukiwarka w internetowych bazach danych obejmująca artykuły z dziedziny medycyny i nauk biologicznych. Została założona w 1996 roku przez National Center for Biotechnology Information (NCBI), będący częścią National Library of Medicine, wchodzącego w skład National Institutes of Health. 
PubMed zapewnia bezpłatny dostęp do artykułów znajdujących się w bazie MEDLINE oraz niektórych artykułów z czasopism nienależących do niej. PubMed zapewnia również dostęp do związanych z tematem artykułu stron internetowych, a także linkuje do innych projektów NCBI. PubMed, publikujący głównie abstrakty artykułów, zamieszcza również łącza do strony wydawcy czasopisma, w którym dany artykuł się ukazał – gdzie w niektórych przypadkach dostępna jest jego pełna wersja – oraz niekiedy do projektu PubMed Central, gdzie jest on bezpłatnie dostępny w całości. Oprócz linków do abstraktów oraz innych baz danych, w niektórych sformułowaniach w abstrakcie opublikowanym w PubMed zawarte są linki prowadzące do odpowiadającego im rozdziału w danej książce. Baza MEDLINE, stanowiąca największy składnik PubMed, w kwietniu 2008 roku obejmowała około 5200 czasopism z ponad 80 krajów. 
PubMed korzysta z silnika Entrez, służącego do uzyskiwania informacji również z innych projektów NCBI, takich jak PubChem, czy OMIM. Artykuły publikowane w tej bazie danych są indeksowane w systemie Medical Subject Headings. Każdemu artykułowi naukowemu opublikowanemu w PubMed przyporządkowany jest unikatowy identyfikator PMID.

</doc>
<doc id="1785535" url="https://pl.wikipedia.org/wiki?curid=1785535" title="Direct Media Interface">
Direct Media Interface

Direct Media Interface (DMI) – magistrala opracowana przez firmę Intel, służąca do przesyłania danych pomiędzy mostkiem północnym a południowym chipsetu. Zadaniem DMI jest komunikacja z urządzeniami interfejsu SATA lub portami PCI.
DMI po raz pierwszy zaprezentowana została w 2004 roku w postaci chipsetu 915 oraz mostka południowego ICH6. Przepustowość DMI wynosiła wtedy 2,5 GT/s, co przy 4 liniach danych pozwalało na uzyskanie transferu do 10 Gb/s (1192 MB/s) w każdym z dwóch kierunków, czyli ponad 4 razy więcej niż przepustowość wcześniej stosowanej Hub link I/O, która osiągała transfery do 266 MB/s. Gdy komputery osobiste używały jeszcze Hub link I/O, chipsety serwerowe korzystały już z wariantu bazującego na dedykowanym PCIe x4 zwanym "Enterprise Southbridge Interface" (ESI). Jednak wszystkie chipsety produkowane w latach 2004–2008, począwszy od ICH6, korzystały już ze zmodyfikowanych wersji tego interfejsu występującego pod wspólną nazwą DMI (termin chipset odnosi się tu do pary układów scalonych – mostek północny + mostek południowy). Magistrala DMI jest zmodyfikowaną wersją PCIe x4 v1.1, jednak w niektórych mobilnych wersjach mostków północnych (915GMS oraz 945GMS/GSE/GU) użyto zmodyfikowanego PCIe x2, co skutkowało obniżeniem przepustowości o połowę. Intel opublikował wiele specyficznych podwariantów urządzeń współpracujących, tak więc samo określenie DMI nie gwarantuje pełnej kompatybilności pomiędzy ich różnymi kombinacjami.
W 2009 roku Intel zaimplementował interfejs DMI bezpośrednio w procesorach (rodzina Core i5). Pierwszą platformą reprezentującą nowe rozwiązanie był procesor i5-750 w połączeniu z chipsetem P55 (jedna z odmian mikroarchitektury Nehalem). Zrezygnowano wtedy całkowicie z mostka północnego likwidując wąskie gardło w postaci FSB i przenosząc kontrolery PCI Express i pamięci RAM DDR3 oraz interfejs DMI do procesora (podobnie jak w QPI). Przepustowość magistrali DMI procesora i5-750 oraz wyższych modeli i7-860 i i7-870 wynosi 10 Gb/s, czyli 1,16 GB/s.
W 2011 roku Intel wprowadził zmodyfikowaną wersję interfejsu – DMI 2.0 – który zwiększył dwukrotnie przepustowość magistrali osiągając 5 GT/s, czyli około 2 GB/s przy wykorzystaniu wszystkich 4 linii danych PCIe v2 i uwzględnieniu kodowania 8b/10b. Magistrala ta została użyta do połączenia procesora z wprowadzoną w 2008 roku "Platform Controller Hub" (PCH), która zastąpiła "Intel Hub Architecture" (IHA) opartą na chipsecie składającym się z mostka północnego i mostka południowego.
Magistralę DMI 3.0 wprowadzono w sierpniu 2015 r.i posiada ona przepustowość 8 GT/s na każdej z czterech linii danych, co pozwala w każdym z dwóch kierunków pomiędzy procesorem a PCH przesyłać dane z szybkością do około 3,93 GB/s. Wzrost wydajności uzyskano głównie dzięki zastosowaniu łącza PCIe v3 w miejsce PCIe v2. Łącze DMI 3.0 zostało wprowadzone po raz pierwszy w procesorach Intel Skylake, by powiązać je z chipsetami serii 100, jednak pojawiły się również procesory Skylake modele U i Y, które miały PCH zintegrowane w jednej strukturze krzemowej i korzystały z "On Package DMI interconnect Interface" (OPI). Pojawiły się dwie wersje tego interfejsu – GT2 i GT4, pozwalające na zaawansowane zarządzanie energią, z których każda używa 8 linii danych umożliwiających uzyskać przepustowość odpowiednio 2 GB/s i 4 GB/s.

</doc>
<doc id="1785536" url="https://pl.wikipedia.org/wiki?curid=1785536" title="Kees van Dongen">
Kees van Dongen

Kees van Dongen, właśc. Cornelis Theodorus Maria van Dongen (ur. 26 stycznia 1877 w Rotterdamie, zm. 28 maja 1968 w Monte Carlo) – francuski malarz i ilustrator pochodzenia holenderskiego.
Życiorys.
Od 1897 mieszkał w Paryżu. Malował głównie portrety paryskich aktorów i ludzi sceny a jego sztuka zbliżona była do neoimpresjonizmu. Po 1905 związał się z fowistami. Jego prace charakteryzowała intensywność kontrastujących ze sobą kolorów, surowy realizm i czarne kontury. W 1908 wystawiał swoje prace w Dreźnie wraz z niemiecką grupą ekspresjonistów Die Brücke. Po pobycie w Hiszpanii w 1911 zmienił nieco styl. Zaczął malować głównie dekoracyjne portrety kobiet. W latach 20. zrobił karierę jako portrecista kosmopolitycznych salonów.

</doc>
<doc id="1785539" url="https://pl.wikipedia.org/wiki?curid=1785539" title="Zburzenie Warszawy">
Zburzenie Warszawy

Zburzenie Warszawy – operacja planowego wyburzania i palenia Warszawy prowadzona przez Niemców po upadku powstania warszawskiego.
Między październikiem 1944, a styczniem 1945 niemieckie oddziały niszczycielskie (tzw. "Technische Nothilfe") zniszczyły około 30% przedwojennej zabudowy lewobrzeżnej Warszawy. Zagładzie uległo wówczas setki bezcennych zabytków oraz obiektów o dużej wartości kulturalnej, sakralnej i gospodarczej. Wyburzaniu i paleniu Warszawy towarzyszyła zakrojona na szeroką skalę grabież pozostającego w mieście mienia publicznego i prywatnego.
Geneza decyzji o zniszczeniu Warszawy.
Warszawa była uznawana przez niemieckich okupantów za centrum polskiego oporu przeciw nazistowskiemu „nowemu porządkowi”. Mimo iż w okupowanym Generalnym Gubernatorstwie dawną stolicę Polski zdegradowano do roli miasta prowincjonalnego, Warszawa pozostawała nadal centrum polskiego życia politycznego, intelektualnego i kulturalnego. Stanowiła także siedzibę władz polskiego Państwa Podziemnego oraz miejsce funkcjonowania szczególnie silnych i dobrze zorganizowanych struktur ruchu oporu. Generalny gubernator Hans Frank zapisał w swoim dzienniku pod datą 14 grudnia 1943: 
Już 15 lipca 1940 Frank oświadczył, iż „w sprawie Warszawy Führer postanowił, że odbudowa tego miasta jako polskiej metropolii jest absolutnie wykluczona. Führer życzy sobie, żeby wraz z ogólnym rozwojem Generalnego Gubernatorstwa Warszawa zeszła do rzędu miasta prowincjonalnego”. Tak zwany „plan Pabsta” zakładał, iż populacja Warszawy zostanie zmniejszona do poziomu 130 000 mieszkańców, a powierzchnia do 15 kilometrów kwadratowych. „Nowe niemieckie miasto Warszawa” (niem. "Die neue Deutsche Stadt Warschau") miało powstać na południe i południowy zachód od warszawskiej Starówki, którą planowano zachować jako dowód rzekomej niemieckości Warszawy. Porażki ponoszone przez III Rzeszę na wszystkich frontach spowodowały, że „plan Pabsta” nie został wcielony w życie. Adolf Hitler oświadczył więc Frankowi podczas rozmowy w dniu 6 lutego 1944: 
W tej sytuacji wybuch powstania warszawskiego (1 sierpnia 1944) został potraktowany przez nazistowskich przywódców jako doskonała okazja do rozwiązania „polskiego problemu”. Podczas przemówienia dla dowódców okręgów wojskowych i komendantów szkół wygłoszonego w Jägerhöhe w dniu 21 września 1944 Reichsführer-SS Heinrich Himmler wspominał, że na wieść o wybuchu powstania udał się natychmiast do Hitlera, któremu oświadczył: 
Podczas narady, która odbyła się wieczorem 1 sierpnia 1944 lub następnego dnia rano, Hitler wydał Himmlerowi oraz szefowi sztabu generalnego Naczelnego Dowództwa Wojsk Lądowych (OKH), generałowi Heinzowi Guderianowi, ustny rozkaz zrównania Warszawy z ziemią i wymordowania wszystkich jej mieszkańców. Zgodnie z relacją SS-Obergruppenführera Ericha von dem Bach-Zelewskiego, którego mianowano dowódcą sił wyznaczonych do stłumienia powstania, rozkaz brzmiał prawdopodobnie 
Zniszczenia z okresu walk powstańczych.
Dwa miesiące zaciekłych walk powstańczych przyniosły Warszawie olbrzymie straty materialne. Zniszczeniu uległo wówczas 25% zabudowy lewobrzeżnej Warszawy. Stare Miasto zostało zburzone niemal w 100 procentach (w 1945 tylko jeden budynek, położony przy ulicy Długiej 6, nadawał się do użytku). Bardzo silnie ucierpiały także: Wola, Powiśle, Czerniaków i Śródmieście Północne. Kolejne miejsca na liście strat zajmowały: Śródmieście Południowe, Mokotów, Żoliborz oraz Ochota. Na początku września 1944 Niemcy dokonali również szeregu zniszczeń na terenie prawobrzeżnej Warszawy. Wycofując się z Pragi pod naciskiem Armii Czerwonej, wysadzili wszystkie mosty na Wiśle, jak również spalili lub wysadzili praskie dworce kolejowe.
Zniszczenia z okresu powstania spowodowane były nie tylko ostrzałem artyleryjskim i nalotami lotniczymi, lecz również celowymi podpaleniami oraz wysadzeniami dokonywanymi przez oddziały niemieckie, które traktowały wypalanie całych kwartałów jako pełnoprawną metodę walki. Między innymi, już w pierwszych dniach powstania Niemcy rozmyślnie spalili Mariensztat, jak również cały szereg domów na Woli i w alejach Jerozolimskich. Owe niszczycielskie metody walki stosowane były z inspiracji niemieckiego naczelnego dowództwa. Świadczyć mogą o tym chociażby słowa Hansa Franka, który zapisał w swym dzienniku pod datą 5 sierpnia 1944: Z kolei feldmarszałek Walther Model podczas walk o odblokowanie warszawskich arterii drogowych wydał dowództwu niemieckiej 9. Armii polecenie o następującej treści: 
Wielu z owych celowych zniszczeń nie można było w żaden sposób usprawiedliwić koniecznością wojenną. Mowa tu zwłaszcza o obaleniu Kolumny Zygmunta (2 września), rozjechaniu przez niemieckie czołgi płyty Grobu Nieznanego Żołnierza (4 września), czy wreszcie wysadzeniu w powietrze ruin Zamku Królewskiego (połowa września). Wkrótce po upadku Starego Miasta rozmyślnie spalono znajdujące się tam: Bibliotekę Ordynacji Zamojskiej (ul. Senatorska 37, 8 września), Archiwum Główne (ul. Długa 24), Archiwum Akt Dawnych (ul. Jezuicka 4) oraz Archiwum Skarbowe (ul. Podwale 5). Zagładzie uległo od 80% do 100% przechowywanych tam zasobów archiwalnych.
Po kapitulacji powstania (2 października 1944) Niemcy zobowiązali się oszczędzić pozostałe w mieście mienie publiczne i prywatne, ze szczególnym uwzględnieniem obiektów o dużej wartości historycznej, kulturalnej lub duchowej. Punkt 10 „Układu o zaprzestaniu działań wojennych w Warszawie” przewidywał: Szczegóły ewakuacji Warszawy miały zostać uregulowane osobnym porozumieniem.
Celowe niszczenie miasta.
Niemcy nie zamierzali jednak dotrzymywać podjętych zobowiązań. 9 października 1944 w kwaterze polowej Himmlera w Prusach Wschodnich odbyła się konferencja, podczas której omawiano przyszłość Warszawy. Reichsführer-SS nakazał wówczas kompletne zniszczenie miasta, po uprzednim opróżnieniu go z wszystkich wartościowych dla Rzeszy materiałów. W wydanym tego dnia rozkazie wskazał jednoznacznie: Z kolei Ludwig Fischer, gubernator dystryktu warszawskiego, w notatce z dnia 11 października 1944 informował: 
Do 12 października 1944 nadzór nad przebiegiem realizowanej na terenie Warszawy „Akcji zniszczeń opóźniających i ewakuacji ludności, sprzętu i materiałów” ("Auflockerung-Räumung-Lähmung und Zerstörung" – ARLZ) sprawował Harry von Craushaar – kierownik wydziału wewnętrznego w „rządzie” Generalnego Gubernatorstwa. Później zadanie zniszczenia polskiej stolicy otrzymał SS-Oberführer Paul Otto Geibel – dowódca SS i Policji na dystrykt warszawski. Wraz z cywilnymi władzami dystryktu miał on również dopilnować wywiezienia z Warszawy wszelkich cennych przedmiotów, surowców i materiałów. Jednocześnie dowództwo Wehrmachtu podjęło decyzję o utworzeniu w Warszawie rejonu umocnionego ("Festung Warschau"), wyznaczając generała Spenglera do sformowania sztabu obrony. Pod koniec października 1944 komendantem "Festung Warschau" mianowano generała Helmuta Eisenstücka. Jego zadaniem było przygotowanie obrony Warszawy przed spodziewaną ofensywą Armii Czerwonej.
Rozpoczął się wówczas trwający trzy i pół miesiąca okres planowego niszczenia miasta, który przerwała dopiero sowiecka ofensywa w styczniu 1945. Zburzenia polskiej stolicy dokonano zasadniczo rękami jednostek "Technische Nothilfe" (TN), tj. saperskich oddziałów policji dowodzonych przez SS-Gruppenführera Willego Schmelchera. Na terenie Warszawy działały trzy grupy niszczycielskie dowodzone przez majorów: Wengera, Schulza i Sarnowa. Zwłaszcza ten ostatni odegrał dużą rolę w działaniach niszczycielskich. Oddziały niszczycielskie działały przede wszystkim w dzielnicach: Wola, Śródmieście Północne i Żoliborz. Burzenie Warszawy było dokumentowane przez specjalną grupę fotografów kierowaną przez Alfreda Mensebacha, jak również ekipy filmowe (znany jest kadr z filmu "Varsovie quand même"). Specjalny album zawierający zdjęcia burzonego i palonego miasta został ofiarowany Hitlerowi.
Niemcy opracowali bardzo precyzyjną metodę niszczenia i rabunku. Po opróżnieniu domów mieszkalnych, zakładów przemysłowych i budynków użyteczności publicznej z wszystkiego, co z punktu widzenia niszczycieli miało jakąkolwiek wartość, do akcji przystępowali podpalacze z tak zwanych "Brandkommando". Systematycznie podpalali oni dom po domu, kwartał po kwartale. Po upływie dnia lub dwóch sprawdzano skutki i jeżeli pożar wygasł – wzniecano go ponownie. Następnie w ślad za "Brandkommando" szło tak zwane "Sprengkommando", które wysadzało w powietrze wybrane obiekty. Obok domów mieszkalnych niszczono także wszystkie urządzenia potrzebne do życia miasta: elektrownię na Powiślu, Stację Filtrów, Stację Pomp Rzecznych, gazownię, elektrownię tramwajową. Zablokowano kolej średnicową poprzez całkowite zniszczenie Dworca Głównego i Dworca Pocztowego oraz poważne uszkodzenie tunelu średnicowego. Zrujnowano lotnisko cywilne na Okęciu, a tabor komunikacji miejskiej (tramwaje i autobusy) zniszczono lub wywieziono do Niemiec. Przy pomocy czołgów wyrywano przewody telegraficzne i tory tramwajowe.
Ze szczególną pasją Niemcy niszczyli polskie zabytki oraz obiekty o dużej wartości kulturalnej i sakralnej – pałace, kościoły, pomniki, muzea, archiwa, biblioteki. Nie szczędzono w tym celu materiałów, czasu i wysiłku, dokonując nierzadko skomplikowanych operacji minersko-pirotechnicznych:
Spalone zostały także: Archiwum Kurii Metropolitalnej Warszawskiej, Biblioteka Główna Politechniki Warszawskiej, Kościół oo. Augustianów przy ulicy Piwnej, kościół św. Aleksandra na placu Trzech Krzyży oraz kościół św. Barbary przy ulicy Nowogrodzkiej. Na skutek częściowego wysadzenia poważnie uszkodzony został Kościół Najświętszego Zbawiciela. Ponadto pod koniec grudnia Niemcy spalili Pałac Łazienkowski, nie zdążyli go jednak wysadzić. Niemal w ostatniej chwili wysadzono natomiast część spalonego w październiku 1944 Hotelu Europejskiego. Spośród 31 warszawskich pomników 22 zostały zniszczone. Szereg zabytkowych budynków przygotowano do wysadzenia (m.in. Belweder, Pałac Pod Blachą, ruiny Opery oraz kościoły oo. Bernardynów, Karmelitów i sióstr Wizytek na Krakowskim Przedmieściu), czego Niemcy nie zdążyli jednak wykonać przed nadejściem Armii Czerwonej. Ocalałe budynki zostały jednak zdewastowane i gruntownie ograbione. W przypadku Belwederu w oficjalnym niemieckim meldunku zanotowano, że: „oczyszczenie było tak dokładne, iż ze ścian zostały także zdjęte tapety”.
Dzięki ofiarności i pomysłowości polskich bibliotekarzy ocalały natomiast podstawowe zasoby bibliotek Uniwersyteckiej iNarodowej. Udało się również ocalić dużą część zbiorów Muzeum Narodowego. 27 listopada Geibel zapowiedział co prawda wysadzenie gmachu muzeum wraz ze znajdującymi się tam skarbami polskiej kultury, lecz grupie polskich naukowców, z dyrektorem Stanisławem Lorentzem na czele, udało się, pod pozorem konieczności zakończenia prac konserwatorskich i ewakuacyjnych, uniemożliwić realizację tej decyzji.
Niejednokrotnie oddziały burzycieli dokonywały więcej zniszczeń, niż tego wymagał komendant twierdzy. Często robiły to również bez wiedzy Wehrmachtu. Bywały przypadki, gdy systematycznym burzeniem miasta wręcz utrudniano działania oddziałów garnizonu warszawskiego – poprzez odsłonięcie ich pozycji nieprzyjacielowi. Generał Guderian przesłuchiwany przez polskiego prokuratora przyznał, że zniszczenie Warszawy „z pewnością nie było usprawiedliwione koniecznością wojskową”. Również generał Eisenstück zeznał, że wysadzanie w powietrze i podpalanie budynków w Warszawie nie leżało w interesie armii, ponieważ w ten sposób niszczono ważne dla wojska kwatery. Wskazuje to wyraźnie, że akcja niszczenia miasta nie miała żadnego uzasadnienia militarnego, co więcej – pochłaniała cenne materiały wybuchowe i benzynę, które w końcowym okresie wojny były w Niemczech towarem coraz bardziej deficytowym. Eisenstück wspominał: 
Niemniej, również generał Smilo von Lüttwitz – dowódca 9. Armii operującej w rejonie Warszawy – nakazywał „całkowite oczyszczenie miasta z ludzi i dóbr”. W styczniu 1945 Wehrmacht, wycofując się z "Festung Warschau", pozostawił za sobą ruiny miasta naszpikowane tysiącami min pułapek. Zaminowano m.in. ruiny dawnego Ministerstwa Spraw Wojskowych, gmach GISZ, Instytut Chemiczny, Stację Pomp Rzecznych, gazownię, elektrownię, gmach Sejmu, ocalałe dworce oraz ponad dwieście ocalałych budynków mieszkalnych.
Przez cały październik, listopad i grudzień wojska sowieckie śledziły z prawego brzegu Wisły palenie i niszczenie kolejnych ulic, obiektów, wysadzanie całych kwartałów miasta. Armia Czerwona skrzętnie dokumentowała niszczenie miasta, nanosząc na plany Warszawy kolejne niemieckie wysadzenia i akty wandalizmu, jednak nie spróbowała tego działania uniemożliwić.
Grabież mienia.
Jednym z elementów akcji niszczenia Warszawy była masowa grabież mienia prywatnego i publicznego, dokonywana przez Niemców zarówno w trakcie, jak i po zakończeniu powstania. Ułatwiał ją fakt, iż wypędzana z miasta ludność miała prawo zabierać ze sobą jedynie taką ilość bagażu, która nie przeszkadzałaby w marszu do obozu przejściowego w Pruszkowie.
Grabież była dokonywana przez Niemców w sposób zorganizowany. Początkowo w ramach niemieckich struktur okupacyjnych funkcjonowały trzy działające równolegle sztaby odpowiedzialne za wywóz mienia z Warszawy – wojskowy, policyjny i cywilny. Ich siedziba znajdowała się w domu przy ulicy Żelaznej 103. Po 22 października 1944 utworzono tzw. "Räumungsstab" (pol. Sztab Ewakuacyjny), na czele z SS-Oberführerem Geiblem (podległym teraz bezpośrednio Himmlerowi), który nadzorował działalność sztabów ewakuacyjnych policji i władz cywilnych oraz otrzymał pierwszeństwo przy zagarnianiu pozostawionego w mieście mienia. Siedziba sztabu znajdowała się w Warszawie, u wylotu ulicy Wolskiej. Pod jego nadzorem opuszczone mieszkania bądź budynki publiczne były systematycznie opróżniane z wszelkich wartościowych przedmiotów i materiałów. Wykorzystywano w tym celu m.in. grupę około 800–1000 polskich mężczyzn pogrupowanych w komanda robocze. W skład drużyn roboczych wchodzili zarówno robotnicy przymusowi, jak i ochotnicy rekrutujący się z marginesu społecznego zamieszkującego dalekie przedmieścia i strefę podmiejską Warszawy, których zwabiła możliwość wzbogacenia się na szabrowaniu opuszczonego miasta. Część robotników kwaterowała na terenie niemieckiego obozu przejściowego w Pruszkowie. Mieścił się tam również jeden z magazynów rabowanych dóbr. W ograbianiu polskiej stolicy brały także udział służby ministra ds. uzbrojenia, Alberta Speera, oraz aparat podległy gauleiterowi Kraju Warty – Arthurowi Greiserowi.
W rabunku uczestniczył również Wehrmacht. Teoretycznie w kompetencjach armii leżała wyłącznie ewakuacja mienia wojskowego oraz wszystkiego, co łączyło się z szeroko rozumianym sektorem militarnym (np. wyposażenie fabryk przemysłu zbrojeniowego). W praktyce od samego początku Wehrmacht demontował i wywoził także maszyny, surowce, żywność i tekstylia. Po 11 sierpnia 1944 zakres zadań ewakuacyjnych Wehrmachtu został oficjalnie rozszerzony, a nadzór nad ich wykonaniem objęło Wyższe Dowództwo Polowe nr 225 ("Oberfeldkommandantur" – OFK 225). 29 sierpnia 1944, a więc jeszcze w trakcie powstania, dowództwo niemieckiej 9. Armii meldowało, że w Warszawie „codziennie załadowuje się 200–300 wagonów celem uratowania tekstyliów, tłuszczów, uszkodzonego sprzętu i silników”. Po zakończeniu powstania nadzór nad akcją rabunku prowadzoną przez służby Wehrmachtu sprawowało dowództwo 9. Armii.
Zgodnie z zeznaniami złożonymi po wojnie przez Geibla, Himmler ściśle określił, gdzie mają być wysyłane łupy wojenne z Warszawy. Tekstylia, futra i dywany należało więc wysyłać do obozu koncentracyjnego Ravensbrück; pieniądze, złote monety i złoto w sztabach do Banku Rzeszy w Berlinie; a wszelkie kosztowności – np. zegarki, bransoletki czy pierścionki – do Urzędu Lombardowego w Berlinie. Skala grabieży była ogromna. Według wyliczeń Czesława Madajczyka od połowy sierpnia do połowy grudnia 1944 wywieziono z Warszawy 26 319 wagonów wypełnionych wyrobami, surowcami i urządzeniami przemysłowymi; 3240 wagonów z produktami rolnymi, jak również 850 ciężarówek ze zrabowanym mieniem. Z kolei Marian Chlewski oceniał, że do wywozu zrabowanych w Warszawie dóbr Niemcy wykorzystali 1000 pociągów z 45 000 wagonów. Szacunki Chlewskiego mogą pośrednio potwierdzać dokumenty Wehrmachtu mówiące, iż tylko od 11 sierpnia do 15 września wywieziono z Warszawy 23 300 wagonów wypełnionych „dobrami ewakuacyjnymi”. W tym samym źródle podkreślono także, że nie jest możliwe obliczenie „ilości dóbr ewakuowanych przez kolumny samochodowe oraz puste pociągi powrotne”. Na sam koniec celem uzyskania surowca Niemcy wyrywali z ziemi nawet latarnie uliczne i kable telefoniczne.
Na grabieży prowadzonej w Warszawie korzystali również osobiście najwyżsi przywódcy nazistowscy. Zachowane dokumenty wskazują, że m.in. żonie Himmlera wysyłano znalezione w Warszawie instrumenty muzyczne, a jemu samemu – kolekcje znaczków pocztowych. Rabunki dokonywane w mieście przez podwładnych Arthura Greisera wzbudziły wręcz protest władz dystryktu warszawskiego. Gubernator Fischer skarżył się, że Greiser „już około połowy sierpnia przywiózł z Warszawy do Poznania olbrzymie kolumny transportowe towarów, mebli, tekstyliów i urządzeń lekarskich wozami tramwajowymi i wszystkimi innymi środkami, jakie tylko można sobie wyobrazić”. Ten ostatni bronił się, twierdząc, że „z Warszawy przejąłem jedynie oczywistą zdobycz, to znaczy dobra, które zdobyły i zabezpieczyły w czasie walki z płonących i walących się domów walczące w Warszawie jednostki policji Okręgu Kraju Warty”. Spór musiał w końcu rozstrzygnąć dowódca 9. Armii, generał Nikolaus von Vormann. Grabieży na własną rękę dokonywali również wyżsi rangą oficerowie (m.in. Oskar Dirlewanger i Bronisław Kaminski), urzędnicy, a także prości żołnierze. Opuszczone mieszkania były szabrowane tak często, że dowódca garnizonu warszawskiego, generał Reiner Stahel, był zmuszony oficjalnie usankcjonować rabunki poprzez zezwolenie żołnierzom na zabieranie wszystkiego z tych domów, w których zaczął się pożar. Ponadto, jak wskazują zeznania świadków i przekaz wspomnieniowy, wysiedlani mieszkańcy Warszawy byli zazwyczaj pozbawiani przez żołnierzy wszelkich wartościowych przedmiotów osobistych. Indywidualną grabież ułatwiał fakt, iż bagaże opuszczających miasto oficerów, żołnierzy i urzędników były kontrolowane jedynie pod kątem ewentualnego posiadania złota lub kosztowności. Na terenie opustoszałej Warszawy szabrowali także przedstawiciele polskiego marginesu społecznego ze strefy podmiejskiej.
Bilans.
W okresie popowstaniowym na skutek systematycznego i planowego wyburzania zniszczeniu uległo ponad 30% zabudowy lewobrzeżnej Warszawy, tzn. więcej niż uległo zniszczeniu w czasie dwóch miesięcy powstania. Gdy dodać do tego straty powstałe w sierpniu i wrześniu 1944 oraz zniszczenia, do których doszło w wyniku oblężenia miasta we wrześniu 1939 roku i zagłady warszawskiego getta, okazuje się, że wojna przyniosła zniszczenie 84% zabudowy lewobrzeżnej Warszawy. Jeśli przyjąć szacunek dla całego miasta z Pragą włącznie, to wynosił on 65%. Przybliżona ilość gruzów pokrywających Warszawę w 1945 oszacowana została na 20 milionów metrów sześciennych.
W ujęciu bardziej szczegółowym stan zniszczeń przedstawiał się następująco: mosty – 100%; kubatura budynków przemysłowych – 90%; budynki zabytkowe (w tym kościoły) – 90%; kubatura obiektów kultury – 95%; kubatura obiektów służby zdrowia – 90%; kubatura obiektów szkolnictwa – 70%; izby mieszkalne – 72,1%. Zniszczeniu uległo także 50% budynków i urządzeń elektrowni; 65% długości miejskiej sieci elektrycznej; 46% łącznej wartości obiektów gazowni i sieci gazowej; 100% central telefonicznych; 70% telefonicznej sieci kablowej; 30% łącznej wartości obiektów wodociągowych; 28,5% łącznej wartości obiektów kanalizacyjnych; 30% powierzchni ulic; 85% długości sieci tramwajowej; 91% kubatury zajezdni tramwajowych i autobusowych; 75% jednostek taboru tramwajowego; 98,5% lamp ulicznych; 60% drzewostanu w parkach; 60% wartości ogrodu zoologicznego; 95% urządzeń węzła kolejowego w granicach miasta; 100% dworców kolejowych, 100% urządzeń i sprzętu lotnictwa pasażerskiego; 85% taboru żeglugi rzecznej. Istnieje także jeszcze jeden, niewymierny zakres strat, mianowicie mienia indywidualnego – jeżeli nie poprzez całkowitą jego grabież, to poprzez zniszczenie wraz z palonymi i burzonymi budynkami. Autorzy sporządzonego w 2004 "Raportu o stratach wojennych Warszawy" oszacowali całość strat materialnych poniesionych przez miasto i jego mieszkańców podczas II wojny światowej na 18,20 miliarda przedwojennych złotych (według wartości złotówki z sierpnia 1939), czyli 45,3 miliardów dolarów (według wartości obecnej).
Podczas akcji palenia i wyburzenia Warszawy zagładzie uległo setki bezcennych zabytków oraz obiektów o dużej wartości kulturalnej i duchowej. Rejestr zniszczonych obiektów sakralnych i świeckich mających wartość zabytkową liczy 674 pozycje. Jan Zachwatowicz zauważył:
Zburzenie Warszawy w kulturze.
Zburzenie Warszawy znalazło odzwierciedlenie w polskiej kulturze powojennej. Zrujnowane miasto było m.in. scenerią filmu pt. „Miasto nieujarzmione” z 1950 roku, opartego na wspomnieniach Władysława Szpilmana. W filmie ukazano m.in. narady w sztabie gubernatora Fischera, poświęcone kwestii zburzenia polskiej stolicy, a także przedstawiono dokonywane przez Niemców podpalenia, wysadzenia i grabieże. W tym celu wykorzystano unikatowe zdjęcia wykonane przez niemiecką ekipę filmową.
Zburzoną i wyludnioną Warszawę, widzianą wiosną 1945 z perspektywy lotu ptaka, ukazuje polski krótkometrażowy film animowany pt. „Miasto ruin”.

</doc>
<doc id="1785542" url="https://pl.wikipedia.org/wiki?curid=1785542" title="Stanisław Smreczyński (senior)">
Stanisław Smreczyński (senior)

Stanisław Smreczyński (ur. 18 października 1872 w Porębie Wielkiej, zm. 28 września 1954 w Krakowie) – entomolog, pedagog, nauczyciel przyrody i historii naturalnej w licznych szkołach średnich Krakowa i Tarnowa.
Życiorys.
Urodzony jako Stanisław Smaciarz (vel Szmaciarz), w 1898 członkowie rodziny zmienili nazwisko na Smreczyński. Syn Katarzyny, brat Władysława Orkana, ojciec Stanisława. Prototyp postaci Antosia Porębskiego z powieści "Matka" Ignacego Maciejowskiego.
Działał w tajnym ruchu niepodległościowym na obszarze Galicji. Absolwent Uniwersytetu Jagiellońskiego, badacz szarańczaków prostoskrzydłych i pluskwiaków rożnoskrzydłych i równoskrzydłych. Opisał 27 gatunków pluskwiaków i 57 gatunków piewików, nieznanych dotąd na terenie Galicji. Członek Komisji Fizjograficznej Polskiej Akademii Umiejętności.

</doc>
<doc id="1785544" url="https://pl.wikipedia.org/wiki?curid=1785544" title="(19912) Aurapenenta">
(19912) Aurapenenta

(19912) Aurapenenta – planetoida z grupy pasa głównego asteroid okrążająca Słońce w ciągu 3 lat i 244 dni w średniej odległości 2,38 j.a. Została odkryta 14 września 1955 roku w Goethe Link Observatory (Indiana Asteroid Program) w Brooklynie w stanie Indiana. Nazwa planetoidy została nadana z okazji 50. (we współczesnym j. grec. peneta – 50) rocznicy powstania "Association of Universities for Research in Astronomy" (AURA). Przed nadaniem nazwy planetoida nosiła oznaczenie tymczasowe (19912) 1955 RE1.

</doc>
<doc id="1785547" url="https://pl.wikipedia.org/wiki?curid=1785547" title="Zamek Ludwigsburg">
Zamek Ludwigsburg

Zamek Ludwigsburg (niem. "Schloss Ludwigsburg") – zamek w gminie Loissin w niemieckim kraju związkowym Meklemburgia-Pomorze Przednie, jeden z zamków książąt pomorskich na terenie Pomorza Przedniego.
Budowę zamku rozpoczęto pod koniec XVI wieku; początkowo był rezydencją Zofii Jadwigi (1561–1631), księżniczki brunszwickiej, żony Ernesta Ludwika, księcia wołogoskiego. W 1615 roku przeszedł w ręce jej syna, księcia wołogoskiego Filipa Juliusza, po czym po jego śmierci w 1625 roku Zofia Jadwiga otrzymała go w dożywotnie użytkowanie.
W 1627 roku zamek Ludwigsburg został nadany przez księcia pomorskiego Bogusława XIV jego siostrze Annie de Croÿ; w 1650 roku sprzedała go ona generałowi Burchardowi Müllerowi von der Lühne, komendantowi szwedzkiego garnizonu w Greifswaldzie. Zamek był własnością jego rodziny do 1747 roku, następnie kilkakrotnie zmieniał właścicieli, po czym w 1810 roku przeszedł w ręce rodziny Weissenbornów, do której należy do dnia dzisiejszego (z przerwą w latach 1945–1992).
Zamek, początkowo dwupiętrowy, obecnie trzykondygnacyjny, wzniesiony na planie krzyża łacińskiego, był wielokrotnie przebudowywany i rozbudowywany; otacza go park krajobrazowy o powierzchni 3,5 hektara, pierwotnie późnobarokowy, z zachowaną około 100-metrową aleją lipową.

</doc>
<doc id="1785548" url="https://pl.wikipedia.org/wiki?curid=1785548" title="Ewa Smuk">
Ewa Smuk



</doc>
<doc id="1785550" url="https://pl.wikipedia.org/wiki?curid=1785550" title="Priyasakhi">
Priyasakhi

Priyasakhi – tamilski dramat rodzinny i miłosny z 2005 roku. W rolach głównych Madhavan i Sadha. To drugi już (obok "Hum Tumhare Hain Sanam" z SKR) dramat K.S. Adiyamana, w którym zajmuje on się kryzysem małżeńskim zagrożonym rozwodem. W filmie pokazano konflikt między tradycyjnym modelem wielopokoleniowej rodziny a nowoczesnymi wartościami przejmowanymi w miastach od Zachodu. Podjęto tu też rzadki w indyjskim kinie, a przecież obecny w rzeczywistości, problem aborcji. Film jest obroną wartości rodziny i małżeństwa.
Adiyaman ten sam scenariusz zrealizował w hindi (z Salman Khanem i Shilpa Shetty ("Shaadi Karke Phas Gaya Yaar").
Fabuła.
Santana Krishan, zwany Sakhi (Madhavan), manager w firmie samochodowej podczas wyjazdu służbowego do Dubaju poznaje dorabiającą w reklamie modelkę Priyi (Sadha). Zachwycony nią używa podstępu do zdobycia jej serca. Do domu wracają przysięgając sobie miłość na całe życie, jednak rządząca despotycznie w swojej rodzinie matka Priyi (Aishwarya) ma wątpliwości. Nie podoba jej się, że rodziny Sakhi i Priyi tak bardzo różnią się między sobą. Razi ją, że Sakhi pochodzi z tradycyjnej hinduskiej rodziny, która dzień zaczyna od modlitwy i błogosławieństwa. Sama matka Priyi kuso ubrana szaleje jak nastolatka na dyskotece zostawiając w domu chorego męża. Gdy jednak młodzi upierają się, że nie chcą bez siebie żyć, dochodzi do ślubu. Po ślubie Priya wprowadza się do wielopokoleniowej rodziny męża. Ku rozczarowaniu matki, siostry i bratowej Sakhiego, nie ma zamiaru odciążyć je w gotowaniu. Wychowana w nowobogackiej rodzinie oczekuje, że to jej się będzie podawać. Tradycyjnie nastawioną rodzinę szokuje też swoboda jej strojów. Ona ze swojej strony źle się czuje w rodzinie, gdzie więzi są tak bliskie, że nawet do kina nie idzie się tylko z mężem. Domaga się od niego oddzielenia się od rodziny. To powoduje pierwszy konflikt w jej małżeństwie. Napięcie między małżonkami rośnie. Priya zbyt wiele rzeczy widzi inaczej niż rodzina, do której ma się dopasować. Do wybuchu dochodzi, gdy okazuje się, że Priya spodziewa się dziecka. Rodzinę ogarnia radość, wszyscy obdarowują się słodyczami. Sakhi jest uszczęśliwiony. Wstrząsem dla niego jest więc wahanie niegotowej jeszcze na macierzyństwo Priyi, myśl o aborcji. Matka Priyi, Anita, podtrzymuje w niej wątpliwości. Uzgadnia dla niej termin aborcji. Interwencja Sakhi powstrzymuje zabieg, ale małżeństwo rozpada się. W trakcie rozpadu Sakhi walczy o zatrzymanie przy sobie swego dziecka.

</doc>
<doc id="1785552" url="https://pl.wikipedia.org/wiki?curid=1785552" title="Tamilski">
Tamilski



</doc>
<doc id="1785554" url="https://pl.wikipedia.org/wiki?curid=1785554" title="(30718) Records">
(30718) Records

(30718) Records – planetoida z pasa głównego asteroid okrążająca Słońce w ciągu 4 lat i 219 dni w średniej odległości 2,77 j.a. Została odkryta 14 września 1955 roku w Goethe Link Observatory (Indiana Asteroid Program) w Brooklynie w stanie Indiana. Nazwa planetoidy pochodzi od "Brendy Records" (ur. 1946), pracownika Departamentu Astronomii na Uniwersytecie Indiana przez ponad 20 lat. Przed nadaniem nazwy planetoida nosiła oznaczenie tymczasowe (30718) 1955 RB1.

</doc>
<doc id="1785555" url="https://pl.wikipedia.org/wiki?curid=1785555" title="Obóz ćwiczebny">
Obóz ćwiczebny

Obóz ćwiczebny, obóz ćwiczeń (OC) – miejsce okresowego pobytu wojska poza rejonem stałej dyslokacji, przeznaczone do szkolenia bojowego w warunkach polowych. Obozy ćwiczebne wyposażone są zwykle w strzelnice (poligony), place ćwiczeń, boiska sportowe, kluby, przystanie. Organizuje się je zazwyczaj w lecie, rozmieszczając wojsko w namiotach lub barakach; niekiedy urządza się obozy ćwiczebne również w zimie. W obozach ćwiczebnych, w których rozmieszczone są różne oddziały i związki taktyczne, wyznacza się dowódcę OC, jego zastępców oraz, w razie potrzeby, inne osoby funkcyjne; w obozie ćwiczebnym zajętym tylko przez jeden związek taktyczny (oddział) obowiązki dowódcy OC sprawuje dowódca danego związku taktycznego (oddziału). Porządek wewnętrzny, służbę wewnętrzną i wartowniczą w obozie reguluje dowódca OC w myśl zasad obowiązujących w garnizonie i przystosowanych do warunków polowych.
W dwudziestoleciu międzywojennym w Wojsku Polskim funkcjonowały następujące komendy obozów ćwiczeń, zaliczane do władz garnizonowych, obok komend miast i komendantów placów:
Aktualnie Siły Zbrojne RP korzystają z obozów ćwiczebnych położonych na terenie ośrodków szkolenia poligonowego rodzajów wojsk, np. OC „Karliki” na terenie Ośrodka Szkolenia Poligonowego Wojsk Lądowych Żagań.

</doc>
<doc id="1785557" url="https://pl.wikipedia.org/wiki?curid=1785557" title="Księżniczka na ziarnku grochu (ujednoznacznienie)">
Księżniczka na ziarnku grochu (ujednoznacznienie)



</doc>
<doc id="1785559" url="https://pl.wikipedia.org/wiki?curid=1785559" title="Orlin Starokin">
Orlin Starokin

Orlin Ognjanow Starokin (bułg. Орлин Огнянов Старокин; ur. 8 stycznia 1987 roku w Sofii) – bułgarski piłkarz, występujący na pozycji lewego obrońcy. Ma rosyjskie pochodzenie.
W piłkę nożną zaczął grać w wieku 10 lat.
Jest wychowankiem CSKA Sofia, ale już w wieku osiemnastu lat wyjechał do Burgas, gdzie początkowo był zawodnikiem tamtejszego Nafteksu. W pierwszym sezonie gry w tym klubie, w rozgrywkach 2005–2006, spadł do drugiej ligi. Na zapleczu ekstraklasy występował aż do 2009 roku, także podczas rocznego wypożyczenia w Czernomorcu Burgas.
Od lata 2009 był zawodnikiem pierwszoligowego już Czernomorca, prowadzonego przez byłego reprezentanta Bułgarii Krasimira Bałykowa. Dobre występy w tym klubie zaowocowały powołaniem do kadry narodowej na ostatnie mecze eliminacji do Mundialu 2010. W czerwcu 2011 roku odszedł do Lewskiego Sofia. W czerwcu 2014 został zawodnikiem Irtyszu Pawłodar.

</doc>
<doc id="1785563" url="https://pl.wikipedia.org/wiki?curid=1785563" title="Athshe">
Athshe



</doc>
<doc id="1785565" url="https://pl.wikipedia.org/wiki?curid=1785565" title="Palaeotherium">
Palaeotherium

†Palaeotherium – rodzaj wymarłego ssaka z rodziny Palaeotheriidae.
Jego nazwa rodzajowa oznacza "dawną bestię". George Cuvier pierwotnie opisał zwierzę jako rodzaj tapira. Od tego czasu popularne wizerunki ssaka przypominają właśnie tapiry. Jednakże kolejne badania wykazały, że budowa jamy nosowej nie wykazywała przystosowań do utrzymywania małej trąby, wobec czego nowsze wizerunki ukazują "Palaeotherium" podobne do konia. Współczesne badania anatomiczne także sugerują, że rodzaj ten wraz z pokrewnymi (jak "Hyracotherium") to bliscy krewni koni.
Zwierzę dorastało 75 cm wysokości. Żywiło się pokarmemm roślinnym. Zamieszkiwało lasy tropikalne porastające Europę około 45 milionów lat temu, we wczesnym i środkowym eocenie. Największy gatunek, środkowoeoceńskie "P. magnum" z terenów dzisiejszej Francji, prawie dorównywało rozmiarom koniom. Jednak inne przypominały pod tym względem świnie.
Skamieniałości odnaleziono m.in. w paryskim kamieniołomie gipsu.

</doc>
<doc id="1785567" url="https://pl.wikipedia.org/wiki?curid=1785567" title="Victoria Braurei">
Victoria Braurei

Victoria Braurei AG – browar w Szczecinie istniejący w latach 1862/63-1917.
Historia.
Na szczycie wzniesienia przy ul. Jagiellońskiej 63/64 znajdują się budynki należące obecnie do Szczecińskiej Wytwórni Wódek Polmos S.A. Obiekt ten powstał przy ówczesnej "Turnerstrasse 10/11" w latach 1862-1863 za sprawą Hermana Kocha, który to złożył do Policji Budowlanej prośbę o pozwolenie na budowę browaru. W 1870 roku browar przyjął nazwę "Victoria".
Przedsiębiorstwo poddawane było systematycznej modernizacji oraz rozbudowie. Zostały zakupione nowe urządzenia oraz technologie, powstały nie tylko nowe pomieszczenia magazynowe ale również kompleks przeznaczony dla pracowników przedsiębiorstwa. Znalazł się w nim pawilon restauracyjny, strzelnica wiatrówkowa, kręgielnia, park z miejscem dla orkiestry oraz piwiarnia. Tamtejsza gospodarka i zasady funkcjonowania przedsiębiorstw opierały się na zaufaniu, dobrym imieniu oraz nienagannej opinii o produktach. Nie obowiązywały wtedy normy ustalone z urzędu, przedsiębiorstwa nie podlegały kontrolom, czas pracy nie był normowany, mimo to Browar działał i rozwijał się, zwiększając sprzedaż własnych produktów. Firma nie poradziła sobie jednakże z trudnościami, jakie miały miejsce w czasie I wojny światowej. Brak surowców, problemy z transportem, zmniejszone zasoby siły roboczej, wszystko to sprawiło, że browar zaprzestał produkcji w 1917 roku.
W latach 1922-24, po przejęciu w 1920 budynków i wyposażenia "Victorii" oraz po przekształceniu browaru w wytwórnię wódek i winiaków "Carl Wilhelm Kemp AG", koncern Rückforth’a obejmujący przemysł fermentacyjny, piwowarski oraz spirytusowy na terenie Pomorza i Brandenburgii, wznowił produkcję przy "Turnerstrasse".
Firma funkcjonowała nieprzerwanie do czasu II wojny światowej, kiedy to wszelkie archiwalia, dokumentacje produkcyjne, technologiczne i techniczne oraz najistotniejsze urządzenia zostają wywiezione w głąb Niemiec, by tam po zakończeniu wojny wznowić produkcję w fabryce w Rostocku.

</doc>
<doc id="1785568" url="https://pl.wikipedia.org/wiki?curid=1785568" title="Parafia bł. Michała Kozala w Ryjewie">
Parafia bł. Michała Kozala w Ryjewie

Parafia bł. Michała Kozala w Ryjewie – parafia rzymskokatolicka w diecezji elbląskiej. Erygowana w 25 września 1994 roku przez biskupa elbląskiego Andrzeja Śliwińskiego.
Na obszarze parafii leżą miejscowości: Ryjewo - ulice: Braterstwa Narodów, Donimirskich, Grunwaldzka, (numery od 79 i 50 do końca), Kolejowa, Kopernika, Kościuszki, Lipowa, Os. Leśne, Pod Lasem, Polna, Ks. kanonika Franciszka Prusa, Słowiańska. Tereny te znajdują się w gminie Ryjewo w powiecie kwidzyńskim, w województwie pomorskim.
Kościół w Ryjewie został wybudowany w 1895 roku, do 1945 służył ewangelikom. W latach 1988–1991 odbudowany z inicjatywy proboszcza parafii Świętej Rodziny w Ryjewie ks. Jana Wiśniewskiego. Świątynię poświęcono 14 października 1993 roku.

</doc>
<doc id="1785569" url="https://pl.wikipedia.org/wiki?curid=1785569" title="Jan Kepinski">
Jan Kepinski

Jan Kępiński, właśc. Beerend Jan Kepinski (ur. 3 lipca 1971 w Hadze w Holandii) – polski reżyser, producent telewizyjny, realizator wizji i scenarzysta holenderskiego pochodzenia.
Życiorys.
Urodził się w Hadze w Holandii. Jego matka jest Holenderką, a ojciec Polakiem. W latach 1994-1997 studiował na studiach dziennych w szkole filmowej w Łodzi na wydziale operatorskim i realizacji telewizyjnej. Od 1997–2002 główny reżyser w Endemol Polska. Od 2002 do 2010 reżyser w TVN. Od 2006 niezależny producent i reżyser.
W latach 1999–2003 jedynie reżyser teleturnieju "Milionerzy", a od 2008 roku również producent tego programu. Łącznie wyreżyserował ponad 800 odcinków. We wrześniu 2009 wprowadził nowe koło ratunkowe: pytanie do eksperta. Od 2008 roku reżyser VIII, IX i X edycji "Tańca z gwiazdami". W latach 2006–2008 główny reżyser studia i szef realizacji "Dzień dobry TVN" (ponad 200 odcinków). Reżyserował także : "Zostań gwiazdą", "Twoją drogę do gwiazd", "Tylko miłość", "Dzieciaki z klasą", "Ciao Darwin", "Szymon Majewski Show" (pierwsze 5 serii), "Jestem jaki jestem", "Dubidu", "Supertalent" i "Pascal: Po prostu gotuj!". Główny reżyser i dyrektor realizacji trzech pierwszych edycji "Big Brothera" emitowanych na antenie TVN i konsultant tego programu w innych krajach. Producent i Reżyser show Polsatu Must Be the Music. Tylko muzyka emitowanego od marca 2011 roku oraz Got to Dance. Tylko taniec emitowanego od marca 2012.
Reżyseruje liczne widowiska na żywo, m.in. Top of the Top - festival 2011, Top Trendy 2011 Sopot Festival 2009, "Wiktory" 2007, Sylwester TVN 2007/2008, "Miss Polonia" 2003 i 2004, i wydarzenia muzyczne, m.in. koncert Red Hot Chili Peppers w Chorzowie w 2007 roku.
Właściciel firmy producenckiej Jake Vision. Poza licznymi programami telewizyjnymi, takimi jak "Milionerzy", "Dubidu", "Łapać złodzieja", "Supertalent" i "Pascal: Po prostu gotuj!", Must Be the Music. Tylko muzyka i Got to Dance. Tylko taniec. Jan Kępinski produkuje i reżyseruje także reklamy z udziałem gwiazd: m.in. Knorr z Pascalem Brodnickim, Axe z Kubą Wojewódzkim, Gymnasion z Mariuszem Czerkawskim, Rexona z Rafałem Maserakiem i Robertem Kochankiem. Jako producent ma na swoim koncie też film krótkometrażowy ("Hans Christian Andersen"), 2005 r. oraz EPK filmu "Cudzoziemiec", w którym zagrał Steven Seagal.
Nominowany do Wiktora 2008 w kategorii twórca programu telewizyjnego za "Milionerów". 
Nominowany do Wiktora 2011 w kategorii twórca programu telewizyjnego za "Must Be the Music. Tylko muzyka".

</doc>
<doc id="1785570" url="https://pl.wikipedia.org/wiki?curid=1785570" title="Zbigniew Bujarski">
Zbigniew Bujarski

Zbigniew Bujarski (ur. 21 sierpnia 1933 w Muszynie, zm. 13 kwietnia 2018 w Krakowie) – polski kompozytor, profesor sztuk muzycznych i artysta malarz.
Życiorys.
W latach 1955–1958 studiował dyrygenturę, a 1956–1960 kompozycję pod kierunkiem Stanisława Wiechowicza w Państwowej Wyższej Szkole Muzycznej w Krakowie. Po zakończeniu nauki w 1961 podjął pracę w Filharmonii Rzeszowskiej, jako prelegent muzyczny i kierownik literacki. Na tym stanowisku pracował do 1967. Od 1972 wykładał w Akademii Muzycznej w Krakowie.
Od 1980 prowadził klasę kompozycji w Akademii Muzycznej w Krakowie. W latach 1978–1986 był dziekanem wydziału kompozycji, dyrygentury i teorii muzyki, od 1992 zajmował stanowisko profesora tej uczelni. W 2012 otrzymał tytuł profesora sztuk muzycznych. 
Pomimo że w twórczości Bujarskiego na pierwszy plan wysuwa się problematyka brzmienia, to jednak w utworach wokalno-instrumentalnych dużą rolę odgrywała warstwa słowna. Kompozytor w swych pracach wykorzystywał teksty wybitnych poetów, niekiedy również w językach oryginalnych, jak np. w oratorium "El hombre".
Od najmłodszych lat wykazywał również zdolności plastyczne. Jego pasją było malarstwo.
Zbigniew Bujarski zmarł w wieku 84 lat. Został pochowany na cmentarzu w Muszynie.
Nagrody i wyróżnienia.
W 1964 otrzymał II nagrodę za "Kinoth" na Konkursie im. Grzegorza Fitelberga w Katowicach, a w 1967 wyróżnienie na Międzynarodowej Trybunie Kompozytorów UNESCO w Paryżu za "Contrarię". II nagroda Tribune Internationale des Compositeurs UNESCO, Paryż 1978 za "Musica domestica" (wydawnictwo Krakowskie 1978, 1981); Nagroda Ministra Kultury i Sztuki II stopnia 1979, 1987; Nagroda Związku Kompozytorów Polskich i Nagroda Miasta Krakowa 1984; Nagroda im. A. Jurzykowskiego, N. Jork 1991.
24 lutego 2011 został odznaczony przez ministra kultury i dziedzictwa narodowego Bogdana Zdrojewskiego Srebrnym Medalem „Zasłużony Kulturze Gloria Artis”.

</doc>
<doc id="1785571" url="https://pl.wikipedia.org/wiki?curid=1785571" title="Zysk normalny">
Zysk normalny

Zysk normalny − zysk osiągany przez przedsiębiorstwo w sytuacji, kiedy jego zysk księgowy pozwala na pokrycie (jest równy) wszystkich kosztów księgowych oraz kosztu alternatywnego kapitału zaangażowanego w przedsiębiorstwo i kosztu alternatywnego czasu pracy właściciela. Przedsiębiorstwo osiągające zysk normalny, nie osiąga zysków ekonomicznych (zysków nadzwyczajnych).

</doc>
<doc id="1785573" url="https://pl.wikipedia.org/wiki?curid=1785573" title="Johannes Cocceius">
Johannes Cocceius

Johannes Cocceius (ur. 9 sierpnia 1603 w Bremie, zm. 5 listopada 1669 w Lejdzie) − holenderski teolog reformowany i hebraista.
Twórca wpływowej szkoły teologicznej w Kościele reformowanym, łączącą racjonalistyczną postawę z wiarą reformowaną. Bronił zasady zwierzchności władzy cywilnej nad Kościołem.
Jego uczniem był Polak Daniel Kałaj.

</doc>
<doc id="1785574" url="https://pl.wikipedia.org/wiki?curid=1785574" title="Johannes Coccejus">
Johannes Coccejus



</doc>
<doc id="1785576" url="https://pl.wikipedia.org/wiki?curid=1785576" title="Dali">
Dali



</doc>
<doc id="1785577" url="https://pl.wikipedia.org/wiki?curid=1785577" title="Antonio Beduzzi">
Antonio Beduzzi

Antonio Beduzzi (ur. 1675 w Bolonii - zm. 4 marca 1735 w Wiedniu) - włoski architekt, inżynier i malarz, który pracował w Wiedniu na początku XVII wieku.

</doc>
<doc id="1785578" url="https://pl.wikipedia.org/wiki?curid=1785578" title="G-przestrzeń">
G-przestrzeń

G-przestrzeń – najogólniejsza przestrzeń, w której można rozważać istnienie linii geodezyjnych. Wprowadzona do matematyki przez Herberta Busemanna.
Definicja aksjomatyczna.
Aksjomaty G-przestrzeni:

</doc>
<doc id="1785579" url="https://pl.wikipedia.org/wiki?curid=1785579" title="Migelitka">
Migelitka

Migelitki lub miguelitos z La Rody (po kastylijsku " miguelitos de La Roda") – tradycyjne ciastka z La Rody (miasto w Hiszpanii, we wspólnocie autonomicznej Kastylia-La Mancha) składające się z ciasta francuskiego (listkowego), przełożonego kremem (np. budyniowym), posypane cukrem pudrem.
Spożywa się je zwykle z kawą, kompotem, cydrem lub miodem. Przypominają polskie kremówki.

</doc>
<doc id="1785580" url="https://pl.wikipedia.org/wiki?curid=1785580" title="Malhação">
Malhação

Malhação – brazylijska opera mydlana, emitowana od 24 kwietnia 1995 r. do 3 kwietnia 2020 r. Serial był przeznaczony raczej dla młodej widowni. 
Krótki opis.
Była to jedna z niewielu oper mydlanych w Ameryce Południowej. Początkowo akcja serialu rozgrywała się w fikcyjnym "Malhação" w Barra da Tijuca, w Rio de Janeiro. Do końca serialu w 2020 roku miejsce akcji zmieniło się kilka razy.

</doc>
<doc id="1785581" url="https://pl.wikipedia.org/wiki?curid=1785581" title="Aleksander Danilewicz">
Aleksander Danilewicz

Alaksander Danilewicz (, "Alaksandr Andrejewicz Danilewicz"; ur. w 1877 w Mołczadzi, zm. 10 października 1949 w Wilnie) – białoruski pedagog, matematyk, publicysta.
Życiorys.
Urodził się w 1877 roku w miasteczku Mołczadź, w powiecie słonimskim guberni grodzieńskiej Imperium Rosyjskiego. W 1896 roku skończył Świsłockie Seminarium Nauczycielskie. Studiował na Wydziale Fizyczno-Matematycznym Uniwersytetu Ludowego im. Szaniawskiego w Moskwie. W 1915 roku za udział w ruchu rewolucyjnym został zesłany do Wierchojańska w guberni irkuckiej. Jesienią 1917 roku przyjechał do Mińska. Pracował w pierwszych białoruskich instytucjach edukacyjnych. Publikował w gazetach "Wolnaja Biełaruś" (), "Biełaruski Szlach" (), "Zwon" (), "Biełaruś" (), "Biełaruskaje Żyćcio" (), czasopiśmie "Ruń" (). Pisał artykuły na temat białoruskiej narodowej oświaty, organizacji białoruskiej szkoły. Od 1920 roku mieszkał na ziemiach północno-wschodnich II Rzeczypospolitej. Wykładał matematykę w Gimnazjum Białoruskim w Nowogródku oraz w Gimnazjum Białoruskim w Wilnie. Opracował białoruskojęzyczną terminologię matematyczną. Był autorem podręcznika do matematyki w języku białoruskim. Po II wojnie światowej wykładał matematykę wyższą na wileńskich uczelniach. Zmarł 10 października 1949 roku w Wilnie. Pochowany został na cmentarzu prawosławnym w Wilnie.

</doc>
<doc id="1785583" url="https://pl.wikipedia.org/wiki?curid=1785583" title="Parafia Świętej Rodziny w Ryjewie">
Parafia Świętej Rodziny w Ryjewie

Parafia Świętej Rodziny w Ryjewie, Pomezańskie Sanktuarium Świętej Rodziny – parafia rzymskokatolicka w diecezji elbląskiej.
Erygowana w 8 listopada 1897 roku przez biskupa warmińskiego Andrzeja Thiela.
Od 1 lipca 2022 roku proboszczem parafii jest ks. Marek Witkowski.
Terytorium parafii.
Na obszarze parafii leżą miejscowości: Ryjewo, Barcice (połowa), Gurcz, Grodzin, Jałowiec, Mątowskie Pastwiska, Szkaradowo Wielkie. Tereny te znajdują się w gminie Ryjewo w powiecie kwidzyńskim, w województwie pomorskim.
Kościół.
Kościół św. Rodziny w Ryjewie został wybudowany w latach 1908–1909, konsekrowany 1 października 1909 roku. W 2009 parafia obchodziła 100-lecie powstania.

</doc>
<doc id="1785585" url="https://pl.wikipedia.org/wiki?curid=1785585" title="Robert Kiesel">
Robert Kiesel

Robert Allan „Bob” Kiesel (ur. 30 sierpnia 1911 w Sacramento w Kalifornii, zm. 6 sierpnia 1993 w Boise w Idaho) – amerykański lekkoatleta sprinter, mistrz olimpijski z 1932 z Los Angeles.
Nie zdobył wielu indywidualnych tytułów, ale był jednym z czołowych sprinterów amerykańskich pierwszej połowy lat 30. XX wieku, o czym świadczą jego rekordy życiowe: 9,5 s w biegu na 100 jardów i 20,8 s w biegu na 220 jardów.
Na igrzyskach olimpijskich w 1932 w Los Angeles biegł na 1. zmianie 4 × 100 metrów, która zdobyła złoty medal, w półfinale ustanowiła rekord świata wynikiem 40,6 s, a w finale poprawiła go na 40,0 s (w składzie: Kiesel, Emmett Toppino, Hector Dyer i Frank Wykoff). Zdobył akademickie mistrzostwo USA (IC4A) w 1932 w biegu na 220 jardów, a w 1934 w biegach na 100 jardów i na 220 jardów. Był wówczas studentem University of California.
Po ukończeniu studiów pracował do 1941 w fabryce farb, zaś po II wojnie światowej prowadził rodzinne przedsiębiorstwo w branży inwestycji i nieruchomości, a później farmę w Idaho.

</doc>
<doc id="1785589" url="https://pl.wikipedia.org/wiki?curid=1785589" title="Męczeństwo św. Mateusza">
Męczeństwo św. Mateusza

Męczeństwo św. Mateusza (oryg. wł. "Martirio di San Matteo") – obraz olejny Caravaggia powstały w latach 1599–1600.
Okoliczności powstania obrazu.
"Męczeństwo św. Mateusza", podobnie jak "Powołanie św. Mateusza" i "Święty Mateusz i anioł", zostały namalowane przez Caravaggia dla kaplicy kardynała Contarelliego w kościele San Luigi dei Francesi. Kardynał, którego prawdziwe nazwisko brzmiało Mathieu Cointrel, zakupił tę kaplicę, by sfinansować wykonanie w niej zespołu fresków przedstawiających życie jego patrona, świętego Mateusza. Nie dożył jednak zakończenia prac. Według pierwotnego zamówienia dekoracje na ścianach bocznych kaplicy miał wykonać Cavaliere d'Arpino, autor kompozycji "Wskrzeszenie córki króla" zlokalizowanej na sklepieniu pomieszczenia. Nie są znane powody, dla których d’Arpino wycofał się z tego zamówienia. O przejęcie go po nim zabiegało wielu malarzy rzymskich, jednak dzięki protekcji bankiera Giustaniniego i kardynała del Monte to Caravaggio podpisał 25 czerwca 1599 kontrakt na wykonanie brakujących fresków.
Po obejrzeniu kaplicy Caravaggio zaproponował zastąpienie zamówionych kompozycji naściennych obrazami na płótnie. Miało to związek z faktem, iż kaplica mimo prowadzonych w niej prac miała pozostać czynna i ustawianie w niej rusztowań na potrzeby pracy malarskiej mogło poważnie utrudnić korzystanie z niej. Rozwiązanie tego rodzaju nie miało precedensu, jednak koncepcja Caravaggia została przyjęta. Artysta traktował zamówienie bardzo prestiżowo. Badania płótna promieniami Rentgena, przeprowadzone przez Lionela Venturiego, wykazały, że autor długo nie mógł zdecydować się na ostateczny kształt kompozycji, kilkakrotnie dokonując jej poważnych zmian.
Opis.
Obraz przedstawia śmierć św. Mateusza zgodnie z legendą, według której święty został zamordowany przy ołtarzu przez oprawców nasłanych przez króla etiopskiego, któremu Mateusz uniemożliwił uwiedzenie jego krewnej – zakonnicy. W centralnym punkcie kompozycji Caravaggio umieścił leżącego na ziemi świętego w szatach kapłańskich, którego przytrzymuje za prawą rękę oprawca z mieczem w dłoni. Po obydwu stronach sceny męczeństwa widoczni są przerażeni świadkowie śmierci Mateusza, którzy, dramatycznie gestykulując, odsuwają się od zabójcy. Jedna z postaci w tle ma rysy twarzy samego Caravaggia. Z obłoków tymczasem spływa anioł, wręczając Mateuszowi palmę męczennika.
Recepcja.
Obraz zrobił na publiczności ogromne wrażenie ze względu na realistyczne przedstawienie bohaterów i potęgę przedstawionych na nim emocji. Inni malarze rzymscy publicznie uznawali jednak dzieło za słabe. Jeden z rywali Caravaggia, Tadeo Zuccari, określił obraz jako "burzę w szklance wody" i stwierdził, że dostrzega w dziele jedynie naśladownictwo twórczości Giorgione’a. Późniejsi krytycy sztuki podkreślali jednak oryginalność obrazu w porównaniu z wcześniejszymi ujęciami tematu, świadome odrzucenia przez Caravaggia obowiązujących konwencji i mistrzowskie posługiwanie się światłocieniem.

</doc>
<doc id="1785592" url="https://pl.wikipedia.org/wiki?curid=1785592" title="Wieża Więzienna w Gdańsku">
Wieża Więzienna w Gdańsku

Wieża Więzienna (niem. "Stockturm") – powstała jako element średniowiecznego obwarowania Głównego Miasta w Gdańsku. Razem z Katownią i łączącą je tzw. Szyją stanowi zespół przedbramia (barbakan) ul. Długiej.
Historia.
Fundamenty Wieży Więziennej pochodzą z początku XIV wieku. Pierwszy etap budowy jest dziełem budowniczego miejskiego, Henryka Ungeradina. Wzniósł on przed Bramą Długouliczną wieżę z ostrołukowym przejazdem i prostokątnym dziedzińcem. Kolejne nadbudowy pochodzą z lat 1379–1382 i 1416–1418. Najwyższą kondygnację z arkadami o kształcie „oślego grzbietu” wzniósł Henryk Hetzel. Michał Enkinger zwieńczył wieżę dachem namiotowym i czterema smukłymi wieżyczkami narożnymi. Dach ten spłonął w roku 1577 podczas oblężenia Gdańska przez wojska Stefana Batorego.
W roku 1594 Antoni van Obberghen przebudował wieżę, wieńcząc ją barokowym hełmem. Gdy w roku 1604 wieża straciła swoje znaczenie jako element fortyfikacji Gdańska, przeznaczono ją wraz z Katownią i Szyją na więzienie. Na wschodniej elewacji Wieży Więziennej umieszczono pręgierz, miejsce wielu egzekucji.
Wieża Więzienna jest użytkowana przez Muzeum Historyczne Miasta Gdańska, które przeprowadziło prace konserwatorskie i dokończyło odbudowę wieży po zniszczeniach wojennych (spaleniu uległ dach).
Od czerwca 2006 roku w zespole przedbramia (tj. Wieży Więziennej i Katowni) działało Muzeum Bursztynu. Po jego przeniesieniu w 2021 roku do Wielkiego Młyna, pozostawiona przestrzeń wystawiennicza została zajęta przez Muzeum Odbudowy Gdańska.

</doc>
<doc id="1785595" url="https://pl.wikipedia.org/wiki?curid=1785595" title="Hansol Korea Open Tennis Championships 2009">
Hansol Korea Open Tennis Championships 2009

Tenisowy turniej WTA Hansol Korea Open Tennis Championships 2009 odbył się w dniach 21 - 27 września w stolicy Korei Południowej Seulu na kortach twardych. Pula nagród wyniosła 220 000 dolarów amerykańskich.

</doc>
<doc id="1785599" url="https://pl.wikipedia.org/wiki?curid=1785599" title="Arrium">
Arrium

Arrium - australijska spółka akcyjna zajmująca się wydobyciem i przetwarzaniem rudy żelaza, zwłaszcza produkcją stali i pochodnych wyrobów. Jest notowana na Australian Securities Exchange, gdzie wchodzi w skład indeksu największych spółek, S&amp;P/ASX 50. Firma powstała w roku 2000, kiedy w wyniku procesu restrukturyzacji giganta wydobywczego BHP (w ramach przygotowań do fuzji z brytyjską firmą Billiton, dzięki czemu powstał koncern BHP Billiton) wyłączono z niego działy górnictwa żelaza i hutnictwa stali.
Firma zatrudnia ok. 11 tysięcy osób w ponad 300 lokalizacjach, z których ogromna większość znajduje się na terytorium Australii lub Nowej Zelandii. 

</doc>
<doc id="1785606" url="https://pl.wikipedia.org/wiki?curid=1785606" title="Parafia Chrystusa Króla w Piekle">
Parafia Chrystusa Króla w Piekle

Parafia Chrystusa Króla w Piekle – parafia rzymskokatolicka w diecezji elbląskiej. Erygowana w 1 września 1988 roku przez biskupa gdańskiego Tadeusza Gocłowskiego.
Na obszarze parafii leżą miejscowości: Piekło, Biała Góra. Tereny te znajdują się w gminie Sztum w powiecie sztumskim, w województwie pomorskim.
Historia parafii.
Kościół w Piekle został zbudowany w latach 1923-1928 z inicjatywy Polaków zamieszkałych w tejże miejscowości, leżącej wówczas na terenie Wolnego Miasta Gdańska. Poświęcenia świątyni dokonał 29 czerwca 1928 roku biskup Edward O’Rourke. W latach 1928-1976 kościół w Piekle był świątynią filialną parafii św. Mikołaja w Pogorzałej Wsi. Do roku 1972 kościół obsługiwali kapłani z Pogorzałej Wsi 1 stycznia 1972 roku biskup gdański Edmund Nowicki ustanowił w Piekle stałego duszpasterza. 1 marca 1976 roku biskup Lech Kaczmarek ustanowił tutaj wikariat. 1 września 1988 roku erygowano parafię Chrystusa Króla.
Kościół w Piekle w latach 1928-1986 należał do dekanatu Nowy Staw, od 1986 do 1992 był częścią dekanatu malborskiego w diecezji gdańskiej. 25 marca 1992 został wyłączony z diecezji gdańskiej i włączony do nowo utworzonej diecezji elbląskiej oraz dekanatu Sztum.

</doc>
<doc id="1785614" url="https://pl.wikipedia.org/wiki?curid=1785614" title="Rezerwat przyrody Winnica">
Rezerwat przyrody Winnica

Rezerwat przyrody „Winnica” – rezerwat stepowy na terenie Parku Krajobrazowego Międzyrzecza Warty i Widawki, w pobliżu wsi Wielka Wieś B w gminie Widawa, powiecie łaskim, województwie łódzkim. Zajmuje powierzchnię 1,54 ha.
Przedmiotem ochrony są murawy i zarośla kserotermiczne wraz z rzadkimi gatunkami roślinnymi. Rezerwat położony jest na skarpie zbudowanej z margli górnojurajskich oraz wapieni.
Według obowiązującego planu ochrony ustanowionego w 2013 roku (zmienionego w 2015), obszar rezerwatu objęty jest ochroną czynną.
Mimo niewielkiej powierzchni rezerwatu, jego flora jest bardzo bogata – stwierdzono tu występowanie 175 gatunków roślin naczyniowych i 6 gatunków mchów.
Obszar rezerwatu otoczony jest gęstymi zaroślami, otaczającymi wyższe partie wzgórza porośnięte roślinnością stepu kwietnego.
W niższej partii skarpy przeważają krzewy m.in.:
Ze względu na duży przyrost zarośli i płynące z tego powodu zagrożenie zagłuszenia głównego celu ochrony (murawy kserotermicznej) prowadzona jest wycinka krzewów na określonym obszarze.
W prześwitach i wyższych partiach występują m.in.:
Przez teren rezerwatu prowadzi część ścieżki przyrodniczo-dydaktycznej „Rezerwat Winnica – Starorzecze w Siemiechowie”.

</doc>
<doc id="1785615" url="https://pl.wikipedia.org/wiki?curid=1785615" title="Lista procesorów Intel Core i7">
Lista procesorów Intel Core i7

Lista procesorów Intel Core i7 – niekompletna lista procesorów Core i7 pierwszej generacji.
Notes.
Note 1: Turbo describes the available frequency bins (+133 MHz)of Intel Turbo Boost Technology that are available for 4, 3, 2, 1 active cores respectively.

</doc>
<doc id="1785620" url="https://pl.wikipedia.org/wiki?curid=1785620" title="Joseph Casimir Plagens">
Joseph Casimir Plagens

Joseph Casimir Plagens (ur. 29 stycznia 1880 w Czeszewie, Polska, zm. 31 marca 1943 w Grand Rapids, USA) – amerykański duchowny katolicki polskiego pochodzenia, biskup Grand Rapids.
Urodził się niedaleko Poznania w rodzinie Andrzeja i Konstancji z domu Grygier. W młodości wyemigrował do USA i zamieszkał w stanie Michigan. Ukończył studia na Uniwersytecie w Detroit, a następnie wyjechał na studia teologiczne do Baltimore. W 1903 uzyskał licencjat z teologii. W tym samym roku otrzymał święcenia kapłańskie z rąk biskupa Samuela J. Foleya, ordynariusza Detroit. Do 1906 pracował jako wikariusz w parafii Najsłodszego Serca Maryi w Detroit. Był następnie proboszczem w Port Austin i Hamtramck. W 1919 powrócił do swej pierwszej parafii, tym razem jako proboszcz. Od 1923 nosił godność prałata honorowego Jego Świątobliwości.
22 maja 1924 mianowany biskupem pomocniczym Detroit ze stolicą tytularną Rhodiopolis. Sakry, 30 września, udzielił biskup Detroit Michael Gallagher. Współkonsekratorami byli biskupi Paul Peter Rhode i Edward Francis Hoban. Jako biskup sufragan nadal pełnił funkcję proboszcza w parafii NSM. 16 listopada 1935 został przeniesiony na biskupstwo Sault Sainte Marie-Marquette, a po pięciu latach mianowany ordynariuszem Grand Rapids. Zmarł w wieku 63 lat w szpitalu w Grand Rapids. Początkowo pochowany w tymże mieście, ciało przeniesiono później na Resurrection Cemetery w stanie Wyoming.

</doc>
<doc id="1785621" url="https://pl.wikipedia.org/wiki?curid=1785621" title="Eugeniusz Makowski">
Eugeniusz Makowski

Eugeniusz Makowski (ur. 17 października 1919 w Prudziszkach, zm. 22 kwietnia 1988 w Olecku) – polski działacz chłopski, poseł na Sejm PRL I (1952–1956) i II (1957–1961) kadencji.
Życiorys.
Posiadał wykształcenie średnie, z zawodu był agrotechnikiem. W młodości pracował przy wyrębie lasów na Suwalszczyźnie. Po włączeniu Mazur w skład Polski w 1945 osiadł w Kilianach, gdzie poświęcił się działalności spółdzielczej (jako przewodniczący spółdzielni produkcyjnej Kiliany). Był współtwórcą spółdzielni w gromadzie Czukty. W 1952 wysunięty jako kandydat na posła w okręgu Ełk, a w 1956 w okręgu Suwałki. W Sejmie I kadencji zasiadał w Komisji Obrotu Towarowego, zaś w Sejmie II kadencji w Komisji Spraw Wewnętrznych. Pełnił funkcję prezesa Powiatowego Komitetu Wykonawczego Zjednoczonego Stronnictwa Ludowego w Olecku. Przez wiele lat przewodził tamtejszej Powiatowej Radzie Narodowej. 

</doc>
<doc id="1785622" url="https://pl.wikipedia.org/wiki?curid=1785622" title="Brzeźnica (dopływ jeziora Brzeźno)">
Brzeźnica (dopływ jeziora Brzeźno)

Brzeźnica – struga w woj. zachodniopomorskim, w powiecie łobeskim; dopływ jeziora Brzeźno, którego woda odbiera rzeka Brzeźnicka Węgorza.
Brzeźnica bierze swe źródło na zachód od wsi Jankowo, przy linii kolejowej nr 210, w gminie Drawsko Pomorskie, na Równinie Drawskiej. Struga płynie w kierunku północno-zachodnim i uchodzi do jeziora Brzeźno od wschodniego brzegu.
Nazwę Brzeźnica wprowadzono urzędowo w 1948 roku, zastępując poprzednią niemiecką nazwę strugi – "Briesenitz Bach".

</doc>
<doc id="1785623" url="https://pl.wikipedia.org/wiki?curid=1785623" title="Józef Zychowicz">
Józef Zychowicz

Józef Zychowicz (ur. 19 lutego 1895 w Solcu Górnym w powiecie iłżeckim, zm. 20 października 1985 w Gołdapi) – polski działacz chłopski, poseł na Sejm PRL I kadencji (1952–1956).
Życiorys.
Lata 1909–1914 spędził w Niemczech z tytułu emigracji zarobkowej. W 1914 zmobilizowany do armii rosyjskiej; dostał się w 1915 do niewoli niemieckiej, w której przebywał do 1918. W wolnej Polsce osiadł we Władysławowie w powiecie Sokołów Podlaski, gdzie w 1922 został prezesem koła powiatowego Stronnictwa Ludowego [tak w biogramie w „Gazecie Białostockiej” – przyp. Wiki]. Brał udział w strajkach chłopskich w 1937, za co odebrano mu gospodarstwo. W 1938 osiadł w Adamowie koło Mielnika nad Bugiem, gdzie zatrudnił się jako palacz w terpentyniarni. Po włączeniu Mazur w skład Polski w 1948 przeprowadził się na ziemie odzyskane i zamieszkał w Gołdapi, gdzie pracował jako cieśla w Zarządzie Drogowym. Był jednym z założycieli koła Zjednoczonego Stronnictwa Ludowego w Gołdapi. Pełnił funkcję sekretarza Wojewódzkiego Komitetu Wykonawczego ZSL w Białymstoku. W latach 1952–1956 pełnił mandat posła na Sejm PRL I kadencji z okręgu Łomża, zasiadając w Komisji Rolnictwa.
Odznaczony Złotym Krzyżem Zasługi (22 lipca 1954) i Krzyżem Kawalerskim Orderu Odrodzenia Polski (7 czerwca 1957). 

</doc>
<doc id="1785626" url="https://pl.wikipedia.org/wiki?curid=1785626" title="Hala im. Dolnośląskich Olimpijczyków">
Hala im. Dolnośląskich Olimpijczyków



</doc>
<doc id="1785627" url="https://pl.wikipedia.org/wiki?curid=1785627" title="Copitz">
Copitz

Copitz - prawobrzeżna dzielnica Pirny (od 1923), wcześniej miasto. Znajduje się tu dawny neorenesansowy ratusz z 1906. 10 353 mieszkańców. Pierwszy raz wzmiankowana w 1417.

</doc>
<doc id="1785639" url="https://pl.wikipedia.org/wiki?curid=1785639" title="Katedra w Warszawie">
Katedra w Warszawie

W Warszawie znajduje się kilka katedr należących do różnych Kościołów chrześcijańskich:

</doc>
<doc id="1785640" url="https://pl.wikipedia.org/wiki?curid=1785640" title="Cmentarz staroluterański w Toruniu">
Cmentarz staroluterański w Toruniu

Cmentarz staroluterański w Toruniu – nieistniejący cmentarz wyznania protestanckiego w Toruniu. 
Lokalizacja.
Cmentarz (obecnie Skwer Inwalidów Wojennych) znajduje się w południowej części dzielnicy Chełmińskie Przedmieście, ok. 700 m od Zespołu Staromiejskiego, ok. 100 m od cmentarza św. Jerzego, na terenie Osiedla Młodych.
Historia.
W latach 40. XIX wieku toruńska gmina staroluterańska rozpoczęła starania o przyznanie terenu pod cmentarz parafialny. W 1854 roku przedstawiciele parafii nabyli grunt położony między współczesnymi ulicami Gałczyńskiego i Matejki, w odległości kilkunastu metrów od każdej z ulic, w niewielkim zagłębieniu terenu. We wrześniu tego samego roku gmina wystąpiła do Rady Miejskiej z prośbą o zgodę na użytkowanie zakupionego terenu w charakterze cmentarza wyznaniowego. Zgoda została udzielona po kilku miesiącach. Staroluteranie byli gospodarzami cmentarza do końca II wojny światowej, po której jego opiekunem została parafia ewangelicko-augsburska w Toruniu.
Cmentarz był użytkowany w XIX i pierwszej połowie XX wieku. Po jego przejęciu przez parafię ewangelicko-augsburską niemal nie odbywały się na nim nowe pochówki, zaś zachowane groby niszczały, natomiast cały teren cmentarza stopniowo zarastał. W 1992 roku na cmentarzu znajdowało się kilkanaście nagrobków, w tym najstarszy z 1880 roku i kilkanaście dalszych z lat 30. XX wieku. W tym samym roku podjęta została decyzja o jego likwidacji i przeniesieniu zachowanych jeszcze pomników na pobliski cmentarz św. Jerzego, gdzie zostały umieszczone w osobnej kwaterze.
11 listopada 2011 roku terenowi dawnego cmentarza nadano nazwę skwer Inwalidów Wojennych.

</doc>
<doc id="1785641" url="https://pl.wikipedia.org/wiki?curid=1785641" title="Monocytopenia">
Monocytopenia

Monocytopenia to forma leukopenii objawiająca się obniżeniem liczby monocytów (należących do grupy leukocytów) we krwi.
Monocytopenię stwierdza się niekiedy między innymi w niedokrwistości aplastycznej.
Badania kliniczne.
Stwierdzenie monocytopenii proponowano w jednym z badań klinicznych jako wskaźnik przepowiadający neutropenię u pacjentów po chemioterapii. W innym źródle wskazywano, że jest to parametr mniej czuły niż limfopenia.

</doc>
<doc id="1785642" url="https://pl.wikipedia.org/wiki?curid=1785642" title="Sergiusz Soroko">
Sergiusz Soroko

Sergiusz Soroko (ur. 19 lipca 1915 w miejscowości Turzec pod Mołodecznem, zm. 22 stycznia 1995) – białoruski nauczyciel i działacz polityczny, poseł na Sejm PRL I kadencji (1952–1956).
Życiorys.
Urodził się w rodzinie chłopskiej. Uczęszczał do seminarium nauczycielskiego w Borunach oraz w Wilnie. Walczył w wojnie obronnej Polski w 1939, po czym dostał się do niewoli niemieckiej (1939–1945). Po wyzwoleniu organizował szkolnictwo ludowe na Podlasiu, działał w PPR (Komitet Miejski w Hajnówce). Z jego inicjatywy założono Liceum Ogólnokształcącego z Białoruskim Językiem Nauczania w Hajnówce, którego był dyrektorem. Brał udział w białoruskich życiu kulturalnym na Podlasiu, organizując m.in. kółka teatralne. W 1952 uzyskał mandat posła na Sejm I kadencji w okręgu Łomża. Zasiadał w Komisji Komunikacji i Łączności.

</doc>
<doc id="1785646" url="https://pl.wikipedia.org/wiki?curid=1785646" title="Szpital Niewiniątek">
Szpital Niewiniątek

Szpital Niewiniątek, zw. także szpitalem (ochronką) dla podrzutków (wł. "Spedale"/"Ospedale degli Innocenti") – budowla przy placu Santissima Annunziata we Florencji, wzniesiona w latach 1419-24 według projektu Filippa Brunelleschiego. Jedna z pierwszych budowli renesansowych.
Szpital Niewiniątek był przytułkiem dla opuszczonych dzieci, ufundowanym przez florencki cech jedwabników i złotników, do którego należał także Brunelleschi. Architekt wykonał projekt i nadzorował budowę, ale nie brał w niej bezpośrednio udziału, gdyż równocześnie zajmował się wznoszeniem kopuły florenckiej katedry Santa Maria del Fiore. Zgodnie z życzeniem cechu, który dążył do jak najszybszego i najtańszego wzniesienia ochronki, jej jedyna widoczna fasada – czyli ta od strony placu – miała być prosta, a zarazem estetyczna. Brunelleschi zdecydował się dostawić do niskiego i dość długiego budynku szpitala lekką loggię kolumnową, spoczywającą na dziewięciostopniowym podwyższeniu. Loggia złożona jest z dziewięciu okrągłołukowych arkad wspartych na kolumnach z kompozytowymi kapitelami. Skrajne arkady zostały ujęte w żłobkowane pilastry z kapitelami korynckimi. Łuki arkad są oprofilowane, a nad nimi znajduje się nieklasyczne belkowanie. W wolnych polach umieszczone zostały płaskorzeźbione medaliony z wizerunkami niemowląt, wykonane przez Andrea della Robbia.
Już wcześniej we Florencji wznoszono podobne loggie, takie jak Loggia dei Lanzi z lat 1376-82. Ta jednak jest jeszcze zdecydowanie gotycka, z oprofilowanymi filarami, przechodzącymi w łuki. Podobnie gotycki charakter (ale już elementami renesansowymi) ma loggia w Palazzo Busini-Bardi, uważanym za wczesne dzieło Brunelleschiego. Arkady są tam niezwykle wysmukłe i pozbawione oprofilowań, kapitele nieklasyczne (nie odpowiadają żadnemu ze starożytnych porządków). Późniejsze dzieło Brunelleschiego, czyli loggia Szpitala Niewiniątek, to pierwsza w pełni renesansowa loggia i w ogóle budowla renesansowa. Architekt sięgnął po wzorce starożytne i w swojej loggii zastosował kolumny z głowicami kompozytowymi i bazami attyckimi. Nie wzorował się jednak na żadnej konkretnej budowli antycznej, dość swobodnie czerpiąc z repertuaru form starożytnych.
Obecnie w budynku mieści się galeria sztuki renesansowej ("Galleria dello Spedale degli Innocenti").

</doc>
<doc id="1785651" url="https://pl.wikipedia.org/wiki?curid=1785651" title="Jury Sabaleŭski">
Jury Sabaleŭski



</doc>
<doc id="1785653" url="https://pl.wikipedia.org/wiki?curid=1785653" title="Gwiazdy zmienne półregularne">
Gwiazdy zmienne półregularne



</doc>
<doc id="1785654" url="https://pl.wikipedia.org/wiki?curid=1785654" title="Spedale degli Innocenti">
Spedale degli Innocenti



</doc>
<doc id="1785656" url="https://pl.wikipedia.org/wiki?curid=1785656" title="Ospedale degli Innocenti">
Ospedale degli Innocenti



</doc>
<doc id="1785657" url="https://pl.wikipedia.org/wiki?curid=1785657" title="Dymitr Bortniański">
Dymitr Bortniański



</doc>
<doc id="1785663" url="https://pl.wikipedia.org/wiki?curid=1785663" title="Stanisław Sadowski (lekarz)">
Stanisław Sadowski (lekarz)

Stanisław Sadowski (ur. 17 kwietnia 1912 w Ujnach, zm. 2 stycznia 1987 w Augustowie) – polski lekarz chirurg i działacz społeczny, poseł na Sejm PRL I kadencji (1952–1956). 
Życiorys.
Z wyróżnieniem ukończył gimnazjum w Kielcach, po czym studiował medycynę na Uniwersytecie Stefana Batorego. Od trzeciego roku studiów pracował jako asystent, praktykował również w szpitalu miejskim oraz na wsi wileńskiej. W 1941 znalazł się w Wilejce, gdzie również pracował jako lekarz. W kwietniu 1945 osiadł w Augustowie, w którym organizował Szpital Powiatowy (najpierw w budynku zniszczonego sierocińca przy ul 3 Maja, a od jesieni 1945 w budynku obecnej Szkoły Podstawowej nr 4). W latach 1948-1954 kierował budową nowego szpitala przy ul. Szpitalnej 12. Od 1946 do 1971 był dyrektorem szpitala, a także ordynatorem na oddziale chirurgicznym. Działał społecznie: w 1956 przystąpił do Klubu Młodej Inteligencji w Augustowie, był również członkiem i prezesem lokalnego Towarzystwa Wiedzy Powszechnej. W 1967 został pierwszym przewodniczącym zarządu nowo powstałego Towarzystwa Miłośników Ziemi Augustowskiej. Pochowany został na cmentarzu parafialnym w Augustowie.
W 1952 wybrany posłem na Sejm z okręgu Ełk, zasiadał w Komisji Pracy i Zdrowia. Był członkiem Polskiej Zjednoczonej Partii Robotniczej.

</doc>
<doc id="1785665" url="https://pl.wikipedia.org/wiki?curid=1785665" title="Reichsfluchtsteuer">
Reichsfluchtsteuer

Reichsfluchtsteuer (z niem. "podatek od ucieczki z Rzeszy") – podatek wprowadzony 8 grudnia 1931 roku w czasie "Wielkiego kryzysu". 25-procentowy podatek został nałożony na osoby, których wartość majątku przewyższała 200 tys. RM (marka obowiązująca w Rzeszy) lub ich dochód roczny przekraczał 20 tys. RM.
Przed rokiem 1933 dochód osiągnięty z tego podatku wyniósł około 1 miliona RM. Wraz ze wzrostem terroru i nasileniem się wyjazdów z Rzeszy, „Podatek od ucieczki z Rzeszy” stanowił znaczącą część dochodu Rzeszy. W 1933 roku dochód z podatku wyniósł 17 milionów RM, a w 1938 roku osiągnął swoje apogeum w wysokości 342 milionów RM. W sumie wpływy z „Podatku od ucieczki z Rzeszy” wyniosły 941 milionów RM. Według oszacowań podatek ten w 90 procentach pochodził od obywateli prześladowanych ze względów rasistowskich.
„Podatek od ucieczki z Rzeszy” zapłacony przez Marię Bonaparte umożliwił Freudowi wyjazd w czerwcu 1938 roku z Wiednia do Anglii.

</doc>
<doc id="1785666" url="https://pl.wikipedia.org/wiki?curid=1785666" title="Obóz Ćwiczeń Barycz">
Obóz Ćwiczeń Barycz

Obóz Ćwiczeń „Barycz” (OC „Barycz”) – obóz ćwiczebny Wojska Polskiego II RP położony na terenie Okręgu Korpusu Nr IV, w pobliżu wsi Barycz.
Historia obozu.
Obóz Ćwiczeń „Barycz” został wybudowany w 1926 z uwagi na to, że istniejący dotychczas Obóz Ćwiczebny Okręgu Korpusu Nr IV „Raducz” nie był w stanie zaspokoić wszystkich potrzeb szkoleniowych. Powierzchnia obozu wynosiła 673 hektary. 
Każdego roku, od czerwca do września, na terenie obozu odbywały się ćwiczenia polowe i „szkoły ognia”. Oddziały docierały do obozu marszem pieszym z macierzystych garnizonów. Żołnierze zakwaterowani byli w namiotach i barakach. Kąpiele odbywały się w rzekach Czarnej i Kamiennej. Posiłki przygotowywane były w kuchniach polowych. Generalnie obóz wykorzystywany był w celach szkoleniowych przez oddziały 7 i 10 Dywizji Piechoty. Oddziałem gospodarczym dla obozu był 28 Pułk Strzelców Kaniowskich.
16 lutego 1928 wprowadzona została nowa organizacja służby lokalno-garnizonowej na stopie pokojowej, zgodnie z którą sformowana została Komenda Placu Obozu Ćwiczeń „Barycz” typu VI. Według etatu stan osobowy komendy liczył 2 oficerów, 7 szeregowców i 2 pracowników cywilnych. Na jej czele stał komendant. Pozostały personel tworzył drużynę komendanta. Komenda placu podporządkowana została komendantowi garnizonu w Końskich.
1 stycznia 1931 komenda placu przeformowana została w Komendę Obozu Ćwiczeń „Barycz”.
13 sierpnia 1934 po raz kolejny wprowadzona została nowa organizacja władz garnizonowych na stopie pokojowej. W następstwie przeprowadzonej reorganizacji Komenda Obozu Ćwiczeń „Barycz” przeformowana została na etat komendy obozu ćwiczeń typu II. Stan osobowy komendy liczył jednego oficera, czterech podoficerów, sześciu szeregowców i jednego pracownika cywilnego.

</doc>
<doc id="1785667" url="https://pl.wikipedia.org/wiki?curid=1785667" title="Alberto Gori">
Alberto Gori

Alberto Gori OFM, arab. ألبيرتو جوري (ur. 9 lutego 1889 w San Piero Agliana we Włoszech, zm. 25 listopada 1970 w Jerozolimie) – arcybiskup katolicki, łaciński patriarcha Jerozolimy, były Kustosz Ziemi Świętej, franciszkanin.
Życiorys.
Alberto Gori urodził się w San Piero Agliana w prowincji Pistoia. Należał do toskańskiej prowincji franciszkanów pw. św. Bonawentury. Święcenia kapłańskie przyjął 19 lipca 1914 w San Miniato al Tedesco. W czasie I wojny światowej służył we włoskim wojsku. Po wojnie został przez przełożonych wysłany do Palestyny, gdzie wstąpił na służbę do Kustodii Ziemi Świętej.
W Ziemi Świętej pracował najpierw w bazylice Bożego Grobu w Jerozolimie, a następnie w Aleppo w Syrii, jako dyrektor szkoły. W 1937 został wybrany przez definitorium generalne zakonu franciszkańskiego Kustoszem Ziemi Świętej. Sprawował swój urząd w czasie II wojny światowej. Brytyjczycy, którzy sprawowali władzę nad Palestyną – mandat brytyjski – nie usunęli go ze stanowiska, chociaż będąc Włochem, powinien zostać, jak inni jego rodacy, internowany lub wydalony z terenu Bliskiego Wschodu. Gori nie wzbudzał jednak żadnych podejrzeń. Jako Kustosz Gori odbudował sanktuaria Nawiedzenia w En Kerem (został uwieczniony na fresku w ołtarzu głównym) i Cudu Wskrzeszenia w Na’in. Przyjął ofiarowane Kustodii tereny na Górze Błogosławieństw nad Jeziorem Genezaret i wokół Wzgórz Hittin. W 1937 inaugurował nowe mozaiki na Kalwarii w bazylice Bożego Grobu w Jerozolimie. Rok później wzniósł budynek seminaryjny na Górze Tabor.
Jako Kustosz Gori zezwolił na przeprowadzenie wykopalisk archeologicznych w En Kerem (św. Jan na puszczy), Emaus (arab. El-Qubejbeh) i w Betanii (arab. Lazarie). Za jego rządów założono misje w Ink Zik (Ghassanieh) i Halluz w Syrii, powołano do istnienia Dzieło Misji wśród koptów w Egipcie. Gori, będąc kustoszem, przysłużył się jako mediator w konflikcie arabsko-izraelskim po II wojnie światowej oraz zabiegał o prawo do wolności wyznania dla chrześcijan u rządu Izraela. W 1947 gościł w bazylice Bożego Grobu byłego wiceprezydenta Stanów Zjednoczonych Henry Wallace’a.
W 1949 Gori został wybrany łacińskim patriarchą Jerozolimy. Odbył oficjalny ingres do Jerozolimy 18 lutego 1949. Będąc patriarchą utworzył kilkanaście nowych parafii (m.in. Beit Sahur, Gaza, Nour, Irbed i Khirbeh). Przyczynił się też do rozwoju kongregacji żeńskiej Sióstr Świętego Różańca, budując dla nich aż 8 nowych klasztorów. Wziął udział w Soborze Watykańskim II.
Patriarcha Gori zmarł 25 listopada 1970 w Jerozolimie. Został pochowany w kaplicy św. Józefa w podziemiach Konkatedry Najświętszego Imienia Jezus w Jerozolimie.

</doc>
<doc id="1785669" url="https://pl.wikipedia.org/wiki?curid=1785669" title="Pomnik Wspólnej Pamięci">
Pomnik Wspólnej Pamięci

Pomnik Wspólnej Pamięci (niem. "Denkmal des gemeinsamen Gedenkens") – monument poświęcony pamięci mieszkańców Wrocławia, których mogiły zostały zlikwidowane w latach powojennych.
Pomysł realizacji lapidarium upamiętniającego zmarłych Wrocławian pochowanych przed rokiem 1945 na cmentarzach, które zostały zlikwidowane, powstał w latach dziewięćdziesiątych dwudziestego wieku, po odnalezieniu w roku 1989 w Mirkowie ponad dwustu poniemieckich płyt nagrobnych. Płyty te pochodziły ze zniszczonych we Wrocławiu cmentarzy, właściciel zakładu kamieniarskiego wykorzystywał je do wyrobu nowych nagrobków, bądź innych detali kamieniarskich. Wszystkie ocalałe płyty zostały następnie odkupione przez miasto. Początkowo planowano wykorzystanie wszystkich elementów do utworzenia na terenie nieczynnego i przekształconego w park Cmentarza Grabiszyńskiego III (obecnie Park Grabiszyński). Ostatecznie w roku 2005 wybrano projekt autorstwa Tomasza Tomaszewskiego, Alojzego Gryta i Czesława Wesołowskiego.
Pomnik Wspólnej Pamięci znajduje się dokładnie w miejscu w którym wcześniej stało wrocławskie krematorium. Od strony ulicy Grabiszyńskiej prowadzi do niego długa aleja z żywopłotem rozpoczynająca się granitową bramą z łacińską nazwą pomnika "Monumentum Memoriae Communis".
Pomnik wykonany jest z granitu, ma kształt muru złożonego z 32 fragmentów o nierównych zakończeniach. Do całości dołączonych jest kilkanaście zachowanych poniemieckich płyt nagrobnych. Cztery części tworzące pomnik odpowiadają poszczególnym kategoriom cmentarzy w dawnym Wrocławiu: katolickim, ewangelickim, komunalnym i żydowskim. Pośrodku znajduje się pozioma płyta z listą wszystkich zlikwidowanych po roku 1945 cmentarzy we Wrocławiu. Całość liczy sobie 60 m długości.
Uroczystość otwarcia pomnika poprzedziło nabożeństwo ekumeniczne z udziałem przedstawicieli czterech wspólnot religijnych we Wrocławiu.
Pomnik nie wspomina o tym że te cmentarze zostały celowo zniszczone i zlikwidowane (cytat „nieistniejących dziś cmentarzach”) i nie wspomina o narodowości pochowanych (cytat „pamięci dawnych mieszkańców”).

</doc>
<doc id="1785672" url="https://pl.wikipedia.org/wiki?curid=1785672" title="Nieftiegorsk (obwód samarski)">
Nieftiegorsk (obwód samarski)

Nieftiegorsk (ros. Нефтегорск) – miasto w obwodzie samarskim, centrum administracyjne rejonu nieftiegorskiego, położone 103 km na południowy wschód od Samary, na lewym brzegu rzeki Samara - lewego dopływu Wołgi. Najbliższa stacja kolejowa znajduje się 36 kilometrów na północ, w Bogatoje.
Historia.
Nieftiegorsk został utworzony w 1960 roku jako osada robotnicza dla przemysłu wydobywczego ropy naftowej. W 1966 otrzymał status osady typu miejskiego, a w 1989 uzyskał prawa miejskie. Nazwa miasta pochodzi od ropy naftowej i nazwy kraju.
Gospodarka.
Miasto jest jednym z centrów wydobycia ropy naftowej i gazu ziemnego, surowce przetwarzane są w kilku okolicznych rafineriach. W mieście znajdują się także fabryki obuwia i przemysłu spożywczego. 
Poza obszarem miejskim dominuje rolnictwo.

</doc>
<doc id="1785674" url="https://pl.wikipedia.org/wiki?curid=1785674" title="Helena Bursiewicz">
Helena Bursiewicz

Helena Bursiewicz (ur. 13 września 1933 w Bielsku, zm. 22 kwietnia 1978) – polska lekarka i działaczka społeczna, posłanka na Sejm PRL VII kadencji (1976–1978).
Życiorys.
Ukończyła studia w Pomorskiej Akademii Medycznej w Szczecinie, gdzie uzyskała również doktorat. W latach 70. kierowała Działem Opieki Specjalistycznej i Diagnostyki w Przemysłowym Specjalnym Zespole Opieki Zdrowotnej w Szczecinie. Była radną Wojewódzkiej Rady Narodowej (1972–1975). W 1976 weszła w skład Sejmu VII kadencji jako przedstawicielka Stronnictwa Demokratycznego, którego członkiem pozostawała od 1970. Zasiadała w Komisji Przemysłu Ciężkiego, Maszynowego i Hutnictwa.
Odznaczona Odznaką Honorową Gryfa Pomorskiego, Medalem 30-lecia Polski Ludowej i Srebrnym Krzyżem Zasługi.

</doc>
<doc id="1785677" url="https://pl.wikipedia.org/wiki?curid=1785677" title="Gubernatorzy Missouri">
Gubernatorzy Missouri



</doc>
<doc id="1785679" url="https://pl.wikipedia.org/wiki?curid=1785679" title="Press-Service Monitoring Mediów">
Press-Service Monitoring Mediów

Press-Service Monitoring Mediów – jedna z najstarszych na rynku, polska firma specjalizująca się w monitoringu mediów (wyszukiwaniu i analizie informacji z prasy, Internetu, mediów społecznościowych, radia i telewizji).
Główną siedzibą spółki jest Poznań. Firma prowadzi działalność w zakresie przetwarzania, analizy i opracowania informacji z mediów. Tworzy rozwiązania IT ułatwiające gromadzenie i zarządzanie danymi. Udostępniania archiwalne materiały informacyjne oraz doradza w zakresie pozyskiwania i zarządzania informacją. Zgodnie z filozofią media intelligence od lat rozwija autorskie rozwiązania i prowadzi badania rynku mediów. Tworzy specjalistyczne raporty i opracowania opisujące wizerunek przedsiębiorstw, marek, osób, oblicza ekwiwalent reklamowy (AVE), wartość informacji medialnych, ich zasięg (CVE, IP) i siłę oddziaływania (MN Performance, mapy benchmarkingowe) oraz redaguje biuletyny, przeglądy i newslettery.
Historia.
W 1969 r. w Poznaniu, w ramach Wielkopolskiego Wydawnictwa Prasowego utworzony został Ośrodek Dokumentacji i Analiz Prasowych. Gromadził on i udostępniał na potrzeby dziennikarzy wycinki prasowe oraz fotografie z prasy regionalnej. W 1991 r. Ośrodek Dokumentacji i Analiz Prasowych został sprywatyzowany. Archiwum gazet poznańskich oraz zbiór fotografii przejęła stworzona w jego miejsce Wielkopolska Agencja Informacyjna Press-Service. Jako samodzielna firma rozpoczęła działalność komercyjną w zakresie archiwizowania i udostępniania opracowań materiałów prasowych. Rozwój technologii IT oraz wprowadzenie nowych rozwiązań umożliwiających stały monitoring mediów elektronicznych zadecydowały o zmianie charakteru firmy i jej nazwy. Od 2004 r. działa ona pod nazwą Press-Service Monitoring Mediów. Oferuje swoje usługi klientom w Polsce i za granicą. 

</doc>
<doc id="1785680" url="https://pl.wikipedia.org/wiki?curid=1785680" title="Mieczysław Marynowicz">
Mieczysław Marynowicz

Mieczysław Mikołaj Marynowicz (ur. 27 listopada 1926 w Stawie, zm. 21 lipca 1991 w Pucku) – polski działacz spółdzielczy, poseł na Sejm PRL VI i VII kadencji. 
Życiorys.
W czasie II wojny światowej pracował przymusowo w Niemczech. W 1949 rozpoczął działalność w Spółdzielni Pracy „Zatoka”. W 1956 przystąpił do Stronnictwa Demokratycznego, z ramienia którego pełnił obowiązki wiceprzewodniczącego prezydium Powiatowej Rady Narodowej w Pucku (1956–1957). Później wielokrotnie zasiadał w Miejskiej Radzie Narodowej Pucka (w 1980 był jej wiceprzewodniczącym). Udzielał się w pomorskiej spółdzielczości. 
W 1972 uzyskał mandat posła na Sejm PRL VI kadencji z okręgu Gdynia. Zasiadał w Komisjach: Drobnej Wytwórczości, Spółdzielczości Pracy i Rzemiosła oraz Przemysłu Lekkiego. W 1976 po raz kolejny rekomendowany do Sejmu (z tego samego okręgu), był członkiem Komisji Handlu Wewnętrznego, Drobnej Wytwórczości i Usług oraz Komisji Gospodarki Morskiej i Żeglugi. 
Odznaczony Srebrnym i Złotym Krzyżem Zasługi.
Pochowany wraz z Jadwigą Marynowicz (1929–2004) na cmentarzu parafialnym w Pucku.

</doc>
<doc id="1785681" url="https://pl.wikipedia.org/wiki?curid=1785681" title="Przejścia graniczne Serbii i Czarnogóry">
Przejścia graniczne Serbii i Czarnogóry



</doc>
<doc id="1785686" url="https://pl.wikipedia.org/wiki?curid=1785686" title="Kraina Wiecznych Łowów">
Kraina Wiecznych Łowów

Kraina Wiecznych Łowów (ang. "Happy hunting ground") – ogólna koncepcja życia pozagrobowego Indian północnoamerykańskich.
Dusza w Krainie Wiecznych Łowów jest kopią bytu doczesnego, pozbawioną jednak wszelkich trudów, cierpień i pragnień. Kraina pośmiertna przedstawiana była jako wielka preria, gdzie dusze nieustannie ucztują i świętują, zaś łowy są zawsze pomyślne i pozbawione wysiłku. Wstępu do zaświatów nie miały dusze ludzi słabych, zmarłych gwałtowną śmiercią, pochowanych bez ceremonii pogrzebowej i tych, którzy złamali prawo plemienia. Takie dusze skazane były na tułaczkę po świecie żywych.
Polska wersja nazwy krainy zapożyczona jest od angielskiej ("Happy hunting ground") i ukształtowana na podstawie wierzeń ludów Wielkich Równin. U plemion rolniczych mieszkających na wschód od Missisipi zaświaty wyobrażane były jako kraina, w której wiecznie uprawia się kukurydzę.
U niektórych plemion (np. Lakotów) poświadczone są wierzenia w sędziego, który ocenia czy dusza zasłużyła na wejście do Krainy Wiecznych Łowów. Droga do zaświatów prowadziła zazwyczaj przez Drogę Mleczną, często (jak np. u Kwakiutlów) traktowaną jako axis mundi. Według Czarnych Stóp zaświaty położone były w piaszczystych wzgórzach kilka dni drogi od siedzib plemienia, zaś u Nawahów pod ziemią.

</doc>
<doc id="1785687" url="https://pl.wikipedia.org/wiki?curid=1785687" title="Roman Oleksin">
Roman Oleksin

Roman Grzegorz Oleksin (ur. 12 marca 1934 w Tartakowie, zm. 11 czerwca 2018 w Warszawie) – polski rzemieślnik i działacz spółdzielczy, poseł na Sejm PRL VII kadencji (1976–1980). 
Życiorys.
W czasie II wojny światowej rodzice zostali zamordowani przez oddziały Ukraińskiej Powstańczej Armii. Po wyzwoleniu Roman Oleksin wraz z bratem przeniósł się na Dolny Śląsk. W 1950 rozpoczął pracę w Zarządzie Okręgowym Ligi Morskiej, a w 1951 związał się ze spółdzielnią „Wspólny wysiłek”. Po uzyskaniu świadectwa maturalnego w 1953 podjął studia na Politechnice Wrocławskiej zakończone przyznaniem tytułu inżyniera elektryka (w 1958). Po zakończeniu nauki pracował jako projektant i inspektor nadzoru. W 1968 otworzył własny zakład rzemieślniczy w Tworzyjanowie. W 1973 wstąpił do Stronnictwa Demokratycznego, z ramienia którego w tym samym roku dostał się do Miejskiej Rady Narodowej w Sobieszowie. W 1976 rekomendowany na posła do Sejmu VII kadencji w okręgu Jelenia Góra, zasiadał w Komisjach Handlu Wewnętrznego, Drobnej Wytwórczości i Usług oraz Komunikacji i Łączności. Po odejściu z Sejmu działał w radach narodowych. W 1988 bez powodzenia ubiegał się o mandat w Stołecznej Radzie Narodowej, przegrywając z Tadeuszem Supińskim.

</doc>
<doc id="1785691" url="https://pl.wikipedia.org/wiki?curid=1785691" title="Leopold Chludziński">
Leopold Chludziński

Leopold Chludziński (ur. 19 listopada 1775 w Orszy, zm. 29 kwietnia 1843 w Tuchowie) – polski pedagog, wykładowca w Akademii Połockiej w latach 1814-1816, ksiądz katolicki.
Studiował w Połocku filozofię (1797-1799), a następnie teologię (1800-1804). Był prefektem szkół niższych, podległych Akademii, oraz pedagogiem w konwikcie szlacheckim w Petersburgu (1804-1805), następnie profesorem retoryki w Orszy (1805-1806). W późniejszym czasie był kaznodzieją w Mścisławiu, Mohylewie, Witebsku i Połocku; wreszcie został socjuszem prowincjała białoruskiego jezuitów (1816-1819). Po wypędzeniu jezuitów z Rosji, w latach 1821-1828 pracował w Tuchowie. W Wiedniu, wraz z o. Loeflerem przez 3 lata prowadzili pertraktacje z rządem austriackim w sprawie wyjątków w zakresie praw józefińskich na rzecz jezuitów. Po powrocie do Małopolski był sekretarzem prowincjała (1828-1832) i superiorem w Tuchowie (1832-1842). 

</doc>
<doc id="1785692" url="https://pl.wikipedia.org/wiki?curid=1785692" title="Przejścia graniczne Czarnogóry">
Przejścia graniczne Czarnogóry

Czarnogóra graniczy z czterema państwami: Chorwacją, Bośnią i Hercegowiną, Serbią i Albanią.

</doc>
<doc id="1785697" url="https://pl.wikipedia.org/wiki?curid=1785697" title="Edward Wiśniewski (polityk)">
Edward Wiśniewski (polityk)

Edward Wiśniewski (ur. 20 stycznia 1928 w Wieprzowie, zm. 19 czerwca 2013 w Lublinie) – polski prawnik i działacz spółdzielczy, poseł na Sejm PRL VI (1972–1976), VII (1976–1980) i VIII (1980–1985) kadencji.
Życiorys.
W 1950 podjął pracę w Związku Spółdzielni Pracy Oddział Lublin. Był sekretarzem koła Związku Młodzieży Wiejskiej RP „Wici” w Tomaszowie Lubelskim, działał też w Związku Akademickim Młodzieży Polskiej i w Związku Młodzieży Polskiej. W 1952 ukończył studia prawnicze. Od 1953 do 1963 był kierownikiem działu zaopatrzenia w Zakładach Elektromaszynowych „Eda” w Poniatowej, w latach 1963–1968 pracował w Fabryce Samochodów Ciężarowych w Lublinie, a od 1968 do 1974 był zastępcą prezesa zarządu w Wojewódzkim Związku Spółdzielni Pracy w Lublinie.
W 1960 wstąpił do Stronnictwa Demokratycznego (był m.in. wiceprzewodniczącym Wojewódzkiej Rady Narodowej z jego rekomendacji, a także przewodniczącym i sekretarzem Wojewódzkiego Komitetu oraz członkiem Centralnego Komitetu). W 1972 uzyskał mandat posła na Sejm PRL VII kadencji z okręgu Zamość. Zasiadał w Komisji Mandatowej i Regulaminowej (jako wiceprzewodniczący) oraz Drobnej Wytwórczości, Spółdzielczości Pracy i Rzemiosła. W Sejmie VII kadencji, w którym posłował z okręgu Puławy, był członkiem Komisji Handlu Wewnętrznego, Drobnej Wytwórczości i Usług oraz Leśnictwa i Przemysłu Drzewnego. W 1972 wybrany po raz trzeci do Sejmu PRL (z tego samego okręgu), pracował w Komisjach: Handlu Wewnętrznego, Drobnej Wytwórczości i Usług, Przemysłu Ciężkiego, Maszynowego i Hutnictwa, Skarg i Wniosków, Zdrowia i Kultury Fizycznej (później: Polityki Społecznej, Zdrowia i Kultury Fizycznej), Odpowiedzialności Konstytucyjnej, a także Nadzwyczajnej do rozpatrzenia projektu ustawy o Spółdzielniach i ich Związkach.
Pochowany na cmentarzu komunalnym na Majdanku w Lublinie (kwatera S1Z0-1-1).

</doc>
<doc id="1785699" url="https://pl.wikipedia.org/wiki?curid=1785699" title="Fun Home">
Fun Home

Fun Home. Tragikomiks rodzinny – graficzny pamiętnik Alison Bechdel, autorki serii komiksów "Dykes To Watch Out For". Książka jest kroniką dzieciństwa i dojrzewania autorki na pensylwańskiej wsi, skupiającą się na ukazaniu złożonej relacji córki z ojcem. Książka zawiera tematy takie jak orientacja seksualna, role płciowe, samobójstwo, życie rodziny dysfunkcyjnej oraz znaczenie literatury w zrozumieniu siebie i rodziny. Napisanie i stworzenie rysunków do Fun Home zajęło Bechdel 7 lat. W Polsce wyszedł wspólnym nakładem wydawnictw Timof i cisi wspólnicy i Abiekt.pl.
"Fun Home" okazał się sukcesem i został umieszczony na liście The New York Times Best Seller, utrzymując się na niej przez 2 tygodnie. Sean Wilsey napisał o komiksie w The New York Times Sunday Book Review: "pionierska praca, popychająca dwa gatunki literackie (komiks i pamiętnik) w wiele nowych kierunków". Fun Home został umieszczony na wielu listach najlepszych książek 2006 roku, na niektórych zajmując nawet 1. miejsce. Książka została także nominowana do licznych nagród, w tym do National Book Critics Circle Award oraz trzech Eisner Awards (z czego jedną wygrała). Francuskie tłumaczenie Fun Home było drukowane w dzienniku Libération; komiks był przedmiotem konferencji akademickiej we Francji oraz wielu publikacji akademickich w dziedzinach takich jak studia biografii oraz kulturoznawstwo, co zaowocowało inwestycją w studia na temat komiksu.
"Fun Home" wywołał również kontrowersje: biblioteka publiczna w Missouri usunęła komiks z półek na 5 miesięcy po tym, jak mieszkańcy oburzyli się jego treścią.
Kontynuacja "Fun Home", "Are You My Mother?: A Comic Drama", opowiada o relacjach Alison Bechdel z matką.
Treść.
Narracja Fun Home jest rekursywna. Wydarzenia są wprowadzane, by następnie pojawić się ponownie w dalszej części utworu w nieco innej formie, w świetle nowych informacji i tematów. Co więcej, struktura książki oparta została na dygresjach do licznych dzieł literatury, mitów greckich i sztuki wizualnej; wydarzenia z dzieciństwa i okresu dojrzewania Bechdel zaprezentowane są właśnie przy pomocy takich dygresji.
Pamiętnik skupia się na życiu rodziny Alison Bechdel, ale główna uwaga zwrócona jest w stronę jej relacji z ojcem Bruce'em. Bruce Bechdel to przedsiębiorca pogrzebowy i nauczyciel angielskiego w liceum w Beech Creek, gdzie dorastali Alison i jej rodzeństwo. Tytuł książki pochodzi od przezwiska jakiego rodzina używała do określenia domu pogrzebowego (ang. funeral home) w którym dorastał, a później również pracował Bruce Bechdel. Zawód przedsiębiorcy pogrzebowego i nauczyciela wykonywane przez ojca Alison znajdują odbicie w książce w rozważaniach na temat śmierci literatury.
Początek książki skupia się na obsesji Bruce'a Bechdela, która polega na ciągłym odnawianiu i restaurowaniu ich wiktoriańskiego domu, związanej z emocjonalnym zdystansowaniem od rodziny, które wyraża poprzez chłodne relacje z nimi a niekiedy również wybuchy wściekłości. Jego dystans do rodziny jest z kolei powiązany ze skrywanym homoseksualizmem. Bruce Bechdel utrzymywał relacje z mężczyznami będąc na wojnie oraz później ze swoimi uczniami, niektórzy byli także przyjaciółmi rodziny. W wieku 44 lat, 2 tygodnie po tym jak jego żona zażądała rozwodu, wszedł pod koła ciężarówki i zmarł. Mimo niejasnych dowodów, Alison Bechdel uznała, że było to samobójstwo.
Historia opisana w komiksie opowiada także o zmaganiach autorki z jej własną seksualnością, osiągając katharsis w momencie kiedy Alison Bechdel orientuje się, że jest lesbijką i ujawnia się przed rodzicami. Książka wiernie opisuje rozwój jej seksualności dzięki zawartym w niej zapisom jej pamiętnika z dzieciństwa oraz opowieściom o jej pierwszych doświadczeniach z jej dziewczyną, Joan. Oprócz orientacji seksualnej, Alison i Bruce Bechdel dzielą także skłonności do zaburzeń obsesysjno-kompulsyjnych oraz zamiłowanie do sztuki, jednak w zupełnie różnych stylach: "Mój ojciec [był] Ateńczykiem a ja Spartaninem, on Biedermeier, ja Bauhaus, piękny i bestia, esteta kontra pragmatyk".

</doc>
<doc id="1785700" url="https://pl.wikipedia.org/wiki?curid=1785700" title="Ius legationis">
Ius legationis



</doc>
<doc id="1785701" url="https://pl.wikipedia.org/wiki?curid=1785701" title="Mnica">
Mnica

Mnica – struga w woj. zachodniopomorskim, w powiecie drawskim; dopływ jeziora Ostrowiec, którego wody odbiera górny bieg rzeki Brzeźnickiej Węgorzy – Ostrowitnica.
Mnica bierze swe źródło na południowy wschód od wsi Studnica, w gminie Drawsko Pomorskie, na Równinie Drawskiej. Struga płynie w kierunku północno-wschodnim i przepływa przez jezioro Mielinek. Następnie płynie do jeziora Ostrowiec, do którego uchodzi przy południowym brzegu.
Do 1945 roku struga posiadała niemiecką nazwę "Die Minitz".

</doc>
<doc id="1785702" url="https://pl.wikipedia.org/wiki?curid=1785702" title="Prawo łupu">
Prawo łupu



</doc>
<doc id="1785703" url="https://pl.wikipedia.org/wiki?curid=1785703" title="EnBW Energie Baden-Württemberg">
EnBW Energie Baden-Württemberg

EnBW Energie Baden-Württemberg AG (w skrócie EnBW) – przedsiębiorstwo energetyczne z siedzibą w Karlsruhe w Niemczech.

</doc>
<doc id="1785704" url="https://pl.wikipedia.org/wiki?curid=1785704" title="QSO (CFHQSJ2329-0301)">
QSO (CFHQSJ2329-0301)

QSO (CFHQSJ2329-0301) – najodleglejsza od Ziemi znana czarna dziura. Została odkryta za pomocą detektorów CCD czułych na bliską podczerwień należących do wyposażenia kamery Suprime-Cam na teleskopie Subaru na Mauna Kea.
QSO (CFHQSJ2329-0301) znajduje się w odległości 12,8 miliarda lat świetlnych od Ziemi. Masę tej czarnej dziury ocenia się na miliard mas Słońca. Wielkość galaktyki, w której się znajduje QSO (CFHQSJ2329-0301) jest porównywalna z wielkością Drogi Mlecznej. Odległość w jakiej znajduje się czarna dziura wskazuje, że powstała ona na bardzo wczesnym etapie formowania się Wszechświata.

</doc>
<doc id="1785706" url="https://pl.wikipedia.org/wiki?curid=1785706" title="Tadeusz Wiśniewski (1913–2014)">
Tadeusz Wiśniewski (1913–2014)

Tadeusz Ludwik Wiśniewski (ur. 20 lipca 1913 w Chicago, zm. 3 września 2014 w Słupcy) – polski nauczyciel oraz działacz społeczny i polityczny, poseł na Sejm PRL V kadencji (1969–1972).
Życiorys.
Syn Franciszka i Ludwiki. Po przybyciu do Polski ukończył Państwowe Seminarium Nauczycielskie w Słupcy oraz podjął studia na Akademii Handlowej w Poznaniu, które przerwał na skutek wybuchu II wojny światowej (uczestniczył w wojnie obronnej Polski), jednak został absolwentem uczelni. W latach 1944–1945 walczył w ludowym Wojsku Polskim. Po zakończeniu wojny podjął pracę nauczyciela w Technikum Ekonomicznym w Słupcy (w 1960 został dyrektorem placówki). Od 1945 działał w Stronnictwie Demokratycznym, które w 1969 rekomendowało go na posła do Sejmu PRL V kadencji (mandat sprawował z okręgu Gniezno). Zasiadał w Komisji Oświaty i Nauki, a także Planu Gospodarczego, Budżetu i Finansów.
W ostatnich latach życia dalej mieszkał w Słupcy, zajmując się m.in. upamiętnianiem lokalnych uczestników działań wojennych XX wieku oraz ofiar represji. W 1999 za działalność pedagogiczną i społeczną został odznaczony Herbową Tarczą Słupcy, posiadał także odznakę „Zasłużony dla Powiatu Słupeckiego”. Zmarł 3 września 2014, w wieku 101 lat. Miał żonę Barbarę. Został pochowany w Słupcy.

</doc>
<doc id="1785708" url="https://pl.wikipedia.org/wiki?curid=1785708" title="Aleksander Śnieżko">
Aleksander Śnieżko



</doc>
<doc id="1785711" url="https://pl.wikipedia.org/wiki?curid=1785711" title="Dobesylan wapnia">
Dobesylan wapnia

Dobesylan wapnia () – organiczny związek chemiczny, lek działający korzystnie na naczynia włosowate, zmniejsza przepuszczalność ich ścian. Zmniejsza nadmierną lepkość krwi i osocza oraz hamuje rozpad kolagenu, usprawnia mikrokrążenie. Zmniejsza obrzęki, poprawia obwodowe krążenie żylne oraz zapobiega zastojowi krwi.
Farmakokinetyka.
Dobesylan wapnia osiąga maksymalne stężenie w osoczu krwi po 6 godzinach od podania. Biologiczny okres półtrwania wynosi około 5 godzin. Lek w 20–25% wiąże się z białkami osocza.
Dawkowanie.
Doustnie. Dawkę i częstotliwość stosowania leku ustala lekarz. Zwykle u osób dorosłych 0,5 g na dobę podczas posiłku.
Uwagi.
Nie stosować w pierwszym trymestrze ciąży.

</doc>
<doc id="1785712" url="https://pl.wikipedia.org/wiki?curid=1785712" title="Chen Tai Chi">
Chen Tai Chi



</doc>
<doc id="1785715" url="https://pl.wikipedia.org/wiki?curid=1785715" title="Göbekli Tepe">
Göbekli Tepe

Göbekli Tepe (z tur. "wybrzuszone wzgórze"; ) – stanowisko archeologiczne w południowo-wschodniej Turcji, w bezpośrednim sąsiedztwie wioski kurdyjskiej Xirabreşk, w odległości ok. 15 km od miasta Şanlıurfa, kryjące pozostałości prehistorycznego sanktuarium. Odkrycie to, razem z Nevalı Çori, doprowadziło do rewizji wiedzy o neolicie w Eurazji. Göbekli Tepe jest najstarszym znanym miejscem kultu stworzonym przez człowieka (jego powstanie datowane jest na 10 tys. lat p.n.e.).
W 2018 roku obiekt wpisano na listę światowego dziedzictwa UNESCO.
Znajduje się w najwyższym punkcie pasma górskiego Germuş, na wysokości 760 m n.p.m.
Tell ma wysokość 15 metrów i średnicę około 300 m. Stratyfikacja terenu wykazuje, że miejsce to było używane przez szereg tysiącleci.
Historia odkrycia.
Amerykański rekonesans archeologiczny w 1964 roku uznał, że wzgórze to nie miało charakteru całkowicie naturalnego. Jednakże zakładano, że prawdopodobnie kryje cmentarzysko bizantyjskie lub też islamskie. Niemiecki Instytut Archeologiczny (DIA) oraz Muzeum Archeologii i Mozaiki w Şanlıurfa () rozpoczęły wykopaliska w 1994 roku. Od 1995 roku coroczne prace wykopaliskowe prowadzone były pod kierunkiem prof. Klausa Schmidta z Niemieckiego Instytutu Archeologicznego. Po jego śmierci w 2014 r. wykopaliska były kontynuowane przez jego zespół kierowany przez Müslüma Ercana (Muzeum Şanlıurfa) i Lee Clare (Niemiecki Instytut Archeologiczny).
Prehistoryczny charakter tego miejsca rozpoznano od razu. Do 2009 roku przebadano tylko około 5% terenu. Wypowiedzi profesora Schmidta ws. przewidywanej długości trwania prac przybierały różne formy. Raz szacował, że dokończenie wykopalisk mogłoby zająć co najmniej 50 lat, innym razem, że w ciągu 50 lat ledwie „zadrapie się” powierzchnię tego stanowiska archeologicznego. Archeolodzy tłumaczą, że ograniczony postęp prac spowodowany jest ryzykiem utraty kontekstu historycznego (całe wzgórze jest antropogeniczne). Padło stwierdzenie, że celem misji archeologicznej są wykopaliska ograniczone do zakresu niezbędnego dla uzyskania odpowiedzi na wiele wciąż nierozwiązanych zagadnień (prof. Schmidt: „Prowadzenie wykopalisk jest niszczeniem”). Nie wiadomo na przykład, czy struktury były zadaszone.
Przez długi czas wzgórze było wykorzystywane rolniczo. Okoliczni mieszkańcy od pokoleń przemieszczali kamienie znajdowane na miejscu wykopalisk i z tego powodu sądzić można, że archeologiczna wartość miejsca doznała znacznego uszczerbku.
Opis.
Najstarsza warstwa (III) zawiera kamienne słupy w kształcie litery T. Są to najstarsze znane konstrukcje megalityczne. Osadzono je w gniazdach wykutych w podłożu skalnym. Są połączone młodszymi od nich ścianami. Z dotychczasowych wykopalisk wyłania się wzór, w którym dwa słupy stoją centralnie wewnątrz budowli a pozostałe znajdują się na jej obwodzie. Ich wysokość waha się od 3 do 6 metrów. Z powodu przedstawień kończyn znajdujących się na niektórych słupach, naukowcy domniemywają, że symbolizują one postacie ludzkie. Na słupach znajdują się przedstawienia zwierząt, głównie lisów, węży, dzików, żurawi i dzikich kaczek. Występują także symbole abstrakcyjne i kombinacje scen. Całość tworzy koliste lub owalne struktury. Jak dotąd odkopano cztery z nich. Badania geofizyczne wskazują na istnienie kolejnych 16 struktur tego typu. Warstwa III jest datowana na około 9 tysięcy lat przed naszą erą. W obrębie murów świątyni odkryto sześć kamiennych koryt, mających pojemność dochodzącą do 160 litrów. Osad znaleziony na ich dnie zawierał szczawiany powstałe po połączeniu wody z ziarnem; na tej podstawie naukowcy badający stanowisko wysnuli hipotezę, że koryta mogły służyć do warzenia prehistorycznego piwa.
W warstwie II odkryto szereg przylegających do siebie prostokątnych pokoi z podłogą z polerowanego wapienia. Jest ona datowana na 7500–6000 lat przed naszą erą.
Obiekty znajdujące się w Göbekli Tepe zostały celowo wypełnione (lub zakopane). Obecnie nadal nie wiadomo, jak długo każdy z nich był używany przed zakopaniem i nadal nie ma ostatecznych dowodów na czas trwania procesu napełniania. Wiadomo, że cały kopiec (w obecnym stanie) zawiera złoża archeologiczne (tj. jest sztuczny) i jest wynikiem wielu działań związanych z wypełnianiem, które zakończyły się około 8000 p.n.e. Powody zakopania stanowiska pozostają kwestią spekulacji.
Najwyższa i zarazem najmłodsza warstwa I zawiera pozostałości działalności rolniczej.
Kontekst chronologiczny.
"Ze względu na niewielki stopień zaawansowania badań przytoczone wnioski mają charakter roboczy."
Daty zostały ustalone metodą radiowęglową 14C kalibrowaną dendrochronologicznie. Koniec warstwy III to 9000 lat przed naszą erą. Początek jest określany w przybliżeniu jako lat przed naszą erą lub wcześniej. Warstwa II sięga do około 8000 przed naszą erą.
Uważa się więc, że te struktury są starsze niż hutnictwo, pismo, lub koło. Zostały zbudowane przed tzw. rewolucją neolityczną, czyli przed początkiem rolnictwa i hodowli zwierząt. Wiele ze słupów waży od 10 do 20 ton, a niektóre nawet 50. Organizacja społeczna, jaka była konieczna do zbudowania tych struktur, nie była dotychczas wiązana ze społeczeństwami przed-neolitycznymi.
Archeolodzy mają nadzieję na nowe metody, umożliwiające np. datowanie procesu zasypywania obiektów. Niestety datowanie optyczne stymulowane luminescencją, działające w przypadku ceramiki lub skał o budowie krystalicznej, takich jak granit (umożliwia ustalenie kiedy np. ostatnio na skałę padały promienie słoneczne) nie działa na wapieniu pochodzącym z tego konkretnego miejsca.
Wykonana pod koniec lat 90. analiza DNA pszenicy wskazuje, że jej dzika odmiana występująca w okolicy Karaca Dağ jest najbliższa pszenicy współczesnej. Karaca Dağ leży ok. 30 km od Göbekli Tepe; możliwe więc, że rejon ten pełnił kluczową rolę w powstaniu rolnictwa.
Według jednej z najnowszych teorii w okolicach Göbekli Tepe zbierały się grupy zbieraczy i myśliwych w czasie dojrzewania dzikich zbóż. W trakcie zbiorów ludzie ci odprawiali rytuały i wznosili nowe świątynie, a po żniwach rozchodzili się, zabierając zebrane zboże.
Interpretacja.
Według ustaleń włoskiego astrofizyka i archeoastronoma Giulio Magliego, świątynia była miejscem kultu Syriusza. Wskazują na to wstępne wyniki analizy budowy odkrytych w niej pierścieni kamiennych słupów, według których pozwalały one określać pozycję gwiazdy w przeszłości.

</doc>
<doc id="1785717" url="https://pl.wikipedia.org/wiki?curid=1785717" title="Ekstraklasa polska w piłce ręcznej mężczyzn (2009/2010)/Wyniki spotkań">
Ekstraklasa polska w piłce ręcznej mężczyzn (2009/2010)/Wyniki spotkań



</doc>
<doc id="1785718" url="https://pl.wikipedia.org/wiki?curid=1785718" title="Miecz św. Piotra">
Miecz św. Piotra



</doc>
<doc id="1785719" url="https://pl.wikipedia.org/wiki?curid=1785719" title="Kalwaria bydgoska">
Kalwaria bydgoska



</doc>
<doc id="1785723" url="https://pl.wikipedia.org/wiki?curid=1785723" title="Ignacy Chmielewski">
Ignacy Chmielewski

Ignacy Chmielewski, (ur. 21 lipca 1788 w Faszczówce (powiat Skałat), zm. 24 października 1869 w Starej Wsi) – polski pedagog, wykładowca w Akademii Połockiej w latach 1813–1814, ksiądz katolicki.
Jezuita (do zakonu wstąpił w Dyneburgu 22 lipca 1805 roku), absolwent teologii w Akademii Połockiej (święcenia 1815, Połock), profesor języka rosyjskiego w Romanowie w latach 1817–1820. Pracował w Mościskach, Lisku, Tuchowie, Starej Wsi i Milatynie. Po wypędzeniu jezuitów z Rosji przebywał w Milatynie i Nahorcach. Kapelan w Lackiem pod Złoczowem 1855–1857.

</doc>
<doc id="1785724" url="https://pl.wikipedia.org/wiki?curid=1785724" title="Krótka piłka (powieść)">
Krótka piłka (powieść)

Krótka piłka (ang. "Drop Shot") – amerykańska powieść sensacyjna z 1996 r., autorstwa Harlana Cobena. Druga powieść, w której głównym bohaterem jest Myron Bolitar, były koszykarz i agent sportowy w jednej osobie. Polskie wydanie, w tłumaczeniu Zbigniewa Królickiego, ukazało się nakładem oficyny „Albatros” w 2003 r.
Fabuła.
Valerie Simpson, gwiazda tenisa, zostaje zastrzelona, a przed śmiercią próbowała umówić się z Myronem Bolitarem. Podejrzenie pada na czarnoskórego Duane’a Richwooda, który jako ostatni widział ofiarę żywą. Kiedy Myron Bolitar, wraz z przyjacielem Winem Lockwoodem, prowadzą śledztwo, orientują się, że podobne zabójstwo zostało popełnione na byłym narzeczonym Valerie, sześć lat wcześniej.

</doc>
<doc id="1785725" url="https://pl.wikipedia.org/wiki?curid=1785725" title="1. deild Wysp Owczych (1997)">
1. deild Wysp Owczych (1997)

W roku 1997 odbyła się 55. edycja 1. deild (obecnie "Effodeildin"), czyli pierwszej ligi archipelagu Wysp Owczych w piłce nożnej. Obrońcą tytułu po raz kolejny był klub GÍ Gøta, jednak tym razem, po czterech latach, musiał oddać mistrzostwo drużynie ze stolicy wysp, B36 Tórshavn.
Dziesięć drużyn brało udział w tej edycji rozgrywek pierwszoligowych na Wyspach Owczych, podobnie, jak obecnie, jednak stan ten w przeszłości ulegał częstym modyfikacjom. Obecny utrzymuje się od sezonu 1988, kiedy liczbę drużyn zwiększono z ośmiu. Możliwość spadku do niższej ligi pojawiła się w sezonie 1976, wraz z modyfikacją systemu piłkarskiego na Wyspach Owczych. Choć obecnie obie ostatnie drużyny są degradowane do 1. deild, wtedy przedostatnia miała szansę na rozegranie meczów barażowych, w wyniku którego do rozgrywek powrócił TB Tvøroyri, kosztem FS Vágar. Drugą drużyną, która spadła do niższej ligi był B71 Sandoy.
Mistrzem archipelagu został, po raz siódmy w swojej historii, klub B36 Tórshavn, który w poprzednim sezonie zajmował miejsce czwarte. Na drugim miejscu ulokował się HB Tórshavn, który wzrósł o jedno miejsce względem poprzedniego sezonu. Na trzecim miejscu znalazł się poprzedni mistrz archipelagu GÍ Gøta, a na czwartym, z piątego, VB Vágur. Piąte miejsce zajął KÍ Klaksvík, który odnotował największy spadek ze wszystkich klubów – o trzy pozycje. Szóstą pozycję zajął nowo awansowany NSÍ Runavík, siódmą, z szóstej, ÍF Fuglafjørður, a ósmą, z siódmej, B68 Toftir. Dwa spadkowe miejsca zajęły kolejno zespoły: FS Vágar (poprzednio również na dziewiątej pozycji) oraz B71 Sandoy (poprzednio na pozycji ósmej).
Królem strzelców Wysp Owczych został gracz HB Tórshavn, który reprezentował również archipelag na arenie międzynarodowej, Uni Arge, z dorobkiem 24 goli. Jest to rekord strzelonych bramek w 1. deild Wysp Owczych, który Uni Arge dzieli z Sunim Fridim Johannesenem (B68 Toftir, sezon 1995).
W sezonie tym przyznawano już trzy punkty za zwycięstwo. Była to dość nowa wtedy zasada na Wyspach Owczych, gdzie do sezonu 1995 obowiązywał system dwóch punktów za wygraną. Zawodnicy strzelili w sumie 349 bramek (ok. 3,9 gola/mecz).
Kluby z najwyższych pozycji uzyskały prawo gry w rozgrywkach europejskich. Zwycięski B36 Tórshavn awansował do Ligi Mistrzów (1998/99), gdzie uległ w dwumeczu przeciwko izraelskiemu Beitar Jerozolima 1:4 i 0:1. Jedynego gola dla Farerczyków zdobył John Petersen w 73. minucie spotkania. Drugi klub, HB Tórshavn, uzyskał prawo gry w Pucharze UEFA (1998/99). Choć pierwszy mecz poszedł po myśli wyspiarzy, pokonali oni bowiem na własnym stadionie fiński Vaasan Palloseura 2:0, to w meczu wyjazdowym ulegli 0:4 i nie zakwalifikowali się do dalszej rundy rozgrywek. Obie bramki dla Farerczyków zdobył N. Johannesen. Zespół z czwartego miejsca, VB Vágur zagrał w Pucharze Intertoto (1998), gdzie w dwumeczu uległ czeskiemu 1. FC Brno kolejno 0:3 i 1:3. Ostatnim klubem, który wyszedł do rozgrywek klubowych był GÍ Gøta, zdobywca Pucharu Wysp Owczych. W Pucharze Zdobywców Pucharów (1998/99) ulegli węgierskiemu MTK Hungária Budapeszt kolejno 1:3 i 0:7. Jedyną bramkę dla wyspiarzy zdobył J.P. Olsen.
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o 1. deild.
FS Vágar w wyniku meczów barażowych spadł do drugiej ligi, a jego miejsce zajął TB Tvøroyri.
Następujący arbitrzy sędziowali poszczególne mecze 1. deild 1995:

</doc>
<doc id="1785727" url="https://pl.wikipedia.org/wiki?curid=1785727" title="Edward Sieradzki">
Edward Sieradzki

Edward Sieradzki (ur. 24 września 1913 w Bottropie, zm. 30 lipca 2001) – polski rzemieślnik i działacz spółdzielczy, poseł na Sejm PRL VI (1972–1976) i VII (1976–1980) kadencji. 
Życiorys.
Urodził się na terenie Niemiec, jednak po odzyskaniu przez Polskę niepodległości rodzina wróciła do Wielkopolski. Uzyskał wykształcenie średnie, z zawodu był elektrotechnikiem. W dwudziestoleciu międzywojennym działał w Polskim Związku Zachodnim, wziął udział w wojnie obronnej Polski w 1939 w szeregach Armii „Łódź”. Dostał się do niewoli w obozie jenieckim w Sagan, z którego uciekł. W 1945 walczył jako ochotnik w 2 Armii Wojska Polskiego. 
W 1963 wstąpił do Stronnictwa Demokratycznego. W latach 60. pracował w Komisji Finansów Dzielnicowej Rady Narodowej w Poznaniu-Grunwaldzie. W 1972 został posłem na Sejm PRL z okręgu Poznań. Był członkiem Komisji Drobnej Wytwórczości, Spółdzielczości Pracy i Rzemiosła oraz Obrony Narodowej. W 1976 ponownie uzyskał mandat z tego samego okręgu, kontynuował pracę w Komisji Obrony, zasiadł również w Komisji Pracy i Spraw Socjalnych (jako jej wiceprzewodniczący). W latach 80. był wiceprzewodniczącym Wojewódzkiej Rady Narodowej w Poznaniu.
Działał w Związku Bojowników o Wolności i Demokrację.
Pochowany został na cmentarzu Jeżyckim w Poznaniu (kw. P-rząd 55-grób 41).

</doc>
<doc id="1785730" url="https://pl.wikipedia.org/wiki?curid=1785730" title="Olympiakos BC">
Olympiakos BC

Olympiakos Pireus (gr. ΚΑΕ ) – grecki zawodowy klub koszykarski z siedzibą w Pireusie.
Historia.
Jest pierwszym greckim klubem, który awansował do finału Euroligi. Stało się to w 1994 i 1995 roku, ale wtedy dwukrotnie przegrali z drużynami z Hiszpanii. Najpierw z Joventutem Badalona (57-59), a potem z Realem Madryt (61-73). Dwa lata później już jednak, w 1997 roku, w końcu koszykarz z Pireusu dopięli swego i trafiając w finale rozgrywek na trzecią wielką markę z Półwyspu Iberyjskiego – FC Barcelonę – pokonali ją 73-58.
Triumf ten pozwolił Olympiakosowi zagrać w 1997 roku w mistrzostwach organizowanych przez McDonalda. Olympiakos zajął na tymże turnieju drugie miejsce, przegrywając w finale z mistrzem NBA, Chicago Bulls 78:104. 27 pkt. dla zwycięzców zdobył Michael Jordan. Dla pokonanych 19 „oczek” rzucił Artūras Karnišovas.
W tamtym okresie oprócz Litwina Karnišovasa grali w barwach „czerwono-białych” Franko Nakić, Dragan Tarlać, Michael Hawkins, Milan Tomić, Aleksiej Sawraseinko czy Dušan Vukčević.
Znani zawodnicy.
We wcześniejszych i późniejszych czasach w Olympiakosie grali m.in. Žarko Paspalj, Roy James Tarpley, Christian Welp, Johny Rogers, Arijan Komazec, Fabricio Oberto, Sam Jacobson, Patrick Femerling, Dino Rađa, Nikos Ikonomu, Alphonso Ford, DeMarco Johnson, Panajotis Liadelis, Tyus Edney, Sofoklis Schortsanitis, Eurelijus Žukauskas, Vrbica Stefanov, Damir Mulaomerović, Andrija Žižić, Henry Domercant, Arvydas Macijauskas, Alex Acker, Qyntel Woods, Lynn Greer, Roderick Blakney, Marc Jackson, Jake Tsakalidis, Miloš Teodosić, Nikola Vujčić, Theodoros Papalukas, Jannero Pargo, Jotam Halperin, Linas Kleiza, Maurice Evans, David Rivers i Josh Childress, który jest najlepiej opłacanym koszykarzem na świecie spoza NBA.
23 lipca 2008 roku multimiliarderzy, którzy są sponsorami klubu z Pireusu, tj. bracia Angelopoulos, podpisali z Childressem trzyletnią umowę wartą 20 mln dolarów.
Trenerami klubu ponad 70-letniej historii byli m.in. Pini Gerszon, Dušan Ivković, Jonas Kazlauskas, a obecnie jest były świetny koszykarz grecki – Panajotis Janakis.

</doc>
<doc id="1785731" url="https://pl.wikipedia.org/wiki?curid=1785731" title="Kościół św. Wojciecha w Płocku">
Kościół św. Wojciecha w Płocku



</doc>
<doc id="1785738" url="https://pl.wikipedia.org/wiki?curid=1785738" title="Jaworzno Niedzieliska">
Jaworzno Niedzieliska

Jaworzno Niedzieliska – nieistniejący przystanek kolejowy w Jaworznie, w dzielnicy Niedzieliska, w województwie śląskim, w Polsce, na byłej linii Jaworzno Szczakowa – Bolęcin. Znajdował się tu 1 peron.

</doc>
<doc id="1785739" url="https://pl.wikipedia.org/wiki?curid=1785739" title="Ciasteczka księżycowe">
Ciasteczka księżycowe

Ciasteczka księżycowe – tradycyjne chińskie ciastka wypiekane na Święto Środka Jesieni.
Według legendy, historia ciasteczek sięga XIV wieku. Wówczas to buntownicy mieli zapiekać w nich karteczki z wiadomością o planowanym powstaniu przeciwko Mongołom.
Ciasteczka księżycowe mogą być różnej wielkości, zawsze mają jednak okrągły kształt symbolizujący Księżyc i rodzinę. Kruche ciasto podobne jest nieco do ciasta francuskiego, zaś nadzienie - w zależności od lokalnych tradycji i indywidualnych upodobań - może być bardzo różne, od mięsnego po najbardziej rozpowszechnioną masę daktylowo-migdałowo-orzechową.

</doc>
<doc id="1785740" url="https://pl.wikipedia.org/wiki?curid=1785740" title="Lubuntu">
Lubuntu

Lubuntu – projekt, który jest oficjalną pochodną systemu operacyjnego Ubuntu. Dzięki wykorzystaniu środowiska graficznego LXQT jest lżejszy, mniej zasobożerny i bardziej energooszczędny. Pulpit LXQT używa menedżera okien Openbox, ma niskie wymagania sprzętowe i jest przeznaczony dla netbooków, urządzeń przenośnych oraz starszych komputerów. W tej kategorii konkuruje z Xubuntu.
Nomenklatura.
Nazwa Lubuntu jest połączeniem słów LXDE i Ubuntu. LXDE oznacza "Lightweight X11 Desktop Environment", a Ubuntu – „człowieczeństwo wobec innych” (w językach zulu i xhoss).
Historia.
Pulpit LXDE po raz pierwszy udostępniono jako opcjonalny pakiet dla Ubuntu, począwszy od wersji 8.10 „Intrepid Ibex”.
W lutym 2009 Mark Shuttleworth zaprosił zespół LXDE do stworzenia zdolnego się samodzielnie utrzymać projektu w społeczności Ubuntu, mającego na celu doprowadzić do powstania nowej, oficjalnej pochodnej Ubuntu, o nazwie Lubuntu.
W marcu 2009 r. projekt Lubuntu został zainicjowany na platformie Launchpad przez Mario Behlinga, powstało też wczesne logo projektu. Projekt utworzono także na oficjalnej stronie wiki projektu Ubuntu.
W sierpniu 2009 pierwszy testowy obraz ISO został wydany jako Live CD, bez opcji instalacji.
Od wersji 10.04 dystrybucja jest wydawana regularnie co 6 miesięcy, zgodnie z cyklem wydawniczym Ubuntu.

</doc>
<doc id="1785747" url="https://pl.wikipedia.org/wiki?curid=1785747" title="Zadok the Priest">
Zadok the Priest

Zadok the Priest D-dur (HWV 258, ChA 14, HHA III/10) – hymn koronacyjny (anthem), jeden z czterech "Coronation Anthems" skomponowanych przez Georga Friedricha Händla z okazji koronacji króla Jerzego II Hanowerskiego, która miała miejsce 11 października 1727 w Opactwie Westminsterskim. Utwór od chwili powstania do czasów obecnych wykonywany jest podczas uroczystości koronacyjnej brytyjskich monarchów.
Historia.
Hymn został skomponowany pomiędzy 9 września a 11 października 1727 roku. Publiczne próby miały miejsce 6 i 9 października 1727 roku. Hymn został wykonany podczas koronacji Jerzego II Hanowerskiego, w trakcie namaszczenia.
Opis hymnu.
"Zadok the Priest" składa się z trzech połączonych ze sobą sekcji: pierwsza to instrumentalny wstęp (takty 1-22) z chóralnym otwarciem (takty 23-30), druga to "And all the people rejoic'd" (takty 31-62) trzecia to "God save the King" (takty 63-121). Utwór charakteryzuje się rozmachem i podniosłością.
Tekst.
Tekst hymnu "Zadok the Priest" pochodzi ze Starego Testamentu, z anglikańskiego tłumaczenia Biblii (Biblia króla Jakuba). Jest to sparafrazowany fragment Pierwszej Księgi Królewskiej (1, 39-40).
Utwór w kulturze popularnej.
Hymn "Zadok the Priest" jest utworem muzyki dawnej, który obecny jest w kulturze popularnej. Utwór pojawia się w filmach różnych gatunków. Obecny jest w filmie „Szaleństwo Króla Jerzego”, który przedstawia postać króla Jerzego III Hanowerskiego. Hymn koronacyjny „Zadok the Priest” występuje także w australijskim filmie „Crackerjack”, w historycznym filmie „The Young Victoria” oraz w komedii „Johnny English”.
Hymn Ligi Mistrzów.
Hymn Ligi Mistrzów jest adaptacją anthemu "Zadok the Priest". Tony Britten wykorzystał pierwszą sekcję hymnu koronacyjnego, czyli instrumentalny wstęp oraz chóralne otwarcie.

</doc>
<doc id="1785749" url="https://pl.wikipedia.org/wiki?curid=1785749" title="Tygodnie">
Tygodnie



</doc>
<doc id="1785754" url="https://pl.wikipedia.org/wiki?curid=1785754" title="Dyscyplina finansów publicznych">
Dyscyplina finansów publicznych

Dyscyplina finansów publicznych – przestrzeganie określonych przez ustawodawcę zasad prawidłowej gospodarki finansowej środkami publicznymi, których naruszenie może spowodować pociągnięcie do odpowiedzialności.
Organami właściwymi w sprawach o naruszenie dyscypliny finansów publicznych są: 
Aktami prawnymi regulującymi tę problematykę są:
W dniu 11 lutego 2012 wchodzi w życie duża nowelizacja ustawy o odpowiedzialności za naruszenie dyscypliny finansów publicznych.
Naruszenie dyscypliny finansów publicznych uważa się za popełnione w czasie, w którym sprawca działał lub zaniechał działania, do którego był obowiązany. Odpowiedzialność jest ponoszona zarówno za umyślne, jak i nieumyślne naruszenie dyscypliny finansów publicznych.
Zakres odpowiedzialności za naruszenie dyscypliny finansów publicznych.
Zakres podmiotowy.
Odpowiedzialność za naruszenie dyscypliny finansów publicznych ponosi osoba, która popełniła czyn naruszający dyscyplinę finansów publicznych określony przez ustawę obowiązującą w czasie jego popełnienia. Podstawową przesłanką odpowiedzialności jest wina sprawcy. Odpowiedzialność ponosi zarówno osoba, która popełniła czyn stanowiący naruszenie, jak też osoba, która wydała polecenie dokonania takiego czynu.
Zakres przedmiotowy.
Katalog czynów stanowiących naruszenie dyscypliny finansów publicznych jest zamknięty – został określony w ustawie (art. 5–18).
Kary.
Karami za naruszenie dyscypliny finansów publicznych są: upomnienie, nagana, kara pieniężna, zakaz pełnienia funkcji związanych z dysponowaniem środkami publicznymi.
Karę pieniężną wymierza się w wysokości od 0,25 do trzykrotności miesięcznego wynagrodzenia osoby odpowiedzialnej za naruszenie dyscypliny finansów publicznych - obliczonego jak wynagrodzenie za czas urlopu wypoczynkowego - należnego w roku, w którym doszło do tego naruszenia. Jeżeli nie jest możliwe ustalenie wysokości wynagrodzenia, karę pieniężną wymierza się w wysokości od 0,25 do pięciokrotności przeciętnego wynagrodzenia.
Karę zakazu pełnienia funkcji związanych z dysponowaniem środkami publicznymi wymierza się na okres od roku do 5 lat.
Postępowanie w sprawach o naruszenie dyscypliny finansów publicznych.
Jest to szczególne postępowanie dyscyplinarne o odrębnej procedurze. Postępowanie wszczyna rzecznik dyscypliny finansów publicznych – pełniący funkcję oskarżyciela, na podstawie zawiadomienia o ujawnionych okolicznościach, wskazujących na naruszenie dyscypliny finansów publicznych.
W wyniku rozpoznania sprawy na rozprawie komisja orzekająca wydaje orzeczenie o odpowiedzialności za naruszenie dyscypliny finansów publicznych, orzeczenie o uniewinnieniu, albo orzeczenie o umorzeniu postępowania.
Postępowanie jest dwuinstancyjne; od orzeczenia komisji orzekającej w I instancji służy odwołanie do Głównej Komisji Orzekającej w Sprawach o Naruszenie Dyscypliny Finansów Publicznych. Na prawomocne orzeczenia i postanowienia Głównej Komisji Orzekającej kończące postępowanie przysługuje skarga do sądu administracyjnego. Wniesienie skargi wstrzymuje wykonanie prawomocnego orzeczenia w sprawie o naruszenie dyscypliny finansów publicznych.

</doc>
<doc id="1785755" url="https://pl.wikipedia.org/wiki?curid=1785755" title="Port lotniczy Buszehr">
Port lotniczy Buszehr

Port lotniczy Buszehr (IATA: BUZ, ICAO: OIBB) – port lotniczy położony w Buszehr, w ostanie Buszehr, w Iranie.

</doc>
<doc id="1785757" url="https://pl.wikipedia.org/wiki?curid=1785757" title="Xacobeo-Galicia">
Xacobeo-Galicia

Xacobeo–Galicia - profesjonalny team kolarski, mający siedzibę w Hiszpanii. Zespół istnieje od roku 2007 (wówczas pod nazwą Karpin Galicja). Od sierpnia 2008 głównym sponsorem zespołu jest firma Xacobeo, producent obuwia. Największym sukcesem zespołu jest zwycięstwo w klasyfikacji zespołowej w Vuelta a España w 2009 roku - zespół startował z "dziką kartą".

</doc>
<doc id="1785759" url="https://pl.wikipedia.org/wiki?curid=1785759" title="Zdzisław Siedlewski">
Zdzisław Siedlewski

Zdzisław Teofil Siedlewski (ur. 17 listopada 1921 w Przyraniu, zm. 3 grudnia 1977 w Zakopanem) – polski rzemieślnik i działacz spółdzielczy, poseł na Sejm PRL III (1961–1965), IV (1965–1969) i VII kadencji (1976–1977), wiceminister handlu wewnętrznego oraz handlu wewnętrznego i usług (1969–1976).
Życiorys.
W czasie II wojny światowej wywieziony na roboty przymusowe do Szczecina, w którym pozostał po wyzwoleniu. W 1945 rozpoczął pracę w Zarządzie Miejskim, następnie zatrudniony w Wojewódzkim Zarządzie Stronnictwa Pracy jako sekretarz. Został absolwentem Akademii Handlowej w Szczecinie (1950) oraz Politechniki Szczecińskiej (1954). Po zakończeniu nauki pełnił obowiązki dyrektora w Zakładzie Doskonalenia Rzemiosła. Od 1952 do 1954 pracował jako wicedyrektor Szczecińskich Zakładów Przemysłu Piekarniczego, w latach 1954–1961 wiceprezes Zarządu Wojewódzkiego Związku Spółdzielczości Pracy. Przez długi okres pełnił obowiązki wiceprezesa Rady Centralnego Związku Spółdzielczości Pracy oraz członka Naczelnej Rady Spółdzielczej.
Od 1947 do 1961 był radnym Wojewódzkiej Rady Narodowej w Szczecinie, w latach 1957–1961 zasiadał w jej prezydium. W 1950 przystąpił do Stronnictwa Demokratycznego (zasiadał w jego najwyższych władzach – jako członek prezydium i sekretarz Centralnego Komitetu, wcześniej był sekretarzem Wojewódzkiego Komitetu w Szczecinie). Stronnictwo rekomendowało go do Sejmu III kadencji w okręgu Stargard. Był członkiem Komisji Przemysłu Lekkiego, Rzemiosła i Spółdzielczości Pracy. W 1965 ponownie znalazł się w Sejmie (z tego samego okręgu), zasiadał w Komisji Planu Gospodarczego, Budżetu i Finansów. W 1969 objął obowiązki podsekretarza stanu w Ministerstwie Handlu Wewnętrznego, a po reorganizacji resortu w Ministerstwie Handlu Wewnętrznego i Usług (1972–1976). W 1976 powrócił na krótki okres do pracy parlamentarnej jako poseł z okręgu Gdańsk. Pracował w Komisjach Mandatowo-Regulaminowej (jako wiceprzewodniczący) oraz Planu Gospodarczego, Budżetu i Finansów.
Odznaczony Krzyżem Komandorskim (1974) i Kawalerskim (1964) Orderu Odrodzenia Polski, Orderem Sztandaru Pracy II klasy (1968), Złotym (1958) i Srebrnym (1956) Krzyżem Zasługi, Medalem 10-lecia Polski Ludowej (1955), Medalem 30-lecia Polski Ludowej (1974), Srebrnym Medalem za Zasługi dla Obronności Kraju (1973) oraz Odznaką i Medalem Gryfa Pomorskiego. Miał brata Włodzimierza – ekonomistę, dziennikarza i urzędnika państwowego. Został pochowany w Alei Zasłużonych Cmentarza Komunalnego na Powązkach w Warszawie (kwatera B4-tuje-18).

</doc>
<doc id="1785763" url="https://pl.wikipedia.org/wiki?curid=1785763" title="Nieftiegorsk (Kraj Krasnodarski)">
Nieftiegorsk (Kraj Krasnodarski)

Nieftiegorsk () – osiedle typu miejskiego w rejonie apszerońskim Kraju Krasnodarskiego.
Miejscowość leży 14 km na południe od Apszerońska, na obszarach zalesionych górskich zboczy, na północ od głównego grzbietu Kaukazu.
Mieszkańcy to przede wszystkim robotnicy zatrudnieni przy wydobyciu ropy naftowej i ich rodziny. Według danych z 2002 to głównie Rosjanie (69,1%) i Ormianie (22,1%).

</doc>
<doc id="1785764" url="https://pl.wikipedia.org/wiki?curid=1785764" title="Deng Fa">
Deng Fa

Deng Fa (ur. 7 marca 1906, zm. 4 sierpnia 1946), chiński polityk komunistyczny.
Pochodził z prowincji Guangdong. Uczestniczył w strajku marynarzy w Hongkongu (1925). Do KPCh wstąpił w 1930. Pełnił funkcję szefa Biura Bezpieczeństwa Państwowego Chińskiej Republiki Rad. W 1937 został mianowany szefem Biura Łącznikowego komunistycznej 8. Armii. W latach 1939–1942 był przewodniczącym Centralnej Szkoły Partyjnej. Zginął w sfingowanej katastrofie lotniczej.

</doc>
<doc id="1785769" url="https://pl.wikipedia.org/wiki?curid=1785769" title="Kolej Legnicko-Rawicka">
Kolej Legnicko-Rawicka

Kolej Legnicko-Rawicka (niem. "Liegnitz-Rawitscher Eisenbahn-Gesellschaft, LRE") – niemieckie przedsiębiorstwo utworzone 25 maja 1897, które zbudowało i eksploatowało normalnotorową linię kolejową Legnica – Rawicz – Kobylin i odgałęzienie (w Polsce Linia kolejowa nr 390). Eksploatację powierzono spółce Lenz &amp; Co.

</doc>
<doc id="1785770" url="https://pl.wikipedia.org/wiki?curid=1785770" title="SATENA">
SATENA

SATENA – kolumbijska linia lotnicza z siedzibą w Bogocie. Obsługuje połączenia krajowe i międzynarodowe.

</doc>
<doc id="1785771" url="https://pl.wikipedia.org/wiki?curid=1785771" title="XPUD">
XPUD

xPUD (dawniej "PUD GNU/Linux") – jedna z dystrybucji Linuksa typu Live CD.
Charakterystyka.
Jest to system operacyjny o architekturze "instant-on" odznaczający się bardzo szybkim czasem uruchomienia. Twórca systemu chwali się wynikiem 10 sekund, które dystrybucja potrzebuje do uruchomienia.
Zawartość.
Wersja 0.9.0
Zawiera obsługę sieci przewodowej, bezprzewodowej oraz obsługę dźwięku ALSA. Istnieje możliwość doinstalowania dodatkowych sterowników, wtyczki Adobe Flash Player oraz komunikatora Skype.
W wersji 0.9.1 system wspiera takie języki jak: chiński, angielski, niemiecki, francuski, japoński, portugalski, hiszpański, włoski, polski, rosyjski i szwedzki. Jednak z powodu użycia Xvesa jako Xserwera, który obsługuje jedynie kodowanie Latin-1, brakuje możliwości użycia klawiatury polskiej, rosyjskiej, chińskiej i japońskiej. Dodano również wbudowaną wtyczkę Adobe Flash Player 10, ePDFView oraz uaktualniono przeglądarkę Firefox do wersji 3.53.
Obraz płyty ISO aktualnej wersji, zajmuje 64 MB. Dzięki wygodnemu instalatorowi użytkownicy systemów z rodziny Windows, mogą w łatwy sposób zainstalować dystrybucję, bez konieczności partycjonowania dysku twardego.

</doc>
<doc id="1785775" url="https://pl.wikipedia.org/wiki?curid=1785775" title="San Juan (stacja metra)">
San Juan (stacja metra)

San Juan – stacja metra w Buenos Aires, na linii C. Znajduje się pomiędzy stacjami Independencia a Constitución. Stacja została otwarta 9 listopada 1934.

</doc>
<doc id="1785776" url="https://pl.wikipedia.org/wiki?curid=1785776" title="Alex Brosque">
Alex Brosque

Alex Jason Brosque (ur. 12 października 1983 w Sydney) – piłkarz australijski grający na pozycji lewoskrzydłowego lub napastnika.
Kariera klubowa.
Piłkarskie treningi Brosque rozpoczął w takich klubach amatorskich jak Smithfield RSL, Fairfield Athletic i Southern Districts. Następnie uczęszczał do Australian Institute of Sport, a w 2001 roku jako 18-latek został piłkarzem klubu Marconi Stallions z jego rodzinnego miasta Sydney. 1 grudnia 2001 zadebiutował w National Soccer League w zremisowanym 1:1 domowym spotkaniu z Newcastle Jets. Zawodnikiem Marconi Stallions był przez trzy sezony. Występował w pierwszym składzie zespołu, a w latach 2003 i 2004 dwukrotnie z rzędu został wybrany Piłkarzem Roku do lat 21.
Latem 2004 roku Brosque przeszedł do holenderskiego Feyenoordu. Nie przebił się jednak do podstawowego składu i został wypożyczony do belgijskiego KVC Westerlo. 16 października zadebiutował w Jupiler League w spotkaniu ze Standardem Liège (0:2). W Westerlo grał do końca sezonu 2004/2005.
W 2005 roku po utworzeniu profesjonalnej ligi australijskiej, A-League, Brosque wrócił do ojczyzny i został piłkarzem Queensland Roar. 28 kwietnia tamtego roku rozegrał dla Roar swoje pierwsze spotkanie - wygrane 2:0 z New Zealand Knights. W sezonie 2005/2006 strzelił 8 goli i został współkrólem strzelców ligi wraz z Stewartem Petriem, Archiem Thompsonem i Bobbym Despotovskim. Za sezon 2005/2006 został wybrany Piłkarzem Roku w drużynie Queensland Roar.
11 lutego 2006 Brosque ogłosił swoje przejście do drużyny Sydney FC. Zaczął w niej grać od początku sezonu 2006/2007. Swój debiut w tym klubie zaliczył 27 sierpnia 2006 w meczu z Central Coast Mariners (1:0). W sezonie 2007/2008 był najlepszym strzelcem Sydney w lidze. W latach 2008 i 2009 był wybierany Piłkarzem Roku w swoim klubie.
W 2011 zawodnik przeniósł się do japońskiego Shimizu S-Pulse.
Kariera reprezentacyjna.
W 2003 roku Brosque wziął udział z reprezentacją Australii U-20 w mistrzostwach świata U-20 w Zjednoczonych Emiratach Arabskich. Z kolei w 2004 roku z kadrą U-23 wystąpił na igrzyskach olimpijskich w Sydney, dochodząc z nią do ćwierćfinału.
W dorosłej reprezentacji Australii Brosque zadebiutował 2 czerwca 2004 roku w wygranym 6:1 meczu Pucharu Narodów Oceanii 2004 z Fidżi. Na tym turnieju rozegrał 3 spotkania.

</doc>
<doc id="1785777" url="https://pl.wikipedia.org/wiki?curid=1785777" title="Halla Bol!">
Halla Bol!



</doc>
<doc id="1785779" url="https://pl.wikipedia.org/wiki?curid=1785779" title="Constitución (stacja metra)">
Constitución (stacja metra)

Constitución – stacja końcowa metra w Buenos Aires, na linii C. Znajduje się za stacją San Juan. Stacja została otwarta 9 listopada 1934.

</doc>
<doc id="1785780" url="https://pl.wikipedia.org/wiki?curid=1785780" title="Józef Markow">
Józef Markow

Józef Markow (ur. 2 stycznia 1908, zm. 9 stycznia 1973) – polski murarz, brygadzista i stachanowiec, poseł na Sejm PRL I kadencji.
Życiorys.
Syn Teodora. Był warszawskim murarzem, pracował m.in. na Muranowie. Należał do Polskiej Zjednoczonej Partii Robotniczej. W 1952 uzyskał mandat posła na Sejm PRL I kadencji w okręgu Warszawa. Zasiadał w Komisji Gospodarki Komunalnej i Mieszkaniowej.
Odznaczony Orderem Sztandaru Pracy I klasy (1949) i Medalem 10-lecia Polski Ludowej (1955).
Pochowany na cmentarzu Powązki Wojskowe w Warszawie (kwatera G-6-23).

</doc>
<doc id="1785781" url="https://pl.wikipedia.org/wiki?curid=1785781" title="GCIRS 13E">
GCIRS 13E

GCIRS 13E – potencjalna czarna dziura o masie pośredniej rzędu około 1300 mas Słońca znajdująca się na orbicie o promieniu około 3 lat świetlnych od supermasywnej czarnej dziury Sagittarius A* w centrum Drogi Mlecznej. Na swojej orbicie porusza się z prędkością 280 km/s.
GCIRS 13E jest związana z niewielką gromadą siedmiu masywnych gwiazd IRS 13. Przypuszcza się, że masywne gwiazdy nie mogą powstawać tak blisko supermasywnej czarnej dziury takiej jak Sagittarius A*. Ponieważ mają one krótki okres życia to prawdopodobnie gwiazdy IRS 13 muszą migrować w kierunku centralnej czarnej dziury od ostatnich 10 milionów lat, prawdopodobnie z orbity znajdującej się około 60 lat świetlnych dalej niż obecna. Gwiazdy towarzyszące GCIRS 13E są prawdopodobnie pozostałością gromady kulistej, której kolizje gwiazd przyczyniały się do rozwoju czarnej dziury.
W 2005 roku grupa niemieckich naukowców stwierdziła, że obecność mniejszej czarnej dziury w pobliżu centrum Galaktyki jest wątpliwa. Wniosek ten oparto na dynamicznych badaniach małych gromad gwiazd, w których powinny znajdować się prawdopodobne czarne dziury. Jednak gdyby w gromadzie IRS 13 nie występował tak masywny obiekt, nie byłaby ona powiązana grawitacyjnie, a z obserwacji wynika, że jest związana. Dodatkowo obserwacje prowadzone za pomocą teleskopu Chandra wskazują, że gromada jest źródłem promieniowania rentgenowskiego. Debata na temat rzeczywistego istnienia GCIRS 13E jest nadal otwarta.

</doc>
<doc id="1785782" url="https://pl.wikipedia.org/wiki?curid=1785782" title="Sergio Javier Goycochea">
Sergio Javier Goycochea



</doc>
<doc id="1785783" url="https://pl.wikipedia.org/wiki?curid=1785783" title="Damini">
Damini

Damini (też "Damini – Lightning") – bollywoodzki dramat rodzinny i sądowy. W 1993 roku zrealizował go Rajkumar Santoshi ("Lajja", "Halla Bol!"). W rolach głównych Meenakshi Sheshadri i Rishi Kapoor. W drugoplanowych nagrodzony Sunny Deol, Kulbhushan Kharbanda, Paresh RawalAnjan Srivastav i Amrish Puri. Aamir Khan gra tu siebie tańcząc w jednej z piosenek. Damini” to klasyk z początku lat 90., w którym jest miejsce na krzywdę, na zwątpienie w prawo, w policję i na zryw do walki o prawdę. A wszystko to w labiryncie więzi rodzinnych, aranżowanych małżeństw, zemsty za odmowę ślubu i ojców cierpiących z powodu niemożności wydania córek za mąż.
Mottem filmu są słowa Gandhiego „Wyższym od sądu sprawiedliwości jest sąd sumienia. To najwyższy ze wszystkich sądów”. Jego zdjęcie na posterunku pojawia się też w tle, gdy bohaterka ma dość odwagi, by wbrew swojemu mężowi zaryzykować swoją pozycję i bezpieczeństwo opowiadając się po stronie prawdy.
Muzyka i piosenki.
Autorami muzyki jest duet Nadeem-Shravan, twórcy muzyki do takich filmów jak „Deewana”, „Raja Hindustani”, „Zamaana Deewana”, „Raja”, „Dil Hai Ki Manta Nahin”, „Pardes”, „Aa Ab Laut Chalen”, „Raaz”, „Więzy miłości”, „Wiem, czym jest miłość”, „Hum Tumhare Hain Sanam”, „Dil Hai Tumhaara”, „Dil Ka Rishta”, „Yeh Dil”, „Andaaz”, „Qayamat”, „Hungama”, „Tumsa Nahin Dekha”, „Bewafaa”, „Deszcz” czy „Dosti: Friends Forever”.

</doc>
<doc id="1785785" url="https://pl.wikipedia.org/wiki?curid=1785785" title="Damini - Lightning">
Damini - Lightning



</doc>
<doc id="1785788" url="https://pl.wikipedia.org/wiki?curid=1785788" title="Sanktuarium Maryjne w Szczyrku">
Sanktuarium Maryjne w Szczyrku

Sanktuarium Matki Bożej Królowej Polski w Szczyrku ("Sanktuarium „Na Górce”") – sanktuarium maryjne usytuowane w północnej części miasta Szczyrk, na wysokości 670 m n.p.m., w miejscu potocznie zwanym "Górką" (stąd inna nazwa: "Sanktuarium na Górce"), przy szlaku turystycznym ze Szczyrku na Klimczok. Miejsce licznych pielgrzymek do cudownego obrazu Matki Bożej i cudownego źródełka.
Historia.
Początek kultu Matki Bożej w Szczyrku sięga 1894 r., kiedy to miały mieć tu miejsce cudowne objawienia. Rozpoczęto wówczas w tym miejscu budowę pierwszej drewnianej kaplicy. Z czasem, ze względu na przybywające tu liczne pielgrzymki, zaistniała potrzeba budowy nowej, większej świątyni. Budowę murowanej kaplicy rozpoczęto w 1912 r. i zakończono po I wojnie światowej. W 1938 r. opiekę nad tutejszą świątynią objęli księża salezjanie z Oświęcimia i pozostali oni gospodarzami tego miejsca do dnia dzisiejszego. W 1948 r. zainicjowali oni budowę obecnie istniejącego kościoła. Budowę ukończono w 1954 r. W setną rocznicę objawień, 3 maja 1994 r., kościół został poświęcony i podniesiony do godności sanktuarium przez biskupa diecezjalnego bielsko-żywieckiego, biskupa Tadeusza Rakoczego. Koronacji obrazu Matki Bożej Królowej Polski dokonał kardynał Stanisław Dziwisz w 2008.
Obecne sanktuarium.
W kościele nad tabernakulum umieszczony jest obraz Matki Bożej namalowany w 1960 r. przez Stefana Justa według relacji z objawień. Z 1974 r. pochodzą 20-głosowe organy z polichromią i mozaiką o tematyce różańcowej. Obok głównego kościoła wybudowano kaplicę Objawienia z pniem buka, na tle którego ukazała Matka Boża. W pobliżu znajduje się również grota z cudownym źródełkiem oraz największy w regionie obiekt wielofunkcyjny Orle Gniazdo.
W dniach 31 stycznia, 3 maja i 15 sierpnia odbywają się tu odpusty.
W pobliżu sanktuarium wybudowano nowoczesny dom pielgrzyma z miejscami noclegowymi dla 120 osób.
Z placu przed sanktuarium widoczna panorama całego Szczyrku i okolicznych szczytów (np. Skrzyczne, Skalite).

</doc>
<doc id="1785789" url="https://pl.wikipedia.org/wiki?curid=1785789" title="Oscar Alfredo Ruggeri">
Oscar Alfredo Ruggeri



</doc>
<doc id="1785791" url="https://pl.wikipedia.org/wiki?curid=1785791" title="Wang Shifu">
Wang Shifu

Wang Shifu () – chiński dramaturg żyjący i tworzący na przełomie XIII i XIV wieku, w okresie panowania dynastii Yuan.
O jego życiu niewiele wiadomo, a z napisanych przez niego utworów zachowały się tylko dwa dramaty: "Opowieść zachodniego pawilonu" ("Xixiangji") i "Uczta w sali wiosny" ("Chuntanyanhui"). Dwudziestoaktowa "Opowieść zachodniego pawilonu" uznawana jest za najwybitniejszy chiński utwór dramatyczny z tego okresu.

</doc>
<doc id="1785793" url="https://pl.wikipedia.org/wiki?curid=1785793" title="Cmentarz Powązkowski">
Cmentarz Powązkowski



</doc>
<doc id="1785799" url="https://pl.wikipedia.org/wiki?curid=1785799" title="Docetaksel">
Docetaksel

Docetaksel (łac. "Docetaxolum") – lek przeciwnowotworowy, substancja otrzymywana z igieł cisu pospolitego. Zatrzymuje komórki na granicy meta- i anafazy, prowadzi do ich śmierci, hamuje rozpad białek tubuliny i łączy je w trwałe mikrotubule.
Działania niepożądane.
W celu ograniczenia niektórych działań ubocznych przed podaniem leku choremu podaje się kortykosteroidy (najczęściej deksametazon) i kontynuuje podawanie w dzień następny po podaniu. Wymioty pozwala opanować ondansetron, supresję szpiku łagodzi czynnik stymulujący tworzenie kolonii granulocytów.
Uwagi.
Docetaksel powinien być stosowany pod ścisłym nadzorem lekarza onkologa. Nie może być przyjmowany przez kobiety w ciąży. W czasie leczenia należy przerwać karmienie piersią.

</doc>
<doc id="1785801" url="https://pl.wikipedia.org/wiki?curid=1785801" title="Eduard Pancerzanski">
Eduard Pancerzanski

Eduard Samuiłowicz Pancerzanski (ros. Эдуард Самуилович Панцержанский; ur. 12 października 1887 w Lipawie, zm. 26 września 1937) – radziecki dowódca wojskowy, flagman floty I rangi (22 listopada 1935).
Życiorys.
Urodzony w rodzinie biednego szlachcica polskiego. Uczył się w Politechnice Ryskiej. Ukończył Korpus Morski w 1910, w 1913 mianowany do stopnia oficerskiego. Służył we Flocie Bałtyckiej. Walczył w I wojnie światowej na M. Bałtyckim jako pomocnik dowódcy na niszczycielu Grom. W 1916 zakończył kursy minerów morskich. Miner flagowy Oddziału Okrętów Płaskodennych - lejtnant. W lutym 1918 wybrany na dowódcę Oddziału Okrętów Płaskodennych M. Bałtyckiego. Od listopada 1918 dowódca Oneżskiej Flotylli Wojennej. dowodził kilkoma operacjami przeciwko białym i Finom. Od 1920 dowódca obrony Zalewu Kolskiego, dowódca Sił morskich Morza Kaspijskiego, od listopada dowódca Floty Czarnomorskiej, od kwietnia 1921 pomocnik ds morskich dowódcy Sił Zbrojnych Ukrainy i Krymu. Od listopada 1921 do 1924 dowódca Marynarki Wojennej Ukrainy, a od kwietnia do grudnia 1924 dowódca Marynarki Wojennej ZSRR. W latach 1925–1926 dowódca Floty Czarnomorskiej. Od 1926 w centralnym aparacie Marynarki Wojennej ZSRR, starszy wykładowca Akademii Sztabu Generalnego Sił Zbrojnych ZSRR. Od listopada 1926 członek Stałej Rady przy Radzie Wojskowej ZSRR. W marcu 1937 roku wyznaczony naczelnikiem wydziału morskiego i starszym wykładowcą katedry na Wojskowej Akademii Sztabu Generalnego Sił Zbrojnych ZSRR.
Aresztowany 13 czerwca 1937 roku. 12 października tego roku sądzony przez Kolegium Wojskowe Sądu Najwyższego ZSRR, skazany na karę śmierci i rozstrzelany tego samego dnia. Wyrok wykonano na miejscu egzekucji Kommunarka pod Moskwą. Rehabilitowany postanowieniem Trybunału Wojskowego Sądu Najwyższego ZSRR z 1956 roku.

</doc>
<doc id="1785803" url="https://pl.wikipedia.org/wiki?curid=1785803" title="Mark Flatts">
Mark Flatts

Mark Michael Flatts (ur. 14 października 1972) − to angielski piłkarz występujący na pozycji pomocnika. Jest wychowankiem Arsenalu.
Kariera zawodnicza.
Urodzony w Haringey w Londynie w Anglii, Flatts rozpoczął swą karierę w Arsenalu, zaś swój debiut zaliczył w spotkaniu z Sheffield United 19 września 1992. W latach 1992-1996 we rozegrał 18 spotkań we wszystkich rozgrywkach w barwach Kanonierów. Podczas swoich występów dla Arsenal był wypożyczany do Cambridge United, Brighton &amp; Hove Albion, Bristol City i Grimsby Town.
Opuścił klub w 1996 i od tego czasu zaliczył wiele testów m.in. w kilku angielskich klubach i we włoskim Torino FC. Inny dawny zawodnik Arsenalu, Martin Hayes, namawiał go do przejścia do trenowanego wówczas przez siebie Bishop's Stortford. W 2001 był sprawdzany w Queens Park Rangers, lecz w przedsezonowym spotkaniu sparingowym z Crawley Town nie wykorzystał swojej szansy i ostatecznie nie podpisał kontraktu.

</doc>
<doc id="1785805" url="https://pl.wikipedia.org/wiki?curid=1785805" title="San Diego Union Station">
San Diego Union Station

San Diego Union Station – stacja kolejowa w San Diego, w stanie Kalifornia, w Stanach Zjednoczonych. Stacja została otwarta w 1887. Posiada 4 perony. W 2008 obsłużyła ponad 912 tys. pasażerów. Obok stacji mieści się otwarty w dniu 26 lipca 1981 przystanek lekkiej kolei miejskiej San Diego Trolley "Santa Fe Depot" obsługiwany przez tramwaje linii pomarańczowej i zielonej.

</doc>
<doc id="1785806" url="https://pl.wikipedia.org/wiki?curid=1785806" title="IRS 13">
IRS 13



</doc>
<doc id="1785807" url="https://pl.wikipedia.org/wiki?curid=1785807" title="Kamienica Czirenbergów w Gdańsku">
Kamienica Czirenbergów w Gdańsku

Kamienica Czirenbergów (Czirenbergów-Frederów) – barokowa kamienica, znajdująca się w Gdańsku przy ulicy Długiej 29.
Historia.
Została wzniesiona około roku 1620. Fasada kamienicy jest dziełem architekta Abrahama van den Blocke, zaś medaliony z głowami cezarów rzymskich z roku 1549 są wcześniejszymi dziełami Piotra Ringeringa.
Na attyce widnieją w eliptycznych polach trzy napisy w języku łacińskim, pośrodku napis „PRO INVIDIA” (dla zazdrości).
Kamienica przeszła później na własność pochodzącej z Hesji kalwińskiej rodziny Czirenbergów (Zierenbergów, Czierenbergów). W bazylice Mariackiej znajduje się epitafium rodu – dzieło Abrahama van den Blocke z roku 1616.
Daniel Zierenberg (zm. 1602) i Johann Zierenberg (zm. 1642) byli burmistrzami Gdańska.

</doc>
<doc id="1785809" url="https://pl.wikipedia.org/wiki?curid=1785809" title="Cerkiew Opieki Matki Bożej w Kroniach">
Cerkiew Opieki Matki Bożej w Kroniach

Cerkiew Opieki Matki Bożej (lit. Kruonio Dievo Motinos Globėjos cerkvė) – prawosławna cerkiew w Kroniach, wzniesiona w latach 20. XX wieku. 
Historia.
Prawosławie było obecne w Kroniach już w XVII wieku, kiedy z polecenia księcia Bogdana Ogińskiego w miejscowości została wzniesiona cerkiew Świętej Trójcy. Po śmierci Ogińskiego wdowa po nim zorganizowała przy niej męski monaster, filię wileńskiego monasteru Świętego Ducha. Istniał on do 1810, kiedy Świątobliwy Synod Rządzący zdecydował o jego likwidacji wobec spadku liczby zakonników do dwóch hieromnichów i jednego hierodiakona. Dawna cerkiew monasterska została przekazana nowo powołanej parafii prawosławnej, w której rękach pozostawała do 1919, kiedy spontanicznie została przejęta przez miejscową ludność katolicką, a decyzję tę potwierdziły władze państwowe. Jednak w 1926, widząc przyrost ludności prawosławnej w Kroniach, władze zgodziły się wydzielić parcelę pod budowę cerkwi parafialnej przy ulicy Slavu, na granicy miejscowości, w miejscu określanym potocznie jako „słowiański koniec”. 
Cerkiew została wzniesiona z ofiar wiernych z parafii w Kroniach oraz prawosławnych z innych miejscowości. Symboliczne 50 litów przekazał metropolita wileński i litewski Eleuteriusz (Bogojawleński). Ten sam duszpasterz poświęcił gotowy budynek 14 października 1927. Cerkiew była czynna przez cały okres II wojny światowej, również po jej zakończeniu władze stalinowskie zarejestrowały ją jako czynną świątynię prawosławną. Od połowy lat 70. XX w. jest to cerkiew filialna parafii w Kownie.
Architektura.
Cerkiew w Kroniach jest drewniana, bezwieżowa, orientowana. Wejście do budynku prowadzi przez drzwi z wyrzeźbionym krzyżem prawosławnym. Okna cerkwi są prostokątne, po trzy w ścianach bocznych obiektu. Cerkiew ma wyraźnie wyodrębnione, czworobocznie zamknięte prezbiterium z niewielką cebulastą kopułą w środku dachu. W przeszłości obok budynku znajdowała się dzwonnica z trzema dzwonami, niezachowana do naszych czasów. 

</doc>
<doc id="1785811" url="https://pl.wikipedia.org/wiki?curid=1785811" title="Emil Post">
Emil Post



</doc>
<doc id="1785812" url="https://pl.wikipedia.org/wiki?curid=1785812" title="Tao Yuanming">
Tao Yuanming

Tao Yuanming (ur. 365, zm. 427) – chiński poeta, prekursor poezji ludowej.
Urodził się w Jiujiang w Jiangxi w rodzinie urzędniczej. Mimo znakomitego pochodzenia i wykształcenia zrezygnował z kariery urzędniczej i zamieszkał na wsi w górach Lushan, utrzymując się z pracy na roli.
Tematyka jego utworów, opisujących wiejskie życie i pracę na roli, była w ówczesnym czasie bardzo nowatorska. Nowa forma poetycka wywarła duży wpływ na poezję okresu Tang. Tao Yuanming pozostawił po sobie także kilka krótkich utworów prozaicznych o tematyce filozoficznej.
Książka 'Tao Yuanming. Poezje' jest tłumaczeniem książki dr Wendy Swartz 'Reading Tao Yuanming: Shifting Paradigms of Historical Reception (427-1900)' 

</doc>
<doc id="1785820" url="https://pl.wikipedia.org/wiki?curid=1785820" title="Luigi Zampa">
Luigi Zampa

Luigi Zampa (ur. 2 stycznia 1905 w Rzymie; zm. 16 sierpnia 1991 tamże) – włoski reżyser i scenarzysta filmowy.
Życiorys.
Pochodził z rodziny robotniczej. W latach 1932-1937 studiował w rzymskiej szkole filmowej Centro Sperimentale di Cinematografia. Jako reżyser debiutował w 1941. Po II wojnie światowej włączył się w nurt włoskiego neorealizmu. Zrealizował wtedy takie filmy jak "Vivere in pace" (1947), "Trudne lata" (1948) czy "Proces przeciwko miastu" (1952).
W latach 50. i 60. stał się czołowym satyrykiem włoskiego kina, a jego komedie cieszyły się ogromnym powodzeniem. Najczęściej w roli głównej występował u niego znany włoski komik Alberto Sordi.
Jego syn Fabrizio Zampa jest muzykiem i dziennikarzem.

</doc>
<doc id="1785821" url="https://pl.wikipedia.org/wiki?curid=1785821" title="Domek loretański w Gołębiu">
Domek loretański w Gołębiu

"Domek loretański" w Gołębiu zbudowano w latach 1634-38; konsekrowany został 12 września 1638 r. przez bp. Tomasza Oborskiego. Jako fundatorzy wymienieni są: ks. Szymon Grzybowski, proboszcz w latach (1616-36), wspierany finansowo przez parafian. Największą pomoc ofiarował słynący z pobożności kanclerz Jerzy Ossoliński, który miał ślubować wystawienie Domku Loretańskiego Matce Bożej w Gołębiu.
Grzybowskiemu nie udało się przed śmiercią dokończyć jedynie dekoracji domku, więc swojemu następcy Leżyńskiemu pozostawił faktycznie tylko prace wykończeniowe, o czym świadczy konsekracja kościoła, która odbyła się już w dwa lata po śmierci plebana.
Ossoliński przywiózł dla Domku Loretańskiego z Italii figurę Matki Boskiej ubieraną w dwie sukienki podarowane przez Izabellę Ossolińską. Grzybowski podróżował do Italii, odbył m.in. pielgrzymkę do Loreto i najpewniej wraz z
Ossolińskim zadbał o dokładne pomiary i opis Santa Casa w Loreto.
Powstałe w Polsce domki loretańskie są trwałymi pomnikami popularności Kultu Matki Boskiej Loretańskiej, uprawianego w czasach kontrreformacji i epoce potrydenckiej.
Usytuowanie i wygląd budowli.
Domek stoi blisko południowego muru okalającego cmentarz, a równolegle do osi kościoła pod wezwaniem św. Katarzyny i św. Floriana.
Wybudowany jest na planie prostokąta. Bryła o kształcie prostopadłościanu ma 2 kondygnacje, w dolnej zastosowano podziały ryzalitowo-kolumnowe, a w górnej ryzalitowo-edikulowe.
Domek ma konstrukcję o podwójnych murach. Zewnętrzna ozdobna obudowa kamienno-ceglana i tynkowana, kryje w sobie wewnętrzne proste mury otynkowane od wewnątrz, nakryte sklepieniem kolebkowym właściwego Domku św. Rodziny. Wnętrze oświetla owalny otwór w sklepieniu i małe zakratowane okienko w ścianie zachodniej symbolizujące to, przez które miał wejść anioł zwiastujący Marii poczęcie Chrystusa.
Elewacje.
Elewacje opracowane są parami identycznie i tworzą jednolitą całość związaną ryzalitowymi narożnikami oraz ciągłymi podziałami poziomymi belkowania i gzymsów. W dolnej kondygnacji w ryzalitach między jońskimi kolumnami w niszach umieszczone są rzeźby proroków. Poziome wnęki między ryzalitami były wypełnione malowidłami przedstawiającymi sceny z historii narodzenia Chrystusa.
Mur attyki zasłania dach pogrążony. W jego załamaniu znajduje się lukarna w kształcie prostokątnej oszklonej wieżyczki, która doprowadza światło do wnętrza. Niegdyś była zwieńczona małą kopułą z latarnią. Pod domkiem jest sklepiona krypta z wejściem zewnętrznym pod ścianą zachodnią.
Portale.
Portale ujęte są płaskorzeźbionymi postaciami 4 ewangelistów oraz św. Józefa, Jana Chrzciciela, Piotra i Pawła. Do części przeznaczonej dla wiernych prowadzą dwa portale, trzeci do części sanktuarium czwarty do obejścia między murami. Drzwi odznaczały się kunsztowną snycerką niestety tylko jedne zachowały się w całości.
Dekoracja rzeźbiarska.
Ceramiczne rzeźby w niszach przedstawiają proroków, a ich kształty są italianizujące. Z dziesięciu figur zachowało się tylko sześć. Trzy przedstawiają Noego, Aarona, Izajasza i zdobią one elewację północną domku. Rzeźby Ezechiela i Mojżesza – południową. Szóstego proroka w prawej niszy elewacji wschodniej nie zidentyfikowano.
Rzeźbiarz nadał swoim pracom zindywidualizowane twarze, pozy swobodne lecz wyszukane, dbając o szczegóły. Niemal wszystkie rzeźby można uznać za warianty posągu Mojżesza z grobowca Juliusza II, najbliższe są mu posągi Mojżesza, Noego i niezidentyfikowanego proroka. Podobieństwo opiera się na tym samym układzie ciała, ukazania ruchu głowy i rąk. Można powiedzieć, że dotarły do Gołębia echa sztuki Michała Anioła, choć prymityzowane i przetworzone.
Dekoracja ornamentalna.
Zerwano z klasycznymi motywami dekoracyjnymi. Zrezygnowano z kanelowanych kolumn, liści akantu, girland z owoców, meandrów, kimationów, astragalu. Wprowadzono jońskie kolumny, przerwane frontony i ornament małżowinowo-chrząstkowy. Odmiennie opracowano portale, obok których umieszczono płaskorzeźbione w zaprawie postacie, nisze na rzeźby i wielkie prostokątne płyciny nad portalami pokryte były niegdyś malowidłami. Inaczej też ozdobiono koronę attyki, umieszczając maszkarony w przerwanych frontonikach wieńczących ryzality.
Wnętrze domku.
Domek wewnętrzny dzieli w poprzek drewniana krata na dwie części: wschodnią sanktuaryjną z kominkiem przy ścianie wschodniej (gdzie Maria zazwyczaj się modliła). W niszy nad kominkiem niegdyś znajdowała się figura Matki Boskiej Loretańskiej.
Drugą część domku stanowi pomieszczenie dla wiernych gdzie przed kratą stoi murowana mensa ołtarzowa, a w tyle chór muzyczny. Na ścianach rozwieszone były obrazy, a na kracie znajdowały się liczne wota. Ważny element wystroju, ze względu na wartość artystyczną, historyczną jak i bogatą treść stanowią polichromie ścienne wnętrza Domu Loretańskiego. Według badań i oceny statystycznej powstały one w XVII wieku, ale nie w jednym czasie i nie są dziełem jednego mistrza. Nie konserwowane niszczały, aż wreszcie zamalowane zostały ostatecznie zapomniane po zakryciu wstawionym drewnianym chórem i kratą za ołtarzową. Odsłonięte zostały na przełomie 1985 i 86 r. Polichromie wnętrza stanowią grupy przedstawiające Maryję w scenach z jej życia i w wezwaniach z litanii loretańskiej. Całkowicie zachowały się dwie górne sceny na ścianie tylnej, dwie wymagały uzupełnień, z dwóch całkowicie brakujących dokompletowano lewą przy ołtarzu a ze środkowej prawej zrezygnowano z braku podstaw do uzupełnienia kompozycji.
Dzwonek zawieszony pod dachem zwoływał wiernych na msze i litanie. Pod niszami w przęsłach ryzalitowych znajdują się małe prostokątne otwory oświetlające obejście między murami. Obejście jest szersze i dostępne w ścianach północnej, wschodniej i zachodniej, a węższe i ślepe w ścianie południowej.
Podobieństwo z pierwowzorem.
Jednak domek gołębski nie jest wierną kopią Santa Casa w Loreto.
Na znaczne odstępstwa wpłynęły:
Przez to, że domek został wzniesiony pod gołym niebem zastosowano dach pogrążony przykryty pasem attyki, która przybrała formę drugiej kondygnacji domku, zręcznie związanej z całością przez powtórzenie podziałów parteru. W celu zachowania ogólnych proporcji bryły w miejscu porządku korynckiego wstawiono joński o niskim belkowaniu nad którym pozostawiono balustradową attykę, wykorzystaną jako cokół kondygnacji górnej. Następną konsekwencją obniżenia korpusu budowli było umieszczenie pojedynczych nisz przeznaczonych na rzeźby. Ustawiono w nich figury proroków jednak rezygnując ze stojących nad nimi postaci Sybilli. W całości bryła domku zewnętrznego utrzymana została w ustalonych proporcjach, rozczłonkowana analogicznymi podziałami ryzalitowo-kolumnowymi.
W Loreto widoczne są różnice odnośnie do rzeźb w niszach, ponieważ umieszczono w nich trzech Proroków Większych, przepowiadających dzieje Odkupienia, będących jednocześnie starotestamentowymi prefiguracjami Chrystusa: Izajasz, Jeremiasz i Ezechiel, trzech Proroków Mniejszych: Amosa, Jonasza i Zachariasza, z których Jonasz jest również prefiguracją Chrystusa Zmartwychwstałego, oraz Mojżesza – Proroka i wodza Izraela, Dawida – Proroka i Króla żydowskiego, Malachiasza – który podobnie jak dwaj poprzedni jest prefiguracją Chrystusa, i Balaam – Wieszcza i Proroka.
Prorocy Wielcy i Mali umieszczeni są na elewacjach, domku Marii, ponieważ prawie każdy z nich wypowiedział proroctwo dotyczące Jezusa i Marii. W ten sposób stali się oni świadkami własnych przepowiedni. Znamienne dla Domku w Gołębiu jest wprowadzenie do programu ikonograficznego postaci czterech ewangelistów, świętych Piotra i Pawła oraz Jana Chrzciciela i Józefa. Nie mają one swojego odpowiednika w Loreto. Również ich obecność ma świadczyć o faktach Odkupienia, biorących początek w tym właśnie domku. Innowacje tą można tłumaczyć reformami potrydenckich czasów. Św. Jan Chrzciciel jest ostatnim Prorokiem Izraela, św. Józef był mieszkańcem domku i opiekunem, Piotr i Paweł stali się podwaliną kościoła i zamienili domek na pierwszą świątynię chrześcijan, składając w niej ofiary z chleba i wina. Nie zabrakło ich w domku gołębskim
Warsztat murarsko-rzeźbiarski.
Prace budowlane domku można wiązać z warsztatem murarsko–rzeźbiarskim działającym w regionie ok. XVII w. Członkiem tego warsztatu był mularz Piotr, o którym wiadomo z testamentu ks. Grzybowskiego, że wznosił kaplicę Loretańską w Gołębiu i którego można by identyfikować z architektem Piotrem Likkelem z Kazimierza Dolnego. Wspomniany warsztat kontynuował tradycję architektury manierystycznej, co wyrażało się w upodobaniu do podziałów ramowo-pasowych, prostych, płytkich wnęk oraz przybieraniu architektury w dekoracyjne balustrady, jak i prowadzeniu gzymsów i belkowania długimi niełamanymi jeszcze ciągami. Znamienna jest również swobodna stylizacja kapiteli, zwłaszcza jońskich, zeschematyzowanych i spłaszczonych przy jednoczesnym dynamicznym wyciąganiu do przodu spirali wolut.
W zakresie dekoracji omawiany warsztat wprowadzał formy zasadniczo już barokowe, z wolutowo-małżowinowymi ornamentami włącznie, a przede wszystkim posługiwał się stiukiem na równi z terakotą. W zakresie rzeźby jego największą osobliwością były wielkie figuralne reliefy po bokach wejść, a także terakotowe figury proroków naśladujące dzieła Michała Anioła.

</doc>
<doc id="1785822" url="https://pl.wikipedia.org/wiki?curid=1785822" title="Wir danken dir, Gott, wir danken dir">
Wir danken dir, Gott, wir danken dir

Wir danken dir, Gott, wir danken dir (BWV 29, niem. "Dziękujemy Ci Boże, dziękujemy Ci") − kantata religijna Johanna Sebastiana Bacha, przeznaczona na inaugurację Rady Miasta w Lipsku.
Utwór powstał w 1731 r. w Lipsku z okazji wyboru nowych władz miejskich. Pierwsze wykonanie kantaty miało miejsce 27 sierpnia 1731 r.
Jednym z obowiązków Bacha, jako kantora w lipskim kościele św. Tomasza, było przygotowywanie uroczystych kantat z okazji zmian Rady Miasta, odbywających się co roku w ostatnim tygodniu sierpnia. Z 27. kantat, które przypuszczalnie zaprezentował przed radnymi, zachowało się ledwie kilka. Wśród nich "Wir danken dir..." należy do najbardziej znanych i najczęściej wykonywanych.
Tekst części pierwszej został zaczerpnięty z Biblii (Stary Testament, Psalm 75), autor słów do części 3−7 jest anonimowy, tekst cz. 8 powstał w 1548 r. pod ręką Johanna Gramanna.
Część 2 utworu po przebudowaniu została wykorzystana przez Bacha w "Mszy h-moll".

</doc>
<doc id="1785824" url="https://pl.wikipedia.org/wiki?curid=1785824" title="Kościół Znalezienia Krzyża Świętego w Wilnie">
Kościół Znalezienia Krzyża Świętego w Wilnie

Kościół Znalezienia Krzyża Świętego w Wilnie – kościół położony na skraju Wilna (6 km od centrum miasta) w dzielnicy Werki przy ulicy Kalvarijų g. 327 (przed 1945 – Kalwaryjskiej). Zbudowany został w latach 1662–1669 jako drewniany kościół pielgrzymkowy, przebudowany w latach 1755–1770 na murowany.
Historia kościoła i założenia kalwaryjskiego.
W XVII w. popularne stały się w Rzeczypospolitej pielgrzymki do Ziemi Świętej. Ponieważ jednak przedsięwzięcie to było bardzo drogie i dostępne w związku z tym tylko dla nielicznych, rozpoczęto budowę krajowych Kalwarii, przeznaczonych dla tych, których nie stać było na pielgrzymkę. Jako pierwsza powstała Kalwaria Zebrzydowska, a po niej następne: Kalwaria Wejherowska, Kalwaria Pacławska, Góra Kalwaria i inne.
Nowy zwyczaj szybko dotarł na ziemię wileńską. W 1662 biskup wileński Jerzy Białłozor postanowił zbudować Kalwarię, jako znak wdzięczności Bogu za ocalenie Wilna w 1660 w czasie wojny polsko-rosyjskiej. Powołana została specjalna komisja pod kierownictwem biskupa Gotarda Tyzenhauza. Wydzielono około 170 ha ziemi. Zaproszono zakon dominikanów i rozpoczęto budowę Drogi Krzyżowej. Początkowo zbudowano jedynie drewniany kościół.
Biskup Białłozor nie doczekał się zakończenia prac, jako że zmarł w 1665. W 1664 jednak sam przebył Drogę Krzyżową w Wielki Piątek, choć kaplice nie były jeszcze zbudowane. 9 czerwca 1669, w Dniu Zesłania Ducha Świętego, jego następca biskup Aleksander Kazimierz Sapieha, poświęcił pierwsze kaplice i wysypał ziemię przywiezioną z Jerozolimy.
Zespół kalwaryjski został wkomponowany we wspaniały, zróżnicowany widokowo krajobraz, zlokalizowany (wówczas) poza miastem na południowo-zachodnich obrzeżach miejscowości Werki i składał się z kościoła Znalezienia Krzyża Świętego z klasztorem dominikanów oraz 20 murowanych kaplic, 1 drewnianej, 1 murowanej bramy, 7 drewnianych bram i cmentarza.
W 1755 dominikanie postanowili przebudować kościół na murowany. Zadanie to powierzyli Janowi Krzysztofowi Glaubitzowi. Powstała budowla w stylu rokokowym ze strzelistymi wieżyczkami i prezbiterium zwieńczonym ozdobnym szczytem. Do położonego na wzgórzu kościoła prowadziły od strony Wilii monumentalne, kamienne schody. Glaubitz wzniósł również mały budynek klasztorny o typowym dla tych czasów dachu mansardowym.
W 1770 (według innych źródeł w 1772), znów w Dzień Zesłania Ducha Świętego, były poświęcone ponownie odbudowane stacje Drogi Krzyżowej.
Kościół został częściowo zniszczony w 1812 przez armię napoleońską i później odrestaurowany. Klasztor dominikanów został zamknięty w 1850.
Założenie kalwaryjskie przetrwało wszystkie zawieruchy dziejowe aż do 1962, kiedy to władze sowieckie podjęły decyzję o zniszczeniu kompleksu.
W marcu 1963 zniszczono wszystkie kaplice, z wyjątkiem 4, które stały w pobliżu kościoła. Bano się je rujnować, gdyż mógł runąć kościół.
W maju 1990, już po odzyskaniu przez Litwę niepodległości rozpoczęto pracę nad odbudową kaplic. Najpierw zebrano materiały ikonograficzne i zdjęcia. Następnie przeprowadzono badania archeologiczne, zrobiono projekty i dopiero potem rozpoczęto odbudowę. Prace trwały 12 lat i po 40 latach, w maju 2003 ponownie poświęcono wszystkie stacje odbudowanej Drogi Krzyżowej.
Architektura.
Kościół Znalezienia Krzyża Świętego jest uważany za jedno z najwybitniejszych dzieł Glaubitza. Jego fasada jest podzielona gzymsami na trzy kondygnacje, ozdobiona pilastrami i smukłymi oknami i zwieńczona barokowymi wieżyczkami i wolutowym szczytem. Półkolistą apsydę też zamyka szczyt wolutowy. Wnętrze jest trzynawowe, z szeroką nawą główną i wąskimi bocznymi, o wystroju rokokowym i barokowym. Kościół posiada cenne XVIII-wieczne zdobienia: w nawie głównej malowidła ścienne, ambonę i chrzcielnicę w stylu rokoko; w zakrystii płaskorzeźby stiukowe.

</doc>
<doc id="1785828" url="https://pl.wikipedia.org/wiki?curid=1785828" title="Guan Hanqing">
Guan Hanqing

Guan Hanqing (ur. 1241, zm. 1320) – chiński dramaturg i poeta.
Z ponad sześćdziesięciu napisanych przez niego dramatów zachowało się osiemnaście. W swoich utworach takich jak "Sen o ginącym motylu" (包待制三勘蝴蝶夢, "Bāo Dài Zhì Sān Kān Hú Dié Mèng") piętnował urzędników-łapówkarzy, lichwiarstwo i nieróbstwo, sławiąc ludzi odważnych i przeciwstawiających się złu. Wiarę w tryumf sprawiedliwości i sympatię dla pokrzywdzonych wyrażał w takich komediach jak "Uratowanie nieszczęśnicy" (趙盼兒風月救風塵, "Zhào Pàn Ér Fēng Yuè Jiù Fēng Chén"), zaś w dramatach historycznych, m.in. "Sam wśród wrogów" (關大王獨赴單刀會, "Guān Dà Wáng Dú Fù Dān Dāo Huì") opiewał obowiązek i honor żołnierza.

</doc>
<doc id="1785831" url="https://pl.wikipedia.org/wiki?curid=1785831" title="Basicranodon">
Basicranodon



</doc>
<doc id="1785833" url="https://pl.wikipedia.org/wiki?curid=1785833" title="Eumatthevia">
Eumatthevia



</doc>
<doc id="1785835" url="https://pl.wikipedia.org/wiki?curid=1785835" title="Henry Russell (lekkoatleta)">
Henry Russell (lekkoatleta)

Henry Argue „Hank” Russell (ur. 15 grudnia 1904 w Buffalo, zm. 9 listopada 1986 w West Chester) – amerykański lekkoatleta sprinter, mistrz olimpijski z 1928 z Amsterdamu.
Jako student Cornell University został akademickim mistrzem Stanów Zjednoczonych (IC4A) w biegu na 220 jardów w 1925 oraz w biegach na 100 jardów i 220 jardów w 1926.
Na igrzyskach olimpijskich w 1928 w Amsterdamie odpadł w półfinale biegu na 100 metrów. Natomiast amerykańska sztafeta 4 × 100 metrów, gdzie biegł na 4. zmianie, zdobyła złoty medal, w finale wyrównując rekord świata czasem 41,0 s (biegła w składzie: Frank Wykoff, James Quinn, Charles Borah i Henry Russell).

</doc>
<doc id="1785836" url="https://pl.wikipedia.org/wiki?curid=1785836" title="Ji Pengfei">
Ji Pengfei

Ji Pengfei (; ur. 2 lutego 1910, zm. 10 lutego 2000 w Pekinie) − chiński polityk i dyplomata.
Pochodził z prowincji Shanxi. Ukończył studia medyczne na akademii wojskowej w Xi’anie i służył jako oficer medyczny w jednostce armii republikańskiej, która w 1931 roku przeszła na stronę komunistów. Brał udział w Długim Marszu (1934-1935) i wojnie z Japonią (1937-1945)
W latach 1950-1955 był ambasadorem ChRL w NRD. Po powrocie do kraju mianowany w 1955 wiceministrem spraw zagranicznych, którą to funkcję sprawował do roku 1971. W tym czasie odbył liczne podróże, m.in. do Maroka, Gwinei, Mali, Ghany i Konga w 1965 roku. Po rozpoczęciu rewolucji kulturalnej zdołał utrzymać wpływy. W 1972 roku otrzymał urząd ministra spraw zagranicznych, którym pozostał do 1974.
Członek Ogólnochińskiego Zgromadzenia Przedstawicieli Ludowych III (1964-1975) i IV (1975-1978) kadencji. W latach 1975-1979 sekretarz generalny i wiceprzewodniczący Stałego Komitetu OZPL. W latach 1979-1982 wicepremier, następnie do 1988 członek Rady Państwa.
W latach 70. jako przedstawiciel Chin odwiedził liczne kraje arabskie, zachodnioeuropejskie i amerykańskie. W latach 80. stał na czele komitetu, który opracował warunki powrotu Hongkongu i Makau do Chin na warunkach Specjalnych Regionów Administracyjnych.

</doc>
<doc id="1785839" url="https://pl.wikipedia.org/wiki?curid=1785839" title="Robot kuchenny">
Robot kuchenny

Robot kuchenny, wieloczynnościowe urządzenie kuchenne – urządzenie, najczęściej elektryczne, służące do wykonywania wielu czynności związanych z przygotowaniem posiłków. Jest to możliwe dzięki zastosowaniu wymiennych narzędzi, pojemników itp. Najczęściej możliwe jest wykonywanie takich czynności jak siekanie, mieszanie, ucieranie, wyrabianie ciast, mielenie mięsa, mielenie kawy oraz rozdrabnianie warzyw.
Rodzajem robota kuchennego jest "malakser", służący do rozdrabniania produktów żywnościowych.

</doc>
<doc id="1785840" url="https://pl.wikipedia.org/wiki?curid=1785840" title="Włodzimierz Skoraszewski">
Włodzimierz Skoraszewski

Włodzimierz Skoraszewski (ur. 26 stycznia 1894 w Warszawie, zm. 29 stycznia 1959 tamże) – polski inżynier, zaprojektował oryginalne infiltracyjne ujęcie wody pitnej (metoda ta znana jest w świecie pod nazwą "ujęcia warszawskiego") zastosowane w tzw. "Grubej Kaśce" – warszawskim ujęciu wodnym dostarczającym wody pitnej dla aglomeracji warszawskiej.
Koncepcję budowy podziemnego ujęcia wody w nurcie Wisły opracował w latach 1949–1950 we współpracy z inż. Stanisławem Wojnarowiczem. Została opatentowana w Urzędzie Patentowym PRL. Zakładała budowę studni próbno-eksploatacyjnej wraz z poziomo ułożonymi drenami – w kesonie pod sprężonym powietrzem, co na ówczesne czasy było metodą nowatorską. Budowa studni rozpoczęła się w 1953 roku. Prace ukończono w 1964 roku. Uruchomienie nastąpiło 22 września 1964.

</doc>
<doc id="1785842" url="https://pl.wikipedia.org/wiki?curid=1785842" title="Przybysz z gwiazd">
Przybysz z gwiazd

Przybysz z gwiazd (ang. "Invasion America") – japońsko-amerykański serial animowany wyprodukowany przez The WB Television Network i DreamWorks SKG..
Opis fabuły.
David Carter wyrusza w wyprawę by odnaleźć swoich rodziców, którzy zginęli w niewyjaśnionych okolicznościach. W czasie wyprawy chłopak dowiaduje się o spisku mającym na celu zniszczenie sąsiedniej cywilizacji.

</doc>
<doc id="1785843" url="https://pl.wikipedia.org/wiki?curid=1785843" title="Francesco Mussoni">
Francesco Mussoni

Francesco Mussoni (ur. 15 maja 1971) – sanmaryński polityk, kapitan regent San Marino od 1 października 2009 do 1 kwietnia 2010 i ponownie od 1 października 2021 do 1 kwietnia 2022.
Życiorys.
Francesco Mussoni ukończył prawo na Uniwersytecie Bolońskim. W latach 2001–2006 zasiadał w Wielkiej Radzie Generalnej z ramienia Chrześcijańsko-Demokratycznej Partii San Marino. W listopadzie 2008 ponownie dostał się do parlamentu, zostając członkiem Komisji Spraw Zagranicznych. 15 września 2009 razem ze Stefano Palmierim został wybrany kapitanem regentem San Marino. Urząd objął 1 października 2009 na okres 6 miesięcy.
W 2021 roku ponownie wybrany na stanowisko kapitana regenta wraz z Giacomo Simoncinim objął urząd 1 października tegoż roku.

</doc>
<doc id="1785848" url="https://pl.wikipedia.org/wiki?curid=1785848" title="Milan Nikolić">
Milan Nikolić

Milan Nikolić (ur. 21 czerwca 1987 roku w Belgradzie) - serbski piłkarz występujący na pozycji napastnika.
Kariera.
Karierę seniorską Nikolić rozpoczynał w Borčy Belgrad, z którą w 2009 r. wywalczył awans do Super ligi. Po zakończeniu rozgrywek, na zasadzie wolnego transferu przeniósł się do Polonii Warszawa. W polskiej Ekstraklasie zagrał w 19 spotkaniach i strzelił 2 bramki. Od rundy jesiennej sezonu 2010/2011 występował w drugiej drużynie "Czarnych Koszul"&lt;ref name="2010/11"&gt;&lt;/ref&gt;, a pod koniec listopada rozwiązał kontrakt z klubem. W 2011 roku wrócił do Serbii, zostając zawodnikiem FK Čukarički Stankom.

</doc>
<doc id="1785850" url="https://pl.wikipedia.org/wiki?curid=1785850" title="Reprezentacja Francji w koszykówce mężczyzn">
Reprezentacja Francji w koszykówce mężczyzn

Reprezentacja Francji w koszykówce mężczyzn – drużyna koszykarska, reprezentująca Francję w meczach i sportowych imprezach międzynarodowych. Za jej funkcjonowanie odpowiedzialna jest "Fédération française de basket-ball" ("FFBB").
Największe osiągnięcia francuskiej kadry seniorów to: mistrzostwo Europy 2013, dwukrotne wicemistrzostwo olimpijskie (1948 i 2000) oraz brązowy medal mistrzostw świata 2014.

</doc>
<doc id="1785858" url="https://pl.wikipedia.org/wiki?curid=1785858" title="Kolejność wykonywania działań arytmetycznych">
Kolejność wykonywania działań arytmetycznych



</doc>
<doc id="1785860" url="https://pl.wikipedia.org/wiki?curid=1785860" title="Guo Moruo">
Guo Moruo

Guo Moruo (ur. 16 listopada 1892, zm. 12 czerwca 1978) – chiński pisarz, poeta, dramaturg, historyk, archeolog, lekarz i tłumacz.
Urodził się w Shawan (obecnie część Leshan) w prowincji Syczuan. W 1914 roku wyjechał do Japonii, gdzie ukończył medycynę na uniwersytecie w Fukuoce; do Chin powrócił w 1923 roku. Zadebiutował w 1921 zbiorem wierszy "Bogini" (女神, "nǚshén"). W swoich opowiadaniach i powieściach, często o charakterze autobiograficznym, podejmował tematykę społeczną. W 1927 roku wstąpił do Komunistycznej Partii Chin. W tym samym roku z powodu rozpoczętych przez Kuomintang prześladowań działaczy komunistycznych uciekł za granicę. Podczas 10-letniego pobytu na emigracji pisał prace naukowe poświęcone filologii i historii starożytnych Chin. Był pierwszym uczonym, który odczytał napisy na kościach wróżebnych oraz napisy na brązach, będące najstarszymi zabytkami pisma chińskiego. W czasie wojny chińsko-japońskiej opublikował dwa tomy wierszy patriotycznych: "Odgłosy wojny" i "Cykady". Tworzył także dramaty, z których najbardziej znanymi są "Znak tygrysa" i "Qu Yuan".
Od 1949 roku aż do śmierci był przewodniczącym Chińskiej Akademii Nauk. Był także członkiem Polskiej Akademii Nauk.
W 1951 roku został laureatem Międzynarodowej Leninowskiej Nagrody Pokoju. Po rozpoczęciu rewolucji kulturalnej w 1966 roku jako jeden z pierwszych intelektualistów został poddany krytyce, a jego prace potępiono i zabroniono ich publikacji. Po dojściu do władzy Deng Xiaopinga zrehabilitowany.

</doc>
<doc id="1785861" url="https://pl.wikipedia.org/wiki?curid=1785861" title="Reguły opuszczania nawiasów">
Reguły opuszczania nawiasów



</doc>
<doc id="1785862" url="https://pl.wikipedia.org/wiki?curid=1785862" title="Henry Russell">
Henry Russell



</doc>
<doc id="1785864" url="https://pl.wikipedia.org/wiki?curid=1785864" title="Stefano Palmieri">
Stefano Palmieri

Stefano Palmieri (ur. 18 września 1964 w Serravalle) – sanmaryński polityk, kapitan regent San Marino od 1 października 2009 do 1 kwietnia 2010 i ponownie od 1 kwietnia 2018.
Życiorys.
Stefano Palmieri w 1983 ukończył rachunkowość w Istituto Tecnico Commerciale Francolini di Santarcangelo. W 2006 wszedł w skład Wielkiej Rady Generalnej z ramienia Sojuszu Powszechnego ("Alleanza Popolare"). Został członkiem Komisji Finansów. 15 września 2009 razem z Francesco Mussonim został wybrany kapitanem regentem San Marino. Urząd objął 1 października 2009 na okres 6 miesięcy.

</doc>
<doc id="1785879" url="https://pl.wikipedia.org/wiki?curid=1785879" title="Iota Ursae Majoris">
Iota Ursae Majoris



</doc>
<doc id="1785880" url="https://pl.wikipedia.org/wiki?curid=1785880" title="Xi Ursae Majoris">
Xi Ursae Majoris



</doc>
<doc id="1785881" url="https://pl.wikipedia.org/wiki?curid=1785881" title="Omicron Ursae Majoris">
Omicron Ursae Majoris



</doc>
<doc id="1785882" url="https://pl.wikipedia.org/wiki?curid=1785882" title="Zalman Lefkovitz">
Zalman Lefkovitz



</doc>
<doc id="1785893" url="https://pl.wikipedia.org/wiki?curid=1785893" title="Doksazosyna">
Doksazosyna

Doksazosyna (łac. "Doxazosinum") – lek obniżający ciśnienie tętnicze krwi. Wybiórczy antagonista receptorów α1-adrenergicznych. Rozszerza naczynia, zmniejsza opór przepływu krwi w obwodowych naczyniach krwionośnych.
Farmakokinetyka.
Lek łatwo wchłania się z przewodu pokarmowego do krwi. Maksymalne stężenie w osoczu krwi osiąga po około 2 godzinach od podania. Z białkami osocza wiąże się w 98%. Biologiczny okres półtrwania wynosi 22 godziny.
Dawkowanie.
Doustnie. Dawkę oraz częstotliwość przyjmowania leku ustala lekarz. Zwykle raz na dobę, o tej samej porze. Osoby dorosłe z nadciśnieniem tętniczym początkowo 1 mg, następnie dawkę można stopniowo zwiększać.
Uwagi.
Doksazosyny nie należy stosować w okresie karmienia piersią. Lek, zwłaszcza w początkowej fazie leczenia, może wpływać na sprawność psychofizyczną, dlatego nie zaleca się prowadzenia pojazdów oraz obsługi maszyn w czasie jego przyjmowania.

</doc>
<doc id="1785896" url="https://pl.wikipedia.org/wiki?curid=1785896" title="Chińska Akademia Nauk">
Chińska Akademia Nauk

Chińska Akademia Nauk (chiń. upr. 中国科学院, chiń. trad. 中國科學院, pinyin "Zhōngguó Kēxuéyuàn") – największa chińska państwowa instytucja naukowa. Jest głównym chińskim ośrodkiem badawczym w zakresie nauk ścisłych i techniki. Jej siedziba mieści się w Pekinie, posiada także regionalne oddziały w Shenyang, Changchun, Szanghaju, Nankinie, Wuhan, Guangzhou, Chengdu, Kunming, Ningbo, Xi’an, Lanzhou, Hefei i Xinjiangu.
Utworzona została po powstaniu Chińskiej Republiki Ludowej w 1949 roku. Obecnie ma 123 jednostki naukowe i instytuty badawcze, zatrudniające ponad 49 tysięcy osób personelu naukowo-badawczego. Jej członkami jest ponad 400 naukowców.

</doc>
<doc id="1785897" url="https://pl.wikipedia.org/wiki?curid=1785897" title="Chcę ci dać moją miłość">
Chcę ci dać moją miłość

Chcę ci dać moją miłość – czternasty album studyjny polskiej piosenkarki Mona Lisy wydany 11 września 2009. Promującym singlem płyty jest tytułowa piosenka "Chcę ci dać moją miłość".

</doc>
<doc id="1785899" url="https://pl.wikipedia.org/wiki?curid=1785899" title="Last Look at Eden">
Last Look at Eden

Last Look at Eden to ósma studyjna płyta zespołu Europe wydana 14 września 2009 roku. 

</doc>
<doc id="1785900" url="https://pl.wikipedia.org/wiki?curid=1785900" title="Glinianka (dopływ Odry)">
Glinianka (dopływ Odry)

Glinianka (do 1945 r. niem. "Angstbeek") – strumień w północno-zachodniej Polsce, w województwie zachodniopomorskim, w granicach administracyjnych Szczecina. Posiada długość ok. 5,5 km.
Źródła Glinianki znajdują się na podmokłych terenach położonych w środkowej części osiedla Bukowo.
Strumień wypływa z obniżenia terenu położonego na wschód od ulicy Kombatantów, a po przekroczeniu Szosy Polskiej przyjmuje dwa niewielkie cieki i zmienia bieg ze wschodniego na południowo-wschodni. Następnie przyjmuje wody strugi odwadniającej Górny Staw, a po przekroczeniu ul. Nehringa przed przegradzającą koryto groblą tworzy niewielki zbiornik wodny. Ponownie zmienia bieg na południowy, opływa od wschodu Leśne Wzgórze, a od zachodu Zielone Wzgórze, u którego podnóża przyjmuje swój największy dopływ, którym jest Osiniec. Po przepłynięciu pod ulica Koszalińską strumień wpływa do podziemnego kanału, którym dopływa do ujścia do Odry.

</doc>
<doc id="1785906" url="https://pl.wikipedia.org/wiki?curid=1785906" title="Turbiw">
Turbiw

Turbiw (ukr. Турбів, pol. Turbów) – osiedle typu miejskiego na Ukrainie, znajduje się w rejonie lipowieckim obwodu winnickiego.
Historia.
Miejscowość powstała w 1545 roku.
W 1627 roku było to prywatne miasto szlacheckie należące do kasztelana krakowskiego Jerzego Zbaraskiego.
Status osiedla typu miejskiego od 1956 roku.
W 1989 liczyło 7278 mieszkańców.

</doc>
<doc id="1785910" url="https://pl.wikipedia.org/wiki?curid=1785910" title="Ferrari 400">
Ferrari 400

Ferrari 400/412 – rodzina sportowych samochodów produkowanych przez włoską firmę Ferrari w latach 1976–1989. Były to 2-drzwiowe coupé oraz kabriolety napędzane przez widlaste dwunastocylindrowe silniki. Moc przenoszona była na koła tylne poprzez 5-biegową manualną skrzynię biegów. Dostępna była również wersja wyposażona w automatyczną skrzynię. Produkcję zakończono w 1989, następcą został model 456. 

</doc>
<doc id="1785911" url="https://pl.wikipedia.org/wiki?curid=1785911" title="Ferrari 412">
Ferrari 412



</doc>
<doc id="1785913" url="https://pl.wikipedia.org/wiki?curid=1785913" title="Simon Pegg">
Simon Pegg

 
Simon Pegg, właśc. Simon John Beckingham (ur. 14 lutego 1970 w Gloucester w Anglii) – brytyjski aktor, komik, scenarzysta, producent filmowy i reżyser.
Życiorys.
Wystąpił m.in. w serialu komediowym "Spaced" (nagrodzonym BAFTA) oraz filmach – "Wysyp żywych trupów", "Hot Fuzz – Ostre psy" i "To już jest koniec". Serial oraz wszystkie trzy filmy reżyserowane były przez przyjaciela komika, brytyjskiego reżysera filmowego Edgara Wrighta.
Wspólnie ze swoim najlepszym przyjacielem Nickiem Frostem napisał oraz wystąpił w komedii sci-fi – "Paul". Pegg współtworzył również scenariusz do "Gazu, mięczaku, gazu!" razem z popularnym irlandzkim komikiem Dylanem Moranem.

</doc>
<doc id="1785914" url="https://pl.wikipedia.org/wiki?curid=1785914" title="Osiniec (struga)">
Osiniec (struga)

Osiniec (także Osieniec) – strumień w północno-zachodniej Polsce, w województwie zachodniopomorskim, w granicach administracyjnych Szczecina. Ma długość ok. 1,5 km.
Źródło Osińca znajduje się w obniżeniu terenu położonego w zachodniej części osiedla Gocław.
Strumień wypływa z obniżenia terenu położonego na wschód od początkowego odcinka ulicy Nehringa, a na północ od ulicy Tęczowej. Osiniec na całej swojej długości płynie w kierunku południowo-wschodnim. Od zachodu opływa Leśne Wzgórza. Przyjmuje z lewego brzegu bezimienny ciek płynący z okolic ulicy Dzielnicowej i uchodzi do Glinianki.

</doc>
<doc id="1785925" url="https://pl.wikipedia.org/wiki?curid=1785925" title="Herb obwodu samarskiego">
Herb obwodu samarskiego

Herb obwodu samarskiego jest symbolem regionu Samara. Przyjęty w dniu 13 października 1998 roku.
Herb obwodu samarskiego jest symbolem społecznym, historycznym i statusu administracji publicznej. Przedstawia on obraz srebrnego dzikiego kozła, stojącego lewą stroną, ze złotymi rogami, szkarłatnymi oczami i językiem, z czarnymi kopytami, umieszczony na tarczy herbowej koloru lazurowego. Tarczę wieńczy cesarska korona otoczona złotym gałęziami dębu, przeplecionymi z błękitną wstęgą andrzejewską.
Srebrny kolor kozła na lazurowej tarczy budzi zaufanie i szacunek dla jego cichej siły. Wizerunek tego zwierzęcia w heraldyce i symbolice życia nie ustępuje wizerunkom orła i lwa. Nawet w starożytności kozioł był symbolem lidera, przywódcy, był ucieleśnieniem niewzruszonej mocy. Liście dębu z żołędziami – to symbol pełni sił. Wstęga andrzejewska, na której nosi się najwyższe rosyjskie odznaczenie Order św. Andrzeja Apostoła Pierwszego Powołania, ustanowiony przez Piotra Wielkiego – podkreśla przynależność do rosyjskiego regionu Samary.
Kolory według zasad heraldyki prezentują zalety:

</doc>
<doc id="1785926" url="https://pl.wikipedia.org/wiki?curid=1785926" title="Ejsymonty (ujednoznacznienie)">
Ejsymonty (ujednoznacznienie)



</doc>
<doc id="1785929" url="https://pl.wikipedia.org/wiki?curid=1785929" title="Nelson Mandela Bay Stadium">
Nelson Mandela Bay Stadium

Nelson Mandela Bay Stadium – stadion w Republice Południowej Afryki. Posiada 44000 miejsc (na MŚ w 2010 roku liczba ta zostanie zwiększona do 48000). Koszt budowy wyniósł 1,1 mld ZAR (około 150 mln USD). Nelson Mandela Bay Stadium jest zlokalizowany na pd-wsch od jeziora North End w sercu miasta Port Elizabeth. Jest jednym z trzech stadionów, które zostały zbudowane obok zbiornika wodnego specjalnie na MŚ 2010.
Opis stadionu.
Nelson Mandela Bay Stadium jest pierwszym stadionem piłkarskim światowej klasy, który powstał w Prowincji Przylądkowej Wschodniej. Stadion szczyci się 150 miejscami dla klientów VIP, 60 miejscami dla biznesmenów, sklepami odzieżowo-sportowymi, salą gimnastyczną, 500 miejscami parkingowymi oraz salami konferencyjnymi. Planowo budowa stadionu miała się zakończyć w grudniu 2008 r., ale ostatecznie obiekt został oddany do użytku w sierpniu 2009 r.
Nieustannie pojawiały się spekulacje, czy stadion zostanie zbudowany na czas, według wymagań FIFA wszystkie nowo budowane stadiony w Południowej Afryce na MŚ 2010 muszą zostać oddane przed 2010 rokiem. Nelson Mandela Bay Stadium był najbardziej opóźniony spośród czterech nowo budowanych aren w Kapsztadzie, Durbanie, Polokwane i Nelspruit.
Projekt.
Stadion ma efektowny kształt dachu i spektakularną sylwetkę, górującą nad Jeziorem North End. Nelson Mandela Bay Stadium jest jednym z nielicznych obiektów na świecie, które są zbudowane obok jeziora. Obiekt ma 40 m wysokości i składa się z sześciu pięter na zachodniej trybunie oraz pięciu na północnej, południowej i wschodniej trybunie.
Wyposażenie.
Stadion może pomieścić 44 000 widzów. Specjalnie na MŚ 2010 zostanie dodanych jeszcze 4 000 krzesełek. Dwa duże telebimy dla widzów z bezpośrednią transmisją, jak również dwie sale konferencyjne, które będą w stanie pomieścić 200 osób, będą usytuowane na 5 poziomie. Na obiekcie będą cztery pochylnie dla kibiców poruszających się na wózkach inwalidzkich oraz 74 toalety. Znajdują się tam także 23 prywatne loże (zdecydowano się dobudować dodatkowe 22) oraz dwa bary.
Boisko.
Murawa jest wykonana z naturalnej trawy pozyskanej z niedalekiego St Albans. Obszary otaczające boisko są zrobione ze sztucznej murawy.
Puchar Konfederacji 2009.
8 lipca 2008 ogłoszono, że Nelson Mandela Bay Stadium został usunięty z listy stadionów dla rozgrywek Pucharu Konfederacji 2009, bowiem nie został w pełni ukończony.
MŚ 2010.
Na stadionie w czasie MŚ 2010 zostało rozegranych 8 meczów (5 meczów grupowych, 1 mecz 1/8 finału, ćwierćfinał oraz mecz o trzecie miejsce).

</doc>
<doc id="1785930" url="https://pl.wikipedia.org/wiki?curid=1785930" title="Antolín Alcaraz">
Antolín Alcaraz

Antolín Alcaraz (ur. 30 lipca 1982 w San Roque) – paragwajski piłkarz występujący na pozycji obrońcy. Obecnie jest zawodnikiem UD Las Palmas.
Kariera klubowa.
Alcaraz urodził się w Paragwaju, ale zawodową karierę rozpoczynał w argentyńskim Racing Club. Trafił tam w 2001 roku. Graczem Racingu był w sezonie 2001/2002, jednak nie rozegrał tam żadnego spotkania. Latem 2002 roku odszedł do włoskiej Fiorentiny. W tym klubie spędził pół roku, ale nie zdołał zadebiutować w jego barwach.
W styczniu 2003 roku podpisał kontrakt z portugalskim SC Beira-Mar. W pierwszej lidze portugalskiej pierwszy mecz zaliczył 26 stycznia 2003 przeciwko Benfice (0:1). 31 sierpnia 2003 w wygranym 1:0 spotkaniu z Alverką strzelił pierwszego gola w trakcie gry w lidze portugalskiej. W sezonie 2004/2005 zajął z klubem 18. miejsce w lidze i spadł z nim do drugiej ligi. Po roku powrócił z nim do ekstraklasy. W Beira-Mar grał do końca sezonu 2006/2007.
Latem 2007 roku przeszedł do belgijskiego Club Brugge. W Jupiler League zadebiutował 12 sierpnia 2007 w wygranym 1:0 meczu z Germinal Beerschot. 17 sierpnia 2007 w wygranym 3:2 spotkaniu z Sint-Truidense VV zdobył pierwszą bramkę w Jupiler League.
14 maja 2010 roku przeszedł za nieujawnioną kwotę do Wigan Athletic
7 lipca 2013 podpisał kontrakt z Evertonem.
2 sierpnia 2015 roku przeszedł do UD Las Palmas, na zasadzie wolnego transferu.
Kariera reprezentacyjna.
W reprezentacji Paragwaju Alcaraz zadebiutował 19 listopada 2008 w wygranym 1:0 towarzyskim meczu z Omanem. Swego pierwszego dla reprezentacji gola zdobył podczas Mistrzostw Świata w RPA w zremisowanym 1-1 meczu przeciwko mistrzom świata 2006 Włochom.

</doc>
<doc id="1785931" url="https://pl.wikipedia.org/wiki?curid=1785931" title="Antolin Alcaraz">
Antolin Alcaraz



</doc>
<doc id="1785933" url="https://pl.wikipedia.org/wiki?curid=1785933" title="Ołeksandr Pyszczur">
Ołeksandr Pyszczur

Ołeksandr Witalijowycz Pyszczur, ukr. Олександр Віталійович Пищур (ur. 26 stycznia 1981 roku w Czernihowie) – ukraiński piłkarz, grający na pozycji napastnika.
Kariera piłkarska.
Kariera klubowa.
W 2001 rozpoczął karierę w białoruskim klubie Dniapro-Transmasz Mohylew. W 2004 powrócił do Ukrainy, gdzie został piłkarzem Metalista Charków. Po występach w klubach Worskła-Naftohaz Połtawa i Zakarpattia Użhorod w 2005 przeszedł do Wołyni Łuck. Kiedy klub spadł do Pierwszej Lihi, piłkarz przeniósł się do Zorii Ługańsk, ale po zakończeniu sezonu latem 2007 powrócił do Wołyni, w której został najlepszym piłkarzem i królem Pierwszej Lihi. We wrześniu 2009 podpisał kontrakt z MFK Rużomberk. W maju 2010 w jednym z meczów pchnął sędziego za co Słowacki Związek Piłki Nożnej dyskwalifikował go na 8 miesięcy. Potem powrócił do Wołyni i podpisał z klubem kontrakt. Jednak 3 miesiące nie grał czekając na zgodę ze słowackiej strony. Dopiero 24 października 2010 ponownie wyszedł na boisko w meczu z Dynamem Kijów. 26 sierpnia 2011 przeniósł się do Tawrii Symferopol, ale już 11 listopada 2011 za obopólną zgodą kontrakt został anulowany, po czym był zmuszony powrócić do Wołyni, tak jak nie mógł grać więcej niż w 2 klubach podczas jednego sezonu. 9 stycznia 2012 roku ponownie podpisał kontrakt z Wołynią. W czerwcu 2012 został zaproszony przez byłego trenera Wołyni Witalija Kwarcianego do Krywbasa Krzywy Róg, ale już w lipcu po odejściu trenera był zmuszony również odejść. Na początku sierpnia 2012 został wypożyczony do Obołoni Kijów. Podczas przerwy zimowej sezonu 2012/13 wyjechał do Uzbekistanu, gdzie został piłkarzem Bunyodkoru Taszkent. Na początku stycznia 2015 po wygaśnięciu kontraktu opuścił Uzbekistan. 21 lutego 2015 podpisał kontrakt z FK Taraz. 18 stycznia 2016 przeszedł do Navbahoru Namangan. 10 lipca 2016 powrócił do FK Taraz. W 2017 przeszedł do uzbeckiego Sho'rtan G'uzor. We wrześniu 2017 jako wolny agent wrócił do Wołyni Łuck.

</doc>
<doc id="1785935" url="https://pl.wikipedia.org/wiki?curid=1785935" title="Bogdanka (dopływ Cieśnicy)">
Bogdanka (dopływ Cieśnicy)

Bogdanka – niewielki strumień w północno-zachodniej Polsce, w województwie zachodniopomorskim. Płynie na terenie Szczecina. Ma długość ok. 3,5 km.
Źródło Bogdanki znajduje się na zachód od ulicy Plażowej w zachodniej części osiedla Skolwin.
Strumień wypływa z terenu położonego na zachód od początkowego odcinka ulicy Saperskiej, a na zachód od ulicy Plażowej. Bogdanka w górnym biegu płynie w kierunku północnym. Jej koryto stanowi granicę pomiędzy Skolwinem, a Skokami. Na wysokości ulicy Stolarskiej przyjmuje z lewego brzegu bezimienny ciek. Po przepłynięciu pod linią kolejową Szczecin-Police i ulicą Stołczyńską zmienia bieg na południowy tworząc zakole. Dolny bieg od przystani "Narwal" do ujścia do Cieśnicy jest sztucznie poszerzonym i pogłębionym kanałem umożliwiającym żeglugę jednostkom o niskiej wyporności, tj. jachtom.

</doc>
<doc id="1785938" url="https://pl.wikipedia.org/wiki?curid=1785938" title="Baldwinonus">
Baldwinonus

Baldwinon – rodzaj gada ssakokształtnego z rodziny ofiakodontów. Żył od późnego karbonu do wczesnego permu na terenie dzisiejszej Ameryki Północnej.

</doc>
<doc id="1785946" url="https://pl.wikipedia.org/wiki?curid=1785946" title="AZS Biała Podlaska">
AZS Biała Podlaska



</doc>
<doc id="1785949" url="https://pl.wikipedia.org/wiki?curid=1785949" title="Klepsydrops">
Klepsydrops

Klepsydrops – rodzaj gada ssakokształtnego z rodziny ofiakodontów. Żył we wczesnym karbonie. Żywił się owadami i małymi zwierzętami. Był blisko sporewniony z Archaeothyris.

</doc>
<doc id="1785951" url="https://pl.wikipedia.org/wiki?curid=1785951" title="Kardynałowie z nominacji Innocentego VI">
Kardynałowie z nominacji Innocentego VI

Papież Innocenty VI (1352–1362) mianował piętnastu kardynałów na trzech konsystorzach:
15 lutego 1353.
(1) 1. Andouin Aubert, papieski bratanek, biskup Maguelonne – kardynał prezbiter Ss. Giovanni e Paolo, następnie kardynał biskup Ostia e Velletri (lipiec 1361) zm. 10 maja 1363.
23 grudnia 1356.
(2) 1. Élie de Saint-Yrieix OSB, biskup Uzès – kardynał prezbiter S. Stefano al Monte Celio, następnie kardynał biskup Ostia e Velletri (1363). zm. 10 maja 1367.
(3) 2. Francesco degli Atti, biskup Florencji – kardynał prezbiter S. Marco, zm. 25 sierpnia 1361.
(4) 3. Pierre de Monteruc, papieski siostrzeniec, biskup elekt Pampeluny – kardynał prezbiter S. Anastasia, zm. 30 maja 1385.
(5) 4. Guillaume Farinier OFM, generał zakonu franciszkanów – kardynał prezbiter S. Marcellino e Pietro (tytuł nadany 26 stycznia 1357), zm. 17 czerwca 1361.
(6) 5. Nicolás Rossell OP, prowincjał i inkwizytor Aragonii – kardynał prezbiter S. Sisto (tytuł nadany 30 marca 1357), zm. 28 marca 1362.
(7) 6. Pierre de la Forêt, arcybiskup Rouen – kardynał prezbiter Ss. XII Apostoli (tytuł nadany w maju 1357), zm. 7 czerwca 1361.
17 września 1361.
(8) 1. Fontanier de Vassal OFM, patriarcha Grado – kardynał prezbiter bez tytułu, zm. 16 października 1361.
(9) 2. Pierre Itier, biskup Dax – kardynał prezbiter Ss. IV Coronati (tytuł nadany 4 listopada 1361), następnie kardynał biskup Albano (4 lutego 1364). zm. 20 maja 1367.
(10) 3. Jean de Blauzac CanReg, biskup Nîmes – kardynał prezbiter S. Marco (tytuł nadany 4 listopada 1361), kardynał biskup Sabiny (wrzesień 1372), zm. 6 lipca 1379.
(11) 4. Gilles Aycelin de Montaigu, biskup Thérouanne, kanclerz król. Francji – kardynał prezbiter Ss. Silvestro e Martino (tytuł nadany 24 listopada 1361), następnie kardynał biskup Tusculum (22 września 1368), zm. 5 grudnia 1378.
(12) 5. Androin de la Roche OSB, opat Cluny – kardynał prezbiter S. Marcello (tytuł nadany w listopadzie 1362), zm. 29 października 1369.
(13) 6. Étienne Aubert, prabratanek papieża, biskup elekt Carcassonne – kardynał diakon S. Maria in Aquiro, następnie kardynał prezbiter S. Lorenzo in Lucina (22 września 1368), zm. 29 września 1369.
(14) 7. Guillaume Bragose, biskup elekt Vabres – kardynał diakon S. Giorgio in Velabro, następnie kardynał prezbiter S. Lorenzo in Lucina (6 grudnia 1362), zm. jesienią 1367.
(15) 8. Hugues de Saint-Martial, prepozyt Douai – kardynał diakon S. Maria in Portico (tytuł nadany 4 listopada 1361), zm. 31 marca 1403

</doc>
<doc id="1785952" url="https://pl.wikipedia.org/wiki?curid=1785952" title="Clepsydrops">
Clepsydrops



</doc>
<doc id="1785956" url="https://pl.wikipedia.org/wiki?curid=1785956" title="Prostaglandyna E2">
Prostaglandyna E2



</doc>
<doc id="1785959" url="https://pl.wikipedia.org/wiki?curid=1785959" title="Rudolf von Scheliha">
Rudolf von Scheliha

Rudolf von Scheliha (ur. 31 maja 1897 w Cieślach pod Oleśnicą, zm. 22 grudnia 1942 Berlin-Plötzensee) – niemiecki dyplomata, wieloletni pracownik niemieckiego MSZ i podległych mu jednostek konsularnych.
Rudolf von Scheliha pochodził ze śląskiej rodziny właścicieli ziemskich, a dziadek ze strony matki, Johannes von Miquel, był nadburmistrzem Frankfurtu nad Menem, później pruskim ministrem finansów.
W czasie I wojny światowej służył w kawalerii. W 1921 ukończył studia prawnicze na Uniwersytecie Wrocławskim, od 1922 pracownik niemieckiego MSZ ("Auswärtiges Amt"), konsul niemiecki w Pradze, Konstantynopolu, Ankarze i Katowicach, 1932-1939 sekretarz ambasady III Rzeszy w Warszawie, 1939-1942 tajny radca w niemieckim MSZ, od 1933 członek NSDAP.
W czasie pobytu w Polsce polskim i żydowskim znajomym pomagał unikać prześladowań gestapo. W czerwcu 1941 roku nawiązał kontakt z polską agentką, związaną z organizacją wywiadowczą Muszkieterów, Klementyną Mańkowską.
W końcu października 1942 roku został aresztowany przez gestapo i skazany za zdradę stanu na śmierć przez powieszenie. Wyrok wykonano 22 grudnia 1942 roku w więzieniu Plötzensee.

</doc>
<doc id="1785961" url="https://pl.wikipedia.org/wiki?curid=1785961" title="Północny słoń morski">
Północny słoń morski



</doc>
<doc id="1785963" url="https://pl.wikipedia.org/wiki?curid=1785963" title="NAL Asuka">
NAL Asuka

NAL Asuka – japoński samolot doświadczalny o właściwościach STOL (krótki start i lądowanie), wybudowany na bazie płatowca Kawasaki C-1.
Historia.
National Aerospace Laboratory czyli japoński Państwowy Instytut Lotnictwa i Kosmonautyki założony został w 1955 roku w celu rozwoju i wsparcia naukowego rodzimego przemysłu lotniczego i technologii wykorzystywanych w badaniach kosmosu. Od 1962 roku w Instytucie zaczęto prowadzić badania nad samolotami krótkiego startu i lądowania, prace te zaowocowały rozpoczęciem w 1977 roku programu budowy samolotu o właściwościach STOL. Samolot nie był budowany od podstaw, do budowy nowej konstrukcji wykorzystano istniejący już i sprawdzony samolot transportowy Kawasaki C-1. Nazwa dla nowej maszyny, Asuka została wyłoniona w konkursie dla uczniów szkół podstawowych i średnich, oznacza latającego ptaka jak również okres panowania regenta Shōtoku. Samolot obok właściwości STOL miał również charakteryzować się jak najniższym poziomem wytwarzanego hałasu, stąd określany jest mianem QSTOL (Quiet Short Take-Off and Landing, litera Q oznaczała "quiet"/cichy). W 1979 roku przystąpiono do budowy, a gotową maszynę, jeszcze z dwoma zamiast czterech silników po raz pierwszy zademonstrowano publicznie w październiku 1983 roku. Gotowy prototyp po raz pierwszy wzbił się w powietrze 28 października 1985 roku. Prace zakończono na etapie wybudowania jednego samolot, który nie był dalej rozwijany. Można go oglądać w Kakamigahara Aerospace Science Museum.
Konstrukcja.
Asuka jest czterosilnikowym, całkowicie metalowym górnopłatem, w którym w celu nadania mu cech krótkiego startu i lądowania zastosowano zasadę USB ("Upper-Surface Blowing"), polegającą na nadmuchu powietrza (w tym przypadku z silników) na górną powierzchnie płata. Podobne rozwiązanie zastosowano w amerykańskim samolocie STOL Boeing YC-14. Wykorzystano również sterowanie warstwą przyścienną powietrza opływającego płat na krawędzi natarcia skrzydła i na lotkach. Dwudźwigarowe, wolnonośne skrzydła zbudowane ze stopów aluminium, skośne o ujemnym wzniosie wynoszącym -5°30' w części zewnętrznej (na zewnątrz silników) z sześcioma integralnymi zbiornikami paliwa o pojemności 15 414 dm³. Płat w części przykadłubowej pokryty jest kompozytem z włókna szklanego i poliamidu. Klapy umieszczone za silnikami oraz wszystkie elementy mechanizacji skrzydła, pracujące w strumieniu gorącego powietrza z silników wykonane są z tytanu, stopów aluminium i poliamid zbrojonego włóknem szklanym. Dodatkowe powierzchnie sterowe to czteroszczelinowe klapy wzięte z samolotu C-1, umieszczone poza strumieniem gazów z silnika, lotki oraz sloty na krawędzi natarcia. Ciśnieniowy, klimatyzowany kadłub o konstrukcji półskorupowej o kołowym przekroju z siedmioma miejscami dla personelu technicznego (trzyosobowa załoga). Usterzenie wolnonośne w kształcie litery T z usterzeniem poziomym o zmiennym w locie kącie ustawienia i ujemnym wzniosie -5° na szczycie usterzenia pionowego. Usterzenie poziome zaopatrzone jest w sloty wykonane ze sztucznego tworzywa zbrojonego włóknem szklanym. Chowane, trójzespołowe podwozie, przednie, dwukołowe do wnęki w kadłubie, główne dwa zespoły po cztery koła umieszczone po dwa jedno za drugim do wnęk przykałdubowych. Cztery silniki MITI/NAL FJR710/600S zamontowane w wysuniętych ku przodowi gondolach na górnej części skrzydeł.

</doc>
<doc id="1785964" url="https://pl.wikipedia.org/wiki?curid=1785964" title="Nessa Childers">
Nessa Childers

Nessa Childers (ur. 9 października 1956 w Dublinie) – irlandzka polityk, deputowana do Parlamentu Europejskiego VII i VIII kadencji. Córka Erskine’a Hamiltona Childersa, prezydenta Irlandii z lat 1973–1974.
Życiorys.
Z wykształcenia psychoanalityk, prowadziła prywatną praktykę w tym zawodzie. Wstąpiła do Partii Pracy, aby wystartować w wyborach samorządowych. Gdy nie uzyskała nominacji, przeszła do Partii Zielonych. Z jej ramienia w 2004 została radną miasta Blackrock. W 2008 powróciła do Partii Pracy.
W wyborach w 2009 z ramienia laburzystów uzyskała mandat posłanki do Parlamentu Europejskiego. Przystąpiła do grupy Postępowego Sojuszu Socjalistów i Demokratów, a także do Komisji Ochrony Środowiska Naturalnego, Zdrowia Publicznego i Bezpieczeństwa Żywności. W 2013 opuściła laburzystów i następnie frakcję socjalistyczną w PE. W 2014 jako kandydatka niezależna uzyskała europarlamentarną reelekcję; mandat europosłanki wykonywała do 2019.

</doc>
<doc id="1785965" url="https://pl.wikipedia.org/wiki?curid=1785965" title="KV 550">
KV 550



</doc>
<doc id="1785985" url="https://pl.wikipedia.org/wiki?curid=1785985" title="Ommatophoca">
Ommatophoca



</doc>
<doc id="1785986" url="https://pl.wikipedia.org/wiki?curid=1785986" title="Anarhynchus">
Anarhynchus

Anarhynchus – rodzaj ptaka z podrodziny sieweczek (Charadriinae) w obrębie rodziny sieweczkowatych (Charadriidae).
Zasięg występowania.
Rodzaj obejmuje gatunki występujące w Eurazji, Afryce (wraz z Madagaskarem i Wyspą Świętej Heleny), Ameryce, Australii i Oceanii. 
Morfologia.
Długość ciała 12–28 cm, rozpiętość skrzydeł 27–50 cm; masa ciała 19–179 g. 
Systematyka.
Podział systematyczny.
Do rodzaju należą następujące gatunki:

</doc>
<doc id="1785990" url="https://pl.wikipedia.org/wiki?curid=1785990" title="Iziasław Władimirowicz">
Iziasław Władimirowicz



</doc>
<doc id="1785991" url="https://pl.wikipedia.org/wiki?curid=1785991" title="Przewlekły ból odbytu">
Przewlekły ból odbytu

Przewlekły ból odbytu (zespół dźwigaczy odbytu, kurcz dźwigaczy, zespół mięśnia łonowo-odbytniczego, zespół mięśnia gruszkowatego, bolesne napięcie mięśni miednicy) – zaburzenie czynnościowe przewodu pokarmowego objawiające się występującym głównie w pozycji siedzącej tępym bólem lub wrażeniem ucisku umiejscowionym w górnej części odbytnicy.
Historia.
Po raz pierwszy zespół dźwigaczy odbytu opisał Simpson w 1859. W 1936 po publikacji Thielego zaczęto łączyć objawy zaburzenia ze skurczem mięśni. W 1964 Wasserman, a następnie w 1968 Wallace i Madden powiązali dolegliwości bólowe ze skurczem mięśnia dźwigacza odbytu.
Epidemiologia.
Zespół dźwigaczy odbytu występuje pięciokrotnie częściej u kobiet, zwykle po ukończeniu 30. roku życia.
Etiopatogeneza.
Za prawdopodobną przyczynę zespołu dźwigaczy odbytu uważa się nadmierną kurczliwość mięśni dna miednicy, a szczególnie łonowo-odbytniczej części mięśnia dźwigacza odbytu. W piśmiennictwie można znaleźć pogląd, że zespół dźwigaczy odbytu może mieć związek z zaburzeniami nastroju. Ponadto przewlekłym czynnościowym zaburzeniom bólowym odbytu sprzyja siedzący tryb życia, częsta i długotrwała jazda samochodem, przebyte porody, zabiegi operacyjne (zwłaszcza przednia niska resekcja odbytnicy) oraz urazy miednicy. Dokładna etiologia i patofizjologia przewlekłego bólu odbytu nie została jednak dotychczas poznana.
Objawy.
Pacjenci skarżą się na tępy ból zlokalizowany w odbytnicy, nasilający się w pozycji siedzącej i w ponad połowie przypadków lokalizujący się po lewej stronie. Ból może promieniować do kości krzyżowej, pośladka albo uda. Chorzy często określają dolegliwość jako uczucie rozpierania, obecności "piłki w odbytnicy". Dolegliwościom bólowym może towarzyszyć zaparcie albo nietrzymanie stolca o charakterze czynnościowym.
Kryteria rozpoznania.
Według kryteriów rzymskich III z 2006 roku przewlekły ból odbytu dzieli się na podstawie badania "per rectum" na:
W wielu opracowaniach podział ten nie jest jeszcze uwzględniony i zespół dźwigaczy odbytu należy w nich rozumieć jako synonim przewlekłego bólu odbytu.
Rozpoznanie według kryteriów rzymskich III.
Początek objawów musi występować co najmniej 6 miesięcy przed postawieniem diagnozy. Konieczne jest spełnienie wszystkich poniższych warunków przez co najmniej ostatnie 3 miesiące:
Dodatkowo w przypadku zespołu dźwigaczy odbytu musi występować bolesność podczas pociągania ku tyłowi podczas badania "per rectum" mięśnia łonowo-odbytniczego. W przypadku niewystępowania takiej bolesności rozpoznaje się nieokreślony czynnościowy ból odbytu i odbytnicy.
Badania dodatkowe.
W badaniu manometrycznym może występować zwiększone napięcie zwieraczy odbytu.
Leczenie.
W leczeniu przewlekłego bólu odbytu próbowano stosować wiele różnych metod, nie potwierdzono jednak skuteczności żadnej z nich w badaniu z grupą kontrolną. Stosowano między innymi leki zmniejszające napięcie mięśni, stymulację elektrogalwaniczną, "biofeedback", masaż mięśni dźwigaczy odbytu, gorące kąpiele. W piśmiennictwie przedstawiono wynik badania, w którym stwierdzono skuteczność toksyny botulinowej w leczeniu przewlekłego bólu odbytu, choć inne źródła tej skuteczności zaprzeczają. W terapii nie zaleca się postępowania operacyjnego.

</doc>
<doc id="1785992" url="https://pl.wikipedia.org/wiki?curid=1785992" title="Zespół dźwigaczy odbytu">
Zespół dźwigaczy odbytu



</doc>
<doc id="1785993" url="https://pl.wikipedia.org/wiki?curid=1785993" title="Nieokreślony czynnościowy ból odbytu i odbytnicy">
Nieokreślony czynnościowy ból odbytu i odbytnicy



</doc>
<doc id="1785997" url="https://pl.wikipedia.org/wiki?curid=1785997" title="Ralf Weber">
Ralf Weber

Ralf Weber (ur. 31 maja 1969 w Seligenstadt) – były niemiecki piłkarz występujący na pozycji pomocnika. Obecnie jest skautem Eintrachtu Frankfurt.
Kariera klubowa.
Weber karierę rozpoczynał w wieku 5 lat w klubie SpVgg Hainstadt. W 1982 roku trafił do juniorskiej ekipy Kickers Offenbach, a w 1987 został włączony do jego pierwszej drużyny, grającej w drugiej lidze. 26 września 1987 w przegranym 0:1 meczu z 1. FC Saarbrücken zadebiutował w 2. Bundeslidze. Natomiast 14 maja 1988 w przegranym 2:4 spotkaniu z Fortuną Kolonia strzelił pierwszego gola w zawodowej karierze. W ciągu dwóch sezonów w pierwszej drużynie Kickers rozegrał 50 ligowych spotkań i zdobył w nich 6 bramek.
Latem 1989 roku podpisał kontrakt z pierwszoligowym Eintrachtem Frankfurt. W Bundeslidze pierwszy mecz zaliczył 4 sierpnia 1989 przeciwko Hamburgerowi SV (1:1). Pierwszą bramkę w Bundeslidze strzelił 26 sierpnia 1989 w wygranym 2:1 pojedynku z Bayerem Uerdingen. W sezonach 1989/1990, 1991/1992 oraz 1992/1993 zajmował z klubem 3. miejsce w lidze, które było najwyższym w karierze. W sezonie 1995/1996 uplasował się z zespołem na 17. pozycji w Bundeslidze i spadł z nim do 2. Bundesligi. Po dwóch sezonach powrócił z klubem do ekstraklasy. Grał w niej jeszcze przez trzy sezony. W barwach Eintrachtu zagrał łącznie w 214 ligowych meczach i zdobył 29 goli.
Kariera reprezentacyjna.
W reprezentacji Niemiec Weber zadebiutował 7 września 1994 w wygranym 1:0 towarzyskim meczu z Rosją. W Kadrze występował do 1995 roku i w sumie rozegrał w niej 9 spotkań.
Po zakończeniu kariery.
Po zakończeniu kariery Weber został skautem Eintrachtu Frankfurt i obecnie nadal pełni tę funkcję.

</doc>
<doc id="1785998" url="https://pl.wikipedia.org/wiki?curid=1785998" title="Chu Mu-Yen">
Chu Mu-Yen



</doc>
<doc id="1785999" url="https://pl.wikipedia.org/wiki?curid=1785999" title="Lobodon">
Lobodon



</doc>
<doc id="1786000" url="https://pl.wikipedia.org/wiki?curid=1786000" title="Saturn Sky">
Saturn Sky

Saturn Sky – samochód sportowy klasy kompaktowej produkowany pod amerykańską marką Saturn w latach 2005 – 2009.
Historia i opis modelu.
Saturn Sky został zaprezentowany wiosną 2005 roku jako pierwszy, niewielki samochód sportowy w ofercie Saturna. Dwuosobowy roadster z miękkim, składanym dachem został skonstruowany we współpracy z Pontiakiem w ramach koncernu General Motors jako bliźniacza konstrukcja modelu Solstice.
Do napędu użyto czterocylindrowych silników benzynowych Ecotec, moc przenoszona była na koła tylne poprzez 5-biegową manualną bądź automatyczną skrzynię biegów. Samochód dostępny był także w usportowionej wersji Redline (zastosowano w niej nieco mniejszy, ale za to turbodoładowany silnik o pojemności 2 litrów.
Sprzedaż.
Saturn Sky był także eksportowany w latach 2007–2009 do Europy kontynentalnej pod marką Opel jako Opel GT, a także do Korei Południowej pod lokalną marką Daewoo jako Daewoo G2X.

</doc>
<doc id="1786001" url="https://pl.wikipedia.org/wiki?curid=1786001" title="Chih Hsiung Huang">
Chih Hsiung Huang



</doc>
<doc id="1786004" url="https://pl.wikipedia.org/wiki?curid=1786004" title="Daewoo G2X">
Daewoo G2X



</doc>
<doc id="1786007" url="https://pl.wikipedia.org/wiki?curid=1786007" title="Solidus">
Solidus



</doc>
<doc id="1786009" url="https://pl.wikipedia.org/wiki?curid=1786009" title="Sonderbund">
Sonderbund

Sonderbund - związek konserwatywnych, katolickich kantonów szwajcarskich, obejmujący Lucernę, Fryburg, Zug, Uri, Schwyz, Unterwalden i Valais. Założony został w roku 1845, a by wyrazić sprzeciw wobec planów większej centralizacji państwa szwajcarskiego i reform liberalnych. Doznał klęski w wojnie domowej z kantonami protestanckimi w 1847 roku.

</doc>
<doc id="1786012" url="https://pl.wikipedia.org/wiki?curid=1786012" title="Hydrurga">
Hydrurga



</doc>
<doc id="1786016" url="https://pl.wikipedia.org/wiki?curid=1786016" title="Photosynth">
Photosynth



</doc>
<doc id="1786021" url="https://pl.wikipedia.org/wiki?curid=1786021" title="Regionalliga (piłka nożna)">
Regionalliga (piłka nożna)



</doc>
<doc id="1786022" url="https://pl.wikipedia.org/wiki?curid=1786022" title="Almaak">
Almaak



</doc>
<doc id="1786024" url="https://pl.wikipedia.org/wiki?curid=1786024" title="The Incident">
The Incident

The Incident to dziesiąty studyjny album progresywno-rockowej grupy Porcupine Tree. Został wydany 14 września 2009 w barwach wytwórni Roadrunner Records.
Na nagranie składają się dwa dyski CD. Pierwszy wypełnia, podzielony na 14 rozdziałów 55-minutowy utwór tytułowy, na drugim zaś znajdują się 4 inne kompozycje.
Na płycie nr 1 - w utworze "The Incident" - Steven John Wilson umieścił "nieco surrealistyczny utwór o początkach i końcach oraz o przeczuciu, że 'po tym, nic już nie będzie takie samo'". Płyta nr 2 zawiera natomiast cztery piosenki nagrane w trakcie innych niż "The Incident" sesji.
Utwór Time Flies został wybrany na pierwszy singiel z płyty.
Lista utworów.
CD 1.
1. The Incident 55:18

</doc>
<doc id="1786026" url="https://pl.wikipedia.org/wiki?curid=1786026" title="Zhonghua">
Zhonghua



</doc>
<doc id="1786027" url="https://pl.wikipedia.org/wiki?curid=1786027" title="Osiedle Północ II (Ełk)">
Osiedle Północ II (Ełk)

Północ II – osiedle mieszkaniowe w północnej części Ełku, jedno z największych i najludniejszych osiedli miasta oraz największe skupisko placówek oświaty. Od południa poprzez ulicę Sikorskiego graniczy z osiedlem Północ I, natomiast od wschodu graniczy z Konieczkami. Założone w latach 70. XX wieku na byłych terenach bagiennych. Głównymi ulicami osiedla są ulice: 11 Listopada, Kajki, Grodzieńska, Sikorskiego, Warszawska i Wileńska.
W środku osiedla znajduje się niewielki akwen potocznie nazywany "Bajorkiem", który zaraz po wojnie był trzy razy większy niż obecnie. Osiedlem częściowo administruje spółdzielnia mieszkaniowa "Świt" Nr 3, która drukowała bezpłatną gazetę wydawaną co miesiąc o nazwie – "Biuletyn Spółdzielczy Świt". Na północ od osiedla przebiega obwodnica Ełku, będąca częścią dróg krajowych 16 i 65. Potoczna nazwa osiedla to "Chamowo".
Budowa osiedla.
Budowę zapoczątkowano w latach 70 XX wieku. 29 maja 1971 sporządzono akt erekcyjny pod budowę szkoły przy ówczesnej ulicy Polnej (obecnie ul. Sikorskiego). W 1972 przeniesiono do budynku zajęcia Zespołu Szkół Zawodowych Centrali Rolniczej Spółdzielni "Samopomoc chłopska", obecnie funkcjonującego pod nazwą Zespół Szkół nr 5 im. Karola Brzostowskiego. Pierwszy blok mieszkalny, zlokalizowany przy ul. Warszawskiej 5, został oddany do użytku w 1978 roku. Zaraz po nim został wybudowany blok przy ul. Warszawskiej 2. Niespełna pięć lat później przy ulicy Sikorskiego i Warszawskiej zbudowano dwa pierwsze wieżowce. Ostatnie mieszkania powstały przy ulicy Sikorskiego 1. W latach 1982-1984 wybudowano budynek Szkoły Podstawowej nr 3, w której od 2000 r. mieści się także Gimnazjum nr 4. W 1988 oddano do użytku budynek tzw. "Okrąglaka" przy ul. Grodzieńskiej 10 i założono w nim Spółdzielczy Dom Kultury. Obecnie mieszczą się w nim także punkty handlowo-usługowe oraz przychodnia lekarska. 26 grudnia 1991 biskup Józef Wysocki wyświęcił Kościół Najświętszej Maryi Panny Królowej Apostołów. Parafia obejmuje obszar między ulicami Kajki, Sikorskiego oraz torami kolejowymi na północy i wschodzie osiedla. Po 1991 roku wybudowano na osiedlu kilka bloków mieszkalnych, często jako dobudowywane do istniejących już bloków. 1 czerwca 2009 przy Zespole Szkół nr 2 został uroczyście otwarty pierwszy w Ełku kompleksu boisk Orlik 2012. 13 września 2010 ukończono budowę i przebudowę sali sportowej oraz pomieszczeń do szkolnictwa zawodowego gastronomiczno-hotelarskiego przy Zespole Szkół nr 6 im. Macieja Rataja. W latach 2011-12 w związku z budową północnego odcinka obwodnicy Ełku przebudowano ulicę Kajki, będącą wówczas jeszcze częścią drogi krajowej nr 65, a w miejscu dotychczasowego przejazdu kolejowego postawiono wiadukt, będący pierwszym i jedynym na osiedlu. Jesienią 2012 roku rozebrano dwa wolno stojące, nieużytkowane kominy, będące jednymi z najwyższych punktów osiedla. Pod koniec 2013 roku oddano do użytku nowe oświetlenie ulicy Grodzieńskiej oraz dobudowano 20 miejsc parkingowych.

</doc>
<doc id="1786028" url="https://pl.wikipedia.org/wiki?curid=1786028" title="Huachen Zhonghua">
Huachen Zhonghua



</doc>
<doc id="1786030" url="https://pl.wikipedia.org/wiki?curid=1786030" title="Ruyi">
Ruyi

Ruyi (dosł. "zgodnie z życzeniem") – chińskie berło, w przeciwieństwie do swojego europejskiego odpowiednika niebędące jednak atrybutem władzy, a talizmanem mającym zapewnić szczęście i spełnienie marzeń.
Ruyi wykonywane jest z różnych materiałów, np. drewna, kości słoniowej lub jadeitu, często wysadzane jest także drogimi kamieniami. Posiada charakterystycznie wygięty kształt i zakończone jest główką w postaci obłoku lub świętego grzyba lingzhi, ozdobioną jedwabnymi frędzlami. Na obrazach często trzymają je niebiańscy urzędnicy, bóg bogactwa lub dzieci, wyrażając w ten sposób życzenie spełnienia wszystkich marzeń.
Ruyi wywodzi się prawdopodobnie od rączki do drapania pleców. Według jednej z kronik historycznych w okresie Dynastii Południowych i Północnych w państwie Song z rączkami takimi przychodzono na towarzyskie spotkania. W okresie dynastii Qing ruyi stało się symbolicznym atrybutem urzędników i oznaką ich rangi. Cesarze obdarowywali nimi ludzi ze swojego otoczenia, a urzędnicy wymieniali się nimi w prezentach, co dało początek zwyczajowi ich kolekcjonowania.

</doc>
<doc id="1786031" url="https://pl.wikipedia.org/wiki?curid=1786031" title="Leptonychotes">
Leptonychotes



</doc>
<doc id="1786037" url="https://pl.wikipedia.org/wiki?curid=1786037" title="Barney Ewell">
Barney Ewell

Harold Norwood „Barney” Ewell (ur. 25 lutego 1918 w Harrisburgu w Pensylwanii, zm. 4 kwietnia 1996 w Lancaster w Pensylwanii) – amerykański lekkoatleta sprinter, trzykrotny medalista olimpijski z 1948 z Londynu.
Urodzony w ubogiej rodzinie w Harrisburgu, przez wiele lat był czołowym sprinterem w Stanach Zjednoczonych. Jego pierwszym osiągnięciem było mistrzostwo USA (AAU) juniorów w biegu na 100 metrów w 1936. Później zdobywał mistrzostwo Stanów Zjednoczonych (AAU) seniorów w biegu na 100 metrów w 1941, 1945 i 1948 oraz w biegu na 200 metrów w 1939, 1946 i 1947. Był także akademickim mistrzem USA (NCAA) na 100 jardów i na 220 jardów w 1940 i 1941 oraz akademickim mistrzem (IC4A) na 100 jardów, 220 jardów oraz w skoku w dal w 1940, 1941 i 1942. Studiował wówczas na Pennsylvania State University. Po odbyciu służby wojskowej w latach II wojny światowej powrócił na uniwersytet, który ukończył w 1947. na mistrzostwach AAU w 1948 wyrównał (w wieku 30 lat) rekord świata na 100 m wynikiem 10,2 s.
Na igrzyskach olimpijskich w 1948 w Londynie wystąpił w trzech konkurencjach. Początkowo sądził, że wygrał finał biegu na 100 metrów, jednak analiza finiszu pokazała, że zajął 2. miejsce za swym rodakiem Harrisonem Dillardem. Podobnie w biegu na 200 metrów zdobył srebrny medal, tym razem przegrywając po zaciętej walce z innym Amerykaninem Melem Pattonem. W sztafecie 4 × 100 metrów pobiegł na 1. zmianie (po nim biegli Lorenzo Wright, Dillard i Patton). W finale sztafeta amerykańska wyraźnie wygrała, ale została zdyskwalifikowana za przekroczenie strefy zmian przy przekazywaniu pałeczki przez Ewella Wrightowi. Po analizie filmu z biegu okazało się, że zmiana był prawidłowa i sztafecie USA przywrócono złoty medal po 3 dniach od zakończenia konkurencji.
Po igrzyskach Ewell utracił status amatora i występował przez kilka lat jako zawodowy lekkoatleta.

</doc>
<doc id="1786047" url="https://pl.wikipedia.org/wiki?curid=1786047" title="Moša Pijade">
Moša Pijade

Moša Pijade () ps. Milovan Popović, Čiča Janko (ur. 4 stycznia 1890 w Belgradzie, zm. 15 marca 1957 w Paryżu) – serbski i jugosłowiański działacz robotniczy, socjalistyczny i komunistyczny.
Życiorys.
Pochodził z rodziny Żydów Sefardyjskich, osiadłej w Serbii w XIX wieku. W latach 1906–1909 studiował sztuki piękne w Monachium i w Paryżu. Po powrocie do kraju malował i zajmował się krytyką sztuki. W 1919 porzucił działalność artystyczną i zaczął wydawać pismo związkowe "Slabodna Rec". Od stycznia 1920 był członkiem Socjalistycznej Partii Robotniczej Jugosławii, która w tym samym roku przekształciła się w Komunistyczną Partię Jugosławii (KPJ). W 1921 KPJ zdelegalizowano, a większość jej kierownictwa aresztowano. Pijade w tym najtrudniejszym okresie stanął na czele partii. Był także jednym z organizatorów Niezależnej Partii Robotniczej Jugosławii, która działała od 1923 i była przybudówką KPJ.
Aresztowany w 1925 przez policję i skazany na 14 lat więzienia. Karę odbywał w Sremskiej Mitrovicy i w więzieniu Lepoglava. Tam też poznał przyszłych przywódców KPJ, z Josipem Broz Titą na czele. Uwolniony z więzienia w kwietniu 1939, rozpoczął nielegalną działalność polityczną w Czarnogórze. Po ataku Niemiec hitlerowskich na ZSRR rozpoczął na terenie Czarnogóry organizowanie partyzantki komunistycznej. W 1941 ponownie aresztowany i osadzony w więzieniu w Bileci. Po jego opuszczeniu znalazł się w gronie najbliższych współpracowników Tity, a w listopadzie 1943, na zjeździe założycielskim AVNOJ w Jajcach, został wybrany jej wiceprzewodniczącym.
Po zakończeniu II wojny światowej Pijade zasiadł w Biurze Politycznym KPJ, a także pełnił funkcję wiceprzewodniczącego parlamentu. W 1948, kiedy doszło do kryzysu w stosunkach między Jugosławią a ZSRR w pełni poparł stanowisko Tity, stając się od tego czasu jednym z głównych teoretyków "jugosłowiańskiej drogi do socjalizmu". Po odsunięciu Milovana Dżilasa w 1954 objął po nim stanowisko przewodniczącego Zgromadzenia Narodowego. Zmarł na atak serca w czasie odbywania podróży dyplomatycznej. Pochowany w Belgradzie, w Alei Zasłużonych na Kalemegdanie.
By pierwszym tłumaczem "Kapitału" Karla Marksa na język serbsko-chorwacki. Spośród 120 obrazów, które namalował w swoim życiu, większość zaginęła.

</doc>
<doc id="1786048" url="https://pl.wikipedia.org/wiki?curid=1786048" title="GPC">
GPC



</doc>
<doc id="1786051" url="https://pl.wikipedia.org/wiki?curid=1786051" title="Stanisław Wrona-Merski">
Stanisław Wrona-Merski

Stanisław Wrona, ps. „Merski” (ur. 2 lutego 1893 w Żółkiewce, zm. 5 marca 1963 w Warszawie) – działacz niepodległościowy i ludowy, publicysta, lekarz, poseł na Sejm I i II kadencji w II RP, po II wojnie światowej poseł do Krajowej Rady Narodowej i na Sejm Ustawodawczy.
Życiorys.
Urodził się 2 lutego 1893 w Żółkiewce, w ówczesnym powiecie krasnostawskim guberni lubelskiej, w rodzinie Jana i Zofii z Menckich.
Podczas I wojny światowej działał w Legionach Polskich oraz w Polskiej Organizacji Wojskowej. Studiował na Wydziałach Lekarskich Uniwersytetów Jagiellońskiego i Warszawskiego, uzyskując tytuł doktora wszechnauk lekarskich.
Od 1916 do 1926 należał do Polskiego Stronnictwa Ludowego „Wyzwolenie”. Z jego listy sprawował w latach 1922–1927 mandat posła na Sejm I kadencji. W 1926 poparł przewrót majowy. W latach 1926–1931 był członkiem Stronnictwa Chłopskiego (od 1930 do 1931 prezesem Centralnego Komitetu Wykonawczego). Od 1928 do 1930 posłował na Sejm II kadencji. 6 września 1930 został członkiem Państwowej Komisji Wyborczej z ramienia Stronnictwa Chłopskiego przed wyborami parlamentarnymi w 1930. W 1930 był więziony. Po zjednoczeniu ruchu ludowego od 1931 do 1934 należał do Stronnictwa Ludowego, w którym pełnił funkcję prezesa Naczelnego Komitetu Wykonawczego. W 1934 współtworzył pismo frakcyjne „Polska Ludowa”. We wrześniu tego samego roku został usunięty ze Stronnictwa Ludowego za działalność rozłamową (tzw. „problem dra Wrony”). W 1935 był założycielem i prezesem reaktywowanego Stronnictwa Chłopskiego, z którego również został wkrótce wykluczony, po czym wycofał się z życia politycznego. 17 marca 1938 został odznaczony Krzyżem Niepodległości „za pracę w dziele odzyskania niepodległości”.
W okresie II wojny światowej więziony był w obozach koncentracyjnych w Auschwitz-Birkenau i na Majdanku. 
Po wojnie powrócił do polityki w barwach lubelskiego Stronnictwa Ludowego, od 1946 do 1948 zasiadał w jego Radzie Naczelnej. W latach 1945–1947 był posłem do Krajowej Rady Narodowej, a następnie do 1948 na Sejm Ustawodawczy. Od 1960 należał do Zjednoczonego Stronnictwa Ludowego.

</doc>
<doc id="1786052" url="https://pl.wikipedia.org/wiki?curid=1786052" title="Ząbrówka">
Ząbrówka

Ząbrówka – strumień w woj. zachodniopomorskim, w powiecie świdwińskim; prawobrzeżny dopływ rzeki Mołstowy.
Ząbrówka bierze swe źródła na obszarze pomiędzy wsiami Powalice a Słowieńsko, w gminie Sławoborze, na pograniczu Równiny Gryfickiej i Równiny Nowogardzkiej. Biegnie w kierunku południowo-zachodnim mijając wieś Ząbrowo, a następnie uchodzi do Mołstowy od jej prawego brzegu.
Do 1945 roku strumień posiadał niemiecką nazwę "Pigge-Bach". Nazwę "Ząbrówka" wprowadzono urzędowo w 1950 roku.

</doc>
<doc id="1786053" url="https://pl.wikipedia.org/wiki?curid=1786053" title="MCT">
MCT



</doc>
<doc id="1786054" url="https://pl.wikipedia.org/wiki?curid=1786054" title="Erignathus">
Erignathus



</doc>
<doc id="1786055" url="https://pl.wikipedia.org/wiki?curid=1786055" title="Niebiańskie Góry">
Niebiańskie Góry



</doc>
<doc id="1786056" url="https://pl.wikipedia.org/wiki?curid=1786056" title="Niebiańskie psy">
Niebiańskie psy



</doc>
<doc id="1786057" url="https://pl.wikipedia.org/wiki?curid=1786057" title="Stanisław Wrona (1896–1952)">
Stanisław Wrona (1896–1952)

Stanisław Wrona, ps. "Brzózka" (ur. 23 kwietnia 1896 w Sidzinie, zm. 2 grudnia 1952 w Warszawie) – kapitan dyplomowany piechoty Wojska Polskiego, działacz niepodległościowy, prawnik, ekonomista, historyk wojskowości, urzędnik państwowy, starosta grodzki łódzki (1934–1936).
Życiorys.
Pochodził z chłopskiej rodziny Szczepana i Agnieszki z Bugajów. W 1914 ukończył V gimnazjum w Krakowie. W okresie szkolnym wstąpił do Związku Strzeleckiego, a w 1913 powołał jego oddział w Sidzinie. Należał również do Związku Walki Czynnej.
10 lutego 1915 został wcielony do cesarskiej i królewskiej Armii i przydzielony do Batalionu Strzelców Polnych Nr 13. W tym samym roku odbył kurs w szkole oficerów rezerwy. 10 lipca 1916 został ranny w boju i skierowany na hospitalizację. Następnie był komendantem plutonu w kompanii karabinów maszynowych. W 1917 został ponownie ranny. Na stopień porucznika rezerwy został mianowany ze starszeństwem z 1 lutego 1917.
W Wojsku Polskim pełnił służbę w 20 pułku piechoty. 3 maja 1922 został zweryfikowany w stopniu kapitana ze starszeństwem od 1 czerwca 1919 i 932. lokatą w korpusie oficerów piechoty. W 1926 został przydzielony z macierzystego pułku do 6 Dywizji Piechoty w Krakowie. 23 grudnia 1927 został przeniesiony do kadry oficerów piechoty z pozostawieniem na dotychczas zajmowanym stanowisku. 2 listopada 1928 został powołany do Wyższej Szkoły Wojennej w Warszawie, w charakterze słuchacza kursu 1928/30. Po ukończeniu I roku nauki został wysłany do École Supérieure de Guerre w Paryżu. Z dniem 1 listopada 1931, po ukończeniu studiów i otrzymaniu dyplomu naukowego oficera dyplomowanego, został przeniesiony do Centrum Wyszkolenia Piechoty w Rembertowie na stanowisko wykładowcy. Z dniem 1 grudnia 1933 został przydzielony do dyspozycji Ministerstwa Spraw Wewnętrznych na sześć miesięcy. Z dniem 1 czerwca 1934 przedłużono mu przydział o jeden miesiąc. Z dniem 30 czerwca 1934 został przeniesiony do rezerwy z jednoczesnym przeniesieniem w rezerwie do 28 pułku piechoty w Łodzi.
W 1919 ukończył kurs abiturientów przy Akademii Handlowej w Krakowie, gdzie zdał egzamin maturalny, uzupełniony kwalifikacjami I st. dla księgowych. W 1920–1924 studiował prawo na Uniwersytecie Jagiellońskim, które zakończył doktoratem (12 czerwca 1925). W 1926 ukończył dwuletnie studia ekonomiczne oraz Szkołę Nauk Politycznych w Krakowie.
Po przeniesieniu do rezerwy rozpoczął pracę w administracji cywilnej. 1 lipca 1934 został powołany na starostę grodzkiego w Łodzi. Urząd ten sprawował do 22 października 1936. Następnie został naczelnikiem Wydziału Bezpieczeństwa (późniejszy Wydział Społeczno-Polityczny) Urzędu Wojewódzkiego Łódzkiego z promocją na stanowisko wicewojewody w przypadku jego opróżnienia. Jako pełnomocnik MSW sprawował kontrolę nad działaniami związanymi z rozpracowaniem środowisk komunistycznych w Łodzi. We wrześniu 1939 ewakuował się z urzędem do Zaleszczyk, skąd przedostał się do Krakowa. Poszukiwany listem gończym przez niemieckie władze okupacyjne, został aresztowany i osadzony w obozie koncentracyjnym Gross-Rosen.
W 1945 powrócił do kraju i podjął pracę jako główny księgowy w Kombinacie Metalurgicznym im. W. I. Lenina Kraków – Nowa Huta. Następnie pracował na tym samym stanowisku w Zakładach Lotniczych w Mielcu. W 1948 został aresztowany przez funkcjonariuszy Ministerstwa Bezpieczeństwa Publicznego. Na podstawie decyzji Wojskowej Prokuratury Rejonowej w Łodzi 28 stycznia 1949 został zwolniony z aresztu w Łodzi i przekazany pod dozór KM MO w Krakowie. Ponownie aresztowany we wrześniu 1951, był przetrzymywany w siedzibie WUBP w Łodzi, a następnie w więzieniu Warszawa–Mokotów.
Zmarł w wyniku ran doznanych w trakcie przesłuchań. Został pochowany na Cmentarzu Bródnowskim w Warszawie, następnie jego szczątki złożono na Cmentarzu Rakowickim w Krakowie.
17 kwietnia 1927 ożenił się ze Stefanią z Olszańskich 1. v. Kotz.

</doc>
<doc id="1786059" url="https://pl.wikipedia.org/wiki?curid=1786059" title="Acanthisitta">
Acanthisitta



</doc>
<doc id="1786060" url="https://pl.wikipedia.org/wiki?curid=1786060" title="Trener (film 1978)">
Trener (film 1978)

Trener (tytuł oryg. "Coach") – amerykański film fabularny (komedia sportowa) z 1978 roku.
Zarys fabuły.
Randy Rowlings, złota medalistka igrzysk olimpijskich, zostaje zatrudniona w pewnej szkole średniej jako trenerka męskiej drużyny koszykówki. Spotyka się z negatywnym nastawieniem nastolatków. Staje przed trudnym zadaniem pokonania niechęci zawodników i doprowadzenia słabej drużyny do zwycięstw.

</doc>
<doc id="1786061" url="https://pl.wikipedia.org/wiki?curid=1786061" title="Wojkowec Kercz">
Wojkowec Kercz



</doc>
<doc id="1786062" url="https://pl.wikipedia.org/wiki?curid=1786062" title="Metałurh Kercz">
Metałurh Kercz



</doc>
<doc id="1786063" url="https://pl.wikipedia.org/wiki?curid=1786063" title="Awanhard Kercz">
Awanhard Kercz



</doc>
<doc id="1786064" url="https://pl.wikipedia.org/wiki?curid=1786064" title="Stal Kercz">
Stal Kercz



</doc>
<doc id="1786065" url="https://pl.wikipedia.org/wiki?curid=1786065" title="Linia kolejowa nr 222">
Linia kolejowa nr 222

Linia kolejowa nr 222 Małdyty – Malbork – dawna, zlikwidowana, niezelektryfikowana, jedno- i dwutorowa linia kolejowa o długości 55,514 km łącząca Małdyty z Malborkiem. Linię otwarto 1 września 1893, zaś w 1950 przeszła ona remont. W latach 90. XX w. na odcinku Małdyty – Myślice obowiązywała prędkość 70 km/h, natomiast na odcinku Myślice – Malbork 30 km/h. Z powodu złego stanu technicznego przewozy pasażerskie zawieszono 1 października 1999, natomiast towarowe w 2000. W latach 2006–2008 linię rozebrano.

</doc>
<doc id="1786066" url="https://pl.wikipedia.org/wiki?curid=1786066" title="Finschia">
Finschia



</doc>
<doc id="1786068" url="https://pl.wikipedia.org/wiki?curid=1786068" title="Sacred Heart (album Dio)">
Sacred Heart (album Dio)

Sacred Heart – trzeci studyjny album metalowej grupy Dio, wydany w 1985 roku. Jest to ostatni album grupy na którym zagrał gitarzysta "Vivian Campbell", znany również z takich zespołów jak Def Leppard, Riverdogs czy Whitesnake. Okładkę albumu zaprojektował Robert Florczak. Utwór "Hungry for Heaven" został użyty w filmie "Zwariowałem dla ciebie".

</doc>
<doc id="1786074" url="https://pl.wikipedia.org/wiki?curid=1786074" title="The Dio E.P.">
The Dio E.P.

The Dio E.P. – minialbum metalowego zespołu Dio, wydany w 1986 roku nakładem Vertigo Records. Utwór „Hide in the Rainbow” został napisany na potrzeby i użyty w filmie "Iron Eagle".

</doc>
<doc id="1786075" url="https://pl.wikipedia.org/wiki?curid=1786075" title="Protoklepsydrops">
Protoklepsydrops

Protoklepsydrops ("Protoclepsydrops") – rodzaj owodniowca o niepewnej pozycji filogenetycznej, żyjącego w późnym w późnym karbonie (środkowy pensylwan) na terenie dzisiejszej Ameryki Północnej. Gatunkiem typowym jest "P. haplous", którego holotypem jest niekompletny szkielet niedojrzałego osobnika oznaczony RM 3166 z zachowanymi częściami czaszki, 10 kręgami grzbietowymi, miednicą, kością ramienną i kością udową; holotyp odkryto w Joggins w Nowej Szkocji. Oprócz holotypu do przedstawicieli "P. haplous" należą też inne kości odkryte w Joggins: koniec dalszy kości ramiennej oznaczony BM (NH) R. 5778, oraz pięć kręgów grzbietowych (większych od kręgów okazu holotypowego) oznaczonych RM 12202.
"P. haplous" został opisany w 1964 r. przez Roberta Carrolla. Na podstawie budowy kości ramiennych Carroll zaliczył "Protoclepsydrops" do pelykozaurów, nie przesądzając jednak, do jakiej rodziny należał; w późniejszej publikacji autor ten uznał "P. haplous" za możliwego przedstawiciela rodziny ofiakodontów. Zachowane kości ramienne mają rozwinięty kostny wyrostek będący miejscem przyczepu mięśnia odwracacza (ang. "supinator process"), obecny również u bazalnych synapsydów; jednak odkrycia dokonane po 1964 r. dowiodły, że "supinator process" występował też na kościach ramiennych zauropsydów z rodziny Protorothyrididae. Nie jest więc pewne, czy "Protoclepsydrops" rzeczywiście był synapsydem; z Joggins znani są również przedstawiciele Protorothyrididae, więc nie można wykluczyć, że i "P. haplous" jest przedstawicielem tej rodziny.

</doc>
<doc id="1786076" url="https://pl.wikipedia.org/wiki?curid=1786076" title="Feodora zu Leiningen">
Feodora zu Leiningen

Anna Feodora Augusta Charlotte Wilhelmine zu Leiningen (ur. 7 grudnia 1807 w Amorbach, zm. 23 września 1872 w Baden-Baden) – niemiecka arystokratka, księżniczka zu Leiningen i poprzez małżeństwo księżna Hohenlohe-Langenburg (państwa w 1801 zmediatyzowanego przez Wirtembergię).
Urodziła się jako córka księcia zu Leiningen Enicha Carla i jego drugiej żony, księżnej Wiktorii. Po śmierci ojca Feodory jej matka wzięła ślub ze swoim drugim mężem – synem króla Zjednoczonego Królestwa Wielkiej Brytanii i Irlandii Jerzego III, księciem Kentu Edwardem Augustem. Rodzonym bratem Feodory był premier rządu parlamentu frankfurckiego Karl zu Leiningen, natomiast przyrodnią siostrą królowa Zjednoczonego Królestwa Wielkiej Brytanii i Irlandii Wiktoria.
18 lutego 1828 poślubiła księcia Hohenlohe-Langenburg . Para miała sześcioro dzieci:

</doc>
<doc id="1786077" url="https://pl.wikipedia.org/wiki?curid=1786077" title="Protoclepsydrops">
Protoclepsydrops



</doc>
<doc id="1786079" url="https://pl.wikipedia.org/wiki?curid=1786079" title="Rezerwat przyrody Cisy koło Sierakowa">
Rezerwat przyrody Cisy koło Sierakowa

Rezerwat przyrody Cisy koło Sierakowa – rezerwat przyrody w gminie Ciasna, w powiecie lublinieckim. Został utworzony w 1957 i ma powierzchnię 8,05 ha (oddziały leśne 144 f, g, h). Obszar rezerwatu podlega ochronie czynnej.
Położenie.
Obszar rezerwatu od południa przylega od śródleśnej polany, na której znajduje się osada i cegielnia Przywary. 
Flora.
Ochronie podlega naturalne siedlisko cisa pospolitego. Jednym z kilku stanowisk, jakie się tutaj wytworzyły, jest kwaśna buczyna niżowa ("Luzulo pilosae-Fagetum") zdominowana przez buki. Drzewostan tego zbiorowiska ma ponad 150 lat. Innym istotnym składnikiem ekosystemu jest inne zbiorowisko – przystrumykowy łęg jesionowo-olszowy ("Circaeo-Alnetum", głównie olsza czarna i jesion). Ponadto występuje tu środkowopolski sosnowo-dębowy bór mieszany ("Querco robiris-Pinetum", równorzędny udział sosny oraz dębu z domieszką brzozy, grabu i osiki) i grąd subkontynentalny ("Tilio-Carpinetum", głównie grab, dąb szypułkowy, a także lipa drobnolistna). Na terenie rezerwatu istnieją stanowiska mchu – widłozębu zielonego. 

</doc>
<doc id="1786080" url="https://pl.wikipedia.org/wiki?curid=1786080" title="Li Ling (tyczkarka)">
Li Ling (tyczkarka)

Li Ling (; ur. 6 lipca 1989 w Puyang prowincji Henan) – chińska lekkoatletka, specjalizująca się w skoku o tyczce.
W 2006 podczas mistrzostw świata juniorów w Pekinie Li była najlepsza w swojej grupie eliminacyjnej nie notując żadnej zrzutki. W finale Chinka nie zaliczyła już pierwszej wysokości. Dwa lata później nie przeszła eliminacji podczas pekińskich igrzysk olimpijskich (27. miejsce). W 2009 reprezentowała Chiny na mistrzostwach świata w Berlinie, 18. lokata w kwalifikacjach nie dała jej awansu do rundy finałowej. W tym samym roku zdobyła złoty medal rozegranych w Hanoi halowych igrzysk azjatyckich ustanawiając nowy rekord tej imprezy 4,45 m. Srebrna medalistka igrzysk azjatyckich (Kanton 2010). W 2011 zajęła 29. miejsce w eliminacjach i nie awansowała do finału podczas mistrzostw świata w Daegu, a w 2012 ustanawiając halowy rekord kontynentu zdobyła złoto halowych mistrzostw Azji. Złota medalistka mistrzostw Azji w Pune (2013). W tym samym roku zajęła 11. miejsce na mistrzostwach świata w Moskwie. W 2014 reprezentując Azję i Oceanię zajęła pierwsze miejsce w rozgrywanym w ramach Pucharu Interkontynentalnego konkursie skoku o tyczce. Wielokrotna mistrzyni kraju.

</doc>
<doc id="1786085" url="https://pl.wikipedia.org/wiki?curid=1786085" title="Leki benzodiazepinowe">
Leki benzodiazepinowe



</doc>
<doc id="1786087" url="https://pl.wikipedia.org/wiki?curid=1786087" title="From the Storm of Shadows">
From the Storm of Shadows

From the Storm of Shadows – demo norweskiej grupy muzycznej The Kovenant. Wydawnictwo ukazało się w 1994 roku, zawiera 3 utwory utrzymane w stylu black metal. W 1995 utwory z dema zostały zremasterowane i wydane na pierwszej pełnometrażowej płycie "In Times Before the Light".

</doc>
<doc id="1786089" url="https://pl.wikipedia.org/wiki?curid=1786089" title="Stereophallodon">
Stereophallodon

Stereophallodon - rodzaj gada ssakokształtnego z rodziny ofiakodontów. Żył od późnego karbonu do wczesnego permu na terenie dzisiejszej Ameryki Północnej.

</doc>
<doc id="1786093" url="https://pl.wikipedia.org/wiki?curid=1786093" title="Giovanni Battista Belluzzi">
Giovanni Battista Belluzzi

Giovanni Battista Belluzzi (także Giovanni Battista di Bartolomeo Bellucci, Il Sanmarino, ur. 27 września 1506 w San Marino - zm. 1554) – włoski architekt.
Życiorys.
W wieku 18 lat został wysłany przez ojca do szkoły w Bolonii, gdzie uczył się pod kierunkiem Bastiano di Ronco, kupca z gildii wełniarzy. Po dwóch latach powrócił do San Marino, gdzie zajął się pracą w zawodzie. Po śmierci pierwszej żony, Cagli, ożenił się z córką Girolamo Gengi, z którym młoda para zamieszkała. Od teścia Giovanni zaczął uczyć się zawodu architekta. W 1543 Giovanni został przyjęty na służbę Kosmy I, władcy Toskanii, gdzie pracował jako inżynier. Zaprojektował fortyfikacje Florencji, Pistoia, Pizy i San Miniato oraz stworzył książkę na temat architektury obronnej. Zginął w czasie oblężenia Montalcino.

</doc>
<doc id="1786096" url="https://pl.wikipedia.org/wiki?curid=1786096" title="Stereorhachis">
Stereorhachis

Stereorhachis - rodzaj gada ssakokształtnego z rodziny ofiakodontów. Żył w późnym karbonie na terenie dzisiejszej Francji.

</doc>
<doc id="1786097" url="https://pl.wikipedia.org/wiki?curid=1786097" title="Poziom swobody ruchu">
Poziom swobody ruchu

Poziom swobody ruchu (PSR) – jakościowa miara warunków ruchu na drodze, uwzględniająca odczucia kierowców i innych użytkowników (np. pieszych, rowerzystów). Obecnie poziom swobody ruchu (PSR) określa się za pomocą wielu metod a najpopularniejszą z nich jest amerykańska metoda HCM (). Dosyć znana jest także metoda niemiecka HBS. 
Poziom swobody ruchu określa się literą od A do F, gdzie A – najlepsza swoboda ruchu, mało samochodów, możliwość wyboru dowolnej prędkości, a F – najgorsza swoboda ruchu, bardzo dużo samochodów, prędkość narzuca kolejka pojazdów.
Aby obliczyć PSR, należy znać natężenie ruchu panujące na rozpatrywanej drodze w szczytowej godzinie. Następnie za pomocą algorytmów opisanych w danej metodzie określa się kluczowy parametr, który porównuje się z graniczną wartością przypisaną do odpowiedniej litery.
Znajomość tej wartości pozwala określić np. potrzebę rozbudowy drogi.

</doc>
<doc id="1786099" url="https://pl.wikipedia.org/wiki?curid=1786099" title="Hung Gar">
Hung Gar

Hung Gar - południowy, uznawany za jeden z najtwardszych, styl chińskiego wushu.
Miał zostać opracowany w XVIII wieku przez fujiańskiego kupca herbacianego Hung Hay-kwuna (洪熙官, standardowy język mandaryński: Hong Xiguan, kant. Hung Hei-gun), ucznia mnicha, mistrza stylu tygrysa, jednego z nielicznych, którzy przeżyli zniszczenie klasztoru Shaolin. Na podstawie stylu swego nauczyciela, Hung stworzył nowy styl, charakteryzujący się walką w wysokiej pozycji. W trakcie rozwoju, pozycja uległa obniżeniu i w skład stylu weszły też techniki o większym zasięgu, pochodzące ze wariantu Stylu Lamy, szkoły Białego Żurawia, a także techniki stylów Smoka i Węża. W stylu istnieją warianty walki z bronią i bez niej.
Nazwa stylu oznacza dosłownie "rodzina Hong"; inne warianty nazwy to "boks/pięść rodziny Hong" (, kant. hung4 gaa1 kyun4) lub "boks Hong" (, kant. hung4 kyun4).

</doc>
<doc id="1786100" url="https://pl.wikipedia.org/wiki?curid=1786100" title="John Anderson (ur. 1878)">
John Anderson (ur. 1878)

John William Anderson (ur. 1878; zm. ?) – angielski piłkarz. Grał jako pomocnik
Kariera.
Urodzony w hrabstwie Durham Anderson karierę rozpoczynał w nieligowym zespole Crook Town, po czym w grudniu 1896 roku podpisał kontrakt z Woolwich Arsenal. 1 stycznia 1897 roku zadebiutował w tym klubie, w spotkaniu ligowym z Darwen. W sezonie 1896/1897 był podstawowym zawodnikiem klubu, grając na trzech różnych pozycjach w linii pomocy. Jego wszechstronność spowodowała, że przez następne pięć lat był podstawowym graczem Arsenalu.
W sezonie 1900/1901 nie wystąpił tylko w dwóch ligowych spotkaniach. Dalej był również wykorzystywany jako wszechstronny pomocnik, bez nominalnej pozycji. W 1902 roku po przybyciu Roddy’ego McEachrane’a Anderson stracił miejsce w zespole. W sezonie 1902/1903 rozegrał osiem meczów i następnie opuścił Arsenal. Dla londyńskiego klubu rozegrał łącznie 153 spotkania i strzelił 11 bramek. W 1903 roku przeszedł do Portsmouth, gdzie grał przez rok.

</doc>
<doc id="1786101" url="https://pl.wikipedia.org/wiki?curid=1786101" title="Luca Beltrami">
Luca Beltrami

Luca Beltrami (ur. 13 listopada 1854 w Mediolanie- zm. 8 sierpnia 1933 w Rzymie) - włoski architekt i historyk architektury, uczeń Camillo Boito, znany głównie z prac renowacyjnych.
Projekty.
Był odpowiedzialny za renowację mediolańskiego zamku Castello Sforzesco.

</doc>
<doc id="1786102" url="https://pl.wikipedia.org/wiki?curid=1786102" title="John Anderson (piłkarz)">
John Anderson (piłkarz)



</doc>
<doc id="1786103" url="https://pl.wikipedia.org/wiki?curid=1786103" title="Tordenskjold (1897)">
Tordenskjold (1897)

Tordenskjold − norweski pancernik obrony wybrzeża (nazwa w języku norweskim: "Panserskipet Tordenskjold"), w służbie od 1898 roku, podczas II wojny światowej zdobyty przez Niemców i przebudowany na pływającą baterię obrony przeciwlotniczej pod nazwą Nymphe.
Historia budowy.
„Tordenskjold” został zamówiony w brytyjskiej stoczni Armstrong Whitworth w Newcastle upon Tyne w ramach programu rozbudowy Kongelig Norske Marine. Podstawą projektu stała się konstrukcja szwedzkiego pancernika obrony wybrzeża „Oden”.
Stępkę pod budowę pancernika położono w stoczni w Newcastle w 1896 roku. Wodowanie okrętu odbyło się 18 marca 1897 roku, po czym stocznia przystąpiła do wyposażania jednostki i prób morskich. „Tordenskjold” przybył do Norwegii 16 maja 1898 roku. Swą nazwę otrzymał na cześć admirała Petera Tordenskjolda (1690-1720), dowódcy floty Królestwa Danii i Norwegii.
Konstrukcja.
„Tordenskjold”, podobnie jak bliźniaczy „Harald Haarfagre” był typowym przedstawicielem swojej klasy okrętów. Długi na 92,65 m kadłub posiadał taranowy dziób i był chroniony pancerzem burtowym o grubości 178 mm, chroniącym newralgiczne części jednostki. Dziób i rufa posiadały cieńszy pancerz przeciwodłamkowy. Wieże artylerii głównej miały pancerz o grubości do 220 mm, o skośnym nachyleniu dla ułatwienia rykoszetowania pocisków.
Okręt napędzany był dwoma trójcylindrowymi maszynami parowymi potrójnego rozprężania, do których parę dostarczały trzy kotły parowe, opalane węglem. Maszyny parowe napędzały dwa wały napędowe, poruszające dwie śruby. Łączna moc siłowni wynosiła 4500 KM i nadawała pancernikowi prędkość 17 węzłów. Do odprowadzenia spalin z kotłowni służył charakterystyczny, wysoki na 18 m komin na śródokręciu.
Uzbrojenie okrętu stanowiły dwie armaty kal. 209 mm, umieszczone po jednej w wieżach artyleryjskich na dziobie i rufie. Artyleria średniego kalibru składała się z sześciu pojedynczych dział kal. 120 mm, rozmieszczonych po trzy na każdej burcie w rejonie śródokręcia oraz czterech dział kal. 76,2 mm, również umieszczonych na śródokręciu. Ochronę przeciwlotniczą zapewniały dwa działa przeciwlotnicze kal. 76,2 mm i sześć działek kal. 37 mm. Pancernik posiadał dwie podwodne wyrzutnie torped kal. 457 mm, zdemontowane w czasie modernizacji w 1927 roku. Na pokładzie pancernika znajdował się uzbrojony kuter parowy, służący celom inspekcyjnym i komunikacyjnym.
Przejściowo, od roku 1924 do wczesnych lat 30. „Tordenskjold” był wyposażony w bazujące na pokładzie wodnosamoloty typu Sopwith Baby. Dwie takie maszyny mogły stacjonować na pokładzie rufowym.
Służba operacyjna.
Po wejściu do służby w 1898 roku „Tordenskjold” wraz z „Harald Haarfagre” utworzyły eskadrę szkolną. W jej składzie przez następne lata okręt odbywał zagraniczne rejsy szkoleniowe, zawijając m.in. do Gibraltaru i śródziemnomorskich portów w Marsylii i Algierze.
Lata I wojny światowej pancernik spędził na wodach macierzystych, chroniąc neutralność Norwegii. Okres dwudziestolecia międzywojennego to kolejny okres intensywnych szkoleń. W międzyczasie modernizowano artylerię okrętu, wzmacniając uzbrojenie przeciwlotnicze. 29 sierpnia 1933 roku na pancerniku zdarzył się wypadek: wybuch naboju w komorze zamkowej jednego z dział kal. 120 mm zabił cztery osoby z obsługi działa.
Okręt wycofano z linii pod koniec lat 30. XX wieku, demontując działa artylerii głównej i przeznaczając jednostkę do zadań pomocniczych. W takim stanie zastała pancernik niemiecka inwazja na Norwegię w 1940 roku. Po zajęciu kraju zdobyty pancernik rozbrojono i skierowano do Niemiec dla dokonania remontu i przystosowania do nowej funkcji.
Nymphe.
„Tordenskjold” został przeholowany do stoczni Deutsche Werke w Kilonii i został tam przebudowany na pływającą baterię przeciwlotniczą (niem.: "Schwimmende Flakbatterie"). Został oficjalnie przyjęty w skład Kriegsmarine 1 lutego 1941 roku pod nazwą „Nymphe”. Pod flagą III Rzeszy okręt posiadał następujące uzbrojenie: sześć dział przeciwlotniczych kal. 105 mm, dwie armaty automatyczne kal. 40 mm i sześć armat kal. 20 mm, uzupełnionych w 1944 roku o dwa poczwórne zestawy działek kal. 20 mm (tzw. "Flakvierling"). W odróżnieniu od kilku innych starych okrętów przebudowanych przez Niemców na baterie przeciwlotnicze, „Nymphe” zachował swoją siłownię i był zdolny poruszać się samodzielnie.
„Nymphe” stacjonował początkowo w Kilonii, w sierpniu 1941 roku został przebazowany do Tromsø. W następnych latach stanowił ochronę przeciwlotniczą pancernika „Tirpitz”, aż do jego zatopienia 12 listopada 1944 roku. Po kapitulacji III Rzeszy okręt, wciąż z niemiecką załogą, został wysłany do Narwiku, celem ponownego przejęcia go przez Norwegów. Podczas tego rejsu, 17 maja 1945 roku, wpadł na mieliznę i częściowo zatonął. Wpółzatopiony wrak został w 1948 roku sprzedany na złom i rozebrany.

</doc>
<doc id="1786106" url="https://pl.wikipedia.org/wiki?curid=1786106" title="Upadek Mazar-i-Szarif">
Upadek Mazar-i-Szarif

Upadek Mazar-i-Szarif był wynikiem pierwszej ofensywy, podczas trwającej inwazji na Afganistan w 2001 roku. Atak na miasto rozpoczęły bombowce dokonując masowych nalotów na pozycje obronne talibów. Ich główne siły skoncentrowane były w rejonie Chesmay-e-Safa, ryglując wejście do miasta. 9 listopada, około godzinny czternastej, siły Aliansu Północnego (Sojusz Północny) zaatakowały od południa i zachodu miasto celem opanowania głównych punktów obrony oraz lotniska. 
Natrafiono jednak tylko na słabą obronę ze strony talibów. Po 4 godzinach bitwa o miasto zakończyła się. Mazar-i Szarif będące w rękach talibów od 1998 roku, zostało zdobyte.
Dowództwo amerykańskie początkowo wierzyło, że miasto pozostanie w rękach talibów w tym oraz następnym roku, a ewentualna bitwa będzie długotrwała.
Po upadku okolicznych wiosek oraz intensywnych bombardowań lotniczych wokół miastaostatnie siły talibów wycofały się z miasta. W trakcie walk kilkuset talibów zginęło, a od 500 do 1500 dostało się do niewoli.
Część mediów spoza Stanów Zjednoczonych, zwróciło uwagę, że nie jest do końca jasne, czy atak Sojuszu Północnego zmusił talibów do wycofania się z miasta. Talibowie opuszczali masowo miasta jeszcze na długo przed inwazją.
Miasto Mazar-i-Szarif pełni strategiczną rolę w ochronie linii zaopatrzeniowych oraz zapewnia lotnisko dla amerykańskich samolotów.
Przygotowania.
Decyzja o zaatakowaniu Mazar-i Szarif została podjęta po spotkaniu generała armii USA Tommy’ego Franksa z dowódcą Sojuszu Północnego, Mohammedem Fahim, 30 października w Tadżykistanie.
W dniach poprzedzających bitwę, wojska Sojuszu Północnego rozpoczęły zajmowanie okolicznych wiosek i miejscowości w pobliżu miasta, takich jak Shol Ghar, które leży w odległości 25 km od Mazar-i-Szarif. Ponadto linie telefoniczne prowadzące do miasta zostały zniszczone.
Rozpoczęto zrzucanie ulotek propagandowych z samolotów, przedstawiających kobietę uderzoną przez mężczyznę wraz z pytaniem czy Afgańczycy chcą tak dalej żyć. Do ulotki dołączony był wykaz częstotliwości radiowych, na których Amerykanie będą nadawać wiadomości o prowadzonych walkach.
Tymczasem amerykańskie siły specjalne rozpoczęły oznaczanie celów wokół miasta, podświetlając je laserem dla zrzucanych z powietrza bomb kierowanych.
Generał Dostum, dowodzący frakcji uzbeckiej w Sojuszu Północnym, zajął 4 listopada wioskę Keshendeh, przechwytując ją przy pomocy kawalerii.
W tym samym czasie, Generał Noor prowadzący tadżyckie oddziały w sile 2000 ludzi, poprowadził ofensywę na południe od miasta. Towarzyszyło mu sześciu żołnierzy sił specjalnych.
Bombardowania.
Gdy siły Harkat-ul-Dżihad al-Islami liczące 4000 żołnierzy zaczęły ściągać do Mazar-i-Szarif w ramach przygotowania do bitwy, siły amerykańskie rozpoczęły bombardowania, trwające od 7 do 8 listopada. Przeprowadzono nalot dywanowy przy pomocy bombowców B-52 na siły talibskie okopane w wąwozie Chesmay-e-Safa, strzegące południowego wejścia do miasta. 
Talibom, pomimo bombardowań udało się wzmocnić siły w mieście 500 żołnierzami. Prowadzono również ostrzał przeciwlotniczy, jednak nie odniósł on oczekiwanego skutku. 
Bombardowania te, były jednymi z najcięższych w początkowej fazie inwazji na Afganistan. 
Bitwa.
Dnia 9 listopada siły Sojuszu Północnego, pod dowództwem generałów Abdula Raszid Dostuma i Ustad Atta Mohammed Noora, przekroczyły most Pul-i-Imam Bukhri oraz zajęły pobliską bazę wojskową i lotnisko. Nacierające wojska zatrzymały 22 kilometry od miasta.
W tym samym czasie nieumundurowane formacje Sojuszu wkroczyły do miasta od strony doliny Balk, "konfiskując" napotkane środki transportu. Napotkały one znikomy opór. 
Po krótkotrwałej walce, większość talibów wycofała się z miasta na ciężarówkach typu pickup i SUV. Do zachodu słońca siły talibskie wycofały się na północ i wschód; pojawiły się również obawy, że siły te przygotowują się do kontrofensywy. Szacuje się, że 400-600 ludzi zginęło podczas bitwy, choć nie wiadomo jaką część zabitych stanowili cywile. 
Przez niemal dwa dni, grupa kierowana przez czeczeńskich i arabskich przywódców broniła się w opuszczonej żeńskiej szkole. Władze miasta oraz Sojuszu Północnego podjęły próbę negocjacji, ale bojownicy przerwali je zabijając dwóch posłów, miejscowego mułłę i towarzyszącego mu żołnierza. Zaczęli prowadzić masowy ostrzał do każdego kto pojawił się w pobliżu budynku, w tym do osób cywilnych. Po zamordowaniu posłów, Sojusz Północny rozpoczął ostrzał szkoły bronią maszynową. Wymiana ognia trwała kilka godzin. Po południu budynek szkoły stał się celem bombardowania lotniczego.
Urzędnicy ONZ i innych organizacji sugerowali możliwą masakrę rebeliantów przez wojska Sojuszu Północnego. Po zrzuceniu dwóch lub czterech 1000 funtowych bomb na szkołę, rebelianci w popłochu zaczęli wycofywać się z budynku, wykorzystując sytuację żołnierze Sojuszu Północnego rozpoczęli masowy ostrzał uciekających bojowników. W wyniku domniemanego ataku 800 bojowników miało zostać zabitych.
Po walce sierż. Stephen E. Tomat, z wojsk specjalnych USA został odznaczony Srebrną Gwiazdą za wezwanie nalotu na sześć wrogich pojazdów i budynek szkoły.
Następstwa.
Po upadku miasta nie odnotowano radosnych powitań ze strony mieszkańców, natomiast pojawiły się doniesienia o egzekucjach i porwaniach cywilów przez Sojusz Północny. Chłopców, którzy dostali się do niewoli podczas walk o szkołę, traktowano jako "niewolników". Byli również wykorzystywani seksualnie; sami porywacze domagali się również okupu od rodzin porwanych, w zamian za ich powrót do domu.
Zajęte lotnisko było poważnie uszkodzone: zostało zniszczone przez bombardowania, a ponadto zaminowane przez talibów.
W wyniku pogłosek o armii składającej się z aż 8000 talibskich bojowników, zamierzających odbić miasto pod dowództwem mułły Dadullaha, do Mazar-i-Szarif przybyło tysiąc amerykańskich żołnierzy z 10 Dywizji Górskiej. Chociaż większość samolotów bojowych nadal musiało startować z Uzbekistanu lub lotniskowców na Morzu Arabskim, Amerykanie pozyskali lotnisko, dzięki któremu loty bojowe mogły trwać dłużej i stały się częstsze.
Amerykanie rozpoczęli nadawanie własnego programu radiowego, przy pomocy dawnej radiostacji talibskiej "Głos Szariatu".
Bitwa pogorszyła relacje Stanów Zjednoczonych z Wielką Brytanią. USA zarzucano niedostateczne troszczenie się o humanitarną stronę bombardowań oraz brak konsultacji z sojusznikami.

</doc>
<doc id="1786107" url="https://pl.wikipedia.org/wiki?curid=1786107" title="Glaukozaur">
Glaukozaur

Glaukozaur - rodzaj gada ssakokształtnego z rodziny ofiakodontów. Żył we wczesnym permie na terenie dzisiejszej Ameryki Północnej.

</doc>
<doc id="1786109" url="https://pl.wikipedia.org/wiki?curid=1786109" title="Glaucosaurus">
Glaucosaurus



</doc>
<doc id="1786113" url="https://pl.wikipedia.org/wiki?curid=1786113" title="April Steiner-Bennett">
April Steiner-Bennett

April Steiner-Bennett (ur. 22 kwietnia 1980 w Mesa w stanie Arizona) – amerykańska lekkoatletka, specjalizująca się w skoku o tyczce.

</doc>
<doc id="1786114" url="https://pl.wikipedia.org/wiki?curid=1786114" title="Śmiertelna namiętność">
Śmiertelna namiętność

Śmiertelna namiętność (tytuł oryg. "Deadly Passion") – południowoafrykański film kryminalny z 1985 roku.

</doc>
<doc id="1786116" url="https://pl.wikipedia.org/wiki?curid=1786116" title="Szczypior">
Szczypior



</doc>
<doc id="1786117" url="https://pl.wikipedia.org/wiki?curid=1786117" title="Bilfinger">
Bilfinger

Bilfinger (FWB: GBF) – działające w skali międzynarodowej przedsiębiorstwo budowlano-usługowe z siedzibą w Mannheim w Niemczech. Formą prawną przedsiębiorstwa jest spółka europejska. Spółka jest notowana na giełdzie frankfurckiej.
Historia.
Historia Bilfinger sięga roku 1880, kiedy August Bernatz zrealizował pierwsze zlecenie w, wówczas niemieckiej, Lotaryngii. Trzy lata później firmę przeniesiono do Mannheim, gdzie funkcjonowała pod nazwą Hydraulic Engineering August Bernatz do 1886 r., kiedy to nazwę zmieniono na Bernatz &amp; Grün OHG. W 1890 r. założono firmy które w przyszłości połączyły się z firmą Bernatza tworząc Bilfinger – przedsiębiorstwo Juliusa Bergera w Zempelburgu oraz Berlinische Boden-Gesellschaft w Berlinie. W 1892 r. firma założona przez Augusta Bernatza zmieniła nazwę na Grün &amp; Bilfinger, a 14 lat później, w 1906, stała się spółą akcyjną i weszła na giełdę w 1912 r. W międzyczasie, w 1905 firma Juliusa Bergera przekształciła się w spółkę akcyjną Julius Berger Tiefbau AG. W 1954 r. trzecia z firm, Berlinische Boden-Gesellschaft, zmieniła nazwę na Bau- und Boden-Aktiengesellschaft (w skrócie Bauboag).
W 1969 r. Julius Berger Tiefbau AG połączyła się z Bauboag tworząc spółkę Julius Berger – Bauboag AG. Rok później, Grün &amp; Bilfinger nabyło większościowe udziały w spółce, a w 1975 r. przedsiębiorstwa połączyły się tworząc Bilfinger + Berger Bauaktiengesellschaft. W następnych latach spółka przejmowała firmy takie jak Fru Con, Baulderstone Hornibrook, Hydrobudowa, Razel, Wolfferts, Rheinhold &amp; Mahla, HSG, Centennial, Arnholdt, EMS, Abigroup, Georg Fischer Immobilien Service, ThyssenKrupp DiPro, WPRD, Skilled Power Services, Airvac, PPRM, Simon Engineering, Babcock Borsig Service, Euromont Power Services, Serimo, Ahr Group, EHR, Salamis Group, Mobuco, ROB, Techscape, O‘Hare Engineering, Peters Engineering, iPower Solutions, HPP, Clough Engineering &amp; Maintenance, M+W Zander Facility Management, Tepsco, Duro Dakovic, LTM, MCE, Rohrbau-Gruppe, Brabant Mobiel, Rotring Engineering, Diemme Filtration, Alpha Mess-Steuer-Regeltechnik, Rosink Apparate- und Anlagenbau. Z wyżej wymienionych Razel oraz Fru Con zostały ponownie sprzedane. W marcu 2011 r. firma sprzedała swój australijski oddział firmie Lend Lease.
W roku 2001 spółka zmieniła nazwę na Bilfinger Berger AG, a w 2010 stała się spółką europejską i zmieniła tym samym nazwę na Bilfinger SE.
W ostatnich latach Bilfinger zmienia profil swojej działalności w kierunku działalności usługowej. W 2010 r. działalność usługowa stanowiła 80% całkowitej wielkości produkcji, która wyniosła 8123 mln euro, a EBIT w dziale usług wyniósł 297 milionów euro.
Najważniejsze realizacje.
Do najważniejszych projektów w historii przedsiębiorstwa należą:
Obecnie firma pracuje nad remontem zamku Sonnenstein, który ma zostać ukończony w 2012 roku, buduje nową śluzę windową Niederfinow North, która ma zostać oddana do użytku w 2012 roku oraz buduje tunel Świętego Gotarda, będący najdłuższym do tej pory zbudowanym tunelem na świecie, którego zakończenie budowy planowane jest na rok 2015. Firma jest również częścią konsorcjum odpowiedzialnego za budowę i projekt obecnie zatrzymanego projektu Edinburgh Tramway, którego ukończenie jest aktualnie zaplanowane na rok 2014.

</doc>
<doc id="1786120" url="https://pl.wikipedia.org/wiki?curid=1786120" title="Kardynałowie z nominacji Leona XII">
Kardynałowie z nominacji Leona XII

Papież Leon XII (1823–1829) mianował 25 kardynałów na ośmiu konsystorzach:
3 maja 1824.
Kościoły tytularne został nadane 24 maja 1824
25 czerwca 1827.
Kościoły tytularne zostały nadane 17 września 1827
15 grudnia 1828.
Kościoły tytularne zostały nadane 21 maja 1829.
Leon XII zamierzał mianować na tym konsystorzu także biskupa Timoteo Maria Ascensi OCD, z Osimo e Cingoli, który jednak zmarł 6 grudnia 1828, zanim promocja ta mogła dojść do skutku.

</doc>
<doc id="1786123" url="https://pl.wikipedia.org/wiki?curid=1786123" title="Pierwsza Republika Portugalska">
Pierwsza Republika Portugalska

Pierwsza Republika Portugalska () – określenie państwa portugalskiego w latach 1910–1926, czyli pomiędzy obaleniem monarchii i króla Manuela II a zamachem stanu, w efekcie którego (pośrednio) doszedł do władzy António de Oliveira Salazar.

</doc>
<doc id="1786128" url="https://pl.wikipedia.org/wiki?curid=1786128" title="Gilles Grimandi">
Gilles Grimandi

Gilles Grimandi (ur. 11 listopada 1970 w Gap) – francuski piłkarz, skaut Arsenalu F.C.
Kariera klubowa.
Grimandi rozpoczął swoją zawodową karierę w AS Monaco w 1990, zaś w pierwszym zespole zadebiutował w 1991 w spotkaniu Ligue 1 przeciwko AS Nancy. Zanim jego karierę na krótko przerwała służba wojskowa, zdążył rozegrać dla klubu 113 spotkań, w których zdobył 10 goli. Występował głównie na pozycji stopera. Pomógł klubowi w dojściu do półfinałów Ligi Mistrzów i Pucharu UEFA oraz zdobyciu mistrzowskiego tytułu w sezonie 1996/1997.
W kolejnym sezonie Grimandi dołączył do swojego byłego menadżera Arsène'a Wengera w Arsenalu, zadebiutował w spotkaniu z Leeds United i przyczynił się do zdobycia przez klub dubletu w swoim pierwszym sezonie. Rozegrał 114 meczów ligowych jako pomocnik, stoper oraz prawy obrońca i skrzydłowy. Drugi dublet zdobył w swoim ostatnim sezonie (2001/2002) w klubie i stał się ulubieńcem kibiców.
W 2002 Grimandi podpisał kontrakt z klubem MLS Colorado Rapids, ale odszedł po jednym sezonie.
Późniejsza kariera.
Grimandi pozostał ciągle aktywny w świecie sportu, w 2004 objął stanowisko dyrektora w ASOA Valence, występującym w trzeciej lidze francuskiej, i po tym jak Valence było bliskie bankructwa objął stanowisko skauta Arsenalu w sezonie 2005/2006. Miał także swój udział w pożegnalnym spotkaniu Dennisa Bergkampa na nowym stadionie Arsenalu Emirates Stadium w lipcu 2006.
W lipcu 2007 Grimandi był łączony z funkcją dyrektora odpowiedzialnego za pozyskiwanie nowych graczy. Jednakże ostatecznie został głównym skautem Arsenalu we Francji.

</doc>
<doc id="1786129" url="https://pl.wikipedia.org/wiki?curid=1786129" title="Joe Toner">
Joe Toner

Joseph Samuel Toner (ur. 30 marca 1894 w Castlewellan; zm. 18 listopada 1954) – irlandzki piłkarz. Grał jako lewoskrzydłowy.
Kariera.
Toner karierę rozpoczynał w zespole Belfast United. W sierpniu 1919 roku przeszedł do Arsenalu. Zadebiutował tam 11 października w meczu z Evertonem. Przez pierwsze dwa sezony gry Toner występował jako zmiennik. W sezonie 1921/1922 stał się podstawowym graczem Arsenalu. 4 kwietnia 1922 roku w spotkaniu z Walią (1:1) zadebiutował w reprezentacji. Rok później po raz drugi zagrał w kadrze.
Irlandczyk nie był już jednak podstawowym graczem Arsenalu. W sezonach 1922/1923 i 1923/1924 Toner rozegrał osiem ligowych meczów. Rok później wychodził już w podstawowym składzie klubu. Po przegranej 5:0 z Huddersfield Town Toner stracił miejsce w zespole. Rozegrał w tym czasie również cztery mecze dla swojego kraju. W styczniu 1926 roku Toner przeszedł do St. Johnstone, ponieważ nie był częścią długoterminowych planów Herberta Chapmana. Łącznie w Arsenalu zagrał 100 meczów (89 w lidze i 11 w Pucharze Anglii) i strzelił sześć goli (wszystkie w lidze).
W St. Johnstone rozegrał jeszcze dwa mecze reprezentacyjne w roku 1927. Kontuzja nogi zmusiła go do zakończenia kariery. Następnie Toner był szkoleniowcem Coleraine.
Toner był także reprezentantem kraju w hurlingu oraz grał w futbol gaelicki dla Castlewellan GAC.

</doc>
<doc id="1786133" url="https://pl.wikipedia.org/wiki?curid=1786133" title="19 Samodzielny Oddział Topograficzny">
19 Samodzielny Oddział Topograficzny

19 Samodzielny Oddział Geograficzny (19 sog) – oddział topograficzny Wojska Polskiego.
Sformowany jako Samodzielny Oddział Topograficzny na podstawie Zarządzeniem Szefa Sztabu Generalnego Wojska Polskiego nr 0310/Org. z 11 września 1953 roku. Zarządzeniem Szefa SG nr 030/Org. z 10 lutego 1954 roku przemianowany na 19 Samodzielny Oddział Topograficzny.
Początkowo oddział aktualizował mapy w skali 1:25 000 i 1:50 000 wybrzeża morskiego od Szczecina do Gdańska. Od 1958 roku jednostka sporządzała mapy topograficzne kraju w skali 1:10 000.
Do 1970 roku oddział stacjonował w Komorowie koło Ostrowi Mazowieckiej, a następnie przedyslokowany został do Leszna.

</doc>
<doc id="1786138" url="https://pl.wikipedia.org/wiki?curid=1786138" title="Związki wielocykliczne">
Związki wielocykliczne



</doc>
<doc id="1786139" url="https://pl.wikipedia.org/wiki?curid=1786139" title="Związki wielopierścieniowe">
Związki wielopierścieniowe



</doc>
<doc id="1786143" url="https://pl.wikipedia.org/wiki?curid=1786143" title="Bury">
Bury



</doc>
<doc id="1786145" url="https://pl.wikipedia.org/wiki?curid=1786145" title="1858 w muzyce">
1858 w muzyce



</doc>
<doc id="1786146" url="https://pl.wikipedia.org/wiki?curid=1786146" title="Arthur Hutchins">
Arthur Hutchins

Artur Hutchins (ur. 15 września 1890 w Bishop’s Waltham; zm. 1948) – angielski piłkarz. Grał jako lewy obrońca.
Kariera.
Swoją karierę Hutchins rozpoczynał w zespole Croydon Common. W czasie I wojny światowej grał gościnnie w Arsenalu. Rozegrał w tym czasie sto spotkań w tym klubie. W kwietniu 1919 roku podpisał z Arsenalem kontrakt. 13 września zadebiutował w ligowym spotkaniu z Sunderlandem. W sezonie 1919/1920 był podstawowym lewym obrońcą zespołu. Wcześniej rolę tę pełnił Frank Bardshaw, który został jednak przesunięty do ataku.
Przez następne dwa sezony dalej był podstawowym graczem zespołu. W tym czasie nie zagrał w ośmiu ligowych spotkaniach. W sezonie 1922/1923 rozegrał dziesięć meczów. Lewym obrońcą Arsenalu stał się Andy Kennedy. Nie powrócił do wyjściowego składu i w lipcu 1923 roku Hutchins przeszedł do Charltonu Athletic. Łącznie w Arsenalu zagrał 108 razy i strzelił jednego gola.
W Charltonie grał przez trzy sezonu, po czym w 1926 roku zakończył karierę. W 1948 roku zmarł. Miał wówczas 57 lat.

</doc>
<doc id="1786147" url="https://pl.wikipedia.org/wiki?curid=1786147" title="Opactwo Cystersów w Wąchocku">
Opactwo Cystersów w Wąchocku

Opactwo Cystersów w Wąchocku – znajdujące się w Wąchocku opactwo cystersów ufundowane w 1179 roku przez biskupa krakowskiego Gedeona. Opactwo powstało jako filia opactwa Morimond. Mnisi przybyli do Wąchocka w 1179 roku z legendarnym opatem – bratem Haymo.
Historia opactwa.
Opactwo ufundowano w 1179 roku. W 1218 roku papież Honoriusz III wydał bullę protekcyjną dla opactwa. Opactwo szybko się bogaciło na skutek gospodarczo-przemysłowej działalności klasztoru.
W XIII wieku klasztor trzykrotnie najechali Mongołowie (w 1260 i 1289), rabując i zabijając braci, a także paląc zabudowę. Bolesław Wstydliwy po zniszczeniach w 1260 r. nadał opactwu nowe dobra i sprowadził z Morimondu nowych cystersów. Biskup krakowski Paweł z Przemankowa ok. 1270 r. konsekrował odbudowany kościół klasztorny.
Pod koniec XV wieku opat Jan Klecisz podwyższył szczyty kościoła i pokrył nowym dachem. W XVI wieku były wprowadzane zmiany przez kolejnych opatów w wystroju kościoła. Wyposażono kościół w dodatkowe, renesansowe ołtarze ozdobione obrazami, ustawiono także renesansowe stalle i organy. W latach 1636-43 po pożarze została przeprowadzona gruntowna przebudowa klasztoru. Klasztor zachował obowiązek udzielania stacji.
W 1656 roku, podczas potopu szwedzkiego i najazdu Siedmiogrodzian księcia Jerzego Rakoczego, kościół został zniszczony. W latach 1656-59 cystersi podjęli ponowną renowację świątyni i klasztoru.
Mocą zawartego ze Stolicą Apostolską konkordatu wschowskiego w 1737 roku królowie Polski mieli prawo mianować tutaj opatów komendatoryjnych.
Ok. 1750 roku po otynkowaniu wewnętrznych ścian kościoła ozdobiono je freskami Radwańskiego. Prace snycerko-stolarskie przed rokiem 1740 prowadził warsztat Antoniego Frączkiewicza, nawiązującego do sztuki Baltazara Fontany. Rzeźby do ołtarzy i ambony wykonał mistrz krakowski Wojciech Rojowski. Do nawy północnej dobudowano kaplicę bł. Wincentego Kadłubka.
W 1819 roku, na mocy bulli „Ex imposita Nobis” papieża Piusa VII, zgodnie z dekretem prymasa Franciszka Skarbka-Malczewskiego, Komisja Rządowa Wyznań Religijnych i Oświecenia Publicznego pod przewodnictwem Stanisława Kostki Potockiego i Stanisława Staszica dokonała kasaty opactwa, a cystersi zmuszeni byli opuścić klasztor, który został opieczętowany i zamknięty. Zakonnicy powrócili do klasztoru dopiero w 1951 roku. W międzyczasie kościół klasztorny zaczął pełnić funkcje kościoła parafialnego w miejsce nieistniejącego obecnie kościoła św. Elżbiety.
Dobra klasztorne.
W ostatniej ćwierci XVI wieku Opactwo Cystersów posiadało w województwie sandomierskim następujące dobra ziemskie:
Powiat radomski: Bzin, Chronów Mniszy, Gadka, Grzybowa Góra, Jabłonica Mnisza, Jagodno, Krupa młyn, Laskowa
Wola, Lipowe Pole, Łączany, Mierc, Modrzewice, Mniszek, Osiny, Pomorzany, Polany, Rogowa, Rzeczków, Wierzbica
miasto, Skarżysko, Suliska, Świerczek, Trębowiec, Wawrzyszów, Zalesice.
Powiat sandomierski: Kamień, Krzyżowa Wola, Lisów, Łukawa, Ostrów, Pękosławice, Ruda Bzin kuźnica, Ruda
Marcinkowska kuźnica, Ruda Siekliny kuźnica, Ruda Starzechowska kuźnica, Ruda Wierzbnik kuźnica, Świątniki, Wąchocko
miasto, Waśniów miasto, Wielawieś. Część wsi Prusinowice.
Powiat chęciński: Marzysz, Radomice, Wola Łabęcka.
W roku 1788 w trybunale radomskim kończy się trwający blisko 100 lat spór pomiędzy zakonami Cystersów i Benedyktynów. Za zgodą obu stron miało nastąpić rozgraniczenie posiadłości Krzyżowa Wola przeszła na własność Benedyktynów świętokrzyskich
Architektura wczesnych kościołów cysterskich.
Pierwsze fundacje klasztorów cysterskich w Polsce przypadają na koniec I połowy i II połowę XII wieku. Powstają wówczas:
Czas wznoszenia opactw nie pokrywał się zawsze z datą jego fundacji. Równolegle z wielkopolskimi wznoszono pierwsze obiekty klasztorne w Małopolsce. Okres intensywnych prac budowlanych przypada tu na końcowe lata XII wieku oraz I połowę XIII wieku. Zabudowę czterech filii burgundzkiego Morimondu wzniesione zostały przy użyciu miejscowego piaskowca oraz techniki ceglanej.
Rozplanowanie świątyń cysterskich w Małopolsce pokrywa się z klasycznym, bernardyńskim typem filarowej bazyliki transeptowej, o prosto zamkniętym prezbiterium, ujętym po bokach kaplicami. O charakterze wnętrz decydują ciężkie, lekko tylko załamane gurty, dzielące żebrowe sklepienia na przęsła, wsparte na nadwieszonych służkach, co jest luminescencją kościołów burgundzkich (Opactwo Fontenay), wprowadzono jednak w Małopolsce ostrołukowe sklepienia krzyżowo-żebrowe z ornamentalne potraktowanymi zwornikami. Zachowano jednocześnie romański charakter wnętrz, podkreślony rytmem przysadzistych półkolistych arkad międzynawowych i wyrazistym gzymsem odcinającym sferę sklepienną stanowiący mocny akcent poziomy. Ciężar ostrołukowych żebrów sklepiennych przejmują zewnętrzne skarpy.
Kościół św. Floriana.
Plan kościoła nawiązuje do tzw. planu bernardyńskiego, czyli plan bazylikowy o trzech nawach, z transeptem i płytkim, prosto zamkniętym prezbiterium, flankowanym przez prostokątne kaplice umieszczone przy transepcie.
Po raz pierwszy w Polsce zastosowano system sklepień krzyżowo-żebrowych. Architektura cysterska w tym czasie na terenie Małopolski wyróżnia się: poprawnością proporcji, dyskretnym zaakcentowaniem podziałów horyzontalnych za pomocą gzymsów i przepasek wydzielających sferę okienną od arkadowej oraz rytmizujące je elementy wertykalne: półkolumny i podwieszone służki podtrzymujące sklepienia (podobne rozwiązanie w Sulejowie, Koprzywnicy i Wąchocku).
W Wąchocku podstawowym materiałem był kamień. Bloki szarożółtego i brunatno-czerwonego piaskowca ułożono pasami, uzyskując w ten sposób interesujący efekt optyczny. Pojawia się również cegła, której użyto do konstruowania części żeber sklepiennych.
Wystrój rzeźbiarski.
Rzeźba architektoniczna koncentrowała się na głowicach półkolumn i służek wspierających żebra sklepienne oraz na zwornikach i bazach kolumn. Zgodnie z zaleceniami Kapituły Generalnej z 1134 zabraniającej rzeźb i malowideł figuralnych oraz barwnych witraży dominuje ornament roślinny i abstrakcyjno-geometryczny. Mimo to pojawiają się sporadycznie przedstawienia figuralne. W Wąchocku pojawia się rzadko występujący motyw uskrzydlonej postaci Chrystusa a w kapitularzu bazy czterech kolumn ozdobiono wizerunkami wilków, lwów, gołębi i smoków.
Opracowanie rzeźbiarskie wąchockiego klasztoru wyraźnie wyróżnia się na tle małopolskich opactw cysterskich z tego samego okresu, które wyróżnia finezyjne sercowate sploty wici akantowych i latorośli, między którymi umieszczono palmety i kuliste pąki. Potwierdzone jest także, że rzeźbione ornamenty pokryte były polichromią. W Wąchocku znajdowała się dekoracja malarska naśladująca układ ciosów, malowana na zasadzie pozornych spoin, nie zawsze pokrywających się z rzeczywistością. Barwnymi spoinami pokryto również żebra sklepienne zachowane we fragmentach w refektarzu wąchockim. Ściany refektarza pierwotnie pokryte były także dekoracją malarską wykorzystującą motywy stylizowanych kwiatów lilii, wici palmetowych i figur geometrycznych. Bliskość formalna kościołów w Jędrzejowie, Koprzywnicy, Sulejowie i Wąchocku jest wynikiem czerpania przez ich budowniczych ze wspólnego źródła form architektonicznych bezpośrednio z Burgundii bądź pośrednio przez Italię, która uważana jest za enklawę infiltracji ze środowiska burgundzkiego.
Warsztat rzeźbiarsko-kamieniarski.
W Wąchocku działał zespół kamieniarzy włoskich, którzy ze względów dekoracyjnych zastosowali dwubarwny wątek z piaskowca szarego i czerwonego układane przemienne w poziome pasy. Opactwo założone zostało jako bezpośrednia filia Morimondu nie posiadało nigdy obsady czysto włoskiej. Zespół włoskich kamieniarzy pod kierownictwem budowniczego, może szkolonego w Burgundii, przybył tu zapewne w ramach międzynarodowej współpracy istniejącej w obrębie zakonu.
Klasztor.
Klasztor został wybudowany po południowej stronie kościoła. Jego układ jest oparty na schematach wykształconych już w pierwszych klasztorach benedyktyńskich, tzn. wokół głównego wewnętrznego dziedzińca – wirydarza, który otacza krużganek komunikacyjny. Składa się z trzech skrzydeł: wschodnie na przedłużeniu południowego transeptu, w którym mieściło się armarium, kapitularz, karcer dla mnichów, klatka schodowa (sień) prowadząca na pierwsze piętro, gdzie się znajduje dormitorium, dalej na parterze – audytorium i sala opacka oraz fraternia. Na jednokondygnacyjnym skrzydle południowym znajdował się refektarz ustawiony prostopadle do osi krużganka, ogrzewalnia (calefactorium) i kuchnia, natomiast zachodnia część przeznaczona była na magazyny i pomieszczenia konwersów.
Elewacje artykułowały lizeny, gzyms cokołowy oraz fryz arkadkowy. Lico muru ograniczało się jedynie do szarego piaskowca, jak można odczytać z zachowanych fragmentów.
Kapitularz.
Kapitularz, mający pierwotny wystrój, został wybudowany na rzucie kwadratowym. Jego sklepienia podzielono na dziewięć pól spoczywających na czterech wolno stojących kolumnach oraz przyściennych wspornikach. W ścianie wejściowej znajdowało się pośrodku wejście oraz po jego bokach po jednym przeźroczu okiennym w formie biforium zwieńczonym kamiennym maswerkiem półkolistym, którego arkady opierają się o środkową kolumienkę i boczne półkolumienki. W podłuczach arkadek przeźrocza pojawia się odmiana warkoczowa ornamentu plecionkowego wpisana w obramienie w formie prostokąta. Kapitel środkowej kolumienki zdobi krzyż palmetowy, tzw. crux florida, natomiast kapitele bocznych półkolumienek – rozmieszczony w trzech strefach ornament liściasty. Natomiast naprzeciwległą ścianę akcentuje triada otworów okiennych, środkowe to bogato rozglifiona rozeta, a po jej obu stronach symetrycznie ustawione podłużne okna.
W tym pomieszczeniu został ukazany szczególnie bogaty program formalny opracowania ornamentalnego, który zdobi kapitele i bazy kolumn, a także wsporniki. Głowice typu koszowego z wysoko profilowanym abakusem dźwigającym żebra i wałkowate gurty.
Wsporniki także charakteryzuje bogate opracowanie rzeźbiarskie. Na ścianie północnej wsporniki ograniczają się do motywów roślinnych takich jak: umieszczone w trzech strefach jedna nad drugą prążkowane pionowo liście, motyw długich liści o blaszkach na przemian wklęsłych i wypukłych oraz koncepcja trójkątnego liścia palmetowego przewiązanego wstęga o potrójnie żłobkowanej łodydze o profilu półkolistym. Ścianę południową zdobią wsporniki, w których pojawia się element animalistyczny.
Refektarz.
Refektarz, wspólna jadalnia zakonników z wczesnogotyckimi elementami na prostokątnym planie. Zajmuje część środkową południowego skrzydła. Pomieszczenie jest trzyprzęsłowe o sklepieniu krzyżowo-żebrowym o gurcie ostrołukowym. Ścianę południową zdobi triada otworów o różnych wymiarach okien.
Te reprezentacyjne pomieszczenia w claustrum pokryte były niegdyś polichromią, wykorzystującą motywy stylizowanych kwiatów lilii, wici palmetowych i figur geometrycznych.
Opracowanie rzeźbiarskie ogranicza się do płaskorzeźb na wspornikach, w którym pojawia się wyłącznie ornament roślinny z wyjątkiem wspornika przyściennych w kształcie głowy mnicha. Ten pierwszy operuje szczególnie różnymi odmianami palmet i półpalmet oraz stylizowanych lilii, również drzewka z półpalmetami w miejsce liści.
W Wąchocku znajdowała się dekoracja malarska naśladująca układ ciosów, malowana na zasadzie pozornych spoin, nie zawsze pokrywających się z rzeczywistością. Barwnymi spoinami pokryto również żebra sklepienne zachowane we fragmentach w refektarzu wąchockim.
Fraternia.
Fraternia zwana salą braci – sala robót mnichów jest pomieszczeniem na planie kwadratu (7,8x7,8m) o sklepieniu palmowym. Na czworobocznym centralnym filarze podtrzymują się gurty i cztery pola sklepienia żebrowo-krzyżowego wspierane także na półfilarach przyściennych i narożnych wspornikach. Pierwotna posadzka została podwyższona, dlatego zostały przysłonięte bazy filarów. Potwierdzone jest także, że rzeźbione ornamenty pokryte były polichromia.
Przebudowa barokowa.
Rozszerzono górne piętra o przestrzeń nad krużgankami w celu urządzenia cel dla zakonników. Przesklepiono wyżej krużganki. Filary od wnętrza krużganków zostały wzmocnione skarpami. Na przecięciu naw zbudowano w tym czasie ażurową sygnaturkę. Nad skarpą zachodnią wyryto rok ukończenia prac w 1666 r. Klasztor otrzymał nowe skrzydło zachodnie o charakterze architektury pałacowej. Elewacja zachodnia o symetrycznym planie flankowana ośmiobocznymi narożnymi wieżyczkami z centralnie usytuowaną wieżą. Zachodnia i południowa elewacja otrzymała podwójny rząd wnękowych arkad. Szczyty skrzydeł otrzymały późnorenesansowe attyki, nawiązujące do budownictwa jezuickiego – Collegium Gostomianum w Sandomierzu.
Działalność kulturotwórcza klasztoru w dobie obecnej.
Od 2011 roku opactwo jest gospodarzem koncertów i międzynarodowych festiwali muzycznych Muzyka w Opactwie "Bach u Cystersów""." Muzyka rozbrzmiewa w posiadającym doskonałe warunki akustyczne kościele przyklasztornym. Do artystów zaproszonych na festiwal należą: Trinity Boys Choir, Warszawscy Soliści Concerto Avenna pod dyrekcją Andrzeja Mysińskiego, Marcin Zdunik, Aleksander Dębicz, Urszula Kryger, Arkadiusz Krupa, Christine Schornstein, Krzysztof Janowicz. Organizatorem koncertów jest współpracująca z opactwem Fundacja Wspierania Kultury "Magna Res".

</doc>
<doc id="1786151" url="https://pl.wikipedia.org/wiki?curid=1786151" title="Serhij Snytko">
Serhij Snytko

Serhij Mykołajowycz Snytko, ukr. Сергій Миколайович Снитко (ur. 31 marca 1975 w Kerczu, Ukraińska SRR) – ukraiński piłkarz, grający na pozycji pomocnika, reprezentant Ukrainy.
Kariera piłkarska.
Kariera klubowa.
Wychowanek Szkoły piłkarskiej w Kerczu. Trener S.Szaferow. W 1992 rozpoczął karierę piłkarską w miejscowym klubie Wojkowec Kercz, skąd w 1994 przeszedł do Jaworu Krasnopole. W 1997 wyjechał do Rosji, gdzie bronił barw klubów Szynnik Jarosław, Czernomoriec Noworosyjsk i Kubań Krasnodar. W 2005 powrócił do Ukrainy, gdzie został piłkarzem Tawrii Symferopol. Po występach w zespole Naftowyk-Ukrnafta Ochtyrka latem 2009 przeniósł się do Wołyni Łuck. W listopadzie po zakończeniu rundy jesiennej za obopólną zgodą kontrakt został anulowany, po czym piłkarz postanowił zakończyć karierę piłkarską.
Kariera reprezentacyjna.
26 lutego 2001 debiutował w drużynie narodowej Ukrainy w przegranym 0:1 meczu towarzyskim z Rumunią. Łącznie rozegrał 2 gry reprezentacyjne.

</doc>
<doc id="1786152" url="https://pl.wikipedia.org/wiki?curid=1786152" title="Enz (dopływ Neckar)">
Enz (dopływ Neckar)

Enz – rzeka w kraju związkowym Badenii-Wirtembergii o długości 105,3 km (lub 112 km, biorąc pod uwagę Wielki i Mały Enz), lewy dopływ Neckara. 
Dwa potoki "Wielki Enz" i "Mały Enz" biorące swój początek w północnym Schwarzwaldzie łączą się w Bad Wildbad i tworzą Enz. Rzeka przepływa przez Neuenbürg i Pforzheim, gdzie opuszcza Schwarzwald, a następnie przez Vaihingen an der Enz i Bietigheim-Bissingen. W dolnej części doliny uprawiane są winogrona. Koło Besigheim Enz wpływa do Neckaru. Dawniej rzeka służyła do transportu tarcicy.

</doc>
<doc id="1786155" url="https://pl.wikipedia.org/wiki?curid=1786155" title="Antylogizm">
Antylogizm

Antylogizm – układ trzech zdań, takich że z każdej pary zdań tej trójki wynika zdanie sprzeczne z pozostałym. Antylogizm można otrzymać z sylogizmu zastępując konkluzję zdaniem z nią sprzecznym. 
Na przykład:

</doc>
<doc id="1786156" url="https://pl.wikipedia.org/wiki?curid=1786156" title="Gavin Crawford">
Gavin Crawford

Gavin Crawford (ur. 1867 w Kilmarnock; zm. marzec 1955) – szkocki piłkarz.
Kariera.
Crawford karierę rozpoczynał w zespołach juniorskich. W 1890 roku przeszedł z Fairfield Rangers do Sheffield United. Po jednym sezonie spędzonym w tym klubie, Crawford podpisał kontrakt z Woolwich Arsenal. Stał się pierwszym zawodowym graczem tego klubu. Szybko stał się podstawowym graczem Arsenalu. W 1893 roku jego klub dołączył do Football League. W lidze Crawford zadebiutował 11 września w meczu z Walsall Town Swifts. W meczu tym zdobył również bramkę.
Crawford rozpoczynał karierę jako prawoskrzydłowy, jednak następnie przesunął się w środek pola. W 1896 roku po śmierci Joego Powella został kapitanem Arsenalu. Kontuzja spowodowała jednak, że w sezonie 1897/1898 stracił miejsce w zespole. Łącznie dla Arsenalu zagrał 138 razy i strzelił 18 bramek. W czasach przed ligą rozegrał również 83 mecze.
Crawford wraz z Billem Julianem i Jackiem McBeanem był jednym z najdłużej grających graczy Arsenalu w czasach pierwszych lat zawodowstwa klubu.
Po stracie miejsca w Arsenalu, w 1898 roku przeszedł do Millwall. Następnie grał również w Queens Park Rangers. Po zakończeniu kariery piłkarskiej Crawford był opiekunem stadionu Charltonu Athletic do końca lat 40.

</doc>
<doc id="1786158" url="https://pl.wikipedia.org/wiki?curid=1786158" title="Narodowa Dyktatura">
Narodowa Dyktatura

Narodowa Dyktatura (port. "Ditadura Nacional") – nazwa okresu w historii państwa portugalskiego, trwającego od 1926 do 1933 roku. W okresie tym obowiązywała konstytucja z 1911 roku, w związku z czym oficjalną nazwą państwa była Republika Portugalska (port. "República Portuguesa"). W Portugalii istniał wtedy dyktatorski system rządów, sprawowanych przez wojskowych. Dobiegł on końca wraz z uchwaleniem w 1933 roku nowej konstytucji, w oparciu o którą Portugalia stała się autorytarną republiką zwaną Nowym Państwem (port. "Estado Novo").
Zgodnie z treścią niektórych publikacji okres Narodowej Dyktatury (1926-1933) oraz okres istnienia Nowego Państwa (1933-1974) są zbiorczo określane mianem Drugiej Republiki Portugalskiej; inne z kolei odnoszą tę nazwę wyłącznie do Nowego Państwa.
Historia.
28 maja 1926 roku komandor José Mendes Cabeçadas przekazał prezydentowi Pierwszej Republiki Portugalskiej Bernardino Machado petycję dotyczącą utworzenia niepartyjnego rządu. W tym samym czasie generał Manuel Gomes da Costa rozpoczął w Bradze wojskowy zamach stanu, który poparła Narodowa Gwardia Republikańska. Pucz obalił władze Republiki i wyniósł do władzy Costę. 9 lipca generałowie António Óscar de Fragoso Carmona oraz João José Sinel de Cordes odsunęli od władzy Costę i ogłosili prezydentem, premierem oraz ministrem wojny José Mendesa Cabeçadasa. Niedługo później Carmona przejął urząd premiera, zaś w 1928 roku został prezydentem. W tym samym roku Carmona w obliczu zbliżającego się kryzysu finansowego powierzył urząd ministra finansów profesorowi ekonomii uniwersytetu w Coimbrze António de Oliveirze Salazarowi. 
Salazar, otrzymawszy pełne uprawnienia w zakresie wydatków zgromadził wokół siebie cywilną elitę intelektualistów i biurokratów mających nadzorować przebieg ożywienia gospodarczego. Znakiem rozpoznawczym rządów Salazara stały się nadwyżki budżetowe, umożliwiające finansowanie programów socjalnych, dozbrojenie armii oraz rozbudowę infrastruktury. Rozwój ten sprawił, że współpracę z Salazarem podjęły różne partie polityczne i grupy interesu, w tym monarchiści, konserwatywni republikanie, faszyści, nacjonaliści, duchowni, przedsiębiorcy, posiadacze ziemscy i członkowie establishmentu wojskowego. 
W 1930 roku Salazar na krótko objął funkcję ministra kolonii. Wychodził on z założenia, że kolonie i ich relacje z Portugalią mają fundamentalne znaczenie dla politycznego i gospodarczego rozwoju Portugalii. Podczas sprawowania urzędu przygotował składający się z 47 artykułów Akt Kolonialny, który opisywał nadrzędne zasady polityki kolonialnej. Zapisy Aktu zmniejszyły kompetencje władz kolonii i zredukowały ich autonomię na rzecz większego podporządkowania Ministerstwu Kolonii i administracji centralnej. Dokument ustanowił także politykę nadzoru względem populacji Wysp Świętego Tomasza i Książęcej, Gwinei, Angoli, Mozambiku oraz Timoru. Z kolei mieszkańcy Wysp Zielonego Przylądka, Państwa Indii i Makau otrzymali specjalny status.
Reformy Antónia de Oliveiry Salazara jako ministra finansów pozwoliły ustabilizować portugalską gospodarkę i wyciągnąć ją z kłopotów finansowych. Przysporzyły także samemu Salazarowi popularności w społeczeństwie. Mając to na uwadze w lipcu 1932 roku Carmona powierzył Salazarowi stanowisko premiera. W następnym roku rząd Salazara przygotował projekt nowej konstytucji, który portugalskie społeczeństwo zatwierdziło w zorganizowanym 19 marca 1933 roku referendum konstytucyjnym. Zapisy nowej ustawy zasadniczej umożliwiły zastąpienie wojskowej dyktatury autorytarną, korporacjonistyczną, monopartyjną republiką zwaną Nowym Państwem, w której pełnię władzy sprawował Salazar. 

</doc>
<doc id="1786159" url="https://pl.wikipedia.org/wiki?curid=1786159" title="Nexus Polaris">
Nexus Polaris

Nexus Polaris - album grupy muzycznej The Kovenant. Wydawnictwo ukazało się w 1998 roku jako ostatnie pod nazwą Covenant. W 2002 roku została wydana reedycja płyty z dwoma dodatkowymi kompozycjami "New World Order - Clubmix" oraz "New World Order - Metalmix".

</doc>
<doc id="1786162" url="https://pl.wikipedia.org/wiki?curid=1786162" title="Arcandor">
Arcandor

Arcandor AG (do 30 czerwca 2007 "KarstadtQuelle AG") – największe europejskie przedsiębiorstwo handlowe, oferujące klientom szeroki wybór towarów i usług, m.in. poprzez sprzedaż wysyłkową (np. Quelle AG, Neckermann AG) i zakupy przez internet, w domach towarowych, oraz usługach w branży turystycznej. Siedzibą koncernu jest Essen (Niemcy). Spółka akcyjna notowana na giełdzie frankfurckiej. 9 czerwca 2009 koncern Arcandor oficjalnie ogłosił rozpoczęcie postępowania upadłościowego.
Spółka powstała w roku 1999, w wyniku połączenia Karstadt Warenhaus AG i Quelle Schickedanz AG &amp; Co.
W 2005 przedsiębiorstwo zatrudniało około 68 000 pracowników, którego sprzedaż notowana była na poziomie 15,5 miliardów Euro.
Największym i najbardziej rozpoznawanym sklepem przedsiębiorstwa jest "Kaufhaus des Westens" (KaDeWe) w Berlinie, natomiast największym sklepem we Frankfurcie nad Menem jest "Karstadt".
W dniu 11 maja 2009 spółka zwróciła się o pomoc finansową do rządu federalnego z powodu poważnych problemów z płynnością finansową. W dniu 9 czerwca 2009 spółka złożyła wniosek o upadłość.

</doc>
<doc id="1786163" url="https://pl.wikipedia.org/wiki?curid=1786163" title="Epichejremat">
Epichejremat

Epichejremat (gr. "ἐπιχείρημα" 'dowód' od "ἐπιχειρέω" 'wziąć w rękę', "ἐπι" 'na' "χείρ" 'ręka') – schemat wnioskowania lub samo wnioskowanie według takiego schematu, stanowiący układ sylogizmów uporządkowanych tak, że przesłanki pierwszego sylogizmu są wnioskami dwu innych sylogizmów, zaś przesłanki tamtych sylogizmów są ewentualnie wnioskami innych.
Na przykład: 

</doc>
<doc id="1786164" url="https://pl.wikipedia.org/wiki?curid=1786164" title="Richard Solarz">
Richard Solarz

Richard Solarz (ur. 9 lutego 1953 we Wrocławiu) – polski reżyser, operator filmowy.
Reżyser, autor zdjęć i montażysta filmu "Necrobusiness" o aferze „łowców skór” w Łodzi.. W 2008 roku film ten był nominowany do głównej nagrody na XXI Festiwalu Filmów Dokumentalnych w Amsterdamie (IDFA International Documentary Film Festival Amsterdam).

</doc>
<doc id="1786166" url="https://pl.wikipedia.org/wiki?curid=1786166" title="Fred Davis">
Fred Davis



</doc>
<doc id="1786167" url="https://pl.wikipedia.org/wiki?curid=1786167" title="American Pie, czyli sprawa dowCipna">
American Pie, czyli sprawa dowCipna



</doc>
<doc id="1786168" url="https://pl.wikipedia.org/wiki?curid=1786168" title="Rezerwat przyrody Lasek Kurowski">
Rezerwat przyrody Lasek Kurowski

Rezerwat przyrody Lasek Kurowski – leśny rezerwat przyrody w gminie Wieluń, w powiecie wieluńskim, w województwie łódzkim.
Został powołany na mocy zarządzenia Ministra Leśnictwa i Przemysłu Drzewnego z dnia 24 listopada 1983 roku ().
Zajmuje powierzchnię 22,07 ha (akt powołujący podawał 22,13 ha). Celem ochrony jest zachowanie ekosystemów leśnych z udziałem jodły i buka.
W rezerwacie występują następujące zespoły roślinne:
Według obowiązującego planu ochrony ustanowionego w 2011 roku (zmienionego w 2014), obszar rezerwatu objęty jest ochroną czynną.

</doc>
<doc id="1786170" url="https://pl.wikipedia.org/wiki?curid=1786170" title="Breń (dopływ Starej Regi)">
Breń (dopływ Starej Regi)

Breń – struga w woj. zachodniopomorskim, w powiecie drawskim, w gminie Drawsko Pomorskie; prawobrzeżny dopływ rzeki Starej Regi.
Breń bierze swe źródła na zachód od osady Tęczyn, na terenie gminy Drawsko Pomorskie. Struga płynie na południowy zachód, w kierunku jeziora Będargowo. Przepływa przez wieś Rydzewo, gdzie przechodzi pod drogą wojewódzką nr 162 i uchodzi do Starej Regi od jej prawego brzegu, tuż za wypływem rzeki z jeziora Będargowo.
Nazwę Breń wprowadzono urzędowo w 1950 roku, zastępując poprzednią niemiecką nazwę strugi – "Faulbach".

</doc>
<doc id="1786174" url="https://pl.wikipedia.org/wiki?curid=1786174" title="A Modest Proposal (album)">
A Modest Proposal (album)

A Modest Proposal – czwarty album studyjny kwartetu jazzowego Gutbucket. Album nagrany w 2009 roku w składzie:

</doc>
<doc id="1786176" url="https://pl.wikipedia.org/wiki?curid=1786176" title="Bałdowo (województwo kujawsko-pomorskie)">
Bałdowo (województwo kujawsko-pomorskie)

Bałdowo – wieś w Polsce położona w województwie kujawsko-pomorskim, w powiecie lipnowskim, w gminie Wielgie.
W latach 1975–1998 miejscowość administracyjnie należała do województwa włocławskiego.

</doc>
<doc id="1786177" url="https://pl.wikipedia.org/wiki?curid=1786177" title="Ewa Szczęsna">
Ewa Szczęsna

Ewa Krystyna Szczęsna (ur. 1967) – polska literaturoznawczyni.
Życiorys.
Doktoryzowała się w 2000 na Uniwersytecie Warszawskim na podstawie napisanej pod kierunkiem Edwarda Kasperskiego dysertacji "Poetyka reklamy". Tam też habilitowała się w dyscyplinie literaturoznawstwa w 2008, przedstawiając dzieło "Poetyka mediów (polisemiotyczność, digitalizacja, reklama)". W 2019 otrzymała tytuł profesor nauk humanistycznych.
Specjalizuje się w zakresie poetyki i semiotyki tekstów kultury współczesnej – szczególnie przekazów polisemiotycznych, multimedialnych i interaktywnych. Uprawia poetykę porównawczą. Bada takie "światy tekstowe'" jak: reklama, Internet, film, literatura współczesna i malarstwo.
Pracuje na stanowisku profesora uczelni w Zakładzie Komparatystyki Instytutu Literatury Polskiej (Wydział Polonistyki Uniwersytetu Warszawskiego).
Wykłada w uczelniach wyższych (także na studiach podyplomowych – m.in. w Akademii Teatralnej i Polskiej Akademii Nauk, Szkole Głównej Handlowej). Jest członkiem Komitetu Olimpiady Literatury i Języka Polskiego przy Polskiej Akademii Nauk.
Prowadzi zajęcia z zakresu teorii literatury, poetyki, komparatystyki medialnej, semiotyki i antropologii reklamy.
Autorka publikacji książkowych i artykułów w pracach zbiorowych i czasopismach (m.in. "Pamiętniku Literackim", "Tekstach Drugich", "Przeglądzie Humanistycznym").

</doc>
<doc id="1786180" url="https://pl.wikipedia.org/wiki?curid=1786180" title="Paideia">
Paideia

Paideia (st. gr. παιδεία) – w starożytnej Grecji słowem paideia nazywano to, co współcześnie określamy mianem wychowania czy kultury. Takie rozumienie pojęcia paidei sięga poematów Homera i Hezjoda, dzieł antycznych poetów i tragików greckich, artystów, w szczególności zaś filozofów oraz instytucji czy urządzeń społecznych o charakterze wychowawczym – prawa, tradycji, ustroju państwa-miasta (polis), narodzin szkolnictwa. Paideia była istotą i głównym nurtem czy zasadą ich funkcjonowania. Celem tak pojętej paidei było ukształtowanie, wyedukowanie człowieka pięknego i mądrego w oparciu o najwyższe ideały i najdoskonalsze wzorce, zaś jej podstawowym składnikiem były kwestie związane ze szlachetnością, moralnością czy dobrocią człowieka.
Paideia [gr.]:
Celem tego procesu było osiągnięcie wszechstronnej „doskonałości” (areté), harmonijnie łączącej przymioty ciała i ducha człowieka (tzw. ideał kalokagatia), wyróżniającej go wśród równych mu arystokratów. Paideia obejmowała: wykształcenie gimnastyczne i treningi fizyczne, czytanie, pisanie, wykształcenie muzyczne i lekturę wielkich dzieł literatury (zwłaszcza Homera), które uważano za podstawę edukacji moralnej. Najważniejszymi elementami paidei przez długi okres były: wychowanie fizyczne i muzyczne (w tym śpiew i taniec), rozwijane nie tylko w szkole, ale i przy okazji zawodów sportowych, publicznych świąt religijnych (którym często towarzyszyły recytacje poezji oraz występy chórów dzieci i młodzieży) oraz na sympozjonach. Z czasem zespół arystokratycznych ideałów i wzorców wychowania został przyjęty przez szerokie kręgi obywateli gr. polis, a wszechstronną paideię zaczęto pojmować jako „powszechne nauczanie”, czy wręcz „kulturę powszechną”, obejmującą teraz nie tylko wychowanie fizyczne, muzyczne i literaturę, ale również retorykę, elementy filozofii, nauk ścisłych, a także np. elementy medycyny czy sztuki wojennej. Jednymi z najważniejszych „prawodawców” nowego typu paidei byli Platon i Izokrates. W epoce hellenistycznej i pod panowaniem rzymskim głównym miejscem krzewienia greckiej paidei stały się gimnazjony, a samo funkcjonowanie pojęcia „paideia”, zdecydowanie odróżniało Greków od ludów niegreckich (zwanych barbarzyńcami), zaczęło zbliżać się do naszego pojęcia „cywilizacji”, stając się synonimem „greckości”, najważniejszym elementem greckiej kultury. W tym znaczeniu paideią zaczęła być później przeciwstawiana także chrześcijaństwu, do czasu, gdy niektórzy Ojcowie Kościoła (zwłaszcza Grzegorz z Nyssy i św. Augustyn) zaproponowali oryginalną syntezę pogańskiej kultury i chrześcijaństwa.
Znaczenie terminu paideia w Nowym Testamencie.
W Nowym Testamencie słowo „paideia” pojawia się 13 razy. W większości przypadków oznacza karcenie przez wychowawcę (1 Kor 11, 32; Ap, 3, 19); oznacza też wychowanie w mądrości egipskiej, jakie otrzymał Mojżesz (Dz 7, 22), lub nawet wychowanie przez Bożą łaskę (Łk 23, 22). W NT słowo „paideia” nie oznacza więc kultury greckiej. W tradycji chrześcijańskiej paideia związana została ze zdobyciem podstaw kultury ogólnej obejmującej trivium (gramatyka, retoryka, dialektyka) i quadrivium (arytmetyka, geometria, muzyka, astronomia) – niezbędnej do dalszego kształcenia się, zarówno w filozofii, jak i w teologii; jednak p. pojęta jako ideał człowieka i to w perspektywie ostatecznego celu życia, jest inna w kulturze gr., a inna w kulturze chrześcijańskiej; pierwsza jest antropocentryczna, a druga teocentryczna.
Kategoria paidei w ujęciu W. Jaegera.
Autor ten twierdził, że dopiero w kulturze greckiej wychowanie było świadomie ukierunkowane na określony – wiecznotrwały i uniwersalny ideał człowieka, a nie tylko na przygotowanie do zawodu czy formowanie jednej warstwy społecznej w obrębie jednego narodu.
Głównym motywem tej kultury było doskonalenie człowieka, co najbardziej oddawało słowo [kalón] (piękno) lub [kalokagathía] (piękno-dobro, szlachetność, doskonałość). Jaeger uważał, że grecki ideał człowieczeństwa był żywotny, powstawał w kręgu jednej warstwy społecznej, by z czasem nabrać znaczenia uniwersalnego. Kluczową rolę w rozwoju paidei przypisał Jaeger sofistom, ponieważ ich podejście do wychowania i edukacji przełamało ostatecznie bariery uwarunkowań opartych na pokrewieństwie, przynależności do wąskiej grupy społecznej czy narodowości, które to kategorie zastąpione zostały zasadą wspólnoty kultury, czyli paideią (Izokrates). Sofiści postulowali powszechną dostępność do możliwości rozwoju zarówno fizycznego, jak i duchowego. Paideia w ujęciu sofistów miała wymiar uniwersalny i opierała się na optymistycznym przekonaniu, że dzięki niej każdy człowiek może się rozwinąć. Największą rolę przypisywano retoryce, która pozwala na sprawne posługiwanie się intelektem i słowem. Jednak sofistyczna koncepcja paidei uwarunkowana była subiektywizmem, antropocentryzmem i moralnym relatywizmem. Te cechy zostały zaatakowane przez Platona, który dążył do obiektywizacji paidei przez odwołanie do teorii idei. Platon ogarniając pojęciem p. całą kulturę, rozwinął wizję doskonałego państwa, w którym trzeba odpowiednio uformować wszystkie warstwy społeczne (rolnicy, rzemieślnicy, strażnicy, rządzący), najwięcej uwagi poświęcając strażnikom, ponieważ z tej warstwy wyłaniana jest warstwa rządząca, w której rękach spoczywają losy całego społeczeństwa. Uważał, że nawiązanie do ideałów gr. p. zawsze owocowało podniesieniem na wyższy poziom kultury ludzkiej wśród różnych narodów i w różnych epokach.

</doc>
<doc id="1786181" url="https://pl.wikipedia.org/wiki?curid=1786181" title="Perfekcyjne morderstwo">
Perfekcyjne morderstwo

Perfekcyjne morderstwo (alternatywnie jako "Morderstwo doskonałe, "ang. "A Murder of Quality") – to druga powieść Johna le Carré. W przeciwieństwie do pozostałych książek pisarza, wątki szpiegowskie ustępują w niej miejsce intrydze kryminalnej.
Fabuła.
George Smiley, emerytowany pracownik brytyjskich służb specjalnych, zostaje poproszony o pomoc w rozwikłaniu niecodziennej historii. Alsa Brimley, długoletnia przyjaciółka oraz redaktor naczelny czasopisma „Głos Chrześcijański” otrzymuje od jednej ze stałych czytelniczek przerażający list: „ Nie jestem szalona. Ale wiem, że mój mąż próbuje mnie zabić”. List jednak przychodzi za późno – jego autorka, żona nauczyciela w jednej z renomowanych brytyjskich szkół prywatnych, zostaje zamordowana.
George Smiley wyrusza do Carne, aby przy pomocy poznanych metod wywiadowczych, odkryć prawdę i doprowadzić do ukarania prawdziwego mordercy.

</doc>
<doc id="1786182" url="https://pl.wikipedia.org/wiki?curid=1786182" title="Frank Burnet">
Frank Burnet



</doc>
<doc id="1786183" url="https://pl.wikipedia.org/wiki?curid=1786183" title="Alfonso Zamora">
Alfonso Zamora

Alfonso Zamora Quiroz (ur. 9 lutego 1954) – meksykański bokser kategorii koguciej. Srebrny medalista letnich igrzysk olimpijskich w Monachium. 
Kariera zawodowa.
W 1973 roku został bokserem zawodowym. 14 marca 1975 został mistrzem świata federacji WBA. 23 kwietnia 1977 roku stoczył pojedynek z mistrzem świata federacji WBC Carlosem Zárate. Obaj bokserzy nie doznali wcześniej porażki. Zamora przegrał w czwartej rundzie przez techniczny nokaut. 19 listopada 1977 roku przegrał pojedynek z Eddie Loganem, który miał 5 zwycięstw i 7 porażek. Bilans jego walk to 33 wygrane (32 przez KO) i 5 porażek. Zajął 47 miejsce wśród 100 największych bokserów pisma Ring Magazine. W 2005 roku znalazł się w galerii sław światowego boksu.

</doc>
<doc id="1786184" url="https://pl.wikipedia.org/wiki?curid=1786184" title="Lutnista">
Lutnista

Lutnista ("Grający na lutni") – pierwszy z serii trzech obrazów włoskiego malarza Caravaggia, przedstawiający postać muzyka grającego na lutni.
Caravaggio trzykrotnie podejmował temat lutnisty. Pierwszy raz namalował płótno podczas pobytu w Rzymie w 1595 roku, kiedy to pracował dla prywatnych zleceniodawców. Obraz został zakupiony przez włoskiego mecenasa sztuki markiza Vincenza Giustinianiego. Tematyka koncertów muzycznych była bardzo popularna wśród weneckich malarzy, a ich obrazy były chętnie kupowane przez zamożnych i znawców sztuki. Nie inaczej było w przypadku Caravaggia i Giustinianiego. Ten ostatni w 1628 roku opublikował traktat o rzymskim środowisku muzycznym pt. "Discorso sopra la Musica". Inny mecenas malarza, kardynał Del Monte, m.in. organizował w swoim pałacu koncerty muzyczne z udziałem największych ówczesnych muzyków. Jeden z nich, Pedro Montoya, kastrat z chóru kaplicy Sykstyńskiej, mógł być modelem dla przedstawionej postaci lutnisty. Według biografa Caravaggia, Petera Robba, modelem był towarzysz malarza Mario Minniti, który pozował również do innych obrazów, m.in. "Grającego w karty" czy "Wróżenie z ręki".
Wszystkie trzy wersje "Lutnisty" przedstawiają młodego chłopca grającego na lutni i śpiewającego madrygały. Różnice pomiędzy wersjami związane są z doborem i sposobem przedstawienia otaczających go przedmiotów składających się na kompozycję obrazu.
W pierwszej wersji, przed młodzieńcem grającym na lutni, znajduje się otwarta partytura, na której widnieje napis "Voi sapete chio v’amo" ("Wiesz, że cię kocham"). Tajemniczy napis, jak i młodzieniec, nawiązują do innego obrazu Caravaggia pt. "Koncert młodzieńców", na którym umieszczony tekst jest jednak nieczytelny. Po lewej stronie stoi wazon z kwiatami, w którym widać odbijające się światło.
Druga wersja obrazu znajduje się w Metropolitan Museum of Art w Nowym Jorku. Mistrz zrezygnował z umieszczenia wazonu z kwiatami i owoców na rzecz instrumentów muzycznych. Na stole, wyłożonym wykładziną, znajdują się wirginał oraz flet i skrzypce. Instrumenty muzyczne były wówczas kosztownym zbytkiem i być może ich namalowanie miało służyć podkreśleniu zamożności. Rekwizyty pochodziły prawdopodobnie z prywatnej kolekcji kardynała Del Monte. Przed lutnistą leżą nuty z fragmentem pieśni autorstwa florenckiego kompozytora Francesco de Layolle, powstałej na podstawie tekstów Petrarki: "Laisse le voile" i "Pourquoi ne vous donnez-vous pas?" Partytura leżąca przed grajkiem w trzeciej wersji obrazu zawiera część madrygały Jakoba Arcadelta. Widoczny na niej tekst brzmi "Vous savez que je vous aime et vous adore...Je fus vôtre" ("Ty wiesz, że kocham cię i uwielbiam ...należę do ciebie"). Przedstawienie tych fragmentów pieśni oraz kwiatów i nadgniłych owoców miało symbolizować ulotność miłości i śmiertelność. Wybór kompozytora flamandzko-francuskiego miał natomiast nawiązywać do sytuacji politycznej oraz powiązań profrancuskich Del Monte i Giustinianiego.
W trzeciej wersji na marmurowym stole znajduje się ponownie (znany z pierwszej wersji) wazon z kwiatami, owoce oraz skrzypce.

</doc>
<doc id="1786186" url="https://pl.wikipedia.org/wiki?curid=1786186" title="András Botos">
András Botos

András Botos (ur. 6 marca 1952 w Salgótarján) – węgierski bokser. W 1972 roku na letnich igrzyskach olimpijskich w Monachium zdobył brązowy medal.
3785

</doc>
<doc id="1786189" url="https://pl.wikipedia.org/wiki?curid=1786189" title="Rezerwat przyrody Ługi Helenowskie">
Rezerwat przyrody Ługi Helenowskie

Rezerwat przyrody Ługi Helenowskie – torfowiskowy rezerwat przyrody położony na obszarze gmin Pionki i Zwoleń, 1,5 km na pn. od wsi Podgóra, leżącej przy drodze Radom – Puławy. Leży w granicach Kozienickiego Parku Krajobrazowego.
Rezerwat położony jest na wododziale Radomki, Zwolenki i Zagożdżonki. Chroni przede wszystkim siedliska bagienne, zajmujące 44,75% jego powierzchni. Krajobrazowo prezentuje mozaikę siedliskową torfowisk o różnym stopniu zarastania oraz suchych i wilgotnych borów. Największy z ługów (tak miejscowa ludność nazywa bagna) zwany "Wielkim Ługiem" zajmuje pow. 25,37 ha i należy do największych bagien w Puszczy Kozienickiej. W runie oprócz gatunków budujących torfowisko (mchy torfowce, borówka bagienna, bagno zwyczajne, modrzewnica, żurawina błotna) rosną rzadkie gatunki roślin: bagnica torfowa, przygiełka biała, wąkrota zwyczajna, turzyca nitkowata oraz rosiczka okrągłolistna. Ssaki reprezentowane są przez: dziki, lisy, czasem łosie. Ptaki reprezentują myszołów zwyczajny, kukułka pospolita, dzięcioł duży i średni, żuraw, kwiczoł, a gady: padalec, jaszczurka żyworodna, zaskroniec. Ługi w północnej części rezerwatu są prawie stale zalane wodą.

</doc>
<doc id="1786195" url="https://pl.wikipedia.org/wiki?curid=1786195" title="Rezerwat przyrody Miodne">
Rezerwat przyrody Miodne

Rezerwat przyrody Miodne – leśny rezerwat przyrody położony na obszarze gminy Zwoleń, w powiecie zwoleńskim (województwo mazowieckie). Leży w granicach Kozienickiego Parku Krajobrazowego.
Rezerwat został utworzony w 1985 roku. Zajmuje powierzchnię 20,38 ha. Posiada otulinę o powierzchni 1,82 ha.
Celem ochrony jest zachowanie fragmentu lasu mieszanego z udziałem buka, występującego na północnej granicy zasięgu.
Obszar rezerwatu podlega ochronie czynnej.

</doc>
<doc id="1786197" url="https://pl.wikipedia.org/wiki?curid=1786197" title="Linia kolejowa Środa Śląska – Środa Śląska Rynek">
Linia kolejowa Środa Śląska – Środa Śląska Rynek

Linia kolejowa Środa Śląska – Środa Śląska Rynek ("Kolejka Średzka", niem. "Neumarkter Kleinbahn") – rozebrana, jednotorowa, niezelektryfikowana linia kolejowa, łącząca w przeszłości stację Środa Śląska, położoną na peryferiach nieopodal wsi Szczepanów z centrum miasta.
Przebieg.
Linia prowadząca do centrum Środy Śląskiej rozpoczynała się mijanką na placu przed dworcem Środa Śląska, nieposiadając własnego, odrębnego budynku. Tory wychodziły ze stacji w kierunku Legnicy biegnąc początkowo wzdłuż linii kolejowej Wrocław – Berlin, odbijając następnie po nasypie szerokim łukiem na południowy zachód, na dwuprzęsłowy, belkowy most na Średzkiej Wodzie. Za mostem, linia przybliża się do drogi Szczepanów — Środa Śląska, fragmentarycznie biegnąc płytkim przekopem. Na obszarze miasta linia prowadziła wśród zabudowań do stacji Środa Śląska Miejska, dalej zaś, 700 metrów w kierunku Ratusza tory prowadziły jezdnią ulicy Legnickiej i placem Wolności (średzki rynek), podobnie do torowiska tramwajowego. Linia kończyła się pierwotnie przed średzkim ratuszem, torem głównym i krótkim torem bocznym, zakończonymi kozłami oporowymi. Odcinek miejski rozebrano w 1939 roku.
Historia.
Geneza.
Kolej dotarła w pobliże Środy Śląskiej w 1844 roku, podczas budowy przez Kolej Dolnośląsko-Marchijską pierwszego odcinka trasy Wrocław – Berlin. Stacja Środa Śląska (niem. "Neumarkt") była jednym z pierwszych sześciu punktów handlowych na odcinku Wrocław – Legnica.
Mimo nazwy, stacja Środa Śląska była oddalona o 4 kilometry od miasta. Ponieważ priorytetem przy budowie linii do Berlina było zapewnienie transportu węgla kamiennego ze śląskich kopalni w głąb Prus, tory poprowadzono w terenie bardziej płaskim, dążąc do możliwie najkorzystniejszego zbliżenia się do portu rzecznego w Malczycach. Położone 10 metrów wyżej niż trasowana linia miasto, ulokowane w średniowieczu w sposób charakterystyczny dla starych osad na wzniesieniu, pozostało w ten sposób na uboczu powstałej magistrali kolejowej.
Niekorzystne położenie stacji kolejowej względem miasta z biegiem lat stało się powodem stagnacji gospodarczej. W latach dwudziestych XX w. samorząd postanowił temu zaradzić, wykorzystując podczas kryzysu gospodarczego środki z pomocy dla wschodnich regionów Niemiec do budowy kolei dojazdowej.
Budowa.
Linia powstała na mocy pruskiej „Ustawy o kolejkach i bocznicach prywatnych” z 1892 roku (niem. "Gesetz über Kleinbahnen und Privatanschlußbahnen"), dzięki której na ziemiach niemieckich powstały liczne kolejki dojazdowe (często wąskotorowe), natomiast w miastach i miejscowościach do nich przyległych – sieci tramwajowe. Budowę powierzono wrocławskiej firmie Smoschewer &amp; Co., specjalizującej się w budowie kolejek polowych. Prace trwały cztery lata, od 1923 do 1926 roku. Wybudowano wówczas mierzącą 4,15 km linię normalnotorową, z zapleczem przy stacji Środa Śląska Miejska i torami odstawczymi na krańcach w Rynku i przy dworcu kolei państwowej. W międzyczasie, 8 września 1925 roku powołano spółkę "Neumarkter Kleinbahn AG", która zajęła się eksploatacją kolejki.
Eksploatacja.
Linia została otwarta 26 lipca 1926 r na całej długości, posiadając początkowo przystanki przy dworcu kolei państwowej, tzw. polnym zameczku, stację z dworcem miejskim, lokomotywownią i magazynem towarowym oraz przystanek końcowy w Rynku. Załoga obsługująca kolejkę liczyła dziesięć osób. Kolejka posiadała dwa (od 1928 r. trzy) wagony spalinowe, jeden wagon osobowy, bagażowy oraz dwa wagony towarowe i parowóz. Pociągi towarowe kursowały między stacją kolei państwowej a Środą Śląską Miasto. Pociągi osobowe kursowały dalej, torowiskiem biegnącym ulicami miasta do przystanku przed ratuszem.
Pierwsze wagony spalinowe zostały wyprodukowane specjalnie dla kolejki średzkiej przez zakłady Deutsche Werke (DWK) w Kilonii w 1923 r. Były to pojazdy czteroosiowe, napędzane benzolem. Wagony te, wyglądem przypominające tramwaje, posiadając opływowo ścięte i pochylone ściany czołowe, wyróżniały się wówczas oryginalną, nowoczesną sylwetką. Potocznie, maszyny te były nazywane "Spitzmäuse", co bywa tłumaczone jako "Mysie Pyszczki". W 1933 roku dokonano drobnej modernizacji wagonów, modyfikując czołowe okna i zderzaki oraz zmieniając malaturę z dotychczasowej, oliwkowej, na kremowo-żółtą.
Przejazd linią z dworca Deutsche Reichsbahn do średzkiego rynku trwał 13 minut. Rozkład jazdy był dostosowany do przyjazdów kolei państwowej i początkowo zawierał nawet 16 par połączeń na dobę.
Kryzys.
Wielki kryzys gospodarczy lat trzydziestych odbił się na wynikach finansowych kolejki. Podczas gdy początkowo kolejka przewoziła rocznie do 175 tysięcy osób, w latach 30. XX przewozy spadły do ok. 100 tysięcy osób rocznie, nie gwarantując rentowności przewozów. W 1935 r. wagony DWK sprzedano innym kolejom, wprowadzając w ich miejsce do eksploatacji wagon spalinowy VT-10 produkcji zgorzeleckich zakładów WUMAG. Rok później, 4 listopada 1936 r. zrezygnowano z przewozów pasażerskich, wprowadzając komunikację autobusową. Odcinek torowiska biegnący ulicami Środy Śląskiej, od dworca miejskiego przed ratusz, rozebrano w 1939 roku.
Na zachowanym odcinku nadal prowadzono przy użyciu parowozu przewozy towarowe, które były jednak niewielkie, rzędu 10–20 tys. ton rocznie. W czasie II wojny światowej, w dni świąteczne uruchamiano pociągi mieszane.
Lata powojenne i likwidacja kolejki.
Tuż po wojnie, dawna kolejka średzka nie funkcjonowała. Z powodu nierentowności, połączenia z dworcem Środa Śląska w latach 1948-1949 zapewniały autobusy PKS. Polskie Koleje Państwowe wznowiły przewozy pasażerskie w październiku 1949 r.
Linia ze Środy Śląskiej do Środy Śląskiej Miejskiej, jako linia o charakterze bocznicowym, straciła na znaczeniu wraz z rozwojem transportu samochodowego. Podobnie jak inne linie tego typu, nie była już remontowana i była eksploatowana do utraty przejezdności. Przewozy ostatecznie zawieszono w 1966 roku. 28 sierpnia 1968 r. zapadła decyzja o rozbiórce linii..

</doc>
<doc id="1786198" url="https://pl.wikipedia.org/wiki?curid=1786198" title="Motykowa Górka">
Motykowa Górka

Motykowa Górka (792 m n.p.m.) - niewybitny szczyt w Paśmie Baraniej Góry w Beskidzie Śląskim. Wznosi się na północ od doliny Kamesznickiego Potoku i stanowi zakończenie grzbietu, wybiegającego od szczytu Baraniej Góry w kierunku południowo-wschodnim. Skomplikowana budowa geologiczna wpłynęła na znaczne rozczłonkowanie stoków i urozmaicenie rzeźby tej góry.
Motykowa Górka jest w znacznej części zalesiona.

</doc>
<doc id="1786199" url="https://pl.wikipedia.org/wiki?curid=1786199" title="Daisuke Sakata">
Daisuke Sakata

 – piłkarz japoński grający na pozycji napastnika. Mierzy 174 cm wzrostu.
Kariera klubowa.
Zaczynał przygodę z piłką nożną w młodzieżowym zespole Yokohama Flügels, stał się zawodnikiem Yokohama F. Marinos po połączeniu obu klubów. W 2001 roku trafił do kadry pierwszego zespołu, a swój debiut w pierwszej lidze japońskiej zanotował 16 czerwca 2001 roku w przegranym 0:2 meczu z F.C. Tokyo na International Stadium Yokohama. W 2003 i 2004 roku wywalczył dwa mistrzostwa Japonii. Wystąpił już w 200 spotkaniach ligowych, strzelając 39 bramek.
Kariera reprezentacyjna.
Największe sukcesy odniósł w młodzieżowych zespołach. W 2002 roku znalazł się w kadrze na Młodzieżowych Mistrzostwa Azji U-19 w Katarze, gdzie ze swoim zespołem doszedł do finału, tam po dogrywce przegrali z Koreą Południową 0:1. Zajmując 2. miejsce w Katarze zagwarantowali sobie udział w mistrzostwach świata U-20 w piłce nożnej 2003 w Zjednoczonych Emiratów Arabskich. Na tych mistrzostwach zdobył 4 bramki w turnieju, w tym zwycięską przeciwko Anglii w fazie grupowej i stał się jednym z najlepszych strzelców wraz z Fernando Cavenaghim (Argentyna), Dudu Cearense (Brazylia) i Eddiem Johnsonem (USA). W ćwierćfinale przegrali z Brazylią 1:5.
Międzynarodowy debiut w pierwszej kadrze Japonii zaliczył 9 sierpnia 2006 w towarzyskim meczu z Trynidadem i Tobago na Stadionie Olimpijskim w Tokio.

</doc>
<doc id="1786202" url="https://pl.wikipedia.org/wiki?curid=1786202" title="Alana Boyd">
Alana Boyd

Alana Boyd (ur. 10 maja 1984) – australijska lekkoatletka, specjalizująca się w skoku o tyczce.
W 2008 została mistrzynią kraju (sukces ten powtórzyła rok później) oraz nie przeszła eliminacji podczas pekińskich igrzysk olimpijskich (16. miejsce). Startowała w reprezentacji Azji i Oceanii podczas pucharu interkontynentalnego zajmując 6. miejsce. Wygrała igrzyska Wspólnoty Narodów w 2010. Na halowych mistrzostwach świata (2012) zajęła 9. miejsce. Startowała na igrzyskach olimpijskich w Londynie, gdzie zajęła 11. miejsce. W 2014 zdobyła swoje drugie złoto igrzysk Wspólnoty Narodów.
Boyd należy do bardzo usportowionej rodziny, lekkoatletami byli jej rodzice: Denise – sprinterka i Ray – tyczkarz. Również rodzeństwo Australijki uprawia lekkoatletykę: Jacinta (ur. 1986) skacze w dal, a Matt (ur. 1988) uprawia skok o tyczce.

</doc>
<doc id="1786203" url="https://pl.wikipedia.org/wiki?curid=1786203" title="Niesłychany Groń">
Niesłychany Groń

Niesłychany Groń (744 m n.p.m.) – szczyt w Paśmie Baraniej Góry w Beskidzie Śląskim. Ta zalesiona góra o wydłużonym kształcie stanowi zakończenie grzbietu, odchodzącego na północny wschód od szczytu Skrzycznego.
Nazwa, podawana już w początkach XVIII w. w „Dziejopisie Żywieckim” Andrzeja Komonieckiego, pochodzi zapewne od nazwy maleńkiego osiedla Niesłychany, rozlokowanego w przełęczy między omawianą górą a Skrzycznem. Obecnie używana jest też druga nazwa: Wandzlów Groń, pochodząca od nazwy przysiółka Wandzlów u północno-wschodnich podnóży góry.

</doc>
<doc id="1786205" url="https://pl.wikipedia.org/wiki?curid=1786205" title="SS Śląsk">
SS Śląsk

SS Śląsk – polski drobnicowiec, zwodowany w roku 1931 w Danii, eksploatowany w latach 1932–1964.
Historia.
Statek został zbudowany w stoczni "Nakskov Skibsvaerft A.S." w Nakskov w Danii na zamówienie przedsiębiorstwa Żegluga Polska, wraz z bliźniaczym statkiem SS "Cieszyn", dla obsługi linii bałtyckiej Żeglugi Polskiej. Założenia techniczno-eksploatacyjne statków zostały opracowane przez stronę polską, przy udziale dyrektora Żeglugi Polskiej Juliana Rummla. Statki były znacznie większe od dotychczas obsługujących linię bałtycką statków "Tczew" i "Chorzów" oraz, w przeciwieństwie do nich, dostosowane do zimowej żeglugi w lodach dzięki "dziobnicy lodołamaczowej" (czyli podciętemu dziobowi), która umożliwiała im żeglugę w lodowej krze. Cena kontraktowa za statek wynosiła 38'523 funtów. Budowa na pochylni trwała zaledwie ok. 2 miesięcy, a wykończenie dalsze dwa. Statek wodowano 26 listopada 1931, a przejęto go 20 stycznia 1932. Polską banderę podniesiono w Gdyni 23 stycznia.
Służba.
""Śląsk" przeznaczony był przede wszystkim do połączeń z Estonią i Finlandią, choć eksploatowany był także na liniach zachodnioeuropejskich, do Antwerpii. Po wejściu do służby był jednym z najnowocześniejszych statków polskich. W lutym 1934 roku kilku marynarzy doznało oparzeń na skutek rozbicia się przy złej pogodzie przewożonych na pokładzie butli z kwasem siarkowym, a 19 października 1938 doszło, bez winy "Śląska"", do kolizji we mgle z niemieckim parowcem "Eschenburg" koło Wyborga, statki doznały niewielkich uszkodzeń. 
W chwili wybuchu II wojny światowej ""Śląsk" znajdował się w rejsie z Helsinek do Gdyni. Skierował się do Sztokholmu, po czym przeszedł na postój do Västervik w Szwecji. W ramach ewakuacji polskich statków, 13 listopada 1939 roku przeszedł do Bergen, skąd wraz z "Poznaniem" dotarł w konwoju 18 listopada do Wielkiej Brytanii. Kapitan Antoni Zieliński i starszy oficer zostali za ewakuację odznaczeni Krzyżami Zasługi z Mieczami. Następnie statek kursował głównie między Anglią a Francją, transportując węgiel do Francji, a z powrotem zboże. Zawijał też do Portugalii.
W maju 1940 roku z innymi polskimi statkami został oddany do dyspozycji Francuskiej Misji Morskiej i w dniach poprzedzających rozejm z Niemcami był w drodze do rzecznego portu w Kaolacku w ówczesnej Francuskiej Afryce Zachodniej, skąd miał wziąć orzeszki ziemne. Po radiowym komunikacie nakazującym polskim statkom opuścić porty francuskie, kapitan "Śląska" zawinął do Freetown. Tam jednak brytyjskie władze skierowały statek z powrotem do portu przeznaczenia, sądząc, że kolonie francuskie będą kontynuować walkę. W efekcie, 26 czerwca "Śląsk" zawinął do Kaolacku, odległego o 70 mil od otwartego morza, gdzie stał już bliźniaczy statek "Cieszyn". Statkom groziło przejęcie przez władze Vichy, lecz wczesnym rankiem 9 sierpnia oba statki dokonały śmiałej ucieczki z Kaolacku do brytyjskiego portu Bathurst w Gambii. Kapitan Bohdan Jędrzejewski i 8 członków załogi zostało za tę akcję odznaczonych. "Śląsk" został następnie skierowany samotnie do brazylijskiego Belém, dokąd przybył 10 listopada. 
Do połowy 1944 roku pozostawał na wodach amerykańskich, pływając głównie między Belém i Nowym Jorkiem, czasami w konwojach. 3 listopada 1943 wszedł na mieliznę kolo Belém na skutek błędu pilota, po czym był dokowany. W maju 1944 został skierowany na wody brytyjskie. W czarterze brytyjskiego Ministerstwa Transportu Wojennego, pływał pod zarządem firmy "J.J.Mack &amp; Sons" między Liverpoolem a Belfastem. Przez krótki okres między lipcem a listopadem 1945 roku na statku pływała brytyjska załoga. 
11 grudnia 1945 "Śląsk" powrócił do Gdyni, pod kapitanem Bolesławem Miksztą. Ponownie pływał na liniach do Rotterdamu, Antwerpii i do Helsinek w barwach Żeglugi Polskiej. W roku 1951 statek przeszedł do Polskich Linii Oceanicznych w Gdyni, a w 1955 do Polskiej Żeglugi Morskiej w Szczecinie. Wycofany został i banderę opuszczono 31 stycznia 1964 roku, lecz w dalszym ciągu służył w Zarządzie Portu Szczecin jako lichtuga portowa i pływający magazyn LCH-ZPS-2, wożąc m.in. zboże między Szczecinem a Świnoujściem. W czerwcu 1967 roku został oddany na złom.
Ucieczka "Śląska"" z Kaolacku została opisana, pod fikcyjną nazwą statku "Opole" w książce Arkadego Fiedlera "Dziękuję ci kapitanie".
Opis.
Statek posiadał dwa pokłady i trzy ładownie (dwie przed centralną wyspą nadbudówek i jedna za nią), a wzmocnienia przeciwlodowe i specjalny kształt dziobu oraz rufy umożliwiały eksploatację w trudnych warunkach zimowych. Kadłub był nitowany. Miał 12 miejsc pasażerskich w dwuosobowych kabinach i jedną komfortową kabinę armatorską. 

</doc>
<doc id="1786206" url="https://pl.wikipedia.org/wiki?curid=1786206" title="Antoni Bigus">
Antoni Bigus

Antoni Bigus (ur. 4 grudnia 1903 w gminie Sierakowice, zm. 29 kwietnia 1980 w Gdyni) – polski robotnik, polityk komunistyczny, poseł na Sejm Ustawodawczy (1947–1952) i na Sejm PRL I kadencji.
Życiorys.
Syn Jana. W dwudziestoleciu międzywojennym pracował jako robotnik portowy w Gdyni, gdzie zaangażował się w działalność związkową. W 1935 przystąpił do Komunistycznej Partii Polski. Pod koniec lat 30. organizował pomoc dla Republiki Hiszpanii. W latach 1933–1939 członek Związku Transportowców. W 1939 walczył w wojnie obronnej Polski na Pomorzu, jednak dostał się do niewoli niemieckiej. Po wyzwoleniu organizował struktury Polskiej Partii Robotniczej na Grabówku (był sekretarzem Portowego Komitetu Partyjnego). Mianowano go I sekretarzem Komitetu Powiatowego PPR w Wejherowie. W 1947 uzyskał mandat posła na Sejm Ustawodawczy z okręgu Gdynia. Zasiadał w Komisji Morskiej i Handlu Zagranicznego i Komisji Konstytucyjnej. Objął obowiązki wiceprzewodniczącego prezydium Wojewódzkiej Rady Narodowej w Gdańsku. Działał w Towarzystwie Przyjaźni Polsko-Radzieckiej. W 1952 wybrany do Sejmu PRL I kadencji z tego samego okręgu, był członkiem Komisji Gospodarki Komunalnej i Mieszkaniowej, Komisji specjalnej dla rozpatrzenia projektów ustaw w związku z reformą podziału administracyjnego wsi i wyborami do rad narodowych, Komisji Spraw Zagranicznych oraz Rady Seniorów.
Otrzymał Krzyż Oficerski Orderu Odrodzenia Polski (1954), Srebrny Krzyż Zasługi (1946) i Medal 10-lecia Polski Ludowej (1955).
Pochowany w starej Alei Zasłużonych na Cmentarzu Witomińskim w Gdyni (kwatera 77-26-16).

</doc>
<doc id="1786208" url="https://pl.wikipedia.org/wiki?curid=1786208" title="Rezerwat przyrody Czarnia">
Rezerwat przyrody Czarnia

Rezerwat przyrody Czarnia – leśny rezerwat przyrody położony na terenie gminy Czarnia, w powiecie ostrołęckim (województwo mazowieckie). Leży na gruntach Nadleśnictwa Myszyniec na terenie Puszczy Zielonej.
Opis.
Został utworzony w 1964 roku na powierzchni 88,72 ha. W 1985 roku powiększono go do 141,87 ha.
Celem ochrony jest zachowanie fragmentu boru świeżego naturalnego pochodzenia charakterystycznego dla dawnej Puszczy Zielonej. Wiek drzewostanu objętego ochroną szacuje się na 160–180 lat, miejscami do 210 lat.
Rezerwat położony jest przy skrzyżowaniu drogi wojewódzkiej nr 614 z drogą powiatową Czarnia – Bandysie. Jego obszar nie leży w granicach żadnych wielkoobszarowych form ochrony przyrody.
Rezerwat nie ma planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
Przez rezerwat prowadzi szlak turystyczny „Barci kurpiowskich”, którego początek znajduje się obok kościoła Niepokalanego Poczęcia Najświętszej Maryi Panny w Czarni. Na szlaku można obserwować sosny bartne, z których 4 stanowią pomniki przyrody. Można tu podziwiać konwalię majową i widłaki. Rezerwat jest najczęściej odwiedzanym tego typu miejscem w powiecie ostrołęckim.
W pobliżu rezerwatu znajduje się kapliczka św. Huberta wykonana z pnia lipy przez rzeźbiarza Józefa Bacławskiego z Łysych.

</doc>
<doc id="1786210" url="https://pl.wikipedia.org/wiki?curid=1786210" title="Crashgate">
Crashgate

Crashgate – potoczna nazwa skandalu w Formule 1, który rozpętał się wokół zespołu Renault F1 we wrześniu 2009 roku. Początek dał mu Nelson Piquet Jr., ujawniając, iż rok wcześniej, podczas Grand Prix Singapuru, inżynier nakazał mu celowe spowodowanie wypadku, by w ten sposób przewagę osiągnął drugi kierowca Renault, Fernando Alonso.
28 września 2008 roku podczas wyścigu w Singapurze na 14 okrążeniu o ścianę przy torze rozbił się Piquet. Po tym wydarzeniu na tor wyjechał samochód bezpieczeństwa. W dużej mierze dzięki temu wyścig wygrał Alonso, który na chwilę przed wypadkiem Piqueta był w boksach. Tuż po wyścigu Piquet twierdził, że wypadek był jego błędem.
Po tym, jak Piquet został zwolniony z zespołu Renault po Grand Prix Węgier 2009, ujawnił on, że został poproszony przez zespół o spowodowanie wypadku po to, by poprawiła się pozycja Alonso w wyścigu. Spowodowało to, iż Fédération Internationale de l’Automobile (ciało zarządzające Formułą 1) rozpoczęła śledztwo w tej sprawie. Po jego przeprowadzeniu okazało się, że oświadczenia Piqueta okazały się prawdą. 21 września 2009 roku FIA oświadczyła, że Flavio Briatore (ówczesny szef Renault F1), Pat Symonds (ówczesny dyrektor wykonawczy Renault F1) i Nelson Piquet jr umówili się na spowodowanie wypadku, a żaden inny członek zespołu (włącznie z Alonso) nie był w to zaangażowany. O planach Flavio Briatore, Nelsona Piqueta i Pata Symondsa wiedział jednakże jeszcze „świadek X”. To właśnie jego zeznania miały być głównym dowodem w sprawie. Istniały podejrzenia, że świadkiem "X" mógł być Fernando Alonso lub inżynier wyścigowy Nelsona Piqueta jra. Renault przyznało się do winy i zostało ukarane wykluczeniem z uczestnictwa w Mistrzostwach Świata Formuły 1, przy czym kara została zawieszona na 2 lata. Zabroniono także Briatore i Symondsowi angażować się w serie nadzorowane przez FIA, przy czym Briatore na zawsze, a Symondsowi na pięć lat. Kary te zostały anulowane przez francuski sąd. 12 kwietnia 2010 roku zostało osiągnięte porozumienie pomiędzy FIA a Briatore i Symondsem, w myśl którego nie będą się oni angażować w podległe FIA sporty motorowe do sezonu 2011 (w Formule 1 do końca sezonu 2012).
Tło.
Renault F1.
Zespół Renault F1 w 2000 roku wykupił zespół Benetton, którym do 1997 roku zarządzał Flavio Briatore, a w sezonie 2002 zastąpił Benettona. Wtedy też szefem tego zespołu ponownie został Briatore. Wypromował on także Fernando Alonso, który zadebiutował w 2001 roku w zespole Minardi, a w latach 2005 – 2006, jeżdżąc w Renault, zdobył dwa tytuły mistrza świata. Dyrektorem wykonawczym Renault został Pat Symonds, pracujący wcześniej w Tolemanie, a następnie Benettonie. W sezonie 2008 drugim kierowcą Renault został Nelson „Nelsinho” Piquet jr (jego ojcem jest trzykrotny mistrz świata Formuły 1, Nelson Piquet sr) który od października 2006 roku był związany kontraktem z firmą menedżerską Briatore, FFBB. Do Grand Prix Singapuru 2008 Renault nie wygrało żadnego wyścigu przez prawie dwa lata (ostatnie zwycięstwo odniosło podczas Grand Prix Japonii 2006). Mówiło się wtedy, że Renault prawdopodobnie odejdzie z Formuły 1.
Grand Prix Singapuru 2008.
Grand Prix Singapuru było 15. eliminacją Mistrzostw Świata Formuły 1 sezonu 2008. Wyścig miał miejsce 28 września i był pierwszym nocnym wyścigiem w historii Formuły 1. Kierowcy Renault spisali się słabo w kwalifikacjach – Alonso był 15. (prawdopodobnie byłby znacznie wyżej gdyby nie awaria układu paliwowego), a Piquet 16.
W trakcie wyścigu Alonso jako pierwszy zjechał do boksów na tankowanie i zmianę opon, co miało miejsce na 12. okrążeniu. Po powrocie na tor znalazł się na końcu stawki. Mając nowe opony, szybko wyprzedzał konkurentów. Na 14. okrążeniu, w zakręcie nr 17, rozbił się Piquet. Z uwagi na to, iż blisko tego zakrętu nie było dźwigu, a bolid Brazylijczyka stwarzał duże niebezpieczeństwo, na torze pojawił się samochód bezpieczeństwa.
W sezonie 2008 jeden z przepisów stanowił, że nie wolno zjeżdżać do boksu dopóki bolidy nie zgrupują się za samochodem bezpieczeństwa, co zwykle trwa co najmniej jedno okrążenie.
Większość kierowców będących na początku wyścigu w czołówce ukończyła go za Alonso i innymi wolniejszymi kierowcami, których trudno wyprzedzić na wąskim i wolnym torze ulicznym, jakim jest Marina Bay Street Circuit.
Po wyścigu Alonso powiedział:
Piquet natomiast skomentował swój wypadek w następujący sposób:
Nie podjęto żadnych działań w związku z wypadkiem Piqueta, między innymi dlatego, że sam Piquet twierdził, że wypadek popełnił na skutek błędu. Briatore i Symonds po wyścigu pochwalili Alonso za „wspaniałą taktyczną jazdę” i określili jego zwycięstwo jako przykład szczęśliwego zbiegu okoliczności. Dziennikarz Joe Saward pisał na stronie grandprix.com, że „niektórzy cynicy” podważali incydent, ale nie brano ich zdania pod uwagę, gdyż „każdy chce wierzyć, że żaden zespół nie byłby tak zdesperowany, by wbić samochód wraz z kierowcą w ścianę”. Według brazylijskiej telewizji Globo TV Felipe Massa po wyścigu udał się do Briatore i spytał go o wypadek (do momentu wypadku Piqueta w wyścigu prowadził właśnie Massa, wyścig ostatecznie ukończył na 13 pozycji). Prezydent FIA Max Mosley zaznaczył, że w sporcie nie powinno być akcji opartych na spekulacjach.
Piquet jr opuszcza Renault.
W sezonie 2008 tytuł mistrza świata zdobył brytyjski kierowca Lewis Hamilton, a wśród konstruktorów triumfowało Ferrari. Alonso zakończył sezon na piątej pozycji z 61 punktami, a Piquet na dwunastej z dorobkiem 19 punktów. Mimo plotek Piquet nie opuścił zespołu, podpisując kontrakt z Renault na sezon 2009. Po 10 wyścigach sezonu 2009 Piquet nie zdołał uzyskać ani jednego punktu, a 3 sierpnia potwierdził, że został zwolniony z Renault. Po odejściu Piquet ostro krytykował zespół Renault i jego szefa, Flavio Briatore. W zespole Renault na stanowisku kierowcy Piqueta zastąpił Francuz Romain Grosjean.
Oskarżenia Piqueta.
Wstępne zeznania i śledztwo.
30 sierpnia brazylijska telewizja Globo TV ujawniła, że Nelson Piquet jr został zobowiązany do spowodowania wypadku podczas wyścigu w Singapurze. Ciało zarządzające Formułą 1, Fédération Internationale de l’Automobile, natychmiast ogłosiło, że zostanie rozpoczęte dochodzenie w sprawie wydarzeń podczas Grand Prix Singapuru 2008.
Renault oskarżone.
4 września, po śledztwie dokonanym przez FIA, Renault zostało formalnie oskarżone o ustawienie wyników Grand Prix Singapuru oraz spiskowanie z Piquetem. W oświadczeniu FIA napisała, że oskarżenie dotyczy naruszenia art. 151c Międzynarodowego Kodeksu Sportowego, ponieważ „zespół spiskował ze swoim kierowcą, Nelsonem Piquetem jrem, w celu umyślnego spowodowania wypadku podczas Grand Prix Singapuru 2008, by na tor wyjechał samochód bezpieczeństwa, co zadziałało na korzyść drugiego kierowcy, Fernando Alonso”. Zespół został wezwany na nadzwyczajne zebranie Światowej Rady Sportów Motorowych FIA, które miało odbyć się w Paryżu 21 września, kilka dni przed Grand Prix Singapuru 2009. Renault oświadczyło, że aż do momentu przesłuchania nie będzie komentować sprawy.
Przecieki dowodów.
10 września Piquet jr po raz drugi zeznawał przed FIA. W tym samym dniu strona f1sa.com ujawniła zapis pierwszej rozmowy Piqueta z FIA, która miała miejsce 30 lipca. Na pytanie o jej autentyczność Max Mosley odpowiedział: „Nie widziałem niczego, co uważam za fałszerstwo”. Z zapisu wynika, iż Piquet powiedział FIA, że Briatore i Symonds poprosili go o rozbicie się na konkretnym zakręcie. Alonso zaprzeczył, jakoby wiedział o planach Piqueta, powiedział także: „Nie mogę sobie wyobrazić tych rzeczy, tych sytuacji. To coś, czego nigdy mój umysł nie przyjmie”. Nelson Piquet sr stwierdził, że wątpi, by Alonso nie wiedział o spisku. Kwestionując sens startu z niewielką ilością paliwa i tankowania we wczesnej fazie wyścigu, powiedział:
W trakcie dochodzenia przed rozprawą Światowej Rady Sportów Motorowych, Alonso został zwolniony przez FIA z jakiejkolwiek winy. 11 września Max Mosley oświadczył, że wobec Piqueta jra nie zostaną wyciągnięte żadne konsekwencje, nawet gdyby zespół Renault został uniewinniony.
Renault rozpoczyna działania prawne.
W tym samym dniu zespół Renault F1 oświadczył, że ma zamiar podjąć działania prawne względem Nelsona Piqueta jra i jego ojca. W oświadczeniu napisano:
Piquet jr odpowiedział:
14 września immunitet zaoferowano również Patowi Symondsowi, jeśli przekaże on FIA szczegóły dotyczące spisku. Symonds powiedział, że pomysł celowego spowodowania wypadku wyszedł od Piqueta jra.
15 września dziennik "The Times" opublikował fragmenty rozmów radiowych między m.in. Piquetem, Alonso, Symondsem oraz Briatore przed i po wyścigu.
Briatore i Symonds opuszczają Renault.
16 września zespół Renault F1 ogłosił, że nie zamierza podczas nadzwyczajnego zebrania Światowej Rady Sportów Motorowych spierać się z nią o oskarżenia o ustawienie wyniku. W tym samym dniu zespół oświadczył, że odeszli z niego Flavio Briatore i Pat Symonds. W oświadczeniu napisano:
FIA potwierdziło, że nadzwyczajne zebranie 21 września będzie miało miejsce, i że sankcje wobec Renault są nadal możliwe. Dzień po oświadczeniu Renault Briatore potwierdził, że nie jest szefem zespołu, a odszedł, ponieważ „próbował ratować zespół” oraz „to jego obowiązek”.
Zebranie Światowej Rady Sportów Motorowych.
Nadzwyczajne zebranie Światowej Rady Sportów Motorowych odbyło się 21 września w Paryżu. Po 90 minutach Rada wydała werdykt, na mocy którego zespół Renault F1 został trwale wykluczony z Mistrzostw Świata Formuły 1. Karę zawieszono jednak na dwa lata. Ponadto Flavio Briatore otrzymał dożywotni zakaz angażowania się w serie nadzorowane przez FIA, a Pat Symonds otrzymał taki zakaz, ale na pięć lat. W związku z karą nałożoną na Briatore nie będą odnawiane superlicencje kierowcom, którzy zdecydują się na dalszą współpracę z jego firmą menedżerską (są to m.in. Fernando Alonso, Mark Webber, Heikki Kovalainen, Romain Grosjean, czy Witalij Pietrow). Alonso został oczyszczony z podejrzeń o udział w spisku.
Następstwa.
Po formalnym oskarżeniu Renault F1, domniemane przestępstwo uznano za bezprecedensowe w historii Formuły 1. Skandal miał miejsce wkrótce po dwóch przypadkach oszukiwania w Formule 1: aferze szpiegowskiej oraz "liegate".
Skandal przysłonił wystawienie czterech samochodów elektrycznych przed Renault podczas Frankfurt Motor Show. Na wystawie tej prezes Renault, Carlos Ghosn, spytany o aferę, odesłał dziennikarzy do szefa Renault F1, Bernarda Reya. 17 września Patrick Pelata, dyrektor generalny Renault, oficjalnie skomentował aferę. Powiedział, że „zespół uważa, że popełnił błąd, i musi ponieść karę. Flavio Briatore poczuł się moralnie odpowiedzialny i zrezygnował”.
Dodał także, że zespół opóźni decyzję o swojej przyszłości oraz że nie chciałby, by działania Briatore i Symondsa „odzwierciedlały całą firmę i zespół Formuły 1”. Ghosn z kolei nawoływał o „ostudzenie emocji”, a do Renault zaapelował o to, by nie działano „na gorąco”, kiedy Renault F1 współpracuje z władzami, wyraził także przekonanie, że po ustaleniu faktów zespół podejmie „jasną decyzję”.
Były właściciel zespołu Jordan Grand Prix, Eddie Jordan powiedział, że odejście z Renault Symondsa i Briatore było rzeczywistym przyznaniem się do winy. Jackie Stewart stwierdził:
Niki Lauda, porównując "crashgate" do afery szpiegowskiej, określił singapurski skandal jako „największe zepsucie w historii”, dodając, że FIA musi surowo ukarać Renault, by przywrócić wiarygodność Formule 1. Damon Hill określił aferę jako „niezbyt dobry epizod” dla sportu i wyraził obawy o „szczerość" Formuły 1. Z drugiej strony Eddie Irvine powiedział, że reakcje na incydent były przesadzone, ponieważ „każda drużyna robi, co może, aby wygrać – oszukuje, nagina reguły, łamie zasady, sabotuje przeciwników”, wyraził także przekonanie, że FIA nie wykluczy Renault z mistrzostw.
Dziennikarz sportowy "The Times", Simon Barnes, wywołał debatę nad incydentem, określając go jako „najgorszy przypadek oszukiwania w historii sportu”, głównie ze względu na „potencjalnie śmiertelne konsekwencje” dla Piqueta jra, innych kierowców, marshali i widzów. Barnesa poparł Edward Gorman, twierdząc ponadto, że afera ze względu na gotowość poświęcenia jednego członka drużyny, by zyskał drugi, jest na równi ze skandalami dopingowymi dotyczącymi Bena Johnsona czy koni, bądź niedozwolonych kili w regatach o Puchar Ameryki. Dodał także, że afera ta jest nawet gorsza niż pozostałe, ponieważ Briatore i Symonds dokonali „gwałtownych zniszczeń, których konsekwencji nie mogli przewidzieć ani kontrolować”. Matthew Syed odpowiedział, że chociaż zdarzenie było dokonane z premedytacją, „niewymownie nieetyczne” i niebezpieczne, nie było tak lekkomyślne, jak skandal dopingowy w NRD i inne przypadki długoterminowego dopingu. Syed powiedział również, że zespół Renault nie oczekiwał obrażeń w wyniku wypadku, w przeciwieństwie do incydentów, takich jak atak na łyżwiarkę figurową Nancy Kerrigan.
Bernie Ecclestone, odpowiadając na rezygnację Briatore, oświadczył, że „szkoda, że Flavio skończył karierę w Formule 1 w ten sposób”, dodając, że „w ogóle nie można go bronić”, „to, co zrobił, było zupełnie niepotrzebne” oraz „szkoda, że to się stało”, zaprzeczając jednocześnie, że skandal mógłby „zakończyć” ten sport – powołał się na zwroty w historii Formuły 1 po takich wydarzeniach jak śmierć Ayrtona Senny czy wycofanie się z Formuły 1 Michaela Schumachera.
Główni sponsorzy opuszczają Renault.
W związku ze skandalem główni sponsorzy Renault, ING oraz Mutua Madrileña, przedterminowo zerwali umowy sponsorskie w trybie natychmiastowym. Miało to miejsce tydzień po decyzji FIA ws. afery, tuż przed Grand Prix Singapuru. Zespół usunął ich loga z bolidów.
Pierwszym ze sponsorów, który zerwał umowę z Renault, była Mutua Madrileña. Przedstawicielstwo firmy stwierdziło, że sytuacja „mogłaby mieć wpływ na wizerunek, reputację i dobre imię sponsorów zespołu”. Firma ta jednak nadal sponsorowała Fernando Alonso, ponieważ nie miał on bezpośredniego związku ze skandalem. Tego samego dnia ze sponsorowania wycofało się ING.
Odpowiedź Flavio Briatore.
19 października Flavio Briatore ogłosił, że będzie odwoływać się od decyzji FIA dotyczącej dożywotniego zakazu angażowania się przez niego w serie nadzorowane przez FIA. Decyzję swoją uzasadniał tym, że „FIA zostało wykorzystane jako narzędzie zemsty w imieniu jednego człowieka” oraz że wymiar sprawiedliwości popełnił kilka błędów, w tym opóźnienia przy wezwaniach czy brak dostępu do dokumentów i „świadka X”. 5 stycznia 2010 francuski Tribunal d'instance (Sąd Pierwszej Instancji) uchylił decyzję FIA i w ramach odszkodowania przyznał mu 15000 euro. Symondsowi również uchylono zakaz, przyznając mu odszkodowanie w wysokości 5000 euro. Briatore zapowiedział także proces przeciwko rodzinie Piquetów.
Apelacja FIA.
11 stycznia FIA zapowiedziała apelację od decyzji Tribunal d'instance. Utrzymała zakazy dotyczące Briatore i Symondsa, ale stwierdziła, że kierowcy współpracujący z firmą menedżerską Briatore będą mieli odnawiane superlicencje. 12 kwietnia FIA ogłosiła, że osiągnięta została ugoda między organizacją a Briatore i Symondsem, którzy zadeklarowali, że nie będą angażowali się w podległe FIA sporty motorowe do końca sezonu 2011, a w Formule 1 do końca 2012 roku.

</doc>
<doc id="1786211" url="https://pl.wikipedia.org/wiki?curid=1786211" title="Crash-gate">
Crash-gate



</doc>
<doc id="1786212" url="https://pl.wikipedia.org/wiki?curid=1786212" title="Ostre (Beskid Śląski)">
Ostre (Beskid Śląski)

Ostre (930 m n.p.m.) – szczyt w Paśmie Baraniej Góry w Beskidzie Śląskim. Stanowi on zakończenie ramienia górskiego, które odchodzi w kierunku północno-wschodnim od Magurki Radziechowskiej i rozdziela doliny potoków: Twardorzeczki i Leśnej. Partie szczytowe góry pokryte w znacznej części rozległymi polanami (dziś już w części zarastającymi) o wspólnej nazwie "hala Ostre". Podnóża zajęte częściowo przez pola uprawne i łąki.
Turystyka.
Drogą trawersującą szczyt nieco poniżej wierzchołka i schodzącą po południowych stokach góry do wsi Ostre biegnie zielony szlak turystyczny z Magurki Radziechowsiej.

</doc>
<doc id="1786214" url="https://pl.wikipedia.org/wiki?curid=1786214" title="Nosalowa (Pogórze Ciężkowickie)">
Nosalowa (Pogórze Ciężkowickie)

Nosalowa (365 m) – wzniesienie na Pogórzu Ciężkowickim, stanowiące południowe odgałęzienie w zachodniej części Pasma Brzanki. Spływający z południowego wschodu potok Rostówka dokonuje przełomu tego pasma oddzielając Nosalową od głównego ciągu Pasa Brzanki. W południowo-wschodnim kierunku od Nosalowej ciągnie się grzbiet oddzielający dolinę Rostówki od doliny Rzepianki. Te dwa potoki opływają Nosalową i jej południowo-wschodni grzbiet. Północne stoki Nosalowej opadają na równinę nad prawym brzegiem Białej. Wcina się w nie potok uchodzący do Białej.
Nosalowa porośnięta jest lasem mieszanym, jej grzbiet natomiast, ciągnący się przez miejscowości Rzepiennik Marciszewski i Rzepiennik Strzyżewski jest w większości bezleśny, zajęty przez pola uprawne i zabudowania tych miejscowości. Od 1995 roku przyroda wzniesienia objęta jest ochroną w ramach Parku Krajobrazowego Pasma Brzanki.
W 1486 roku w pobliżu szczytu lokowana była wieś królewska o nazwie Nosalowa, obecnie nieistniejąca. W swojej historii wieś należała do parafii w Rzepienniku Biskupim, zaś od 1840 roku do parafii w Jodłówce Tuchowskiej.
Przez szczyt przebiegają dwa piesze szlaki turystyczne:
Obydwa szlaki pozostają pod opieką tarnowskiego oddziału PTTK.

</doc>
<doc id="1786215" url="https://pl.wikipedia.org/wiki?curid=1786215" title="Julianna Leśniak">
Julianna Leśniak

Julianna Leśniak (ur. 12 lipca 1903 w Kamieniu, zm. 25 maja 1997 w Rumi) – polska rolniczka, posłanka na Sejm PRL I kadencji.
Życiorys.
Córka Michała. Urodziła się na terenie zaboru austriackiego, z zawodu rolniczka. Po 14 latach pobytu we Francji osiedliła się w Sulicicach. W czasie II wojny światowej więziona w obozie w Potulicach. Po 1945 zaangażowała się w działalność w Stronnictwie Ludowym na Kaszubach (jej mąż został sołtysem wsi Sulicice). Następnie działała w Zjednoczonym Stronnictwie Ludowym. W 1952 objęła mandat poselski na Sejm PRL I kadencji z okręgu Gdynia.
Odznaczona Złotym (1955) i Srebrnym (1951) Krzyżem Zasługi oraz Medalem 10-lecia Polski Ludowej (1955). Pochowana na cmentarzu przy ul. Górniczej w Rumi.

</doc>
<doc id="1786216" url="https://pl.wikipedia.org/wiki?curid=1786216" title="Wołodymyr Kowaluk">
Wołodymyr Kowaluk

Wołodymyr Wasylowycz Kowaluk, ukr. Володимир Васильович Ковалюк, ros. Владимир Васильевич Ковалюк, "Władimir Wasiljewicz Kowaluk" (ur. 3 marca 1972 w Kosowie) – ukraiński piłkarz, grający na pozycji obrońcy, a wcześniej pomocnika, trener piłkarski.
Kariera piłkarska.
Kariera klubowa.
Wychowanek miejscowej Szkoły Sportowej w Kosowie, a potem Ogólnokształcącej Szkoły z Internatem o profilu sportowym (OSzISP) we Lwowie. Potem studiował w Instytucie Kultury Fizycznej we Lwowie. W 1989 roku rozpoczął karierę w amatorskim zespole Pokuttia Kołomyja. W 1990 debiutował w Karpatach Lwów, skąd w następnym roku przeszedł do klubu Karpaty Kamionka Bużańska. Pierwsze mistrzostwa Ukrainy 1992 roku rozpoczął w Skale Stryj. W maju 1992 wrócił do Karpat Lwów, a w marcu 1993 do Skały, aż w marcu 1994 został piłkarzem rodzinnego klubu Prykarpattia Iwano-Frankiwsk. Wiele razy piłkarz powracał do tego klubu. W jego piłkarskiej karierze znalazło się bardzo dużo drużyn, występował w klubach Dnipro Dniepropetrowsk, Urałan Elista, Dynamo Kijów, Szachtar Donieck, Enerhetyk Bursztyn, Kubań Krasnodar, Łukor Kałusz, Krywbas Krzywy Róg, Borysfen Boryspol, Wołyń Łuck i Dnipro Czerkasy. W ukraińskiej Wyższej Lidze rozegrał 149 spotkań, strzelając 10 goli. Od lata 2007 ponownie bronił barw Wołyni. Po pierwszym meczu sezonu 2010/11, zakończonym porażką na własnym boisku 0:4 klub anulował kontrakt z piłkarzem. W sierpniu 2010 powrócił do nowego Prykarpattia Iwano-Frankiwsk, w którym w końcu 2011 zakończył karierę piłkarską.
Kariera trenerska.
Po zakończeniu kariery piłkarskiej rozpoczął pracę trenerską. 16 lutego 2012 roku objął stanowisko głównego trenera Enerhetyka Bursztyn. Ale już po pierwszym meczu 24 marca 2012 z powodu nienależnego finansowania zrezygnował z prowadzenia. Następnie trenował amatorski zespół Sokił Uhryniw. Na początku 2013 stał na czele Karpat Jaremcze. W 2014 otrzymał od prezesa Andrij Szulatyckiego propozycję pracy w klubie Nika Iwano-Frankiwsk. W czerwcu 2015 również został zatrudniony jako dyrektor głównej areny miasta, stadionu Ruch. W czerwcu 2016 po utworzeniu Tepłowyk-Prykarpattia Iwano-Frankiwsk został mianowany na stanowisko głównego trenera klubu. 2 września 2020 został zwolniony z zajmowanego stanowiska. Jednak pozostał w klubie, nadal pracując jako dyrektor stadionu Ruch.

</doc>
<doc id="1786220" url="https://pl.wikipedia.org/wiki?curid=1786220" title="Eliaquim Mangala">
Eliaquim Mangala

Eliaquim Mangala (ur. 13 lutego 1991 w Paryżu) – francuski piłkarz grający na pozycji obrońcy.
Kariera klubowa.
Mangala rozpoczął swoją karierę w CS Wépionnais i dołączył w lipcu 2004 do UR Namur. Latem 2008 roku podpisał kontrakt z Standard Liège. Oficjalny debiut zaliczył z FCV Dender. W klubie zastąpił Dantego, który w styczniu 2009 roku odszedł do Borussii Mönchengladbach. W swoim debiucie w Lidze Mistrzów już w 3 minucie strzelił bramkę Arsenalowi Londyn, grał cały mecz. W sierpniu 2011 przeniósł się do FC Porto.

</doc>
<doc id="1786221" url="https://pl.wikipedia.org/wiki?curid=1786221" title="Medyk i znikające tancerki">
Medyk i znikające tancerki

Medyk i znikające tancerki – debiutancka powieść Ruth Downie wydana w 2006 roku, pierwsza z serii o rzymskim lekarzu legionowym Ruso.
Opis fabuły.
Gajusz Petrejusz Russo jest lekarzem wojskowym, który wskutek kłopotów finansowych zmuszony jest przyjąć posadę w szpitalu w Brytanii. Wkrótce po przybyciu do miasta ratuje ranną niewolnicę imieniem Tilla i odkupuje ją od dotychczasowego właściciela. Ponadto próbuje rozwiązać tajemnicę śmierci dwóch niewolnic z pobliskiego domu publicznego i zmaga się zarządcą szpitala.

</doc>
<doc id="1786222" url="https://pl.wikipedia.org/wiki?curid=1786222" title="Dorothy Burlingham-Tiffany">
Dorothy Burlingham-Tiffany

Dorothy Burlingham-Tiffany, znana również jako "Dorothy Burlingham" (ur. 11 października 1891 roku w Nowym Jorku, zm. 19 listopada 1979 roku w Londynie) – amerykańska psychoanalityczka i edukatorka.
Długoletnia przyjaciółka i partnerka psychoanalityczki Anny Freud. Burlingham zasłynęła również z prac na temat depresji u małych dzieci prowadzonych wspólnie z Anną Freund. W latach sześćdziesiątych i siedemdziesiątych Burlingham przewodziła Grupie Badawczej zajmującej się Dziećmi Niewidomymi działającej w Klinice Hampstead w Londynie. Jej artykuł z roku 1979 na temat niewidomych dzieci zatytułowany "Niewidzieć w świecie widomych" opublikowany w Psychoanalytic Study of the Child jest uznawany za punkt zwrotny w empatycznej obserwacji naukowej.
Burlingham była córką artysty Louisa Comfort Tiffany i wnuczki Charlesa Lewisa Tiffany, założyciela Tiffany &amp; Co.
Lata młodzieńcze.
Burlingham wyszła za mąż za chirurga z Kentucky, Roberta Burlinghama w 1914 roku. Para jednak rozstała się w 1921 roku z powodu występowania u Roberta fobii oraz epizodów zaburzeń afektywnych dwubiegunowych. Burlingham wychowywała wtedy czworo dzieci, w tym syna, który cierpiał z powodu choroby skóry, która, jak zdiagnozowano, miała podłoże psychosomatyczne. Były to czasy, kiedy nowa nauka zwana psychoanalizą stawała się coraz bardziej znana w Europie i Stanach Zjednoczonych.
Przeprowadzka do Wiednia.
Miejąc nadzieję, że psychoanaliza uzdrowi jej syna, Burlingham przeniosła się z czwórką dzieci do Wiednia w 1925 roku. Wkrótce rozpoczęła leczenie psychoanalizą prowadzoną przez "niefachowego analityka", (ang. "lay analyst"), Theodore'a Reika. Spotkała Annę Freud, która również była już analitykiem, i która wzięła wszystkie dzieci Burlingham na swoich pacjentów. Wkrótce choroba skórna małego Burlinghama ustąpiła. Ten obrót wypadków spowodował, że sama Burlingham została "niefachowym analitykiem". Przygotowując się do pracy, przeszła analizę u Zygmunta Freuda, chociaż już wtedy łączyły ją bliskie osobiste związki z Anną Freud.
Współpraca z Anną Freud.
Burlingham przeniosła się w 1938 roku do Londynu razem z Freudami, uciekającymi przed nazistowskim antysemityzmem. Po śmierci Zygmunta Freuda następnego roku, Doroty Burlingham osiedliła się w Maresfield Garden, niedaleko Anny Freud. Obydwie kobiety, które utrzymywały swój intymny związek przez następne czterdzieści lat, założyły w czasie Drugiej Wojny Światowej Żłobki Wojenne w Hampstead, ang. Hampstead War Nurseries, a ich wspólna tam praca zaowocowała publikacją „Dzieci bez rodzin” (1943). Razem z Helen Ross założyły w 1951 roku Klinikę w Hampstead, centrum, które „powstało, by przeprowadzać terapie i udzielać pomocy rodzinom, by leczyć upośledzone i chore dzieci bez względu na rodzaj ich choroby, pochodzenie społeczne i przeszłość, a równocześnie by dać możliwość obiecującym analitykom najbardziej wszechstronnego i pełnego szkolenia”. Zarówno Doroty Burlingham, jak i Anna Freud pracowały w Hampstead aż do emerytury.
Śmierć.
Doroty Burlingham zmarła w Londynie w 1979 roku. Jej prochy spoczywają w Golders Greek Krematorium, w Londynie, obok prochów Anny Freud (zmarłej w 1982 roku) oraz innych członków rodziny Freud w tym samego Zygmunta Freuda.

</doc>
<doc id="1786223" url="https://pl.wikipedia.org/wiki?curid=1786223" title="Język mindong">
Język mindong

Język mindong – język lub grupa blisko spokrewnionych języków (dialektów) wywodzących się z południa Chin – prowincji Fujian. "Mindong" oznacza wschodnią część prowincji Fujian – "Min" (閩) to krótka nazwa prowincji, a "dong" (东) oznacza „wschód”. Obecnie językiem mindong mówi się najczęściej we wschodnim Fujianie, w okolicach miast Fuzhou i Ningde. Dialekt z Fuzhou jest uznawany za odmianę prestiżową i standard języka. Mindong używany jest także w Brunei (ok. 7 tys. osób), Malezji (252 tys.), Indonezji (20 tys.), Tajlandii (24 tys.) i Singapurze (23 tys.).
Język mindong należy do grupy min języków chińskich.

</doc>
<doc id="1786224" url="https://pl.wikipedia.org/wiki?curid=1786224" title="Zębice Wrocławskie">
Zębice Wrocławskie

Zębice Wrocławskie – przystanek osobowy w miejscowości Zębice, w województwie dolnośląskim, w powiecie wrocławskim, w gminie Siechnice, w Polsce.
W roku 2017 przystanek obsługiwał 200–299 pasażerów na dobę.

</doc>
<doc id="1786225" url="https://pl.wikipedia.org/wiki?curid=1786225" title="Osiedle Północ">
Osiedle Północ



</doc>
<doc id="1786226" url="https://pl.wikipedia.org/wiki?curid=1786226" title="Jan Trusz">
Jan Trusz

Jan Trusz (ur. 25 maja 1913 w Rudzie-Hucie, zm. 30 kwietnia 2004) – polski działacz komunistyczny, poseł na Sejm PRL I kadencji (1952–1956).
Życiorys.
W 1930 wstąpił do Komunistycznego Związku Młodzieży Polskiej, a dwa lata później do Komunistycznej Partii Polski. Lata 1937–1939 spędził w areszcie i więzieniu (w Chełmie i Sieradzu). Po rozpoczęciu wojny niemiecko-sowieckiej w 1941 wyjechał w głąb ZSRR. Pracował jako elektromonter w Gorkim. Zaangażował się w działalność w Związku Patriotów Polskich, pełnił obowiązki wiceprzewodniczącego Zarządu Obwodowego w Gorkim i członka Zarządu Głównego w Moskwie. Po przyjeździe do Polski w 1945 pracował jako instruktor i sekretarz PPR. Po ukończeniu Szkoły Partyjnej przy KC PZPR mianowany I sekretarzem Komitetu Wojewódzkiego PZPR w Gdańsku (1951–1956). W 1952 wszedł w skład Sejmu I kadencji z okręgu Gdańsk. Zasiadał w Komisji Spraw Ustawodawczych. Uważany za wpływową postać wśród „natolińczyków” podczas walki o władzę w kierownictwie PZPR w latach pięćdziesiątych.
Uchwałą Prezydium KRN z 16 stycznia 1946 odznaczony Srebrnym Krzyżem Zasługi.
Pochowany na warszawskim Cmentarzu Północnym.

</doc>
<doc id="1786229" url="https://pl.wikipedia.org/wiki?curid=1786229" title="Naberus">
Naberus



</doc>
<doc id="1786230" url="https://pl.wikipedia.org/wiki?curid=1786230" title="Nebiros">
Nebiros



</doc>
<doc id="1786232" url="https://pl.wikipedia.org/wiki?curid=1786232" title="Franciszek Murawski">
Franciszek Murawski

Franciszek Murawski (ur. 19 października 1905 w Goszynie, zm. 25 czerwca 1980 w Pelplinie) – polski działacz ludowy, poseł na Sejm PRL I, III, IV i V kadencji. Budowniczy Polski Ludowej.
Życiorys.
Syn Franciszka i Marii. Miał wykształcenie podstawowe, z zawodu był rolnikiem. W 1939 brał udział w wojnie obronnej. W 1946 wstąpił do Stronnictwa Ludowego i został prezesem jego koła w Kulicach. Także w latach 1946–1949 pełnił tę funkcję w tamtejszym kole „Samopomocy Chłopskiej”. W 1949 wraz z SL przystąpił do Zjednoczonego Stronnictwa Ludowego (zasiadał początkowo w prezydium Wojewódzkiego Komitetu Wykonawczego tej partii, kierował też do 1950 jej powiatowymi strukturami w Tczewie), zakładał Rolniczą Spółdzielnię Produkcyjną „Przyszłość” w Kulicach (której do 1959 był przewodniczącym) i został prezesem Zarządu Gminnego Związku Samopomocy Chłopskiej w Pelplinie, którym był do 1952. W latach 1950–1973 zasiadał w centralnych władzach ZSL, m.in. od grudnia 1950 do czerwca 1954 w prezydium Naczelnego KW. Przewodniczył Radzie Wojewódzkiej Związku Spółdzielni Rolniczych „SCh” i Produkcyjnych w Gdańsku.
W latach 1948–1952 był radnym Powiatowej Rady Narodowej w Tczewie, a od 1949 do 1951 ponadto Wojewódzkiej Rady Narodowej w Gdańsku. W 1952 wybrany w skład Sejmu PRL I kadencji z okręgu Gdańsk, był członkiem Komisji Rolnictwa. W 1961 po pięcioletniej przerwie powrócił do Sejmu z okręgu Tczew, reelekcję uzyskiwał w 1965 i 1969 w tym samym okręgu. We wszystkich trzech kadencjach zasiadał w Komisji Rolnictwa i Przemysłu Spożywczego.
Został pochowany na cmentarzu komunalnym w Pelplinie.

</doc>
<doc id="1786233" url="https://pl.wikipedia.org/wiki?curid=1786233" title="Torquay (Australia)">
Torquay (Australia)

Torquay – miejscowość w australijskim stanie Wiktoria, w hrabstwie Surf Coast, którego jest ośrodkiem administracyjnym. Położone ok. 100 km na południowy zachód od Melbourne. Popularny kurort, znany zwłaszcza ze swych plaż, gdzie w sezonie letnim (co w Australii oznacza styczeń i luty) panują bardzo dogodne warunki do uprawiania surfingu. W miasteczku bierze swój początek Great Ocean Road.

</doc>
<doc id="1786234" url="https://pl.wikipedia.org/wiki?curid=1786234" title="Tawny Kitaen">
Tawny Kitaen

Tawny Kitaen, właśc. Julie Kitaen (ur. 5 sierpnia 1961 w San Diego, zm. 7 maja 2021 w Newport Beach) – amerykańska aktorka, modelka oraz osobowość medialna.
Popularność zyskała w latach 80., pojawiając się w wideoklipach do utworów hardrockowego zespołu Whitesnake (w tym w teledysku do światowego przeboju "Here I Go Again"). Przez 3 lata była żoną lidera grupy Davida Coverdale’a.
Kitaen znana jest również jako odtwórczyni głównej roli w erotycznym filmie przygodowym "Gwendoline" ("The Perils of Gwendoline in the Land of the Yik-Yak", 1984), a także historycznej postaci Dejaniry w serialu telewizyjnym "Herkules" (1995–1999). Na antenie stacji ABC współprowadziła w latach 1992–1994 program "America’s Funniest People". Z jej karierą aktorską wiąże się tytuł komedii "Wieczór kawalerski" ("Bachelor Party", 1984), w której artystka wystąpiła w roli filmowej partnerki Toma Hanksa.

</doc>
<doc id="1786236" url="https://pl.wikipedia.org/wiki?curid=1786236" title="Torquay (ujednoznacznienie)">
Torquay (ujednoznacznienie)

Miasta w Anglii:
Miejscowości w Australii:
Osiedla w Australii:
Miejscowości w Kanadzie:

</doc>
<doc id="1786237" url="https://pl.wikipedia.org/wiki?curid=1786237" title="Niszczyciele typu Aetos">
Niszczyciele typu Aetos

Niszczyciele typu Aetos – seria greckich niszczycieli, w służbie w latach 1912–1946. Brały udział w obu wojnach światowych, wojnie bałkańskiej i wojnie grecko-tureckiej.
Historia powstania.
Okręty te zostały początkowo zamówione w 1910 w angielskiej stoczni Cammell Laird w Birkenhead przez Argentynę, wzmacniającą swoją marynarkę w obliczu zbrojeń w Ameryce Południowej (Argentyna zamówiła ponadto 4 niszczyciele w stoczniach niemieckich i 4 we Francji). Miały one otrzymać nazwy: „San Luis”, „Santa Fe”, „Santiago” i „Tucuman”. Stępki pod budowę okrętów położono w 1910. Istotnym wymogiem stawianym przez Argentyńczyków była wysoka prędkość 35 węzłów, którą miała gwarantować wysoka moc siłowni 20 000 KM. Stocznia Cammell Laird wcześniej zasłynęła budową szybkiego przewodnika flotylli „Swift”.
Okręty wodowano między lutym a lipcem 1911. Po kilku miesiącach przystąpiono do prób morskich, lecz wówczas okazało się, że okręty nie osiągają prędkości kontraktowej. Najlepszy wynik na próbach wynosił 32 węzły, w stanie lekkim, przy mocy 19 750 KM. Dlatego Argentyna odmówiła przyjęcia okrętów (podobna sytuacja zaszła z czterema budowanymi we Francji niszczycielami typu "Aventurier").
W obliczu powstania 12 marca 1912 Ligi Bałkańskiej i grożącego wybuchu wojny bałkańskiej, Grecja skorzystała z okazji do szybkiego wzmocnienia swojej floty i 12 września 1912 zakupiła czwórkę niszczycieli, po 148 000 funtów. Przemianowano je na „Aetos” (orzeł), „Ierax” (jastrząb), „Panthir” (pantera) i „Leon” (lew), stąd typ określany jest w literaturze jako "Aetos", a w Grecji są one znane jako typ "drapieżników" (Θηρία). Okręty wcielono do służby w greckiej flocie 2 października 1912
Opis konstrukcji.
Niszczyciele typu "Aetos" podczas swojego życia przeszły zasadniczą rekonstrukcję, zmieniająca całkowicie ich sylwetkę i architekturę. Na początku miały one konstrukcję dość typową dla brytyjskich turbinowych niszczycieli drugiej dekady XX wieku. Miały krótki podwyższony pokład dziobowy, na mniej niż 1/4 długości okrętu. Umieszczone na nim było tylko pierwsze działo kalibru 102 mm i niewielka nadbudówka z mostkiem. Nietypową cechą tych okrętów, wyróżniająca ten typ od innych niszczycieli, było aż pięć cienkich, pochylonych kominów: pierwsze dwa blisko siebie, dalej trzeci, za nim stanowisko drugiego działa 102 mm na pokładzie górnym, a dalej czwarty i piąty komin blisko siebie. Liczba kominów wynikała z wyposażenia niszczycieli w 5 kotłów White-Foster, z czego 4 były opalane węglem, a jeden ropą. Na rufie znajdowała się mała nadbudówka rufowa, a przed nią i za nią na pokładzie dwa ostatnie działa 102 mm. Na nadbudówkach dziobowej i rufowej były dwa maszty.
Uzbrojenie niszczycieli było silne jak na czas powstania – 4 pojedyncze nieosłonięte działa kalibru 102 mm w osi symetrii okrętu, amerykańskiej firmy Bethlehem. Uzbrojenie uzupełniały 4 pojedyncze wyrzutnie torped 533 mm, rozmieszczone typowo dla tamtego okresu, po dwie na każdej z burt, w okolicy przednich i ostatnich kominów (umożliwiało to wystrzelenie tylko dwóch torped w kierunku każdej burty). Kaliber stosowanych torped, stający się standardem, był większy od poprzednio stosowanych 456 mm. Okręty mogły przenosić za każdą wyrzutnią torpedę zapasową. W okresie I wojny światowej okręty otrzymały działo przeciwlotnicze 57 mm na platformie za piątym kominem. Otrzymały także bomby głębinowe.
Rekonstrukcja 1924-25.
W latach 1924–1925 roku okręty przeszły zasadniczą modernizację, połączoną z przebudową, w stoczni Samuel White w Cowes. Stare 5 kotłów opalanych głównie węglem zamieniono na 4 nowsze, opalane ropą, przez co zamiast archaicznych już charakterystycznych pięciu kominów, otrzymały tylko dwa szersze, pochylone kominy. Pierwszy z nich był wyższy. Wydłużono pokład dziobowy poza dotychczasowy uskok pokładu i za uskokiem ustawiono nową, powiększoną i przesuniętą w tył nadbudówkę dziobową. Nadbudówka otrzymała wydłużone do przodu dolne piętro, na którym postawiono drugą armatę 102 mm, przeniesioną z pozycji 3 sprzed nadbudówki rufowej. Sylwetka okrętów stała się przez kominy i nadbudówkę podobna do nowych brytyjskich niszczycieli typów V/W. Działo 102 mm między kominami (obecnie nr 3) zostało umieszczone wyżej, na platformie. Ostatnie działo nr 4 pozostało na swoim miejscu, za małą nadbudówką rufową. Znacznie wzmocniono uzbrojenie torpedowe, montując 6 wyrzutni torped w dwóch trzyrurowych aparatach w osi podłużnej pokładu, za kominami (wszystkie 6 mogły strzelać na jedną burtę). Między aparatami torpedowymi była mała nadbudówka z platformą dla dział przeciwlotniczych, na której następnie na początku lat 30. zamontowano dwie automatyczne armaty 40 mm. Dzięki modernizacji siłowni, okręty mimo wzrostu wyporności uzyskiwały nieco większa prędkość do 31 w. Przebudowa była jednak dość droga – 110 000 funtów od okrętu.
Zarys służby.
Wczesna służba.
Okręty zostały czym prędzej skierowane do Grecji i 22 października 1912 osiągnęły Pireus. Od listopada weszły do akcji podczas wojny bałkańskiej, lecz ich wykorzystanie w walkach było niewielkie. Głównym powodem był początkowo brak torped do wyrzutni torpedowych oraz ograniczona ilość zakupionej amunicji. Dlatego początkowo pełniły głównie zadania zwiadowcze i patrolowe. Wzięły m.in. udział m.in. w potyczce z tureckimi niszczycielami 16 grudnia 1912, po bitwie koło przylądka Helli oraz w bitwie koło Dardaneli 18 stycznia 1913.
Podczas I wojny światowej Grecja była neutralna, lecz we wrześniu 1916 nastąpiła w niej interwencja państw ententy. Niszczyciele typu "Aetos" z całą flotą grecką zostały zajęte przez siły sprzymierzone, po czym w grudniu 1916 „Aetos”, „Ierax” i „Panthir” zostały włączone w skład francuskiej marynarki wojennej, gdzie służył do roku 1918, patrolując i eskortując konwoje na Morzu Śródziemnym. Po zakończeniu działań, zostały zwrócone stronie greckiej. Brały następnie udział w osłonie interwencji ententy w wojnie domowej w Rosji, operując na Morzu Czarnym i ewakuując greckich obywateli. Następnie wzięły udział w działaniach wojny grecko-tureckiej 1919-22, uczestnicząc w blokadzie wybrzeży i bombardowaniu pozycji tureckich, a po klęsce wojsk lądowych, w ewakuacji greckich uchodźców ze Smyrny i półwyspu Artaki we wrześniu 1922.
II wojna światowa.
Niszczyciele typu "Aetos" brały udział bojowy w II wojnie światowej, począwszy od ataku Włoch na Grecję 28 października 1940. „Leon” został uszkodzony w kolizji 17 kwietnia 1941 z eskortowanym przez siebie na Kretę statkiem pasażerskim, po czym został doholowany do zatoki Suda na Krecie, gdzie został wyrzucony na płyciznę i opuszczony. Został tam następnie 15 maja 1941 zniszczony przez niemieckie lotnictwo.
Pozostała trójka okrętów przed zajęciem Grecji przez Niemcy zdołała ewakuować się do Egiptu, skąd kontynuowały służbę na wschodnim Morzu Śródziemnym u boku marynarki brytyjskiej. Na przełomie 1941 a 1942 roku przeszły one modernizację w stoczniach indyjskich, polegająca na przystosowaniu do roli niszczycieli eskortowych. Kosztem zdjęcia dwóch rufowych dział artylerii głównej i połowy wyrzutni torpedowych, wzmocniono im artylerię przeciwlotniczą i dodano miotacze i zrzutnie bomb głębinowych do walki z okrętami podwodnymi, a także hydrolokator (asdic) Typ 123A. Z uwagi na zużycie i małe możliwości bojowe, pod koniec 1943 okręty zostały jednak wycofane do rezerwy w Port Saidzie. Po wojnie, w 1946 roku (inne dane: 1945) zostały wycofane ze służby i sprzedane na złom.
Uzbrojenie.
Uzbrojenie (1912):
Uzbrojenie (1925):
Uzbrojenie (1942):

</doc>
<doc id="1786238" url="https://pl.wikipedia.org/wiki?curid=1786238" title="Ludowy Komisariat do spraw Narodowości">
Ludowy Komisariat do spraw Narodowości

Ludowy Komisariat do spraw Narodowości (ros. "Народный комиссариат по делам национальностей"); skróty: NKNac (ros. "НКНац") lub Narkomnac (ros. "Наркомнац") – jeden z urzędów centralnych w RFSRR, odpowiednik ministerstwa, który w latach 1917-1923 nadzorował sprawy narodowościowe w Rosji Sowieckiej.
Historia.
Komisariat Ludowy ds. Narodowości był jednym z pierwszych komisariatów ludowych, które zostały utworzone natychmiast po przewrocie bolszewickim (rewolucji październikowej), na podstawie dekretu z 8 listopada Rady Komisarzy Ludowych z II Wszechrosyjskiego Zjazdu Rad, rozpoczętego .
Ludowym Komisarzem do spraw Narodowości został mianowany Józef Stalin. W latach 1917–1919 jednym z zastępców komisarza był Stanisław Pestkowski. Od lipca 1918 do kwietnia 1920 Wydziałem Informacji w Komisariacie kierował Wacław Miller. Był on też członkiem kolegium Komisariatu i redaktorem jego pisma.
Za główne zadania Narkomnac uznano: 
3 listopada 1918 Komisariat przyjął „Deklarację praw narodów Rosji” (zatwierdzoną dekretem Rady Komisarzy Ludowych). Deklaracja została podpisana przez Lenina (Uljanowa) i Stalina (Dżugaszwiliego) W stworzeniu dokumentu uczestniczył również Nikołaj Bucharin. Deklaracja określała następujące zasady polityki władzy sowieckiej: 
Nadzwyczajne Komisariaty stworzone przez Narkomnac.
W okresie od marca do grudnia 1918 powołano także komisariaty łotewski, estoński, czuwaski, kirgiski, ukraiński, czechosłowacki, udmurcki, górali Kaukazu, komi, kałmucki, maryjski, niemiecki i oddział do spraw Słowian południowych. Na początku 1919 powołano jeszcze komisariat mordowski i oddział do spraw muzułmanów Kaukazu Południowego.
Siedziba.
Początkowo mieścił się w Piotrogradzie, następnie w Moskwie w domu mieszkalnym z 1912 w Trubnikowskim zaułku 19 (Тру́бниковский переу́лок) a później w budynku z 1905 przy bulwarze Gogolewskim 29 (Гоголевский бульвар).

</doc>
<doc id="1786240" url="https://pl.wikipedia.org/wiki?curid=1786240" title="Erica Bartolina">
Erica Bartolina

Erica Bartolina (ur. 15 maja 1980) – amerykańska lekkoatletka, specjalizująca się w skoku o tyczce.
Medalistka mistrzostw Stanów Zjednoczonych, w 2007 została międzynarodową mistrzynią Słowenii. W 2008 reprezentowała USA podczas igrzysk olimpijskich w Pekinie, nie zaliczyła żadnej wysokości w eliminacjach odpadając z dalszej rywalizacji.

</doc>
<doc id="1786242" url="https://pl.wikipedia.org/wiki?curid=1786242" title="Zabou Breitman">
Zabou Breitman

Zabou Breitman, właśc. Isabelle Breitman (ur. 30 października 1959 w Paryżu) – francuska aktorka, rzadziej reżyserka i scenarzystka filmowa.
Pierwsze aktorskie doświadczenie Breitman miało miejsce, gdy ta była zaledwie czteroletnią dziewczynką. Od 1981 roku odegrała tuziny ról w filmach, telewizyjnych serialach i przedsięwzięciach teatralnych. Jako reżyser zadebiutowała w roku 2001 projektem "Wspominać rzeczy piękne" ("Se souvenir des belles choses") – za ów film otrzymała nagrodę Cezara.
Zasiadała w jury sekcji "Cinéfondation" na 56. MFF w Cannes (2003).

</doc>
<doc id="1786243" url="https://pl.wikipedia.org/wiki?curid=1786243" title="Ryszard Majchrzak">
Ryszard Majchrzak

Ryszard Majchrzak (ur. 16 czerwca 1926, zm. 22 września 1992) – działacz ruchu młodzieżowego w PRL, dyplomata.
Życiorys.
W latach 1951-1956 przewodniczący Rady Naczelnej Zrzeszenia Studentów Polskich. Następnie na kierowniczych stanowiskach w Ministerstwie Spraw Zagranicznych, m.in. dyrektor Gabinetu Ministra Adama Rapackiego, ambasador PRL w Meksyku (1967–1971), wicedyrektor Departamentu III MSZ, ambasador PRL na Kubie (1976–1980), akredytowany także na Jamajce (od 1977 do 1981). Od 1987 do 1989 był chargé d’affaires Polski w Nigerii.
W 1972 został odznaczony Orderem Orła Azteckiego I klasy ze wstęgą na zakończenie swoje misji, a w 1975 – Krzyżem Wielkim „Orderu Zasługi” Republiki Peru „za pogłębianie przyjaznych stosunków łączących Polskę i Peru”.
Był mężem polskiej pedagog i socjolog Ireny Majchrzak. Miał syna Marka. 

</doc>
<doc id="1786246" url="https://pl.wikipedia.org/wiki?curid=1786246" title="Deividas Matulionis">
Deividas Matulionis

Deividas Matulionis (ur. 2 września 1963) – litewski ekonomista, dyplomata, urzędnik państwowy, ambasador Litwy w Danii i Islandii (2001–2006), Niemczech (2012–2017) a od 2020 przy NATO. 
Życiorys.
W 1986 ukończył studia na Wydziale Ekonomiki Przemysłu Uniwersytetu Wileńskiego, po czym podjął pracę na tej uczelni jako asystent w Katedrze Teorii Ekonomii.
W 1991 rozpoczął pracę w litewskiej dyplomacji. Przez dwa lata pracował w Wydziale Europy Północnej Ministerstwa Spraw Zagranicznych jako starszy specjalista i pierwszy sekretarz. W latach 1993–1994 pełnił funkcję chargé d’affaires, a następnie radcy Ambasady Republiki Litewskiej w Estonii. Od 1994 był radcą w litewskiej placówce dyplomatycznej w Oslo, a od 1995 do 1997 w Kopenhadze. Następnie kierował wydziałami: Europy Północnej i Europy Zachodniej MSZ. W latach 1998–2001 był doradcą Rządu Republiki Litewskiej ds. międzynarodowych. W 2001 objął stanowisko ambasadora Litwy w Danii i Islandii. Po powrocie do kraju w 2006 został dyrektorem Departamentu Polityki Bezpieczeństwa Ekonomicznego w MSZ. W latach 2007–2009 pełnił funkcję sekretarza stanu w tym resorcie.
W latach 2009–2012 pełnił funkcję kanclerza Rządu Litwy (odpowiednik szefa kancelarii rządu). Od 23 października 2012 do 3 maja 2017 był ambasadorem Litwy w Niemczech. Po zakończeniu misji został doradcą premiera ds. polityki zagranicznej. Od 6 lutego 2018 do 10 kwietnia 2020 pełnił funkcję pierwszego zastępcy kanclerza Rządu. 20 kwietnia 2020 został ambasadorem Litwy przy NATO. 
W 2019 był przewodniczącym rządowej grupy roboczej przygotowującej w Wilnie uroczystości pogrzebowe szczątków powstańców styczniowych. 

</doc>
<doc id="1786250" url="https://pl.wikipedia.org/wiki?curid=1786250" title="Abrazja (medycyna)">
Abrazja (medycyna)



</doc>
<doc id="1786251" url="https://pl.wikipedia.org/wiki?curid=1786251" title="Niszczyciele typów V/W">
Niszczyciele typów V/W



</doc>
<doc id="1786254" url="https://pl.wikipedia.org/wiki?curid=1786254" title="Fort Donelson">
Fort Donelson



</doc>
<doc id="1786256" url="https://pl.wikipedia.org/wiki?curid=1786256" title="John Pope">
John Pope



</doc>
<doc id="1786257" url="https://pl.wikipedia.org/wiki?curid=1786257" title="Reprezentacja Słowenii w koszykówce mężczyzn">
Reprezentacja Słowenii w koszykówce mężczyzn

Reprezentacja Słowenii w koszykówce mężczyzn – drużyna, która reprezentuje Słowenię w koszykówce mężczyzn. Za jej funkcjonowanie odpowiedzialna jest Słoweński Związek Koszykówki - Košarkarska zveza Slovenije. Drużyna jest powoływana od czasu odzyskania niepodległości przez Słowenię w 1991. Wcześniej koszykarze ze Słowenii grali w reprezentacji Jugosławii. Od 1991 występowała na wszystkich Mistrzostwach Europy, ale dopiero w 2005 udało jej się awansować do drugiej fazy rozgrywek. Raz grała na Mistrzostwach Świata w 2006 po tym, jak zajęła 6-te miejsce na rok wcześniej rozgrywanym Eurobaskecie. Była bliska zdobycia medalu na Mistrzostwach Europy 2009. Drużyna awansowała do strefy medalowej lecz w półfinale uległa po dogrywce Serbii, a w meczu o brąz przegrała minimalnie z Grecją.

</doc>
<doc id="1786258" url="https://pl.wikipedia.org/wiki?curid=1786258" title="Mułłanur Wachitow">
Mułłanur Wachitow

Mułłanur Mułłazianowicz Wachitow (; ur. w Kazaniu, zm. 1918 tamże) – tatarski rewolucjonista, uczestnik rewolucji rosyjskiej.
Życiorys.
Urodził się w Kazaniu, w 1899 roku zaczął uczęszczać do szkoły realnej w rodzinnym mieście. Wtedy też przyłączył się do organizacji socjaldemokratycznej. Brał udział w wydarzeniach rewolucyjnych 1905, w 1906 roku wstąpił do kółka marksistowskiego. W 1907 r. rozpoczął studia na Wydziale Ekonomicznym Politechniki Petersburskiej, by w 1912 roku przenieść się na wydział prawa Instytutu Psychoneurologicznego w Petersburgu. W Petersburgu poznał Władimira Biechtieriewa, Michaiła Frunze, Jana Gamarnika, Łarisę Rejsner. 
Organizował koła studenckie dla muzułmańskich studentów, publikował artykuły poświęcone sytuacji narodów muzułmańskich. W 1916 r. został usunięty z uczelni z powodu nieopłacenia dalszych studiów. W kwietniu 1917 w Kazaniu zaangażował się w tworzenie Muzułmańskiego Komitetu Socjalistycznego i stał na jego czele; w organizacji działali również miejscowi bolszewicy. Był redaktorem pisma „Czerwony Sztandar” ("Kyzył Bajrak"). Uczestniczył w zjazdach muzułmanów Rosji, jakie odbyły się w Kazaniu latem 1918 r., głosząc na nich idee socjalistyczne. 
W październiku 1917 Wachitow został członkiem Kazańskiego Komitetu Wojenno-Rewolucyjnego, w dniach 24-25 października brał udział w zbrojnym przewrocie i ustanowieniu władzy radzieckiej w Kazaniu, ale odszedł z komitetu już 28 października razem z mienszewikami-internacjonalistami oraz lewicowymi eserowcami, opowiadając się za utworzeniem po rewolucji rządu wszystkich socjalistów, a nie tylko bolszewickiego. Został wybrany do Zgromadzenia Ustawodawczego w okręgu kazańskim, z listy wyborczej muzułmańskiej. Nie wziął udziału w jedynym posiedzeniu Zgromadzenia Ustawodawczego przed jego rozpędzeniem, ale w Petersburgu spotkał się z Leninem, który zalecił muzułmańskim deputowanym popierającym rewolucję do utworzenia centralnych instytucji muzułmańskich i opracowywania dekretów dotyczących tej grupy religijnej. 
W styczniu 1918 roku został mianowany komisarzem Centralnego Komisariatu Muzułmańskiego przy Narkomnacie (Ludowym Komisariacie Narodowości), organizował jednostki muzułmańskie w Armii Czerwonej, od maja stał na czele Centralnego Wojennego Kolegium Muzułmańskiego przy Centralnym Komitecie Muzułmańskim, którzy współtworzył. W lipcu 1918 r. został komisarzem ds. zaopatrzenia na Powołżu. 4 sierpnia 1918 roku przybył do Kazania, bezpośrednio zagrożonego ofensywą Korpusu czechosłowackiego, w celu mobilizowania zwolenników bolszewików. Po tym, gdy miasto zostało zdobyte przez siły antybolszewickie, został pojmany i rozstrzelany.
Wachitow nigdy nie był członkiem partii komunistycznej.

</doc>
<doc id="1786261" url="https://pl.wikipedia.org/wiki?curid=1786261" title="Opoczka (obwód pskowski)">
Opoczka (obwód pskowski)

Opoczka () – miasto w obwodzie pskowskim, w Rosji, nad rzeką Wielikają, położone 130 km na południe od stolicy obwodu – Pskowa.
Liczba mieszkańców miasta w 2008 roku wynosiła 13 054 osób.
Miasto zostało założone w 1414, natomiast prawa miejskie otrzymało dopiero w 1777 roku.
Historia.
W 1414 roku w zakolu rzeki Wielikaja założono twierdzę, którą nazwano Opoczka, datę tę uznaje się za datę założenia miasta. W pobliżu Opoczki biegła północna granica Litwy, a następnie I Rzeczypospolitej.
Car Piotr I wydał dekret przypisania miasto Opoczka do guberni ingermanlandzkiej, ustanowionej w 1708 roku. Utworzenie w 1727 roku guberni nowogrodzkiej spowodowało, przyłączenie do niej miasta. Opoczka została włączona do prowincji pskowskiej.
W 1772 roku powstała gubernia pskowska, centralnym miastem guberni została Opoczka, gubernia zawarła dwie prowincje z guberni nowogrodzkiej: pskowską i welkołudzką, a po I rozbiorze Polski do guberni zostały przyłączone nowe prowincje: Dźwinska (Polskie Inflanty) i Połocka z terenów byłego województwa witebskiego zostawały nazwane drugą białorsią, Opoczka do 1776 roku pozostała miastem gubernialnym. W 1777 roku Opoczka została miasteczkiem ujezdnym w nowo powstałym pskowskim namiestnictwie. W 1927 roku opoczecki ujezd został podzielony na trzy rejony podlegające pod obwód leningradzki, a miasto stało się centrum rejonu Opoczka, który w sierpniu 1944 roku został włączony do nowo powstałego obwodu pskowskiego.
Zabytki.
W mieście znajdują się dobrze zachowane zabytkowe budowle o wartości historycznej, w tym przykłady architektury drewnianej.

</doc>
<doc id="1786263" url="https://pl.wikipedia.org/wiki?curid=1786263" title="Danny Pintauro">
Danny Pintauro

Daniel John „Danny” Pintauro (ur. 6 stycznia 1976 w Milltown) – amerykański aktor telewizyjny i filmowy pochodzenia włoskiego i polskiego, najlepiej znany jako Jonathan Bower z sitcomu ABC "Who’s the Boss?" (TV Series 1984–1992). 
Życiorys.
Urodził się w Milltown w New Jersey jako syn agentki Margaret L. Pintauro (z domu Sillcocks) i menadżera Johna J. Pintauro. Uczęszczał do Middlesex County College w Edison w New Jersey. 14 czerwca 1998 został absolwentem Uniwersytetu Stanfordzkiego.
W latach 1982–1985 występował jako Paul Ryan w operze mydlanej CBS "As the World Turns". Zagrał postać Tada Trentona w filmie Lewisa Teague’a "Cujo" (1983) na podstawie powieści Stephena Kinga. Grał też na scenie w spektaklach: "The Velocity of Gary" i "Mommie Queerest".
W 2013 został menadżerem restauracji w Las Vegas.
W lipcu 1997 na łamach pisma „The National Enquirer” zdeklarował się jako homoseksualista. W kwietniu 2013 związał się z Wilem Tabaresem, z którym zawarł związek małżeński 3 kwietnia 2014.
Pintauro ujawnił w 2015 w programie "Oprah: Where Are They Now?", że jest nosicielem wirusa HIV, którym zaraził się w wyniku seksu oralnego bez zabezpieczenia w 2003. Przyznał się również, że wcześniej uzależnił się od metamfetaminy.

</doc>
<doc id="1786266" url="https://pl.wikipedia.org/wiki?curid=1786266" title="TD Banknorth Garden">
TD Banknorth Garden



</doc>
<doc id="1786267" url="https://pl.wikipedia.org/wiki?curid=1786267" title="Republic XF-91 Thunderceptor">
Republic XF-91 Thunderceptor

Republic XF-91 Thunderceptor – amerykański samolot doświadczalny, który jako pierwszy myśliwiec US Air Force przekroczył w locie poziomym prędkość dźwięku. Wyprodukowany przez wytwórnię Republic Aviation Corporation w liczbie dwóch egzemplarzy, nie wszedł do produkcji seryjnej.
Historia.
Druga połowa lat 40. XX wieku to okres gwałtownego rozwoju samolotów ze skośnymi skrzydłami, które pozwoliły konstruktorom na osiąganie coraz większych prędkości samolotów. Jednak obok zalet, skośne skrzydła mają również swoje wady. Jedną z nich jest odginanie strug przepływającego powietrza w kierunku końcówek skrzydeł. Konsekwencją takiego przepływu jest zaburzenie równowagi podłużnej samolotu. Aby temu zapobiec, konstruktorzy uciekali się do różnych rozwiązań, jednym z nich było montowanie na górnych powierzchniach skrzydeł grzebieni, porządkujących przepływ strug powietrza, wymuszających równoległy opływ na całej powierzchni płata. Rozwiązanie takie jest widoczne np. w samolocie MiG-15. Zupełnie inną technikę zastosowali konstruktorzy z Republic Aviation. Głównym projektantem samolotu był inżynier Alexander Kartveli, zauważył on, że podobne odchylanie strug przepływającego powietrza ma miejsce również na skrzydłach prostych a dzieje się tak z powodu ich zbieżności, skrzydła są szersze przy kadłubie i węższe na końcu. Kartveli zaprojektował samolot ze skrzydłami skośnymi o odwrotnej zbieżności (skrzydło rozbieżne), skrzydła były szersze na końcach a węższe u nasady przy kadłubie, miały również zwiększającą się w kierunku końcówek grubość. Skrzydła takie z racji swojego skosu powinny odchylać strugi w kierunku swoich końcówek, jednak ich odwrotna zbieżność przeciwdziałała temu zjawisku. Wykorzystując doświadczenia zdobyte podczas projektowania i budowy myśliwca Republic F-84 Thunderjet, zbudowano nowy samolot myśliwski oznaczony jako XF-91 o numerze 46-680. Do swojego pierwszego lotu wzbił się 9 maja 1949 roku. W grudniu 1951 roku, przy pracującym silniku turboodrzutowym i wspomagających silnikach rakietowych, samolot jako pierwszy myśliwiec US Air Force przekroczył barierę dźwięku. Zbudowano jeszcze jeden prototyp o numerze 46-681, który latem 1951 uległ awarii i już nigdy więcej nie wzbił się w powietrze. Samolot był skomplikowany w budowie, nie mógł latać w każdych warunkach atmosferycznych i jako produkt koncepcyjnie wywodzący się z lat 40. nie mógł konkurować z nadchodzącymi nowymi myśliwcami Convair F-102 Delta Dagger czy Convair F-106 Delta Dart i nie został skierowany do produkcji seryjnej. Jedyny zachowany egzemplarz - pierwszy prototyp - można oglądać w National Museum of the United States Air Force.
Konstrukcja.
Samolot był jednomiejscowym, wolnonośnym średniopłatem o całkowicie metalowej konstrukcji. Skrzydło, poza wymienionymi wcześniej cechami (skos wynoszący 35°), charakteryzowało się również ujemnym wzniosem, wyposażone było w lotki, klapy oraz sloty na krawędzi natarcia. Kadłub o konstrukcji półskorupowej. Usterzenie klasyczne, wolnonośne, skośne ze statecznikiem poziomym zamontowanym w 1/3 wysokości statecznika pionowego. Podwozie chowane, trójzespołowe z przednim podparciem, przednie pojedyncze kółko do wnęki w kadłubie, główne, po dwa koła ustawione jedno za drugim, chowane do wnęk w grubszej części skrzydeł w kierunku od kadłuba. Napęd stanowił silnik turboodrzutowy General Electric J47-GE-3 z dopalaczem. Wlot powietrza do silnika znajdował się na dziobie samolotu. Nad i pod dyszą wylotową zamontowane były cztery silniki rakietowe na paliwo ciekłe używane podczas startu i wznoszenia samolotu. Wersja seryjna miała być uzbrojona w cztery działka kalibru 20 mm.

</doc>
<doc id="1786268" url="https://pl.wikipedia.org/wiki?curid=1786268" title="Karty perforowane">
Karty perforowane



</doc>
<doc id="1786269" url="https://pl.wikipedia.org/wiki?curid=1786269" title="Touzi Yiqing">
Touzi Yiqing

Touzi Yiqing (chiń. 投子義青, pinyin "Tóuzĭ Yìqīng"; kor. 투자의청 "T’uja Uich’ŏng"; jap. "Tōsu Gisei"; wiet. "Đầu Tử Nghĩa Thanh"; ur. 1032, zm. 1083) – chiński mistrz chan szkoły caodong, uczeń mistrza chan Fushana Fayuana.
Życiorys.
Yiqing pochodził z dawnego Qingshe, w pobliżu dzisiejszego miasta Yanshi w prow. Henan.
Już w wieku 7 lat odszedł z domu do klasztoru Miaoxiang. Początkowo studiował „doktrynę 100 dharm” szkoły faxiang (jogaczara). Stał się znanym wykładowcą sutr i śastr. Jednak pewnego dnia miał powiedzieć "[Ta doktryna] jest niejasna i rozległa. Co za pożytek z całej jej trudności?" Nieco później zaczął studiować doktrynę szkoły huayan i po przeczytaniu słów „umysł to własna natura” osiągnął wgląd, że "Dharma nie jest do znalezienia w napisanych słowach i jak ktoś może o niej mówić?"
Postanowił poszukać mistrza chan. Po odwiedzeniu kilku mistrzów, dotarł do mistrza Fushana Fayuana (991–1067). Fayuan rozpoznał jego wielkie zdolności przyjął go na swojego ucznia (chiń. "xu rushi").
Fayuan był mistrzem szkoły linji, który na prośbę zdeterminowanego brakiem spadkobiercy, ostatniego mistrza szkoły caodong Dayanga Jingxuana, zgodził się poprowadzić klasztor i nauczać w stylu cadong.
Po następnych trzech latach mistrz wyjawił Yigingowi zasadnicze nauki przekazywane od mistrza Dongshana Liangjiego i Yiqing pojął je natychmiast.
Fayuan powiedział wtedy:
"Dawno temu otrzymałem portret mistrza chan Ming’ana razem z jego szatą i skórzanymi butami. Poinstruował mnie, abym znalazł przekaźnik Dharmy, aby kontynuował tradycję. Widzę, że twoje zrozumienie nie jest gorsze od poprzedniej doskonałości".
Następnie Fayuan powiedział Yiqingowi wiersz proroczy i nadmienił "Musisz kontynuować tradycję i styl Dayanga dla mnie".
Potem Fayuan posłał Yiqinga po dalsze nauki do mistrza Yuantonga Shena.
Po jakimś czasie Yiqing został opatem klasztoru Haihui na górze Baiyun (Białego Obłoku) w Jianzhou. Po kilku latach został promowany na opata klasztoru Touzi.
Pierwszego dnia piątego miesiąca 1083 r. mistrz włożył białą szatę, napisał wiersz i zmarł:
Mistrz otrzymał pośmiertny tytuł „mistrz chan Całkowitego Współczucia”.
Występuje w gong’anie 64 z "Congrong lu".
Uczniowie i znaczenie mistrza.
Mistrz Yiqing był pierwszym nauczycielem, który rozpoczął rewitalizację podupadłej tradycji caodong. Mimo najdziwniejszego przekazu Dharmy w historii chanu (przez pośredniczącego wybitnego mistrza tradycji linji) i związanego z tym późniejszego kwestionowania prawomocności przekazu i jego nieprzerwanej kontynuacji, wielka tradycja szkoły została uratowana właśnie przez Yiqinga.
"Xudeng lu" zawiera informację, że miał 7 spadkobierców Dharmy. Jednak praca ta zawiera informacje tylko o trzech. Z tych 7 uczniów najważniejszymi byli: wybitny mistrz Furong Daokai i nieco mniej znany Dahong Bao’en. Zarówno Daokai, jak i Bao’en mieli licznych spadkobierców; Daokai – 29, Bao’en – 13. Uczniowie Daokaia okazali się bardziej efektywni i odegrali w rewitalizacji większą rolę.
Szata i buty mistrza Dayanga Jingxuana został przez Yiqinga przekazana Furongowi Daokaiowi i ta właśnie linia przekazu okazała się główną. Została ona w pierwszej połowie XIII w. przeniesiona przez Dōgena do Japonii, gdzie znana jest jako szkoła sōtō.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="1786273" url="https://pl.wikipedia.org/wiki?curid=1786273" title="Gridlock’d (ścieżka dźwiękowa)">
Gridlock’d (ścieżka dźwiękowa)

Gridlock’d – oficjalna ścieżka dźwiękowa powstała do filmu "Klincz", która została wydana 28 stycznia
1997 roku przez Interscope Records oraz Death Row Records. W pierwszym tygodniu sprzedaż płyty wyniosła ok. 150 500 kopii debiutując na szczycie listy sprzedaży Billboard 200.

</doc>
<doc id="1786274" url="https://pl.wikipedia.org/wiki?curid=1786274" title="Grzęda (etnografia)">
Grzęda (etnografia)

Grzęda - poziomy drąg podwieszony pod powałą w izbie chłopskiej chaty, żerdź służąca do wieszania na niej odzieży codziennej. Swego rodzaju substytut szafy odzieżowej.
Do przechowywania odzieży świątecznej i cennych przedmiotów dawniej na wsi używano drewnianych skrzyń.

</doc>
<doc id="1786275" url="https://pl.wikipedia.org/wiki?curid=1786275" title="Zamek Klempenow">
Zamek Klempenow

Zamek Klempenow (niem. "Burg Klempenow") – średniowieczny zamek w miejscowości Klempenow w dolinie rzeki Tollense w niemieckim kraju związkowym Meklemburgia-Pomorze Przednie, około 15 kilometrów na północ od Altentreptow na terytorium Pomorza.
Zamek, ceglana budowla wzniesiona po 1231 roku przez książąt pomorskich, stał tuż przy historycznej granicy między Pomorzem a Meklemburgią; w 1240 roku prawdopodobnie znajdował się w rękach księcia dymińskiego Warcisława III. Najstarsza część budowli to wieża i mury; pochodzą one z drugiej połowy XIII wieku. W 1433 roku na terenie zamku wzniesiono spichlerz i dom bramny; pod koniec XV wieku dokonano przebudowy części zabudowań w stylu renesansowym. Między XIII a XVI wiekiem zamek stanowił rezydencję arystokratycznej rodziny Heydebreck, pochodzącej z Dolnej Saksonii, dworzan książąt pomorskich.
W latach 1630-1721 zamek pozostawał w rękach szwedzkich; w 1631 roku król szwedzki Gustaw Adolf nadał Klempenow szwedzkiemu feldmarszałkowi Dodo zu Innhausen und Knyphausen. Później zamek znalazł się we władaniu Prus; po utracie swojego znaczenia strategicznego stał się częścią majątku ziemskiego nastawionego na produkcję rolną.
Zamek przebudowano w XIX wieku; kolejna przebudowa miała miejsce w XX wieku, po II wojnie światowej. Do 1990 roku na zamku mieszkali pracownicy zatrudnieni w rolnictwie; w 1991 roku powstało stowarzyszenie obywatelskie "Kultur-Transit-96 eV", którego celem jest powstrzymanie niszczenia budowli i dokonanie niezbędnych napraw. Na przełomie XX i XXI wieku odrestaurowano m.in. kaplicę zamkową.
Od 1998 roku zamek jest udostępniony do zwiedzania; odbywają się w nim imprezy kulturalne i wystawy.
W odległości 4 kilometrów na południowy wschód od zamku Klempenow znajduje się zamek Landskron.

</doc>
<doc id="1786276" url="https://pl.wikipedia.org/wiki?curid=1786276" title="Fluorek antymonu(V)">
Fluorek antymonu(V)



</doc>
<doc id="1786277" url="https://pl.wikipedia.org/wiki?curid=1786277" title="Franz Jakob Clemens">
Franz Jakob Clemens

Franz Jakob Clemens (ur. 4 października 1815 w Koblencji, zm. 24 lutego 1862 w Rzymie) − niemiecki filozof i pisarz, znawca filozofii średniowiecza. Od 1855 profesor uniwersytetu w Bonn.
Uważał, że cała wiedza dzieli się na obszar dostępny rozumowi, który własnymi siłami dochodzi do prawdy i obszar dostępny wierze, która przyjmuje prawdy objawione przez Boga. Mimo różnic między rozumem i wiarą Clemens uważał, że istnieje między nimi harmonia.

</doc>
<doc id="1786278" url="https://pl.wikipedia.org/wiki?curid=1786278" title="KarstadtQuelle AG">
KarstadtQuelle AG



</doc>
<doc id="1786279" url="https://pl.wikipedia.org/wiki?curid=1786279" title="Euro-Śródziemnomorska Fundacja Dialogu Kultur im. Anny Lindh">
Euro-Śródziemnomorska Fundacja Dialogu Kultur im. Anny Lindh



</doc>
<doc id="1786282" url="https://pl.wikipedia.org/wiki?curid=1786282" title="Karl Joseph Hiernle">
Karl Joseph Hiernle

Karl Joseph Hiernle także "Carl Joseph Hiernle" (ur. ok. 1693 Praga; zm. przed 28 lutego 1748 w Pradze) – czeski rzeźbiarz.
Karl Joseph Hiernle pochodził zapewne od ojca Johanna z rodziny rzeźbiarskiej z Landshut i od matki Marie Magdaleny z rodziny czeskiej. Przypuszczalnie kształcił się w warsztatach Ferdynanda Maksymiliana Brokoffa i Mathiasa Wenzela Jäckela w Pradze. Na zlecenie od broumovskiego opata Othmara Daniela Zinkego wykonywał rzeźby dla klasztorów w Legnickim Polu, Broumovie, Břevnovie i w rezydencjach benedyktyńskich w Hrdlach i w Kladnie.
Jego synem był rzeźbiarz Franz Hiernle, czynny głównie na Morawach.

</doc>
<doc id="1786290" url="https://pl.wikipedia.org/wiki?curid=1786290" title="Tadeusz Czystochorski">
Tadeusz Czystochorski



</doc>
<doc id="1786294" url="https://pl.wikipedia.org/wiki?curid=1786294" title="Władysław Panas">
Władysław Panas

Władysław Ludwik Panas (ur. 28 marca 1947 w Dębicy, zm. 24 stycznia 2005 w Lublinie) – profesor zwyczajny, teoretyk i historyk literatury, badacz twórczości Brunona Schulza, Józefa Czechowicza, tradycji żydowskiej w polskiej literaturze i kulturze. Interesowała go również twórczość Zbigniewa Herberta, Leo Lipskiego i Aleksandra Wata oraz tradycja prawosławna oraz ikona.
Życiorys.
Uczęszczał do szkoły podstawowej w Dębicy (1954-1962), a następnie ukończył Liceum im. Mikołaja Kopernika w Kołobrzegu (1966).
Studia polonistyczne rozpoczął na Uniwersytecie im. Adama Mickiewicza w Poznaniu. Tam wziął udział w wydarzeniach marcowych, za co został zaraz na drugi dzień aresztowany przez SB. Skazany na dwa miesiące pozbawienia wolności, a potem usunięty z tamtejszego uniwersytetu. Następnie trafił na studia do Lublina, gdzie podjął dalszą naukę na Katolickim Uniwersytecie Lubelskim. Debiutował krytycznym tekstem o poezji Tadeusza Gajcego w czasopiśmie „Polonista”. W 1972 skończył studia na filologii polskiej, broniąc w 1973 pracę magisterską – "O koncepcji języka w prozie Brunona Schulza".
Pracował na Katolickim Uniwersytecie Lubelskim od 1975. Od 1999 kierował Katedrą Teorii Literatury Instytutu Filologii Polskiej KUL oraz Międzywydziałowym Zakładem Badań nad Literaturą Religijną KUL. Był członkiem Towarzystwa Naukowego KUL i Towarzystwa Literackiego im. Adama Mickiewicza, redaktorem naczelnym „Roczników Humanistycznych” (zeszytu poświęconego literaturze polskiej). W 2005 otrzymał tytuł doctora honoris causa Uniwersytetu w Drohobyczu na Ukrainie. W Lublinie prof. Władysław Panas był znany i szanowany. Otrzymał m.in. Nagrodę Prezydenta Miasta Lublina za działalność artystyczną. Po śmierci jeden z zaułków Starego Miasta nazwano Zaułkiem Władysława Panasa. Został pochowany na cmentarzu przy ul. Lipowej.
Upamiętnienie.
W 2009 Ośrodek „Brama Grodzka-Teatr NN” wydał poświęcony pamięci profesora specjalny numer (33) pisma "Scriptores", pt. "Lublin jest księgą".
Książka autorstwa Andrzeja Sulikowskiego pt. "Epos sanocki Janusza Szubera" z 2010 została wydana pamięci Władysława Panasa.
Twórczość.
Główne prace W. Panasa:

</doc>
<doc id="1786295" url="https://pl.wikipedia.org/wiki?curid=1786295" title="Franz Haniel &amp; Cie.">
Franz Haniel &amp; Cie.

Franz Haniel &amp; Cie GmbH – jeden z największych koncernów przemysłowych w Niemczech, działający na rynku międzynarodowym, którego akcjonariuszami pozostają wyłącznie członkowie rodziny (przedsiębiorstwo rodzinne). Holding w 2014 zatrudniał 11.544 pracowników, generujących przychody na poziomie 3.944 Mio. Euro. 
Grupa kapitałowa składa się aktualnie z pięciu przedsiębiorstw „córek”, tworzących zdywersyfikowane portfolio długoterminowych inwestycji kapitałowych holdingu. Zaangażowanie kapitałowe jest zróżnicowane: od 100% udziału inwestycji w firmach (CWS-boco oraz ELG), udziałach większościowych (TAKKT and Celesio) oraz udziałach mniejszościowych (Metro Group). Haniel jest wiodącym akcjonariuszem (34,24% udziałów w akcjach) Grupy METRO. 
Historia.
Firma Franz Haniel &amp; Cie GmbH została założona ponad 250 lat temu (1756) przez rodzinę Haniel z Duisburga początkowo jako przedsiębiorstwo handlowe i skład celny. W kolejnych okresach swojej działalności zajmowała się wydobyciem węgla i rud metali oraz rozwinęła jako pierwsza w Niemczech transport rzeczny z wykorzystaniem barek napędzanych silnikami parowymi, budowanych w swoich stoczniach. 
W dwudziestym wieku inwestuje w przemysł chemiczny i produkcję paliwa z węgla rozwijając handel międzynarodowy. Po drugiej wojnie światowej odbudowuje swoją flotę statków parowych i powraca do handlu węglem i paliwami. Jednocześnie inwestuje w nowych obszar biznesu - produkcję materiałów budowlanych. Lata 60. zaowocowały sprzedażą sieci dystrybucji paliwa oraz zainwestowania w kolejne nowe obszary dystrybucji i handlu produktów konsumenckich oraz pośrednictwa farmaceutycznego.
Do dziś holding należy w całości do rodziny Haniel. Jednocześnie członkowie rodziny pozostają poza bezpośrednim zarządzaniem sprawami firmy i nie mogą być zatrudnieni w żadnej ze swoich spółek.
Centrala firmy jest zlokalizowana w Duisburgu, w tym samym miejscu, w którym zostało założone to rodzinne przedsiębiorstwo 250 lat temu. Najstarsze obiekty firmy - magazyn celny i pakownia towarów są obecnie częścią utworzonego Muzeum Haniel, prezentującego pamiątki rodzinne, rozwoju przedsiębiorstwa oraz przemysłu w tym regionie.

</doc>
<doc id="1786296" url="https://pl.wikipedia.org/wiki?curid=1786296" title="Nils-Eric Johansson">
Nils-Eric Johansson

Nils-Eric Claes Johansson (ur. 13 stycznia 1980 w Sztokholmie) - piłkarz szwedzki grający na pozycji środkowego lub lewego obrońcy.
Kariera klubowa.
Johansson jest wychowankiem amatorskiego klubu Viksjö. Następnie trenował w juniorskich drużynach IF Brommapojkarna i AIK Fotboll by w 1997 roku trafić do Bayernu Monachium. W 1998 roku zaczął grać w amatorskich rezerwach tego klubu, a wiosną 1999 trafił do kadry pierwszej drużyny. 15 maja zadebiutował w Bundeslidze w przegranym 0:2 wyjazdowym meczu z 1. FC Nürnberg. W pierwszym zespole Bayernu rozegrał jeszcze jedno spotkanie, z Bayerem 04 Leverkusen (2:1), a latem został ponownie odesłany do rezerw.
Latem 2000 roku Johansson przeszedł do 1. FC Nürnberg. Swój debiut w tym klubie zanotował 11 sierpnia w spotkaniu z Hannoverem 96 (1:1). Był podstawowym zawodnikiem klubu z Norymbergi i wiosną 2001 awansował z nim z drugiej do pierwszej ligi. W Nürnberg grał do końca 2001 roku.
W październiku 2001 roku Johansson podpisał czteroletni kontrakt z Blackburn Rovers. Kosztował 2,7 miliona funtów, a pierwsze spotkanie w Premier League rozegrał 14 października 2001 przeciwko West Ham United, które Blackburn wygrało 7:1. W 2002 roku wystąpił w wygranym 2:1 finale Pucharu Ligi Angielskiej z Tottenhamem Hotspur. Zawodnikiem zespołu Rovers był do lata 2005 roku.
Latem 2005 Johansson przeszedł na zasadzie wolnego transferu do Leicester City. W rozgrywkach Football League Championship zadebiutował 6 sierpnia 2005 w meczu z Sheffield United (1:4). W Leicester grał przez dwa sezony i rozegrał w nim 75 meczów oraz zdobył jedną bramkę.
W 2007 roku Johansson wrócił do Szwecji i został piłkarzem AIK Fotboll. W nim po raz pierwszy wystąpił 3 lipca 2007 w spotkaniu z Trelleborgs FF (2:0). Obecnie jest podstawowym zawodnikiem zespołu.
Kariera reprezentacyjna.
W latach 1999-2001 Johansson rozegrał 21 meczów i strzelił jednego gola w reprezentacji Szwecji U-21. W dorosłej reprezentacji Szwecji zadebiutował 21 sierpnia 2002 roku w zremisowanym 1:1 towarzyskim spotkaniu z Rosją.

</doc>
<doc id="1786298" url="https://pl.wikipedia.org/wiki?curid=1786298" title="Park gen. Gustawa Orlicz-Dreszera">
Park gen. Gustawa Orlicz-Dreszera

Park gen. Gustawa Orlicz-Dreszera – warszawski park znajdujący się na Mokotowie między ulicami: Ursynowską, Puławską, Odyńca i Krasickiego. 
Historia.
Park został założony w 1938 roku w czasie prezydentury Stefana Starzyńskiego według projektu Zygmunta Hellwiga. W uroczystości otwarcia parku 26 czerwca 1938 uczestniczył Stefan Starzyński i wysoką rangą wojskowi. Otrzymał on nazwę upamiętniającą gen. Gustawa Orlicz-Dreszera.
W czasie powstania warszawskiego park znajdował się w centrum walk. Od 2 do 13 sierpnia stanowił pierwszą linię polskiej obrony od północy, a w dniach 25–27 września 1944 od południa. Podczas powstania i po II wojnie światowej stał się także jednym z największych tymczasowych cmentarzy. Po 1945 ciała pochowanych tam osób ekshumowano a w 1951 przywrócono pierwotny wygląd i funkcję parku. 
W 1951 nazwę parku zmieniono na "park Mokotowski". W dalszym ciągu używano jednak dawnej nazwy. Przywrócono ją w marcu 2012. W 2019 Rada m.st. Warszawy nie zdecydowała się na korektę błędu polegającego na braku odmiany w nazwie parku pierwszego członu nazwiska generała, co rekomendowali eksperci Zespołu Nazewnictwa Miejskiego.
W 1983 park został wpisany do rejestru zabytków.
We wrześniu 1985 roku w parku odsłonięto pomnik „Mokotów Walczący 1944”, upamiętniający uczestników powstania warszawskiego na Mokotowie. Jest to pęknięty na pół kamień narzutowy wydobyty w trakcie budowy warszawskiego metra na Ursynowie. Pośrodku znajduje się znak Polski Walczącej, poniżej zaś granitowa płyta z napisem. Pomnik, wzniesiony z inicjatywy środowiska pułku „Baszta“ i innych oddziałów mokotowskich, został zaprojektowany przez Eugeniusza Ajewskiego. Co roku odbywają się przy nim uroczystości rocznicowe.
W 2007 roku miała miejsce kompleksowa rekultywacja parku. Jego teren ogrodzono, zbudowano fontannę, plac zabaw dla dzieci, budynek mieszczący sanitariaty i zainstalowano oświetlenie.

</doc>
<doc id="1786300" url="https://pl.wikipedia.org/wiki?curid=1786300" title="Mistrzostwa Świata w Kajakarstwie 2009">
Mistrzostwa Świata w Kajakarstwie 2009

Mistrzostwa Świata w Kajakarstwie 2009 odbyły się w dniach 12-16 sierpnia 2009 w Dartmouth (Kanada). Była to 37. edycja mistrzostw.

</doc>
<doc id="1786302" url="https://pl.wikipedia.org/wiki?curid=1786302" title="Shih-Feng Huang">
Shih-Feng Huang



</doc>
<doc id="1786304" url="https://pl.wikipedia.org/wiki?curid=1786304" title="Obrona Helu">
Obrona Helu

Obrona Helu, bitwa o Hel – działania zbrojne prowadzone podczas wojny obronnej przez polskie oddziały w dniach od 1 września do 2 października 1939 roku, mające na celu obronę Rejonu Umocnionego Hel przed nacierającymi wojskami niemieckimi. Załoga Helu była ostatnią placówką, która bez żadnych nadziei wsparcia skapitulowała podczas obrony Wybrzeża w kampanii wrześniowej 1939.
Działania.
W chwili wybuchu II wojny światowej Hel, będący główną bazą polskiej floty wojennej, został początkowo zaatakowany przez siły niemieckie z powietrza i z morza. W momencie osiągnięcia przez korpus gen. von Kaupischa Zatoki Puckiej 8 września i przerwaniu pozycji pod Swarzewem i Władysławowem 12 września, wojska niemieckie odizolowały Hel od lądu.
Od 21 września pancerniki „Schleswig-Holstein” i „Schlesien" rozpoczęły ostrzał Helu, a ściślej rejonu baterii cyplowej im. Heliodora Laskowskiego, która - jako ważny element obrony wybrzeża - wchodziła w skład Rejonu Umocnionego Hel. Podczas ostrzału 25 września pancernik „Schleswig-Holstein” został dwukrotnie trafiony z działa baterii cyplowej. Jednocześnie w wyniku ostrzału ranny został dowódca baterii, kpt. mar. Zbigniew Przybyszewski, który po opatrzeniu ran powrócił na własne żądanie na stanowisko. 30 września, po zdobyciu wsi Chałupy przez wojska niemieckie, wycofujące się polskie oddziały wysadziły zaporę z głowic torpedowych, oddzielając tym samym półwysep od atakujących sił niemieckich. Ataki Niemców zostały powstrzymane, jednak po upadku Warszawy i Modlina oraz z powodu braku żywności i amunicji, morale większości osamotnionych obrońców Helu osłabło do tego stopnia, że 1 października dowództwo obrony Helu po naradzie sztabu zadecydowało o wszczęciu rozmów z Niemcami w sprawie kapitulacji placówki. Wynikiem tego oddziały polskie wstrzymały ogień ok. 11 tego dnia, a o 16 ogień wstrzymała strona niemiecka.
Kapitulacja.
2 października 1939 r. w Grand Hotelu w Sopocie komandor Marian Majewski oraz kpt. Antoni Kasztelan podpisali akt kapitulacji i złożyli go na ręce kontradmirała Huberta von Schmundta. Wieczorem zadecydowano o wypłacie poborów obrońcom za trzy miesiące z góry i rozpoczęto niszczenie akt sądowych i personalnych oraz zakopywanie i zatapianie przez całą noc sprzętu. Wkroczenie Niemców do Helu zaplanowano na 2 października o godzinie 10. Po wkroczeniu do Helu Niemcy zaczęli poszukiwania ciężkich dział, nie wierząc, że obrońcy Helu, mając cztery armaty Boforsa o kalibrze 152,4 mm, mogli skutecznie trafiać w jednostki nawodne.
Obrona Helu w 1945 przez Wehrmacht.
Hel był jednym z ostatnich miejsc, w którym skapitulowały ostatnie oddziały niemieckie w 1945 roku – broniący Helu żołnierze Wehrmachtu poddali się Armii Czerwonej dopiero 14 maja.
Upamiętnienie.
Walki żołnierza polskiego o Hel zostały upamiętnione na Grobie Nieznanego Żołnierza w Warszawie napisem na jednej z tablic po 1945 „Hel 20 IX – 1 X 1939”, a po 1990 „WESTERPLATTE – OKSYWIE – HEL 1 IX – 2 X 1939”.
Ulice Obrońców Helu znajdują się, oprócz samego Helu, także m.in. w Bolesławcu, Bydgoszczy, Krakowie, Siedlcach, Warszawie, Wejherowie i Władysławowie. &lt;br&gt; We Wrocławiu ich imię nosi skwer.

</doc>
<doc id="1786312" url="https://pl.wikipedia.org/wiki?curid=1786312" title="Mame-loszn">
Mame-loszn



</doc>
<doc id="1786315" url="https://pl.wikipedia.org/wiki?curid=1786315" title="Irina Bokowa">
Irina Bokowa

Irina Georgiewa Bokowa, bułg. Ирина Георгиева Бокова (ur. 12 lipca 1952 w Sofii) – bułgarska urzędniczka państwowa, dyplomata, działaczka społeczna i polityk, długoletnia pracownik bułgarskiego Ministerstwa Spraw Zagranicznych, wiceminister (1995–1996) i p.o. ministra spraw zagranicznych w rządzie Żana Widenowa (1996–1997), deputowana do konstytuanty (1990–1991) oraz do Zgromadzenia Narodowego 39. kadencji (2001–2005), ambasador Bułgarii we Francji i Monako oraz stały przedstawiciel Bułgarii przy UNESCO (2005–2009), od 2009 do 2017 dyrektor generalny UNESCO.
Życiorys.
Jest absolwentką anglojęzycznego liceum w Sofii (1971) oraz Moskiewskiego Państwowego Instytutu Stosunków Międzynarodowych (1976). Naukę kontynuowała na University of Maryland, College Park (1989) oraz na Uniwersytecie Harvarda (1999).
Była działaczką Bułgarskiej Partii Komunistycznej. W 1977 rozpoczęła pracę w bułgarskim Ministerstwie Spraw Zagranicznych, gdzie zajmowała się problematyką europejską oraz Organizacją Narodów Zjednoczonych. Na początku lat 90. została deputowaną do konstytuanty, w której zasiadała w latach 1990–1991. W 1995 weszła do socjalistycznego rządu Żana Widenowa na stanowisko wiceministra odpowiedzialnego za integrację europejską. Od listopada 1996 do lutego 1997 w tym samym gabinecie pełniła obowiązki ministra spraw zagranicznych. W międzyczasie startowała również w wyborach prezydenckich w 1996 jako kandydatka na wiceprezydenta u boku ówczesnego ministra kultury Iwana Marazowa. W drugiej turze otrzymali około 40% głosów, przegrywając z kandydatami Związku Sił Demokratycznych.
Po odwołaniu gabinetu Żana Widenowa zaangażowała się w różne inicjatywy pozarządowe, m.in. współpracowała z Europejskim Instytutem Uniwersyteckim we Florencji oraz była założycielką think tanku promującego wartości europejskie i proces integracyjny.
Z listy lewicowej Koalicji dla Bułgarii z powodzeniem wystartowała w wyborach parlamentarnych w 2001, wygranych przez liberalny Narodowy Ruch Symeona Drugiego. Przez cztery lata zasiadała w Zgromadzeniu Narodowym, gdzie była wiceprzewodniczącą komisji spraw zagranicznych. Pod koniec kadencji w czerwcu 2005 została mianowana ambasadorem Bułgarii we Francji, otrzymała równoczesną akredytację w Monako oraz przy UNESCO.
22 września 2009 została desygnowana na dyrektora generalnego UNESCO. W rywalizacji o to stanowisko pokonała dziewięciu innych kandydatów, m.in. Egipcjanina Faruka Husniego, którego krytykowali m.in. Bernard-Henri Lévy, Claude Lanzmann oraz laureat Pokojowej Nagrody Nobla Elie Wiesel, zarzucając mu antysemityzm i udział w organizacji egipskiej cenzury. Została pierwszą kobietą oraz pierwszym przedstawicielem Europy Wschodniej na tym stanowisku. Jej kandydatura została zatwierdzona na sesji Zgromadzenia Generalnego UNESCO 15 października 2009. W listopadzie 2013 wybrano ją na drugą kadencję. Zakończyła urzędowanie w listopadzie 2017, gdy funkcję tę objęła Audrey Azoulay.
W 2016 bez powodzenia ubiegała się o urząd sekretarza generalnego Organizacji Narodów Zjednoczonych.
Życie prywatne.
Dwukrotnie zamężna. Z pierwszym mężem Lubomirem Kołarowem ma dwoje dzieci: córkę Naję i syna Pawła. Jej drugim mężem został Kalin Mitrew. Jest córką Georgiego Bokowa, redaktora naczelnego komunistycznej prasy oraz pracownika KC Bułgarskiej Partii Komunistycznej. Jej brat Filip Bokow również został dyplomatą oraz politykiem, został m.in. szefem gabinetu premiera Sergeja Staniszewa i ambasadorem Bułgarii w Słowenii.

</doc>
<doc id="1786317" url="https://pl.wikipedia.org/wiki?curid=1786317" title="Sebastiano Ricci">
Sebastiano Ricci

Sebastiano Ricci (ur. przed 1 sierpnia 1659 (data chrztu) w Belluno, zm. 15 maja 1734 w Wenecji) – włoski malarz okresu rokoka, twórca malarstwa dekoracyjnego.
Studiował w Wenecji u Federica Cervellego i Sebastiana Mazzoniego. Od późnych lat 70. pracował u Giovanniego dal Sole (1654-1719) w Bolonii. Wspierany przez księcia Ranuccia II Farnese, otrzymywał liczne zlecenia w Rzymie, gdzie mieszkał przez wiele lat. Działał także we Florencji, Mediolanie (gdzie zetknął się a Alessandrem Magnasco) oraz w Wenecji. Ponadto dłużej przebywał w Wiedniu (1701-3), ponownie we Florencji (1706-7) oraz w Londynie (1711-1716), gdzie pracował dla lorda Burlingtona. Do Wenecji powrócił w 1718.
Wykonywał obrazy sztalugowe i ołtarzowe. Malował kompozycje religijne, mitologiczne i alegoryczne. Jego dzieła odznaczają się efektami iluzjonistycznymi i jasną paletą barwną.
Jego bratanek Marco Ricci był pejzażystą.

</doc>
<doc id="1786318" url="https://pl.wikipedia.org/wiki?curid=1786318" title="Uta Rohländer">
Uta Rohländer

Uta Rohländer (ur. 30 czerwca 1969 w Merseburgu) – niemiecka sprinterka, największe sukcesy odnosząca w sztafecie 4 × 400 metrów.
Podwójna złota medalistka mistrzostw Europy juniorów (bieg na 400 m &amp; sztafeta 4 × 400 m, Birmingham 1987). Biegła na drugiej zmianie niemieckiej sztafety 4 × 400 metrów, która zajęła 1. miejsce w pucharze świata (Johannesburg 1998).

</doc>
<doc id="1786319" url="https://pl.wikipedia.org/wiki?curid=1786319" title="Nieuczciwa praktyka rynkowa">
Nieuczciwa praktyka rynkowa

Nieuczciwa praktyka rynkowa – forma działalności przedsiębiorców wobec konsumentów, która polega na takim działaniu lub zaniechaniu przedsiębiorcy w stosunku do konsumenta, które jest niezgodne z wymogami staranności zawodowej oraz w sposób istotny zniekształca lub może zniekształcać zachowanie gospodarcze względem produktu przeciętnego konsumenta.
Pojęcie nieuczciwych praktyk rynkowych wprowadzone zostało pierwotnie w prawie wspólnotowym w dyrektywie 2005/29/WE w sprawie nieuczciwych praktyk handlowych. Zgodnie z tą dyrektywą na państwa członkowskie Unii Europejskiej został nałożony obowiązek wprowadzenia przepisów mających na celu przeciwdziałanie takim praktykom.
Za nieuczciwe praktyki rynkowe uznawane są w szczególności działania i zaniechania polegające na wprowadzaniu konsumenta w błąd oraz agresywne praktyki rynkowe, których otwarty katalog znajduje się w dyrektywie.
Dyrektywa 2005/29/WE została implementowana do polskiego prawa ustawą o przeciwdziałaniu nieuczciwym praktykom rynkowym.

</doc>
<doc id="1786323" url="https://pl.wikipedia.org/wiki?curid=1786323" title="Istriebitielnyje Bataliony">
Istriebitielnyje Bataliony



</doc>
<doc id="1786327" url="https://pl.wikipedia.org/wiki?curid=1786327" title="Ahmed Khairy">
Ahmed Khairy

Ahmed Khairy (ur. 1 października 1987 w Kairze, Egipt) – piłkarz egipski, reprezentant kraju. Był najmłodszym członkiem kadry Egiptu na Pucharze Konfederacji w 2009 roku.

</doc>
<doc id="1786328" url="https://pl.wikipedia.org/wiki?curid=1786328" title="Nestor l` Hôte">
Nestor l` Hôte

Nestor Hippolyte Antoine L’Hôte (ur. 1804, zm. 1842) – francuski egiptolog i rysownik, uczestnik naukowej wyprawy francusko-toskańskiej do Egiptu w latach 1828-1829.
Uczeń Jean-François Champolliona. Od czasu wyprawy do Egiptu do końca życia pasjonował się Egiptem. W 1836 roku opublikował "Historyczne uwagi na temat obelisków egipskich", a w dwa lata później ponownie wyruszył do Egiptu, skąd pisał listy, opublikowane częściowo w 1840 roku. W jego rękopisach pozostał m.in. zarys podręcznika gramatyki koptyjskiej. Auguste Mariette, jego daleki kuzyn, jako młody nauczyciel i dziennikarz mieszkający we francuskim mieście Boulogne-sur-mer porządkował dzienniki, listy, notatki i rysunki przedwcześnie zmarłego Nestora, powierzone mu przez rodzinę rysownika.

</doc>
<doc id="1786331" url="https://pl.wikipedia.org/wiki?curid=1786331" title="Rada (Sowiet)">
Rada (Sowiet)

Rada (, wym. [sawiét], co znaczy „rada”) – nazwa dla różnych organów przedstawicielskich w ZSRR i w niektórych z państw satelickich. Pierwotnie termin ten odnosił się do lokalnych rad robotniczych, chłopskich i żołnierskich, na początku XX wieku, w okresie ostatnich lat dynastii Romanowów.
Bolszewicy połączyli ideę Rady z komunizmem. W ramach tego systemu pracownicy, jednostki wojskowe, rejony i gminy wybierały lokalnych przedstawicieli administracyjnych. Te z kolei wybierały delegatów na poziomie bezpośrednio nad nim itd., aż do najwyższych poziomów państwowych.
Według niektórych krytycznych naukowców (również rosyjskich) Rady na wszystkich poziomach w ZSRR nie miały realnej władzy i służyły wyłącznie funkcjom dekoracyjnym.
Etymologia.
Rosyjski rzeczownik "sowiet", jak i jego polskie tłumaczenie "rada" (podobnie jak w języku ukraińskim cовет to рада) i przymiotnik od niego utworzony, wymagają szerszego wytłumaczenia. W 1934 r. celem wyeliminowania rusycyzmu "sowiet" przyjęto w Polsce jego tłumaczenie Wiktora Sukiennickiego na "Radę", a przymiotnik "sowiecki" na "radziecki", który "nota bene" był staropolskim przymiotnikiem odnoszącym się do radnego, rajcy, rady, zwłaszcza rady miasta, stąd np. "stalle radzieckie" z XVII w., w krakowskim Kościele Mariackim. Po wojnie oficjalnie w PRL słowa "sowiecki" nie używano, ze względu na jego pejoratywne kojarzenie się (natomiast w pismach drugiego obiegu używano przeważnie właśnie jego), stąd Związek Socjalistycznych Republik Radzieckich, popularnie zwany Związkiem Radzieckim, czy Krajem Rad. Obecnie obie formy są w użyciu.
Samo słowo "sowiet" to derywat od prasłowiańskiego větъ „rada”, należącego do tzw. zgodności irańsko~bałto-słowiańskich. Słowo to miało i ma liczne derywaty w rodzinie języków: prasłowiańskie "*větje" „zjazd, wiec”, "větiti" „radzić”, staroruskie "větъ", rosyjskie "soviet, dogovor" „rada, zgoda”, staro-cerkiewno-słowiańskie (s-c-s) "větъ"=greckie βουλή („parlament, pakt”), "věšte", staroruskie "věče", polskie "wiec", staropolskie "wiece", s-c-s "věštati -ajǫ", rosyjskie "otviétit’, otviečát’ " „odpowiedzieć”, polskie "obiecać", litewskie dialektalne "vaitenù" „osądzam”, staropruskie "waitiāt" „mówić”, awestyjskie "vaēθ-" „sądowy”, "vaēθā"- „wyrok”. Obecnie rada (w znaczeniu zarówno porady, jak i organu przedstawicielskiego) występuje w formie pokrewnej rosyjskiego w następujących językach słowiańskich: białoruskie cавет/"sawiet", słoweńskie "svet", serbskie cавет/"sawet", macedońskie cоветот/"sowetot", bułgarskie съвет/"sywet".
Pierwsze Rady.
Rady powstały jeszcze w toku pierwszej rewolucji rosyjskiej lat 1905–1907. W październiku 1905 w Petersburgu wybucha spontaniczny robotniczy strajk generalny. Rosyjski rewolucjonista Lew Trocki wysuwa się na funkcję przewodniczącego Sowieckiej Rady Piotrogrodzkiej.
W lutym 1917 roku Car znikł z rosyjskiej sceny politycznej, co stworzyło próżnię władzy, a o jej przejęcie walczą Rząd Tymczasowy i Piotrogrodzka Rada. W całym kraju robotnicy, chłopi i żołnierze tworzą Rady. W czerwcu 1917 przedstawiciele Rad po raz pierwszy zbierają się na ogólnokrajowym Zjeździe Rad. Na Ukrainie powstaje Ukraińska Centralna Rada.
Początkowo Rady składały się w większości z socjalistycznych rewolucjonistów i mieńszewików. Jednak bolszewicy na skutek haseł takich, jak „Cała władza w ręce Rad”, uzyskiwali szybkie poparcie społeczne. We wrześniu 1917 r. bolszewicy przejmują władzę w Piotrogrodzie, a jej przewodniczącym zostaje Trocki. 25 października (7 listopada, według kalendarza gregoriańskiego), rewolucja październikowa staje się rzeczywistością, a władza sowiecka (radziecka) zostaje proklamowana tego samego wieczoru na drugim ogólnorosyjskim zjeździe Rad.
Rady w czasach ZSRR.
Pierwsza sowiecka konstytucja została przyjęta w lipcu 1918 roku i doprowadziła do utworzenia RFSRR. Na jej mocy we Wszechrosyjskim zjeździe wzięli udział przedstawiciele lokalnych Rad. Zjazd po raz pierwszy dokonał wyboru Komitetu Wykonawczego i Rady Komisarzy Ludowych. Zasada ta została utrzymana w Konstytucji i w 1924 weszła w życie, dzięki czemu w ciągu następnych dwóch lat, powstał Związek Radziecki.
Zasady władzy Rewolucyjnej Rady w ramach systemu państwowego w ZSRR zakończyły się po Konstytucji z 1936 roku. Od tego momentu, lokalne sowieckie organy przedstawicielskich z różnych poziomów wybierały bezsilne w rzeczywistości parlamenty. Najwyższym organem ustawodawczym w Związku Radzieckim została Rada Najwyższa ZSRR.
Cechy charakterystyczne Rad polegały na tym, że występowały one otwarcie jako organizacje klasowe dające tylko robotnikom, chłopom i złączonym z nimi warstwom pracującej inteligencji rzeczywistą możliwość wybierania i korzystania z prawa wyborczego. 
Rady po rozpadzie ZSRR.
Po upadku Związku Radzieckiego pod koniec 1991 system Rad został w 1993 rozwiązany przez prezydenta Jelcyna i został zastąpiony systemem Federacji Rosyjskiej.

</doc>
<doc id="1786333" url="https://pl.wikipedia.org/wiki?curid=1786333" title="Wojciech Rogowski">
Wojciech Rogowski

Wojciech Rogowski (ur. 11 lutego 1965) – polski aktor.
W 1992 roku ukończył studia na Wydziale Sztuki Lalkarskiej (wydział zamiejscowy w Białymstoku) PWST w Warszawie. W latach 1989-92 aktor Teatru Dramatycznego w Słupsku, w latach 1992-2008 aktor Bałtyckiego Teatru Dramatycznego w Koszalinie, a od 2008 roku aktor Nowego Teatru w Słupsku.

</doc>
<doc id="1786334" url="https://pl.wikipedia.org/wiki?curid=1786334" title="Leniuchowiec krótkoszyi">
Leniuchowiec krótkoszyi

Leniuchowiec krótkoszyi ("Choloepus hoffmanni") – gatunek ssaka z rodziny leniuchowcowatych (Megalonychidae) obejmującej leniwce dwupalczaste. Prowadzi spokojne nocne nadrzewne życie, wisząc brzuchem do góry i żywiąc się roślinami. Jego anatomia znacznie się różni od spotykanej u większości ssaków. Zwierzę stanowi obiekt badań parazytologicznych i genetycznych.
Zasięg występowania.
Leniuchowiec krótkoszyi występuje w zależności od podgatunku:
Rozmieszczenie geograficzne w Brazylii jest niejasne i zachodzi potrzeba dalszych badań. Istnieją dwa wątpliwe odosobnione zapisy z północnego Mato Grosso w Brazylii; miejsca te znajdują się w pobliżu lub w zasięgu występowania leniuchowca dwupalczastego ("Choloepus didactylus"), co sugeruje możliwą błędną identyfikację.
Taksonomia.
Gatunek po raz pierwszy naukowo opisał w 1858 roku niemiecki zoolog Wilhelm Peters nadając mu nazwę "Choloepus hoffmanni". Jako miejsce typowe odłowu holotypu Peters wskazał „Kostarykę”; w 1946 zawężono je do Escazú, w San José, później natomiast zmieniono na Heredię, w Volcán Barbara.
Występuje na dwóch rozłącznych obszarach: obszar północny obejmuje podgatunki "hoffmanni", "agustinus" i "capitalis" natomiast południowy "juruanus" i "pallescens". Analiza mtDNA obejmujący trzy podgatunki potwierdziła ich zróżnicowanie i wykazała głęboką rozbieżność między liniami z populacji północnej ("hoffmanni") i południowej ("juruanus" i "pallescens"). Autorzy "Illustrated Checklist of the Mammals of the World" rozpoznają pięć podgatunków.
Morfologia i anatomia.
Długość ciała (bez ogona) 500–700 mm, długość ogona 14–30 mm, długość ucha 15–37 mm, długość tylnej stopy 100–153 mm; masa ciała 2,7–10 kg. Masa mięśniowa jest o wiele niższa niż w przypadku innych zwierząt podobnej wielkości. Pozwala to leniwcom łatwiej wspinać się po gałęziach. Silne umięśnienie występuje tylko na szyi i kończynach przednich.
Okrywa włosowa tego łożyskowca, różniąca się znacznie od zwykle spotykanej u ssaków, składa się z dwóch różniących się od siebie rodzajów włosów. Dłuższe włosy okrywowe kryją wśród siebie krótsze i gęste włosy puchowe. Futro przybiera różnorodny kolor, od barwy jasnej, bladożółtej do ciemnobrązowej. Rosnące w rowkach włosów glony mogą także nadawać mu zielonkawe zabarwienie, pomagające w kamuflażu. Twarz zwykle wyróżnia się jaśniejszym odcieniem, a okolice gardła w ogóle są blade. Odwrotnie czubek głowy i ramiona mają ciemniejszą barwę. Takie umaszczenie stanowi rodzaj kamuflażu. Dodatkowo trzymając dłonie i stopy blisko siebie leniuchowiec krótkoszyi przypomina pęk zeschłych liści.
Zaokrąglona głowa o wypukłej twarzy posiada niepozorne oczy o ciemnej obwódce i nieporośnięty włosami pysk. Uszy są niewielkie.
Żuchwa i szczęka różnią się liczbą zębów. Ta pierwsza posiada ich 8, ostatnia – 10. Trudno stwierdzić, jakim zębom innych ssaków odpowiadają. W kształcie są prawie cylindryczne. Niektóre źródła podają, że u tego rodzaju przednia powierzchnia dolnych kłów zachodzi na tylną powierzchnię kłów górnych, dzięki czemu zęby te same się ostrzą.
W odróżnieniu od prawie wszystkich innych ssaków, wyposażonych bez względu na wielkość i tryb życia w 7 kręgów szyjnych, leniuchowiec krótkoszyi posiada różną ich ilość: od pięciu lub sześciu do ośmiu, choć zazwyczaj liczba ta nie przekracza siedmiu. Także ilość kręgów odpowiadających odcinkom piersiowemu i lędźwiowemu zmienia się w szerokim zakresie, od 18 do 27. Liczba żeber natomiast wynosi niezmiennie 48. Z powodu przyjmowania pozycji bardzo różniącej się od charakterystycznej dla innych rzędów ssaków nietypowe jest także położenie niektórych narządów wewnętrznych. Żołądek o złożonej budowie przystosował się do gromadzenia dużej ilości pokarmu.
W stosunku do wielkości ciała kończyny są długie, przy czym tylne ustępują w tym względzie przednim. Wyrostek barkowy łopatki i wyrostek krukowaty łączą się ze sobą. Nie występuje krętarz trzeci. Podczas gdy dłonie kończą się dwoma palcami, stopy posiadają ich trzy. Wszystkie zdobią haczykowate pazury, pomocne w przytrzymywaniu się gałęzi drzew.
Ogon nie występuje.
Fizjologia.
Powolny metabolizm zwierzęcia (osiągający 44% wartości oczekiwanej na podstawie masy ciała) sprawia, że temperatura jego ciała zmienia się w zakresie wiele szerszym, niż u większości ssaków: 24–33 °C (inne źródła podają 34,4 °C), zależąc od temperatury otoczenia. W rezultacie gatunek może przetrwać jedynie w klimacie równikowym.
Siedlisko.
Gatunek bytuje na wysokościach od poziomu morza do 3300 metrów nad poziomem morza w Kostaryce. W Panamie dochodzi do 1925, natomiast w południowych wenezuelskich Andach do 1150.
Leniuchowiec ten zamieszkuje nizinne i górskie lasy deszczowe wiecznie zielone, liściaste i mieszane. Występuje w lasach wtórnych, ale nie znajduje się go w nizinnych lasach suchych. W Nikaragui zwierzęta widywano na terenach trawiastych obfitujących w kolczaste krzaki i drzewa, o czym wiadomo dzięki Genowaysowi i Timmowi.
Tryb życia.
Jak inne leniwce, stworzenie to prowadzi spokojny całkowicie nocny (nawet o świcie i zmierzchu zwierzę widuje się bardzo rzadko) nadrzewny tryb życia. U samic może on być stadny, podczas gdy płeć męska preferuje żywot samotnika. Struktura populacji także odbiega od przyjętych w świecie ssaków wzorców, gdyż na jednego samca przypada aż 11 samic.
Zwierzę porusza się powoli, kończyna za kończyną. Przedstawiciele jego rodzaju przewyższają jednak aktywnością jeszcze bardziej nieruchawe leniwce trójpalczaste. "Choloepus hoffmanni " większą część życia spędza, wisząc na drzewie brzuchem do góry. W tej obcej większości ssaków pozycji je, śpi (trzymając głowę pomiędzy ramionami), płodzi, rodzi i wychowuje dzieci. Pożywia się pokarmem roślinnym: liśćmi, owocami, gałązkami, pąkami, a według niektórych źródeł okazjonalnie także owadami, co odkrył Nowak w 1991. Przystosował się do spożywania twardego pokarmu roślinnego. Na co dzień zjada liście kilku swych ulubionych gatunków. Podaż składników odżywczych uzupełnia dzięki glonom z futra, lizanego przez osobnika. Główne źródła wody stanowią dla niego wilgotne liście i krople rosy.
Na ziemię schodzi jedynie w celu załatwienia potrzeb fizjologicznych, co zdarza się zazwyczaj raz w tygodniu ze względu na powolny metabolizm.
Leniuchowiec krótkoszyi zazwyczaj zachowuje ciszę. Może jednak wydawać dźwięki przypominające płacz lub syczenie.
Rozmnażanie.
W przypadku konfliktu dwóch samców o jedną samicę dochodzi do walki. Oponenci trzymają się wtedy gałęzi jedynie kończynami tylnymi, przednie wykorzystując przeciwko rywalowi.
Po długiej, jedenastoipółmiesięcznej ciąży (średnio 350 dni) na świat przychodzi zaledwie jedno młode. Pierwsza wydostaje się główka. Noworodkowi przypisuje się masę 300-400, nieraz 402 g. Od narodzin posiadając niewielkie pazury, wczepia się on w sierść na brzuchu swej matki. Spędza tak 20-25 dni, nim nauczy się samodzielnie wisieć na gałęziach. Ssie średnio przez 21 dni. Nie oddala się od rodzicielki przez 5 miesięcy. Matka opiekuje się nim przez 2 lata. Według niektórych źródeł kolejne mioty rozdziela zazwyczaj 14-16 miesięcy, średnio 456 dni.
Młode samice stają się zdolne do rozrodu wcześniej, niż samce – osiągając 3,5 roku. Ci ostatni natomiast dojrzewają w wieku 4-5 lat (według innych źródeł liczby te wynoszą odpowiednio 730 i 1095 dni).
Maksymalna długość życia wynosi na wolności 35, a w niewoli co najmniej 37 lat. Złapany w 1973 roku samiec do zoo San Antonio zmarł w lipcu 2013 roku.
Pasożyty.
Na leniwcach pasożytuje prawdopodobnie wiele gatunków.
Przeprowadzone w latach sześćdziesiątych badania wykazały, że 54% populacji zamieszkującej okolice Przesmyku Panamskiego stanowią nosiciele "Endotrypanum schaudinni". Choroba ta, "endotrypaniasis", jest charakterystyczna dla tego obszaru.
Z kolei w trwających 10 lat badaniach opublikowanych w 1980 u 19,3% z 498 zwierząt złapanych w środkowej Panamie udało się znaleźć pasożyta "Leishmania braziliensis", izolując go z krwi, skóry, wątroby, śledziony, szpiku kostnego i układu pokarmowego. Szacuje się, że nosicielami jest 0–59.4% członków różnych populacji, a wartość ta koreluje z chorobowością miejscowych plemion. Nadmienić należy, że u wszystkich schwytanych leniwców infekcja przebiegała bezobjawowo.
Najnowsze badania opublikowane w 2009 ujawniły z kolei obecność "Coccidium" i tasiemców. Część przebadanych osobników cierpiało też na choroby skóry wywołane przez "Sarcoptes scabiei" i "Amblyomma varium".
Genetyka.
Gatunek ten posiada zróżnicowaną liczbę chromosomów, 2n zawiera się w przedziale od 49 do 54. Płeć determinuje prawdopodobnie układ chromosomów XX lub X0.
Obecnie planuje się zsekwencjonować genom tego gatunku. Wyniki porównane zostaną z otrzymanymi dla innych gatunków ssaków, co pomoże ustalić pokrewieństwo pomiędzy różnymi ich grupami.
Status.
IUCN określa gatunek jako pospolity w Ameryce Środkowej, zwłaszcza na dużych wysokościach. Podaje też, że w Panamie zanotowano gęstość 105 osobników na kilometr kwadratowy, zwracając uwagę na niereprezentatywność tego wyniku. Przy obecnym stanie wiedzy nie jest w stanie określić trendu populacyjnego.
Obecnie nie istnieją poważne zagrożenia dla zwierzęcia. Co prawda liczebność populacji północnej obniża się z powodu utraty środowiska naturalnego, jednakże gatunek zamieszkuje wiele obszarów chronionych. Nie wymienia się innych zagrożeń. IUCN klasyfikuje gatunek jako LC (least concern – najmniejszej troski). Jednak z powodu wylesiania populacja północna może zmienić przedział na NT (neat threatened – bliski zagrożenia).
Przed człowiekiem chroni je tryb życia: skryte nieruchomo w koronach drzew nie stanowią częstego obiektu polowań, jak inne szczerbaki. Ofiarą myśliwych padają tylko sporadycznie, często sprzedaje się je wtedy zagranicznym turystom jako zwierzęta domowe. Z drugiej strony stanowią one tabu dla niektórych tubylców.
Gatunek wymienia załącznik III CITES. W Kostaryce jego liczebność podlega regulacji. Na terenie tego kraju występuje też w licznych parkach narodowych i rezerwatach:
W niewoli.
Leniwce dwupalczaste łatwiej utrzymać w niewoli, niż trójpalczaste.

</doc>
<doc id="1786338" url="https://pl.wikipedia.org/wiki?curid=1786338" title="Ahmed Samir Farag">
Ahmed Samir Farag

Ahmed Samir Farag (ur. 20 marca 1986 w Kairze, Egipt) – piłkarz egipski, reprezentant kraju. Obecnie gra w Ismaily SC.
Kariera.
Jest wychowankiem klubu Al-Ahly, został zauważony przez skautów francuskiego klubu FC Sochaux. We Francji występował od 2003 do 2005 roku, jednak w pierwszym zespole nie zagrał. Został więc wypożyczony do swojego macierzystego klubu Al-Ahly. Od 2006 roku do dziś występuje w Ismaily SC.

</doc>
<doc id="1786341" url="https://pl.wikipedia.org/wiki?curid=1786341" title="Amund Svensson">
Amund Svensson

Amund „Blackheart” Svensson (ur. 21 kwietnia 1978), znany również jako Psy Coma – norweski muzyk, kompozytor i multiinstrumentalista, występujący głównie jako gitarzysta i keyboardzista. Amund Svensson znany jest przede wszystkim z występów w zespole Covenant w latach późniejszych przekształconym w The Kovenant. Wraz z grupą dwukrotnie otrzymał nagrodę norweskiego przemysłu fonograficznego Spellemannprisen. W latach 1998-2003 był także członkiem zespołu Troll.

</doc>
<doc id="1786343" url="https://pl.wikipedia.org/wiki?curid=1786343" title="Wielka Warszawska">
Wielka Warszawska

Wielka Warszawska – najwyżej dotowana i jedna z najważniejszych porównawczych gonitw sezonu, której zwycięzca otrzymuje Nagrodę Prezydenta miasta stołecznego Warszawy, przeznaczona dla koni trzyletnich i starszych. Rozgrywana jesienią (na przełomie września i października) na torze wyścigów konnych na Służewcu. Zwycięstwo w gonitwie często przesądza o otrzymaniu tytułu Konia Roku.
Gonitwa ustanowiona została w 1895 przez Augusta Potockiego. Wzorowana na Grand Prix de Paris. Następnie przekształcona w międzynarodową gonitwę porównawczą (podobną do Prix de l’Arc de Triomphe).
W latach 1905–1912 wstrzymano organizację Wielkiej Warszawskiej. Przyczyną było zmniejszenie dotacji przez Rosjan. W 1913 wyścig powrócił, lecz w latach 1914–1916 ponownie został wstrzymany z powodu wybuchu I wojny światowej. W 1917 gonitwa została przeniesiona do Odessy. Tam organizatorem polskich wyścigów konnych na obczyźnie był Fryderyk Jurjewicz, którego imieniem nazwano Wielką Warszawską w latach 30. II Rzeczypospolitej.
Po zakończeniu II wojny światowej pierwsza Wielka Warszawska miała miejsce w Lublinie jako Wielka Nagroda Lubelska. Odbywała się ona na dystansie 2800 m. W latach 1946–1948 gonitwę przeniesiono na Służewiec i przeprowadzano na dystansie 2400 m.
Od sezonu 2023 gonitwa rozgrywana jest w randze Listed. Nadanej jej przez European Pattern Committee.
Aktualny (09.2022) rekord gonitwy został ustanowiony w 2011 roku przez konia Intens i wynosi 2 min 40,3 s. Jest to również aktualny (09.2022) rekord Toru wyścigów konnych Służewiec na dystansie 2600m.
Zwycięzcy.
Jedyną kobietą, która wygrała zawody była w 1995 Katarzyna Szymczuk (zm. 2011) na ogierze Wolarz.
Dwukrotni zwycięzcy.
Do 25 września 2022 roku, tylko ośmiu koniom udało się zwyciężyć w Wielkiej Warszawskiej dwukrotnie. Są to:
Żadnemu koniowi nie udało się zwyciężyć trzykrotnie.
Rekordy zwycięstw.
Wśród trenerów najwięcej razy Wielką Warszawską zwyciężył Andrzej Walicki (10 razy), następne miejsca zajmuje Stanisław Molenda (8 razy).
Wśród dżokejów rekord należy do Jerzego Jednaszewskiego (8 razy), następny jest Mieczysław Mełnicki, Jerzy Ochocki i Janusz Kozłowski, którzy zwyciężyli po 4 razy.

</doc>
<doc id="1786345" url="https://pl.wikipedia.org/wiki?curid=1786345" title="Pierwszy kryzys w Cieśninie Tajwańskiej">
Pierwszy kryzys w Cieśninie Tajwańskiej

Pierwszy kryzys w Cieśninie Tajwańskiej (1954–1955; 九三炮戰) – zbrojna konfrontacja między Chińską Republiką Ludową a Republiką Chińską na Tajwanie, rozpoczęta uderzeniem Chińskiej Armii Ludowo-Wyzwoleńczej na wyspę Yijiangshan. Pomimo pomocy ze strony USA, armia tajwańska musiała się ostatecznie ewakuować z całego archipelagu Dachen.
Tło historyczne konfliktu.
W wyniku wojny domowej pomiędzy Komunistyczną Partią Chin a Kuomintangiem z lat 1946-1950 nacjonaliści utracili władzę nad kontynentalnymi Chinami. 1 października 1949 roku w Pekinie Mao Zedong ogłosił utworzenie Chińskiej Republiki Ludowej. 10 grudnia Czang Kaj-szek wraz z rządem Republiki Chińskiej i prawie 2 milionami zwolenników ewakuował się na Tajwan. Pod kontrolą nacjonalistów pozostały oprócz Tajwanu archipelagi Zhoushan, Dachen, Peskadory, Kinmen i Mazu. W maju 1950 roku wojska Kuomintangu wycofały się z Zhoushan Qundao celem wzmocnienia obrony Tajwanu.
Dotychczasowy sojusznik Kuomintangu, Stany Zjednoczone, nie interweniowały podczas wojny z komunistami. Ówczesna administracja amerykańska była niechętna osobie Czang Kaj-szeka, sprzyjając ugodowemu prezydentowi Li Zongrenowi (odsuniętemu od władzy przez Czanga po ewakuacji na Tajwan). Większość Chińczyków również była niechętnie nastawiona do rządów Kuomintangu. W styczniu 1950 roku prezydent USA Harry Truman ogłosił, że Stany Zjednoczone nie będą mieszać się w spór wokół Cieśniny Tajwańskiej i nie będą interweniować w przypadku inwazji komunistów na Tajwan.
Zmianę nastawienia administracji amerykańskiej do rządu Czang Kaj-szeka na Tajwanie spowodował wybuch wojny koreańskiej. 27 czerwca 1950 roku Truman wysłał amerykańską Siódmą Flotę z zadaniem neutralizacji Cieśniny Tajwańskiej. Zapobiegło to ewentualnej komunistycznej inwazji, a jednocześnie uniemożliwiało głoszony przez Czanga „powrót na kontynent”. 6 lipca i 24 sierpnia premier ChRL Zhou Enlai oskarżył oficjalnie USA o okupację chińskiego terytorium.
W styczniu 1951 roku Waszyngton i Tajpej zawarły Chińsko-Amerykańskie Porozumienie o Wzajemnej Obronie i Pomocy, zaś w grudniu 1954 Chińsko-Amerykański Traktat o Wzajemnej Obronie, zobowiązując się do obrony suwerenności władzy Kuomintangu nad Tajwanem i przyległymi wyspami. Dodatkowym atutem Czang Kaj-szeka był fakt, że Chińską Republikę Ludową uznały jedynie ZSRR i jego państwa sojusznicze, podczas gdy pozostałe państwa oraz organizacje międzynarodowe, takie jak ONZ, za jedynego reprezentanta Chin nadal uznawały ewakuowany na Tajwan rząd kuomintangowski. 22 lipca 1952 roku Czang ogłosił, że Tajwan jest jedynie tymczasowym bastionem, który w przyszłości posłuży jako baza wypadowa do kontrataku na kontynent. Ambicje Czanga starały się studzić władze amerykańskie, m.in. 10 grudnia 1954 roku wymuszając zapewnienie, że nacjonaliści nie uderzą na kontynent bez zgody Waszyngtonu.
Konflikt.
2 grudnia 1954 roku USA i rząd w Tajpej zawarły traktat sojuszniczy, w którym Stany Zjednoczone zobowiązały się do obrony Tajwanu i Peskadorów, nie uwzględniając jednak kontrolowanych przez KMT wysepek u wybrzeży Chin.
18 stycznia 1955 roku Chińska Armia Ludowo-Wyzwoleńcza niespodziewanie dokonała desantu na wysepkę Yijiangshan u wybrzeży Zhejiangu. Przy trzykrotnie wyższych stratach własnych ChAL-W rozbiła walczący do ostatniego żołnierza 720-osobowy garnizon nacjonalistów.
W obliczu chińskiej inwazji 28 stycznia 1955 roku Kongres Stanów Zjednoczonych upoważnił prezydenta Eisenhowera do użycia sił zbrojnych w celu zabezpieczenia suwerenności Tajwanu. Ostatecznie nie doszło do starcia między siłami chińskimi a tajwańsko-amerykańskimi, a Amerykanie wykorzystali Siódmą Flotę, aby ewakuować cały archipelag Dachen, który w ten sposób przeszedł bez walki pod kontrolę komunistów.
Skutki.
Pomyślnie zakończona dla ChRL inwazja na Yijiangshan, zakończona ewakuacją sił Kuomintangu z całego archipelagu Dachen, wzmogła wojowniczą retorykę rządu w Pekinie, zaś Mao określił wówczas USA mianem "papierowego tygrysa, na którego należy patrzeć z góry". Następstwem tych wydarzeń był chiński ostrzał wysp Kinmen i Mazu w 1958 roku, który doprowadził do drugiego kryzysu w Cieśninie Tajwańskiej.

</doc>
<doc id="1786347" url="https://pl.wikipedia.org/wiki?curid=1786347" title="Abdelwahed El-Sayed">
Abdelwahed El-Sayed

Abdelwahed 'Wahid' El-Sayed (ur. 3 czerwca 1977, Egipt) – piłkarz egipski, reprezentant kraju. Obecnie gra w El Zamalek.
Kariera.
Jest bramkarzem El Zamalek oraz reprezentacji Egiptu. Znalazł się w kadrze narodowej na Puchar Narodów Afryki w 2002 roku, 2004 roku oraz 2006 roku. Przypisuje się mu dużą pomoc w zdobycie przez El Zamalek Afrykańskiej Ligi Mistrzów w 2002 roku. W kadrze zadebiutował w 2003 roku przeciwko Francji. Został uznany najlepszym bramkarzem Egiptu w 2003 i 2004 roku.
Sukcesy.
Osobiste:
Reprezentacja
Klub

</doc>
<doc id="1786348" url="https://pl.wikipedia.org/wiki?curid=1786348" title="Krzeszna (struga)">
Krzeszna (struga)

Krzeszna – struga w woj. zachodniopomorskim, w powiecie łobeskim, w gminie Węgorzyno; prawobrzeżny dopływ rzeki Reskiej Węgorzy.
Krzeszna wypływa od zachodniego brzegu jeziora Zajezierze, przy wsi Przytoń i biegnie w kierunku północnym przepływając przez jezioro Przytoń. Wypływa z niego od północnego brzegu i biegnie na północ. Przepływa pod drogą wojewódzką nr 151 i dalej na północny zachód. Ok. 0,5 km przed ujściem Krzeszna przepływa przez stawy hodowlane, na których koryto strugi zostało skanalizowane. Dalej Krzeszna płynie na północ i uchodzi do Reskiej Węgorzy na zachód od wsi Lesięcin.
Nazwę Krzeszna wprowadzono urzędowo w 1955 roku, zastępując poprzednią niemiecką nazwę strugi – "Kressin Bach". Na Mapie Podziału Hydrograficznego Polski z 2007 roku Krzeszna widnieje jako "Dopływ z jeziora Przytoń".

</doc>
<doc id="1786349" url="https://pl.wikipedia.org/wiki?curid=1786349" title="Volkswagen Multivan">
Volkswagen Multivan



</doc>
<doc id="1786350" url="https://pl.wikipedia.org/wiki?curid=1786350" title="Ahmed Abdel-Ghani">
Ahmed Abdel-Ghani

Ahmed Abdel-Ghani (ur. 1 grudnia 1981 w Al-Minja, Egipt) – piłkarz egipski, reprezentant kraju.
Kariera.
Był napastnikiem, występował w El-Minya SC, a następnie był zawodnikiem Haras El-Hodood SC, Sur SC z Omanu i. W latach 2006-2009 rozegrał 4 mecze w kadrze narodowej Egiptu. Był w kadrze Egiptu na Pucharze Konfederacji w 2009 roku.

</doc>
<doc id="1786352" url="https://pl.wikipedia.org/wiki?curid=1786352" title="Volkswagen Caravelle">
Volkswagen Caravelle



</doc>
<doc id="1786356" url="https://pl.wikipedia.org/wiki?curid=1786356" title="Języki kipczackie">
Języki kipczackie

Języki kipczackie – grupa językowa w obrębie rodziny języków tureckich, obejmująca szereg języków używanych w Środkowej i Zachodniej Azji oraz Europie Wschodniej.
Języki z tej grupy wykazują wspólne cechy charakterystyczne, odróżniające je od innych języków tureckich:
Klasyfikacja.
Języki kipczackie dzielą się na trzy podgrupy:

</doc>
<doc id="1786358" url="https://pl.wikipedia.org/wiki?curid=1786358" title="Mohamed Abou Greisha">
Mohamed Abou Greisha

Ahmed Abdel-Ghani (ur. 1 grudnia 1981) – egipski piłkarz, reprezentant kraju.
Kariera.
Jest napastnikiem, grał w Ismaily SC, Zhejiang Lucheng, Telephonat Beni Suef, Al-Masry Port Said, Ittihad El Shorta i Olympic El Qanah. Od 2004 roku do 2009 roku grał w kadrze narodowej Egiptu. Był w kadrze na Pucharze Konfederacji w 2009 roku.

</doc>
<doc id="1786360" url="https://pl.wikipedia.org/wiki?curid=1786360" title="Raging Silence">
Raging Silence

Raging Silence – siedemnasty album studyjny brytyjskiego zespołu Uriah Heep wykonującego progresywnego hard rocka. Został wydany w maju 1989 roku nakładem Legacy Records, a na rynku amerykańskim rok później nakładem Enigma Records.
Lista utworów.
Zremasteryzowana wersja albumu z roku 1996 zawiera 6 utworów bonusowych:
Specjalna edycja de-luxe z 2003 roku zawiera 7 utworów bonusowych:
Twórcy.
Muzycy dodatkowi.
Słowa w języku rosyjskim w "Cry Freedom" – Marie Zackojiva

</doc>
<doc id="1786361" url="https://pl.wikipedia.org/wiki?curid=1786361" title="Skoki">
Skoki



</doc>
<doc id="1786364" url="https://pl.wikipedia.org/wiki?curid=1786364" title="Drugi kryzys w Cieśninie Tajwańskiej">
Drugi kryzys w Cieśninie Tajwańskiej

Drugi kryzys w Cieśninie Tajwańskiej (1958) – stan zagrożenia konfliktem zbrojnym między Chińską Republiką Ludową a Republiką Chińską na Tajwanie i Stanami Zjednoczonymi w 1958 roku, spowodowany chińskim ostrzałem wysp Kinmen i Mazu.
Tło historyczne.
W 1955 roku doszło do pierwszego kryzysu w Cieśninie Tajwańskiej, gdy Chińska Armia Ludowo-Wyzwoleńcza dokonała udanej inwazji na znajdującą się pod kontrolą Kuomintangu wyspę Yijiangshan. Stany Zjednoczone, zapewniające w traktatach sojuszniczych suwerenność rządu Czang Kaj-szeka na Tajwanie, wykorzystały wówczas swoją flotę jedynie do ewakuowania całego archipelagu Dachen, wskutek czego przeszedł bez walki pod kontrolę ChRL. Wydarzenia te wzmocniły konfrontacyjne nastroje na kontynencie i spowodowały przeświadczenie o słabości USA.
Konflikt.
23 sierpnia 1958 roku nadbrzeżne baterie ChAL-W niespodziewanie otworzyły intensywny ogień na wyspy Kinmen i Mazu. Do końca miesiąca w wyniku ostrzału zginęło prawie 1000 osób. W odpowiedzi rząd Stanów Zjednoczonych natychmiast skierował do Cieśniny Tajwańskiej ciężką flotę; USA znalazły się na granicy konfliktu zbrojnego z Chinami. Do konfrontacji obu stron jednak nie doszło, a Chińczycy ograniczyli ostrzał do dni parzystych i udzielili rządowi amerykańskiemu łącznie ponad 400 „poważnych ostrzeżeń”. Niespodziewanie największy sojusznik Chin, ZSRR, zadeklarował, że solidarność z ChRL dotyczy jedynie obrony jej terytorium, ale nie inwazji na Tajwan, co później stało się jedną z przyczyn rozłamu chińsko-radzieckiego.
Konfrontacja zbrojna ograniczyła się do walk myśliwców chińskich MiG-15 z tajwańskimi F-86, w których górą byli Tajwańczycy, uzyskując stosunek zestrzeleń do strat 8:1. Dążący do zachowania status quo Amerykanie ogłosili jednak w stosunku do Tajpej podobną deklarację jak Moskwa wobec Pekinu, zobowiązując się bronić niezależności rządu na Tajwanie, lecz nie pozwalając na inwazję kontynentu.
Nie jest dzisiaj jasne, czy Pekin w 1958 roku poważnie rozważał inwazję na Tajwan. Posiadane wówczas przez Chiny amfibie pozwalały na przetransportowanie przez Cieśninę Tajwańską w pierwszym rzucie tylko 30 tysięcy żołnierzy, a wszystkie będące w dyspozycji statki 300 tysięcy, co było niewystarczającą liczbą do podboju wyspy. Z drugiej strony poddanie Kinmen i Mazu podważałoby dalszy sens istnienia władz Republiki Chińskiej na Tajwanie. W obliczu patowej sytuacji armia chińska 5 października zaprzestała ostrzału.
Skutki.
Kryzys tajwański wykazał nierealność chińskiej inwazji na Tajwan. Jednocześnie unaocznił on, że USA i ZSRR będą dążyły do zachowania dotychczasowego status quo i sprzeciwiały się chińsko-tajwańskiej konfrontacji. W tej sytuacji również głoszony przez Czang Kaj-szeka „powrót na kontynent” w celu „wyzwolenia Chin” okazał się jedynie mrzonką.

</doc>
<doc id="1786365" url="https://pl.wikipedia.org/wiki?curid=1786365" title="Ahmed Raouf">
Ahmed Raouf

Ahmed Raouf (ur. 15 września 1982, w Kairze, Egipt) – piłkarz egipski, reprezentant kraju. Od 2017 gra w Wadi Degla SC.
Kariera.
Jest napastnikiem. W swojej karierze grał w takich klubach jak El-Qanat, ENPPI Club, Al-Ittihad Trypolis z Libii, Al-Ahly Kair, Al-Masry Port Said i Smouha SC. W 2017 trafił do Wadi Degla SC. Od 2008 do 2016 roku rozegrał w kadrze narodowej Egiptu 10 meczów. Był w kadrze na Pucharze Konfederacji w 2009 roku i Puchar Narodów Afryki 2010.

</doc>
<doc id="1786366" url="https://pl.wikipedia.org/wiki?curid=1786366" title="Johann Froese">
Johann Froese

Johann Froese – kaznodzieja menonicki, od 1811 roku sołtys wsi Kopanka Pierwsza, założonej w XVII wieku przez osadników holenderskich przybyłych na Żuławy z niderlandzkiej Fryzji w XVII wieku. 
Przedstawiciele rodziny Froese osiedlali się od końca XVIII wieku, między innymi w Żuławce, Rachowie, Kopance, Stogach. Zachowała się w Żuławce oryginalna zagroda holenderska pierwszego właściciela Corneliusa Froese z 1797 roku. 
Johann Froese (wnuk sołtysa Kopanki Pierwszej) był w 1868 roku inicjatorem i sygnatariuszem petycji kilkunastu gospodarzy – mennonitów z Rachowa – do władz pruskich w sprawie zwolnienia od służby w armii pruskiej kilku młodych mennonitów (z powodu dogmatów wiary).

</doc>
<doc id="1786367" url="https://pl.wikipedia.org/wiki?curid=1786367" title="Ludovic Castard">
Ludovic Castard

Ludovic Castard (ur. 18 stycznia 1983 w Clichy) – francuski siatkarz, grający na pozycji przyjmującego; reprezentant kraju. Od sezonu 2016/2017 występuje w drużynie GFC Ajaccio VB.
Sukcesy klubowe.
Mistrzostwo Francji:
Superpuchar Francji:
Puchar Francji:
Sukcesy reprezentacyjne.
Mistrzostw Europy Juniorów:
Liga Światowa:

</doc>
<doc id="1786370" url="https://pl.wikipedia.org/wiki?curid=1786370" title="Sam Graddy">
Sam Graddy

Samuel Louis („Sam”) Graddy III (ur. 10 lutego 1964 w Gaffney w stanie Karolina Południowa) – amerykański lekkoatleta sprinter, mistrz i wicemistrz olimpijski z 1984 z Los Angeles.
W 1983 zajął 2. miejsce (za Leandro Peñalverem z Kuby) w biegu na 100 metrów na igrzyskach panamerykańskich w Caracas, a w sztafecie 4 × 100 metrów wywalczył na tych zawodach złoty medal. W tym samym roku zdobył złoto (w sztafecie 4 × 100 metrów) i brązowy medal (na 100 metrów) podczas uniwersjady w Edmonton. Zdobył mistrzostwo Stanów Zjednoczonych (AAU) w biegu na 100 metrów w 1984, a także w tym samym roku akademickie mistrzostwo USA (NCAA) (jako student University of Tennessee).
Na igrzyskach olimpijskich w 1984 w Los Angeles Graddy zdobył srebrny medal w biegu na 100 metrów przegrywając z Carlem Lewisem. Był również członkiem amerykańskiej sztafety 4 × 100 metrów, gdzie biegł na 1. zmianie, która zdobyła złoty medal, w finale poprawiając rekord świata czasem 37,83 s (biegła w składzie: Sam Graddy, Ron Brown, Calvin Smith i Carl Lewis). Na pierwszych (nieoficjalnych) halowych mistrzostwach świata w 1985 w Paryżu zdobył srebrny medal w biegu na 60 metrów, przegrywając z Benem Johnsonem z Kanady, a wyprzedzając Ronalda Desruellesa z Belgii.
Później Graddy został zawodnikiem futbolu amerykańskiego. Grał jako wide receiver. Występował w zespołach Denver Broncos (1987-1988) oraz Los Angeles Raiders (1989-1992).

</doc>
<doc id="1786372" url="https://pl.wikipedia.org/wiki?curid=1786372" title="Mattoral">
Mattoral



</doc>
<doc id="1786373" url="https://pl.wikipedia.org/wiki?curid=1786373" title="Acacia harpophylla">
Acacia harpophylla

Acacia harpophylla – gatunek rośliny z rodziny bobowatych i podrodziny brezylkowych (dawniej w mimozowych). Endemit roślinnego państwa australijskiego.

</doc>
<doc id="1786374" url="https://pl.wikipedia.org/wiki?curid=1786374" title="Foliany">
Foliany



</doc>
<doc id="1786376" url="https://pl.wikipedia.org/wiki?curid=1786376" title="Rabunek dzieci">
Rabunek dzieci

Rabunek dzieci, Przymusowa adopcja 

</doc>
<doc id="1786378" url="https://pl.wikipedia.org/wiki?curid=1786378" title="Loïc Le Marrec">
Loïc Le Marrec

Loïc Le Marrec (ur. 1 marca 1977 w Rochefort) – francuski siatkarz, grający na pozycji rozgrywającego. Były reprezentant kraju. W drużynie narodowej w latach 1997 – 2009 rozegrał 140 spotkań.
Sukcesy klubowe.
Mistrzostwo Francji:
Puchar Francji:
Sukcesy reprezentacyjne.
Liga Światowa:

</doc>
<doc id="1786381" url="https://pl.wikipedia.org/wiki?curid=1786381" title="Zielonka (powiat kolski)">
Zielonka (powiat kolski)

Zielonka – obecnie część wsi Barłogi w Polsce położona w województwie wielkopolskim, w powiecie kolskim, w gminie Grzegorzew.
W okresie II Rzeczypospolitej była samodzielną wsią, siedzibą gminy Krzykosy.

</doc>
<doc id="1786384" url="https://pl.wikipedia.org/wiki?curid=1786384" title="Za późno na wojnę">
Za późno na wojnę

Za późno na wojnę (alternatywnie jako "Wojna w lustrze", ang. "The Looking-Glass War") – powieść Johna le Carré, opisująca działalność brytyjskiej agencji wywiadowczej nazywanej Departamentem oraz jej wysiłki zmierzające do utrzymania się przy życiu za wszelką cenę.
W 1969 roku Frank Pierson nakręcił na jej podstawie film pod tytułem Cudzymi rękoma z udziałem m.in. Anthony’ego Hopkinsa w roli Avery’ego. 
Fabuła.
Zadania należące do kompetencji Departamentu systematycznie przekazywane są dla jego bardziej doświadczonego i faworyzowanego odpowiednika - tzw. Cyrku. Nowe niepewne informacje, dotyczące rozmieszczenia sowieckich rakiet z głowicami nuklearnymi w Rostocku tuż przy granicy z RFN, zostają wykorzystane do podniesienia prestiżu agencji. Szef Departamentu, LeClerc, postanawia skierować do akcji naturalizowanego Polaka, Freda Leisera, który po przeszkoleniu ma nielegalnie dostać się na terytorium NRD. 
Popełnione już na początku operacji błędy (zabicie strażnika granicznego, za długi czas transmisji) szybko naprowadzają na jego trop wschodnioniemieckie służby bezpieczeństwa. W tej sytuacji po namowach George Smileya, prawej ręki szefa Cyrku, akcja zostaje przerwana, a Leiser pozostawiony swojemu losowi. Nieświadomy prawdy kontynuuje swoją misję aż do czasu spotkania ze ścigającymi. Jego dalszy los jest nieznany.

</doc>
<doc id="1786385" url="https://pl.wikipedia.org/wiki?curid=1786385" title="Cerkiew św. Gabriela Zabłudowskiego w Druskienikach">
Cerkiew św. Gabriela Zabłudowskiego w Druskienikach

Cerkiew św. Gabriela Zabłudowskiego (lit. Druskininkų Šv. Arkangelo Gabrielio cerkvė) – nieistniejąca prawosławna cerkiew cmentarna w Druskienikach, wzniesiona w 1895. Opuszczona w 1962, rozebrana w 2018 r. 
Historia.
Cerkiew powstała w 1895 w związku z popularnością uzdrowiska w Druskienikach wśród rosyjskich kuracjuszy, wyznawców prawosławia. Była to już trzecia świątynia tego wyznania w mieście, po parafialnej cerkwi Ikony Matki Bożej „Wszystkich Strapionych Radość” i cerkwi św. Pantelejmona. Znajdowała się w obrębie prawosławnej części cmentarza w Druskienikach i powstała poprzez rozbudowę starszej kaplicy. Ikonostas dla świątyni ufundowała była kuracjuszka z Druskienik, Wiera Andriejewna Szuchowa. 
Cerkiew była użytkowana do 1962, chociaż już w czasie II wojny światowej została całkowicie zdewastowana, a jej wyposażenie zaginęło. Mimo podjętych przez proboszcza i wiernych miejscowej parafii starań o renowację świątyni, obiekt został rozebrany 20 kwietnia 2018 r. 
Jednak jeszcze w tym samym roku rozpoczęto budowę nowej cerkwi na miejscu zburzonej.
Architektura.
Niewielka cerkiew wzniesiona była na planie prostokąta, poprzez poszerzenie dawnej kaplicy. Nad wejściem do niej znajdowała się sygnaturka z prawosławnym krzyżem. Budynek zlokalizowany był na wzniesieniu w obrębie cmentarza prawosławnego. Jego wyposażenie wnętrza (w tym dębowy ikonostas) nie zachowało się do naszych czasów. Z powodu braku niezbędnych prac remontowych cerkiew w ostatnich latach przed rozbiórką groziła zawaleniem.

</doc>
<doc id="1786387" url="https://pl.wikipedia.org/wiki?curid=1786387" title="Mohamed Mohsen Abou Greisha">
Mohamed Mohsen Abou Greisha



</doc>
<doc id="1786389" url="https://pl.wikipedia.org/wiki?curid=1786389" title="Hrabstwo Surf Coast">
Hrabstwo Surf Coast

Hrabstwo Surf Coast ("Surf Coast Shire") – obszar samorządu lokalnego (ang. "local government area") w australijskim stanie Wiktoria. Zajmuje powierzchnię 1560 km2 i liczy 21 771 mieszkańców (2006). Ośrodkiem administracyjnym jest miasteczko Torquay. Poza nim do hrabstwa należą miejscowości Aireys Inlet, Anglesea, Lorne, Moriac i Winchelsea. Hrabstwo powstało w wyniku stanowej reformy samorządowej z 1994 roku. 
Władzę ustawodawczą sprawuje dziewięcioosobowa rada hrabstwa, która wybiera ze swojego składu burmistrza hrabstwa, kierującego władzą wykonawczą.
W celu identyfikacji samorządu Australian Bureau of Statistics wprowadziło czterocyfrowy kod dla Hrabstwa Surf Coast – 6490.

</doc>
<doc id="1786390" url="https://pl.wikipedia.org/wiki?curid=1786390" title="Chronologia wydarzeń w cyklu książek o Tomku Wilmowskim">
Chronologia wydarzeń w cyklu książek o Tomku Wilmowskim



</doc>
<doc id="1786397" url="https://pl.wikipedia.org/wiki?curid=1786397" title="Gmina Woollahra">
Gmina Woollahra

Gmina Woollahra ("Municipality of Woollahra") - jeden z 38 samorządów lokalnych wchodzących w skład aglomeracji Sydney, największego zespołu miejskiego Australii. Leży na wschód od ścisłego centrum Sydney i zajmuje powierzchnię 12 km2. Liczba ludności wynosi 50 161 osób (2006). 
Lokalną władzę ustawodawczą stanowi rada gminy, składająca się z piętnastu członków, wybieranych z zastosowaniem ordynacji proporcjonalnej w pięciu trójmandatowych okręgach wyborczych. Radni wyłaniają spośród siebie burmistrza i jego zastępcę, którzy kierują egzekutywą.

</doc>
<doc id="1786398" url="https://pl.wikipedia.org/wiki?curid=1786398" title="Jock Robson">
Jock Robson

John Hardy "Jock" Robson (ur. 15 kwietnia 1899 w Innerleithen; zm. 1995) – szkocki piłkarz. Grał jako bramkarz.
Kariera.
W czasie I wojny światowej Robson służył w Seaforth Highlanders. Po powrocie grał w zespole Vale of Leithen. W listopadzie 1921 roku podpisał kontrakt z Arsenalem. Stał się trzecim bramkarzem klubu, po Erneście Williamsonie i Stephenie Dunnu. Z powodu niskiego wzrostu nie miał szans na debiut w pierwszym zespole, jednak słaba forma Williamsona i Dunna spowodowała, że 26 grudnia 1922 roku zagrał w spotkaniu z Boltonem Wanderers. Arsenal wygrał 5:0 i Robson zapewnił sobie miejsce w wyjściowym składzie.
W czasie sezonu 1922/1923 zaliczył 12 czystych kont w 20 spotkaniach. Przez następne dwa i pół roku był podstawowym graczem Arsenalu. Klub nie był w tym czasie w formie. W roku 1924 i 1925 bronił się przez spadkiem, jednak forma Robsona spowodowała, że klub nie został relegowany. W 1924 roku do Arsenalu przyszedł Dan Lewis i Robson nie występował już tak często w zespole.
Sezon 1925/1926 rozpoczął jako pierwszy bramkarz. W listopadzie 1925 roku Herbert Chapman podpisał kontrakt z Billem Harperem i Robson stracił miejsce w bramce Arsenalu. Ostatni występ w pierwszym składzie zaliczył 7 listopada 1925 roku w meczu z Manchesterem City. Po grze w rezerwach, w kwietniu 1926 roku Szkot przeszedł do Bournemouth &amp; Boscombe Athletic. Następnie grał również w Montrose. Łącznie w Arsenalu Robson zagrał 101 razy.

</doc>
<doc id="1786403" url="https://pl.wikipedia.org/wiki?curid=1786403" title="Alma Mahler-Werfel">
Alma Mahler-Werfel

Alma Maria Mahler-Werfel z domu Schindler (ur. 31 sierpnia 1879, zm. 11 grudnia 1964) – żona kompozytora i dyrygenta Gustava Mahlera, później architekta Waltera Gropiusa, a następnie pisarza Franza Werfela. W młodości znana była w kołach towarzyskich Wiednia ze swej urody. Towarzyszka życia kilku innych znanych osobistości. Jako nastolatka udzielała się muzycznie i skomponowała przynajmniej siedemnaście pieśni. W latach późniejszych jej salon odegrał istotną rolę w życiu artystycznym najpierw Wiednia, a później Los Angeles.
Lata młodzieńcze.
Alma Schindler urodziła się w Wiedniu w czasach monarchii austro-węgierskiej. Była córką Emila Jakoba Schindlera, znanego malarza pejzażysty, i śpiewaczki Anny Sofie Bergen. W dniu ślubu 4 lutego 1879 roku Anna Schindler była już w trzecim miesiącu ciąży. Z powodu trudnej sytuacji finansowej młoda para musiała dzielić swoje mieszkanie z kolegą Schindlera, artystą Juliusem Victorem Bergerem, z którym po narodzinach Almy Anna Schindler nawiązała romans. Z dużym prawdopodobieństwem Berger jest ojcem siostry Almy, Margarethe Julie, która przyszła na świat 16 sierpnia 1880 roku.
W lutym 1881 roku Schindler otrzymał nagrodę artystyczną Reichel-Künstlerpreis (a wraz z nią 1500 guldenów), dzięki której skończyły się trudne warunki finansowe rodziny. Posypały się zlecenia i sprzedaż obrazów, co umożliwiło rodzinie przeprowadzenie się w 1885 roku do posiadłości w Plankenbergu w Lesie Wiedeńskim. Dzięki zleceniu arcyksięcia Rudolfa w roku 1887 Schindler stał się jednym z najbardziej znanych malarzy monarchii. W tym samym roku został honorowym członkiem Wiedeńskiej Akademii Sztuk.
Po przedwczesnej śmierci ojca w 1892 roku matka wyszła za mąż za byłego ucznia swego zmarłego męża, Carla Molla, który był współzałożycielem Secesji Wiedeńskiej.
W młodości Alma nawiązała wiele przyjaźni z artystami nurtu Secesji. Miała wiele romansów, między innymi z Gustavem Klimtem, Maxem Burckhardem, dyrektorem teatru, a także kompozytorem, Alexandrem von Zemlinskym.
Romans z Alexandrem von Zemlinskym.
Zemlinsky’ego poznała w lutym 1900 roku podczas spotkania towarzyskiego w Villa Spitzer w Hohen Warte niedaleko Wiednia. Od roku 1900 uczęszczała do niego na lekcje kompozycji. 29-letni Zemlinsky był już wtedy nie tylko kapelmistrzem wiedeńskiego Carltheater, ale również wielką nadzieją sceny muzycznej Wiednia. Jako nauczyciel Zemlinsky często dawał Almie do zrozumienia, że jest bardzo niedoświadczoną osobą w dziedzinie kompozycji, robi wiele błędów a komponowanie utworów wymaga wiele pracy. Z czasem jednak pomiędzy pewną siebie i atrakcyjną Almą a introwertycznym i nieatrakcyjnym Zemllinskim zrodziło się burzliwe uczucie. Alma podziwiała jego inteligencję i muzykę, nie urodę. Zemlinsky zadedykował jej „Pięć pieśni” op. 7, skomponowane w 1899 roku.
Małżeństwo z Gustavem Mahlerem.
7 listopada 1901 roku Alma Schindler poznała kompozytora, dyrygenta i dyrektora Opery Wiedeńskiej, Gustava Mahlera. Mahler zakochał się jeszcze tego wieczoru w tej młodej, pewnej siebie kobiecie, której oświadczył się 28 listopada. Rodzina Almy starała się ją odciągnąć od tego związku. Mahler był dziewiętnaście lat starszy i do tego nieuleczalnie chory.
W tym czasie Alma była jeszcze związana z Zemlinskym. 12 grudnia napisała jednak do niego, że inna miłość wyparła go z jej życia. W tym samym czasie pisała listy miłosne do Mahlera, który przebywał w Berlinie z okazji wykonania swojej 4 Symfonii. Zapiski w jej Dzienniku świadczą też o jej niepewności co do tego związku.
Także Mahler w listach do swojej siostry Justine wyrażał wątpliwości, czy związanie się z tak młodą osobą jest właściwe. Z Drezna wysłał do swej narzeczonej dwudziestostronicowy list, w którym opisywał ich wspólne przyszłe życie.
23 grudnia zaręczyli się, a 9 marca 1902 roku pobrali w Karlskirche w Wiedniu. Ślub był skromny. Oprócz młodej pary obecni byli świadkowie: Carl Moll i Arnold Rosé, szwagier Mahlera.
Lata małżeństwa z Mahlerem.
2 listopada 1902 roku przyszła na świat ich pierwsza córka, Maria.
Wychodząc za mąż za Gustava, Alma miała wyrzec się swego zainteresowania komponowaniem i muzyką. Przejęła rolę czułej żony i gorącej zwolenniczki muzyki Gustava. Życie z Mahlerem wyglądało zupełnie inaczej niż życie w jej domu rodzinnym. Mahler unikał towarzystwa i ściśle trzymał się swojego rozkładu dnia. Z dzienników Almy wynika, że była samotna i znudzona, czuła się zdegradowana do roli pani domu.
Odczuć tych nie zmieniło również przyjście na świat 15 czerwca 1904 roku drugiej córki, Anny Justyny. W roku 1904 za wiedzą i zgodą Mahlera, który to również finansował, spotykała się Alma regularnie z Zemlinskym na wspólnym muzykowaniu. Nie trwało to jednak długo.
Mahler nie znalazł w Almie towarzyszki swego życia. Rozłam w małżeństwie spotęgował flirt Almy z Hansem Pfitznerem, kolegą Mahlera.
12 lipca 1907 roku zmarła na dyfteryt Maria, starsza córka Mahlerów. W tym samym czasie u Mahlera zdiagnozowano wadę serca. Te dwie wiadomości pogłębiły już i tak istniejący kryzys małżeński. Aby wyleczyć się z głębokiej depresji po śmierci dziecka, Alma Mahler wyjechała do uzdrowiska. W tym czasie Mahler przebywał na koncertach w Helsinkach i Sankt Petersburgu.
Z powodu konfliktów z muzykami opery oraz złej prasy w 1907 roku Mahler zrezygnował z pozycji dyrygenta Opery Wiedeńskiej i w grudniu wyjechał z Almą do Nowego Jorku, gdzie podpisał kontrakt na pracę w Metropolitan Opera. Sam wyjazd z Wiednia był bardzo spektakularny. Jak wspomina Alma, na Dworzec Zachodni przyszło około dwustu osób, aby ich pożegnać, w tym Arnold Schönberg, Alban Berg, Anton Webern, Gustav Klimt, Carl Moll i Arnold Rosé.
Po trzecim pobycie w USA, który trwał od listopada 1909 do kwietnia 1910 roku, Alma powróciła do Austrii. Udała się wraz z pięcioletnią córką i jej guwernantką do Tobelbad, małego, lecz modnego wówczas uzdrowiska w Styrii. Poznała tam Waltera Gropiusa, jeszcze wtedy nikomu nieznanego architekta. W czerwcu 1910 roku nawiązali romans, o którym kilka tygodni później dowiedział się Mahler. W ręce Mahlera wpadł list miłosny Gropiusa do Almy, który omyłkowo Gropius zaadresował do Gustava. Nastąpił kolejny kryzys małżeński.
Podczas ostatniej swojej wizyty w USA Mahler poważnie zachorował. 21 lutego 1911 roku, pomimo gorączki, dyrygował długi i męczący koncert, między innymi dzieł Felixa Mendelssohna Bartholdy’ego. Przez następne dni jego stan nie uległ poprawie – lekarze zdiagnozowali zapalenie wsierdzia, chorobę, której z początkiem XX wieku nie potrafiono wyleczyć. Alma wraz z mężem udali się do Instytutu Pasteura w Paryżu, gdzie potwierdzono tylko diagnozę amerykańskich lekarzy. 12 maja Alma i Gustav powrócili do Wiednia. Kilka dni później, 18 maja 1911 roku, Mahler zmarł.
Romans z Oskarem Kokoschką.
Alma Mahler poznała Oskara Kokoschkę przez swojego ojczyma, Carla Molla, który był mecenasem malarza. Carl Moll zlecił Kokoschce między innymi wykonanie portretu swojej pasierbicy. Na kolacji 12 kwietnia 1912 roku, Carl Moll przedstawił Almę malarzowi, który jeszcze tego wieczoru zakochał się we wdowie po Gustavie Mahlerze.
Dwa dni po tym wydarzeniu Kokoschka napisał do Almy pierwszy list miłosny, po którym nastąpiło kolejnych czterysta. Romans, który się między nimi nawiązał był bardzo silnie naznaczony zazdrością Kokoschki.
Kilka lat później, Alma określiła ten związek jako trzy lata miłosnej walki. Zazdrość Kokoschki nie dotyczyła tylko mężczyzn, z którymi spotykała się Alma, ale także zmarłego już Gustava Mahlera. W listach, które Kokoschka pisał do Almy, podczas jej pobytu w Scheveningen w maju 1912 roku, zaklinał ją, aby wszystkie swoje myśli, kierowała tylko ku niemu. Kiedy była w Wiedniu, pełnił czasami straż przed jej mieszkaniem, by się upewnić, że nie przyjmuje tam żadnych mężczyzn. Po jej drugim wyjeździe do Scheveningen latem 1912 roku, Kokoschka wręcz zażądał od Almy, aby wycofała się z życia towarzyskiego i była wyłącznie dla niego.
Adolf Loos, bliski znajomy Oskara Kokoschki ostrzegał go przed Almą i jej złym wpływem na niego. Także matka malarza była zdecydowanie przeciwna temu związkowi. Mimo to Kokoschka silnie zabiegał o to, aby związek związać małżeńskim węzłem. Prawdopodobnie już w lipcu 1912 roku Alma była z nim w ciąży. Jednak w październiku pozbyła się dziecka. Zadała tym wielki ból Kokoschce, który poświęcił tej tematyce dwie swoje prace: „Alma Mahler z dzieckiem i śmiercią”, oraz „Alma bawiąca się flakami Kokoschki”, które dzisiaj znajdują się w Kolekcji Essl w Klosterneuburgu.
W tym czasie Alma utrzymywała nadal listowny kontakt z Gropiusem. Swój związek z Kokoschką utrzymywała w tajemnicy. Jednak w 1913 roku Gropius zobaczył podczas 26 Wystawy Berlińskiej Secesji (dzisiaj Muzeum Folkwang, Essen) obraz Kokoschki, który przedstawiał Almę w czerwonym szlafroku wyciągającą ręce w kierunku Oskara Kokoschki. Po tym wydarzeniu kontakt listowy z Gropiusem urwał się.
Ale również związek Almy z Kokoschką ulegał ochłodzeniu. Ponieważ nadal nalegał na małżeństwo, zaczęła go unikać wyjeżdżając w długie podróże w towarzystwie Lilly Lieser, jednej z nielicznych swoich przyjaciółek. Z końcem 1913 i z początkiem 1914 roku Kokoschka namalował szeroki na cztery metry fresk, który ozdobił komin w ich letnim domku w austriackiej gminie Breitenstein w rejonie Semmering. Tematem fresku był, jak przedtem, związek z Almą. Związek jednak ulegał rozpadowi. W listach Kokoschka zarzucał Almie powierzchowność i wewnętrzną pustkę.
W maju 1914 roku Alma napisała w swoim dzienniku, że z jej strony związek z Kokoschką jest skończony. W kilku następnych miesiącach bliższe związki nawiązała z przemysłowcem Carlem Reininghausem i kompozytorem Hansem Pfitznerem. Ostatecznie koniec ich związku nastąpił w pierwszym roku I wojny światowej. Oskar Kokoschka zaciągnął się dobrowolnie do wojska, i dzięki wstawiennictwu Adolfa Loosa dostał się do najbardziej prestiżowego pułku kawalerzystów monarchii austro-węgierskiej. Aby wstąpić do pułku potrzebował konia, którego zakupił z pieniędzy uzyskanych ze sprzedaży obrazu „Narzeczona na wietrze”. Obraz ten przedstawia parę kochanków, którzy noszą wszelkie znamiona Oskara Kokoschki i Almy. Dzisiaj obraz ten znajduje się w Muzeum Sztuki w Bazylei.
Walter Gropius.
Jeszcze będąc w związku z Kokoschką, w lutym 1915 roku w towarzystwie Lilly Lieser Alma wyjeżdża do Berlina, aby odwiedzić Gropiusa. Spotkanie było tak namiętne, że po powrocie do Wiednia, Alma martwiła się, że znowu może być w ciąży. W listach do Gropiusa zapewniała go o swojej miłości oraz chęci wyjścia za niego za mąż. W kwietniu 1915 roku zerwała kontakt listowny z Kokoschką, kiedy ten dobrowolnie zaciągnął się do wojska.
Ponieważ również Walter Gropius zgłosił się do służby wojskowej, Alma zaczęła w tym czasie przyjmować w salonie w swoim wiedeńskim mieszkaniu na Elisabethstrasse wielu artystów.
18 sierpnia 1915 roku Walter Gropius i Alma zawarli ślub w Berlinie. Gropius otrzymał w tym celu przepustkę, lecz po dwóch dniach musiał zgłosić się ponownie na front. 29 sierpnia Kokoschka został poważnie ranny na froncie. W Wiedniu rozeszła się nawet plotka o jego śmierci. Na wieść o tym Alma udała się do pracowni Kokoschki, aby zabrać listy, które do niego napisała, jak również szkice i rysunki, które miały z nią związek.
Oliver Hilmes w swojej Biografii Almy Mahler-Werfel uważa, że małżeństwo pomiędzy Gropiusa i Almą od początku było skazane na porażkę. Według niego, Gropius żywił głębokie uczucie do Almy i miał nadzieję, że dzięki temu małżeństwo unormuje swoje poszarpane wojną życie. Z drugiej strony Hilmes uważa, iż Alma weszła w ten związek z powodu wewnętrznej pustki, towarzyskiej konwencji i dezorientacji.
Po ślubie Alma nadal mieszkała w Wiedniu i przyjmowała w swoim salonie znanych muzyków, dyrygentów i artystów. Uważała się przede wszystkim za wdowę po Gustavie Mahlerze, a małżeństwo z Gropiusem było dla niej degradacją społeczną. Chociaż oficjalnie przyjęła nazwisko Gropius, określała się jako Alma Gropius-Mahler bądź Mahler-Gropius. W listach do Gropiusa wyjaśniała, że nazwisko Mahler otwiera wszystkie drzwi świata.
5 października 1916 roku przyszła na świat ich córka, Manon. Gropius był w tym czasie na froncie.
Rozstanie z Gropiusem.
Pisarz, Franz Blei, przyprowadził 14 listopada 1917 roku 27-letniego Franza Werfela na wieczór towarzyski do salonu Almy. Dwa lata wcześniej Alma czytała jeden z jego wierszy, natomiast nie znała go osobiście. Werfel nie podobał się z wyglądu Almie, do tego był Żydem. Podzielał jednak jej zainteresowania muzyką. W następnych tygodniach odwiedził ją kilkakrotnie, aby wspólnie muzykować i stopniowo Alma zaczęła się nim interesować. Kiedy 15 grudnia Gropius wrócił na przepustkę do domu, Alma przyjęła go chłodno i wręcz wrogo. Wkrótce doszło między nimi do ostrej wymiany zdań. Przepustka Gropiusa skończyła się 30 grudnia i Alma odetchnęła z ulgą po jego wyjeździe.
Przypuszczalnie romans z Werflem rozpoczął się z końcem 1917 roku. Z początkiem 1918 roku Alma Mahler-Gropius była ponownie w ciąży, a co więcej była pewna, iż ojcem dziecka był Werfel. 2 sierpnia przyszedł na świat syn Martin Carl Johannes. Przedwczesny poród spowodowany był, jak to określiła sama Alma w swoich wspomnieniach, namiętnym stosunkiem seksualnym. Syn Martin zmarł 15 maja 1919 roku z powodu wodogłowia. Werfel czuł się winny spowodowania śmierci synka i bardzo z tego powodu cierpiał.
11 października 1920 roku Gropius i Alma rozwiedli się. Długo procesowali się o prawa opiekuńcze nad ich wspólną córką. Chociaż związek Almy z Werflem był już oficjalnie znany, Gropius przyjął na siebie winę rozpadu małżeństwa z Almą. Pozwolił się przyłapać in flagranti z prostytutką w pokoju hotelowym, aby z tego powodu nastąpił szybki rozwód.
Małżeństwo z Franzem Werflem.
W 1920 roku Alma oficjalnie rozwiodła się z Gropiusem. Pozostała przy Werfelu i żyli w związku nieformalnym aż do roku 1929, kiedy wyszła za niego za mąż i przyjęła nazwisko „Mahler-Werfel”.
Emigracja do Stanów Zjednoczonych.
W roku 1938, po przyłączeniu Austrii do Rzeszy, Alma i Werfel, którzy byli Żydami, zmuszeni byli do ucieczki z Austrii i wyjazdu do Francji. Od roku 1938 aż do wiosny 1940 mieszkali w domu w Sanary-sur-Mer na Francuskiej Riwierze. Po inwazji Niemiec i zajęciu Francji podczas II wojny światowej, oraz masowych deportacjach Żydów i przeciwników Rzeszy do nazistowskich obozów koncentracyjnych, Alma i Werfel nie czuli się bezpiecznie we Francji i podjęli desperackie starania o emigrację do Stanów Zjednoczonych. W Marsylii skontaktował się z nimi Varian Fry, dziennikarz amerykański i emisariusz prywatnej amerykańskiej organizacji o nazwie Emergency Rescue Committee, która udzielała w tamtym okresie pomocy wielu intelektualistom i artystom, chcącym uciec z Francji. W Marsylii dołączył do nich również Heinrich Mann, jego żona Nelly, oraz bratanek Golo Mann, z którymi pozostali aż do przybycia do Ameryki. Ponieważ uzyskanie koniecznych wiz wyjazdowych było niemożliwe, Fry zorganizował całej piątce przedostanie się na piechotę przez Pireneje do Hiszpanii, aby w ten sposób uniknąć kontroli urzędników francuskich na granicy. Dla prawie siedemdziesięcioletniego Heinricha Mana i otyłego Franza Werfela, był to wysiłek ponad ich siły.
Z Hiszpanii, Alma i Franz wyjechali do Portugalii. W Barcelonie Fry zorganizował bilety samolotowe do Lizbony, a stamtąd wypłynęli do Nowego Jorku, do którego przybyli 13 października 1940 roku. Ostatecznie osiedlili się w Los Angeles.
Werfel był już trochę znany w Ameryce jako pisarz, lecz pełny sukces przyniosła mu dopiero powieść „Pieśń Bernadetty” („The Song of Bernadette”), sfilmowana w 1943 roku z udziałem Jennifer Jones, oraz powieść science fiction „Gwiazda Nienarodzonego” („Star of the Unborn”), opublikowana po jego śmierci. Podczas lat na obczyźnie Werfel cierpiał z powodu choroby serca. Zmarł na atak serca w Kalifornii w 1945 roku.
Życie na wygnaniu w Ameryce.
Alma Mahler i Franz Werfel osiedlili się w Los Angeles, gdzie mieszkało wielu niemieckich i austriackich emigrantów. Obok Thomasa Manna, Maxa Reinhardta, Alfreda Döblina, Arnolda Schönberga i Ericha Wolfganga Korngolda, mieszkał tam również Friedrich Torberg, który w następnych latach był blisko związany zarówno z Franzem, jak i Almą.
Ich sytuacja finansowa pozwalała na to, aby zamieszkać w dzielnicy willowej i zatrudnić kamerdynera, będącego jednocześnie szoferem i ogrodnikiem. Podobnie jak dawniej w Europie, przyjmowali w swoim domu wiele osobistości życia kulturalnego, częstymi gośćmi byli Tomasz Mann i jego żona Katia. W tym czasie Werfel wiele pracował nad swą powieścią o życiu Bernadety Soubirous „Pieśń Bernadetty”, która stała się w Ameryce bestsellerem; w ciągu kilku miesięcy sprzedano 400 000 egzemplarzy. Twentieth Century Fox zakupiła prawa do jej zekranizowania. W wielu gazetach amerykańskich pojawiały się recenzje powieści, a amerykańskie stacje radiowe emitowały wywiady z Werflem.
Ten sukces finansowy pozwolił Almie i Franzowi zakupić willę w Beverly Hills. Aby móc pisać, Werfel przeprowadził się do Santa Barbara. Oliver Hilmes przypuszcza, że te dłuższe rozstania pozwoliły, pomimo wielu różnic, wytrwać Almie i Franzowi w związku przez prawie 25 lat.
Niedaleko ich nowej posiadłości zamieszkiwali Friedrich Torberg, Ernst Deutsch, przyjaciel z lat młodości Werfela, małżeństwo Schönbergów, jak również małżeństwo Feuchtwangerów. Gościem w willi Almy Mahler-Werfel był również Erich Maria Remarque.
13 września 1943 roku Franz Werfel miał atak serca. Chociaż stan jego zdrowia uległ pewnemu polepszeniu z początkiem 1944 roku, 26 sierpnia 1945 Werfel miał kolejny atak, po którym nastąpił zgon. Alma nie wzięła udziału w pogrzebie.
W roku 1946 Alma Mahler-Werfel otrzymała obywatelstwo amerykańskie. Kilka lat później przeniosła się do Nowego Jorku, gdzie znana była w kręgach kulturalnych jako wybitna osobowość. Leonard Bernstein, wielbiciel muzyki Gustava Mahlera, nadmienił nawet podczas swoich wykładów wygłoszonych w 1973 roku, że Alma była obecna na kilku jego próbach. Bernstein uważał ją za „żyjące” ogniwo łączące z Mahlerem i Albanem Bergiem. Alma zmarła w 1964 roku.

</doc>
<doc id="1786408" url="https://pl.wikipedia.org/wiki?curid=1786408" title="Bill Gooing">
Bill Gooing

William Henry „Bill” Gooing (ur. 1874 w Penistone; zm. 1969) – angielski piłkarz. Grał jako napastnik.
Kariera.
Gooing karierę rozpoczynał w juniorskim zespole Penistone Wath. W 1895 roku przeszedł do Sheffield Wednesday. Spędził tam dwa sezony. W tym czasie zagrał tam trzy ligowe mecze i strzelił jedną bramkę, w zremisowanym 1:1 meczu z Birmingham City. W 1897 roku przeszedł do Chesterfield. Zadebiutował tam 4 września 1897 roku w meczu z Burton Wanderers. W 1899 roku jego klub rozpoczął grę w drugiej lidze. Do 1901 roku strzelił 25 bramek w 63 meczach.
W listopadzie 1901 roku Gooing przeszedł do Woolwich Arsenal, gdzie zadebiutował 16 listopada w wygranym 2:0 meczu z Newton Heath. Przez następne trzy sezony był podstawowym graczem klubu. W linii ataku grał z Timem Coleman i Tommym Shanksem. W sezonie 1903/1904 Arsenal awansował do pierwszej ligi i trójka ta zdobyła 66 goli.
Po awansie klubu Gooing stracił miejsce w klubie na korzyść Charliego Satterthwaite'a. Mimo to zagrał w pierwszym meczu drużyny w First Division. Było to spotkanie z Newcastle United. W 1905 roku Gooing przeszedł do Northampton Town i tego samego roku zakończył karierę piłkarską. Łącznie dla Arsenalu zagrał 106 razy, strzelając 48 goli. W 1969 roku zmarł, mając 95 lat.

</doc>
<doc id="1786409" url="https://pl.wikipedia.org/wiki?curid=1786409" title="Cerkiew św. Pantelejmona w Druskienikach">
Cerkiew św. Pantelejmona w Druskienikach

Cerkiew św. Pantelejmona – prawosławna, niezachowana do naszych czasów cerkiew w Druskienikach.
Historia.
Cerkiew powstała w związku z popularnością Druskienik wśród rosyjskich kuracjuszy wyznania prawosławnego. Pierwsza cerkiew w uzdrowisku, pod wezwaniem Ikony Matki Bożej „Wszystkich Strapionych Radość”, nie mogła pomieścić wszystkich uczestników nabożeństw. Władze miejskie podjęły w związku z tym w 1893 zbiórkę pieniędzy na budowę nowej świątyni. Sygnałem do jej rozpoczęcia był występ aktorki Marii Sawiny w miasteczku, dochód z którego (463 ruble) został przeznaczony na wzniesienie cerkwi. Proboszcz parafii w Druskienikach apelował do Rady Eparchialnej o szczególne wsparcie budowy. Poparł go arcybiskup wileński i litewski Nikander (Mołczanow), decydując o udzieleniu przez eparchię bezzwrotnej pomocy w wysokości 1500 rubli. 100 rubli na złocenie kopuł cerkwi przekazał oberprokurator Świętego Synodu Konstantin Pobiedonoscew. Cerkiew była połączona z budynkiem szkół dla dziewcząt i chłopców. Była również, w odróżnieniu od starszej cerkwi w mieście, ocieplana. Dlatego od momentu powstania tylko w niej odprawiane były nabożeństwa w okresie zimowym. Jej uroczystego poświęcenia dokonał 28 maja 1895 biskup brzeski Józef (Drozdow).
W czasie akcji rewindykacji cerkwi prawosławnych w II RP cerkiew św. Pantelejmona przekazano Kościołowi rzymskokatolickiemu, chociaż nigdy wcześniej świątynia nie pełniła funkcji miejsca kultu katolickiego. Kościół został po II wojnie światowej zaadaptowany przez władze stalinowskie na klub, a następnie zburzony.

</doc>
<doc id="1786410" url="https://pl.wikipedia.org/wiki?curid=1786410" title="Kryzys irański (1946)">
Kryzys irański (1946)

Kryzys irański – nieudana próba rozciągnięcia przez ZSRR swojej strefy wpływów na Iran poprzez wsparcie tamtejszych ruchów separatystycznych na przełomie 1945 i 1946 roku.
Po wybuchu II wojny światowej szach Iranu Reza Szah Pahlawi prowadził politykę proniemiecką. Po ataku Niemiec na ZSRR, 25 sierpnia Armia Czerwona od północnego zachodu, a od zachodu i południa wojska brytyjskie dokonały uderzenia na Iran. Skutkiem radziecko-brytyjskiej interwencji było osadzenie na tronie proalianckiego Mohammada Rezy Pahlawiego. ZSRR zabezpieczył sobie dostawy sprzętu i broni przez terytorium Iranu. W podpisanym w styczniu 1942 roku traktacie trójstronnym Iran otrzymał gwarancję swojej suwerenności i integralności terytorialnej oraz zapewnienie wycofania wojsk radzieckich i brytyjskich w terminie 6 miesięcy od zakończenia wojny. We wrześniu 1943 Iran wypowiedział wojnę III Rzeszy.
Po zakończeniu działań wojennych w 1945 roku Brytyjczycy wycofali się z Iranu, natomiast wojska radzieckie opóźniały swój powrót do kraju. Józef Stalin starał się o uzyskanie dla ZSRR koncesji na wydobywanie ropy naftowej w 5 północnych prowincjach Iranu. Jednocześnie Sowieci usiłowali zapewnić sobie bazę polityczną w Iranie, współpracując z lewicowym ugrupowaniem Tude oraz współtworząc nową Demokratyczną Partię Azerbejdżanu (niechętną Tude).
W grudniu 1945 roku przy poparciu ZSRR i działaczy lewicowych ogłoszono utworzenie separatystycznej Autonomicznej Republiki Azerbejdżanu na czele z Seyidem Cəfərem Pişəvərim. Rząd autonomii zainicjował umiarkowane reformy społeczne, utworzył system powszechnej służby zdrowia, wprowadził pełną kontrolę cen i ustawodawstwo antykorupcyjne. Nakazał również konfiskatę dóbr ziemskich właścicieli, którzy opuścili republikę, i rozdzielenie ich wśród chłopów. Ustanowił również język azerski językiem urzędowym autonomicznej prowincji w miejsce perskiego. W Tebrizie otwarty został uniwersytet oraz szereg azerskich instytucji kulturalnych, które pod rządami Rezy Szacha nie mogły funkcjonować. W ich rozwijaniu rząd wspierali nauczyciele, dziennikarze i działacze przybyli z Azerbejdżańskiej SRR. Niektórzy z nich liczyli na to, że terytorium Iranu zamieszkiwane przez Azerów zostanie wcielone do ZSRR. Do utworzenia w ten sposób „Wielkiego Azerbejdżanu” dążył m.in. pierwszy sekretarz Komunistycznej Partii Azerbejdżanu Mir Cəfər Bağırov. Z administracji republiki usunięto osoby pochodzenia nieazerskiego.
22 stycznia 1946 miejscowi separatyści ogłosili natomiast powstanie niezależnej Republiki Kurdyjskiej.
Zaniepokojone ekspansywną polityką radziecką rządy USA i Wielkiej Brytanii zdecydowały się na dyplomatyczną konfrontację i ostatecznie wymogły na Stalinie podpisanie 26 marca 1946 układu, na mocy którego wojska radzieckie ostatecznie opuściły Iran. Politycy partii Tude zostali usunięci z rządu, parlament irański odrzucił ustawę przyznającą ZSRR naftowe koncesje, a separatystyczne republiki Azerów i Kurdów zostały zlikwidowane przez irańskie wojsko.

</doc>
<doc id="1786415" url="https://pl.wikipedia.org/wiki?curid=1786415" title="Budzenie zmarłych">
Budzenie zmarłych

Budzenie zmarłych (ang. "Call for the Dead") – to pierwsza powieść w dorobku Johna le Carré. Przedstawia nowy typ bohatera literatury „szpiegowskiej” - George’a Smileya - niskiego, otyłego, noszącego grube okulary, ale genialnego pracownika służb specjalnych, którego głównym atutem jest wzbudzanie w ludziach zaufania i chęci do zwierzeń. 
Fabuła.
Do obowiązków George’a Smileya, weterana brytyjskich służb specjalnych, należy przeprowadzanie kontroli pracowników instytucji państwowych. Dwa dni po sprawdzeniu urzędnika Ministerstwa Spraw Zagranicznych nazwiskiem Fennan, zostają odnalezione jego zwłoki. Prawdopodobna przyczyna zgonu - samobójstwo. Wdowa imieniem Elsa - Żydówka, która uciekła z nazistowskich Niemiec, opowiada nieprzekonujące kłamstwa. Smiley podejrzewa, że Fennan został zamordowany, ale szefowie nalegają, aby jak najszybciej zakończył sprawę. Smiley kontynuuje ją jednak przy pomocy detektywa policji Mendela i odkrywa, że zamieszani są w nią ludzie, których zwerbował przed wojną w Niemczech.

</doc>
<doc id="1786416" url="https://pl.wikipedia.org/wiki?curid=1786416" title="Kolej krzesełkowa na Skrzyczne">
Kolej krzesełkowa na Skrzyczne

Kolej krzesełkowa na Skrzyczne – całoroczna dwuodcinkowa kolej krzesełkowa ze Szczyrku na Skrzyczne, ze stacją pośrednią na Hali Jaworzynie. Kolej wykorzystywana jest przez turystów m.in. w celu dotarcia do Schroniska PTTK na Skrzycznem) oraz przez narciarzy na liczne trasy zjazdowe. Kolej wybudował Mostostal, a jej operatorem jest Centralny Ośrodek Sportu - Ośrodek Przygotowań Olimpijskich w Szczyrku. Nową kolej wybudowała firma Leitner Ropeways.
Historia.
Kolej krzesełkowa na Skrzyczne jest pierwszą w Polsce koleją krzesełkową. Pomysł jej powstania pojawił się w trakcie realizacji kolei gondolowej „Szyndzielnia”. Kolej wybudował w 1958 Mostostal we współpracy ze wschodnioniemiecką firmą VEB Maschinenbau z Lipska (dawniej "Adolf Bleichert &amp; Co.").
W grudniu 1990, po modernizacji w trakcie której zmieniono m.in. krzesełka z 1-osobowych na 2-osobowe, oddano ponownie do użytku odcinek górny, a w grudniu 1993 odcinek dolny. W grudniu 2013 oddano po modernizacji odcinek górny: budowa zupełnie nowego wyciągu 4 osobowego po tej samej trasie co stary wyciąg. We wrześniu 2017 oddano po modernizacji odcinek dolny: budowa zupełnie nowego wyciągu 4 osobowego po tej samej trasie co stary wyciąg.

</doc>
<doc id="1786417" url="https://pl.wikipedia.org/wiki?curid=1786417" title="Zespół statystyczny">
Zespół statystyczny

Zespół statystyczny Gibbsa - zespół wszystkich stanów mikroskopowych układu, którym odpowiada jeden stan makroskopowy. Pojęcie to wprowadził do mechaniki statystycznej w 1878 r. J. W. Gibbs.
Jest to idealizacja, polegająca na rozważaniu wielu (czasem nieskończenie wielu) kopii układu fizycznego, opisanych tymi samymi makroskopowymi parametrami stanu. W tym podejściu wielkościom makroskopowym odpowiadają obliczone po zespole wartości średnie wielkości mikroskopowych.

</doc>
<doc id="1786418" url="https://pl.wikipedia.org/wiki?curid=1786418" title="Kardynałowie z nominacji Pawła V">
Kardynałowie z nominacji Pawła V

Papież Paweł V (1605–1621) mianował 60 nowych kardynałów na 10 konsystorzach:
24 listopada 1608.
Kościoły tytularne zostały nadane 10 grudnia 1608

</doc>
<doc id="1786422" url="https://pl.wikipedia.org/wiki?curid=1786422" title="Pochowani na Cmentarzu Wojskowym na Powązkach">
Pochowani na Cmentarzu Wojskowym na Powązkach

Pochowani na Cmentarzu Wojskowym na Powązkach – osoby pochowane na warszawskim cmentarzu Wojskowym na Powązkach.

</doc>
<doc id="1786423" url="https://pl.wikipedia.org/wiki?curid=1786423" title="Szpieg doskonały">
Szpieg doskonały

Szpieg doskonały (ang. "The Perfect Spy") – powieść Johna le Carré, przedstawiająca wątpliwości, z jakimi spotyka się szpieg w czasie wykonywania swojej pracy.
Fabuła.
Niespodziewanie po pogrzebie swojego ojca znika Magnus Pym. Zwierzchnicy starają się ukryć jego zaginięcie i jak najszybciej go odnaleźć. Istnieją podejrzenia, że jest podwójnym agentem i od lat pracuje na rzecz Czechosłowacji.
W tym czasie Magnus ukrył się w małym angielskim miasteczku, położonym nad morzem i rozpoczął pisanie wspomnień na temat – relacji z ojcem, powodach zostania szpiegiem, a następnie przyczynach zdrady. Przedstawia również obraz brytyjskich i amerykańskich agencji wywiadowczych, nieufnych wobec siebie i bardzo często tonących w biurokracji.

</doc>
<doc id="1786427" url="https://pl.wikipedia.org/wiki?curid=1786427" title="Pałac w Nakomiadach">
Pałac w Nakomiadach

Pałac w Nakomiadach (Pałac rodu von Hoverbeck, Pałac rodu von Redecker) (niem. "Gutshaus Eichmedien") – zespół pałacowy wraz z zespołem parkowym i licznymi zabudowaniami gospodarczymi znajdujący się we wsi Nakomiady (niem. "Eichmedien") w gminie Kętrzyn w województwie warmińsko-mazurskim. Pierwszy pałac Hoverbeckovie wznieśli w latach 1664–1680 w stylu barokowym, w 1705 rozpoczęto jego przebudowę i nadano dzisiejszy wygląd, w 1789 pałac i majątek przejął ród von Redecker.
Położenie.
Pałac położony jest we wsi Nakomiady około 10 km na południe od Kętrzyna, 27 km na zachód od Giżycka, 21 km na północny wschód od Mrągowa i 82 km na północny wschód od Olsztyna. Znajduje się przy lokalnej drodze wiodącej do Kętrzyna i nieopodal drogi wojewódzkiej nr 592 na odcinku Kętrzyn-Giżycko oraz około 8 km na południe od lotniska Kętrzyn-Wilamowo.
Historia.
Nakomiady jako warownia Fliehburg.
Historia Nakomiad sięga czasów średniowiecza, kiedy to ulokowana była tu osada jednego z plemion pruskich, o której istnieją informacje z końca XIV wieku.
Po podbiciu tych terytoriów przez Zakon Krzyżacki, pomiędzy rokiem 1392 a 1396 komtur bałgijski Konrad von Kyburg ulokował tu pierwszą osadę krzyżacką. Miejscowości o charakterze rybackim ze względu na pobliskie jezioro, które w późniejszym czasie zostało osuszone, nadał nazwę "Eichmedien". W tym samym czasie w Nakomiadach powstała średniowieczna warownia o nazwie "Fliehburg", o której nie zachowały się przekazy, i co do której nie jest nawet pewne, czy była budowlą drewnianą czy już murowaną. Prawa lokacyjne osady potwierdził w 1402 kolejny komtur z Bałgi, późniejszy Wielki Mistrz Krzyżacki Ulrich von Jungingen, który zmienił dotychczasowy status lokacyjny na prawo chełmińskie.
Dobra rodu von Hoverbeck.
W połowie XVII wieku, prawdopodobnie w 1653, dobra Nakomiady za zasługi w uniezależnianiu miast pruskich od Polski zostały nadane przez wielkiego elektora Fryderyka Wilhelma jako dobra dziedziczne, brandenburskiemu dyplomacie w Warszawie Janowi von Hoverbeckowi (akt tego nadania w języku polskim i łacińskim przechowywany jest w Muzeum Warmii i Mazur w Olsztynie). Jako nową siedzibę rodu wzniesiono tu w latach 1653–1680 w miejscu wcześniej istniejącej nowożytnej budowli pierwszy, niewielki rozmiarowo, pałac; przy czym źródła różnie podają datę ukończenia jego budowy, 1653, 1660 czy najczęściej podawana 1680.
27 kwietnia 1705 wmurowaniem kamienia węgielnego rozpoczęto dobudowę rezydencji do pałacu o wyglądzie zbliżonym do dzisiejszego. Przebudową kierował znany warszawski architekt włoskiego pochodzenia Józef Piola, który nadał rezydencji formę oszczędnego holenderskiego baroku z elementami architektury klasycystycznej. Było to prawdopodobnie efektem palladianizmu (od nazwiska włoskiego architekta Andrea Palladio), który reprezentował Piola, a który w swych założeniach przeciwstawiał włoski klasycyzm obowiązującemu wówczas w europejskiej architekturze przepychowi baroku. Taka forma pałacu była także prawdopodobnie życzeniem zleceniodawcy, ówczesnego właściciela i zarządcy majątku, Jana von Hoverbecka, który wyznawał zasady purytańskiego stylu życia.
W 1704 roku powstała w Nakomiadach manufaktura ceramiczna, gdzie z miejscowych pokładów gliny wyrabiano i wypalano cegły na potrzeby rozbudowy budowli.
Dobra rodu von Redecker.
Ród von Hoverbeck pozostawał właścicielem pałacu przez 136 lat – do 1789 roku, kiedy to zarówno sam pałac jak i cały majątek nabył za cenę 36 tysięcy talarów przybyły z Prus urzędnik Friedrich Redecker. Redecker po nabyciu dóbr sam wystąpił o nadanie jego rodzinie tytułu szlacheckiego i w parę lat po tym otrzymał od króla tytuł barona.
W początkach XIX wieku podczas wojen napoleońskich majątek, podobnie jak i całe państwo pruskie, znacząco podupadł. W przywróceniu świetności pałacu pomógł dopiero mariaż syna Friedricha Hermanna von Redeckera z pruską szlachcianką Augustą von Trotha, co znacznie poprawiło sytuację ekonomiczną majątku. W 1905 przeprowadzono generalny remont i modernizację pałacu, która jednak nie wpłynęła znacząco na architekturę założenia.
W 1929 powierzchnia łączna majątku wynosiła 692 ha, znajdowały się tam liczne sady oraz stajnia na 40 koni pociągowych, a podstawą produkcji folwarku była hodowla buraka cukrowego. W okresie międzywojennym wskutek trudnej sytuacji finansowej majątek po raz kolejny podupadł ekonomicznie i w 1932 został zlicytowany i przejęty za długi. Nowym właścicielem został Paul Gerhard Goertz, jednakże zarządcami samego pałacu pozostali wciąż Redeckerowie z seniorem Eberhardem.
26 stycznia 1945 roku, podczas II wojny światowej, na terenie Prus Wschodnich rozpoczęła się ofensywa wojsk radzieckich, a Redeckerowie uciekli do Niemiec i osiedlili się w Szlezwiku-Holsztynie.
Okres powojenny.
Po wojnie tereny, na których znajdowały się przedwojenne dobra, w całości przejęła administracja polska, która dotychczasową nazwę "Eichmedien" zmieniła na polskie Nakomiady. W samym majątku, całkowicie ograbionym z mienia ruchomego, utworzono Państwowe Gospodarstwo Rolne (PGR), na którego potrzeby w pałacowych murach powstała szkoła, przedszkole, świetlica i mieszkania pracowników gospodarstwa.
W okresie, gdy PGR zarządzał majątkiem, pałac popadał w coraz większą ruinę, a jego sytuację próbował polepszać Eberhard von Rodecker, który od lat 70. corocznie odwiedzał pałac i z własnych środków przeprowadzał w nim najniezbędniejsze remonty. W 1985 wykwaterowano wszystkich dotychczasowych mieszkańców i rozpoczęto, na koszt państwa, generalny remont założenia, który nie został ukończony. W przeciągu następnej dekady pałac został całkowicie zdewastowany i pozbawiony ostatnich zabytkowych elementów: drewniane podłogi, drzwi i zawiasy zostały wycięte, dach częściowo rozebrany, schody wejściowe zawalone, a obszerne piwnice zalane.
Rewitalizacja Nakomiad od 1998.
W połowie 1998 całkowicie zdewastowaną ruinę pałacu oraz otaczające go 5 ha założenie zostały zakupione przez rodzinę z Warszawy. Od tego czasu niemal nieustannie trwa sprzątanie, porządkowanie i powolny remont założenia pałacowego oraz zabytkowych zabudowań gospodarczo-folwarcznych, parków i ogrodów. Podczas modernizacji prowadzone są badania archeologiczne terenu oraz konsultacje z wojewódzkim konserwatorem zabytków, co pozwoliło m.in. na kilka interesujących odkryć, m.in. podziemnego tunelu pod pałacem czy 800 butelek radzieckiego szampana, służących za fundament ziemnej rampy.
Nowi właściciele pałacu utrzymują przyjazne kontakty z przodkami przedwojennych właścicieli – rodziną Rodeckerów z Niemiec. Eberhard von Redecker (ur. 21 czerwca 1907, zm. 20 sierpnia 2005), syn Friedricha von Redeckera przyjeżdżał do pałacu i udzielał wskazówek odnośnie do przedwojennego wyglądu budowli. 95. urodziny spędził w Nakomiadach, a właściciele jako prezent urodzinowy nazwali jego imieniem najstarszy przypałacowy kilkuwiekowy jesion, na którym jubilat odsłonił pamiątkową tablicę. Hrabia zmarł w 2005 roku w Preetz i zgodnie ze swoją wolą spoczął na rodowym cmentarzu w Nakomiadach, a na jego kamieniu nagrobnym wyryto słowa: „bardzo kochał te strony”.
Obecni właściciele majątku powiększyli dobra do 180 ha, na których prowadzona jest rewitalizacja kompleksu według planów dawnego założenia. Planowana jest też ich adaptacja do nowych celów: pola golfowego, stadniny koni, spa czy hotelu.
Architektura.
Zespół pałacowo-parkowo-gospodarczy składa się z budynku pałacu głównego oraz aktualnie 180 ha terenu go otaczającego (przed wojną cały majątek miał powierzchnię 692 ha), na którym znajduje się park krajobrazowy, ogrody warzywne oraz liczne zabudowania folwarczno-gospodarcze. Pałac wraz z najbliższymi zabudowaniami i parkiem położony jest na wzniesieniu, które jest pozostałością po średniowiecznej krzyżackiej warowni "Fliehburg", a które wznosi się niemal 20 metrów ponad otaczający je teren.
Pałac.
Budynek pałacu wybudowany został w drugiej poł. XVII wieku w stylu baroku holenderskiego, lecz ze względu na upodobania współczesnego właściciela Jana von Hoverbecka oraz architekta Józefa Piolę zawiera liczne elementy stylu klasycystycznego. Powierzchnia użytkowa wnętrz pałacu to około dwa tysiące m2. Obiekt jest w całości dwukondygnacyjny oraz jako jedna z nielicznych budowli tego typu w dawnych Prusach Wschodnich dodatkowo posiada dwie kondygnacje sięgających 7 metrów pod ziemię piwnic. Niższa kondygnacja nie jest jednakże pozostałością po średniowiecznej warowni, lecz pochodzi z jednego z wcześniej istniejących w tym miejscu, lecz już nowożytnych, budynków.
Pałac założony jest na planie klasycznego prostokąta i nakryty czterospadowym dachem. W osi budynku znajdują się dwa zdobione, trójkątne ryzality, jeden od strony ogrodowej, drugi mieszczący główne wejście do wnętrz od frontowej.
Park krajobrazowy.
Pałac otoczony jest 17-hektarowym zabytkowym parkiem krajobrazowym ze stawem z wyłożonym 200 tonami kamieni dnem, który został założony w XVIII wieku. W swoim pierwotnym założeniu park otoczony był w całości ceglano-kamiennym murem, za którym na południowym zboczu usytuowana była winnica, utrzymywana na potrzeby wyrobu wina, która jednak ze względu na ochłodzenie klimatu wymarzła, a jedynymi pozostałościami po niej znajdują się ledwo już widoczne sztucznie uformowane tarasy. W parku znajdują się fragmenty fundamentów starej oranżerii, rodowa XIX-wieczna kaplica oraz liczne kilkuwiekowe drzewa, z których starsze pochodzą z okresu jego założenia, a niektóre, jak najstarszy 320-letni jesion, nazwany imieniem ostatniego Redeckera – Eberhard, uznane są za pomniki przyrody.
Ponadto w parku wytyczono liczne aleje spacerowe i rozmieszczono elementy tzw. architektury ogrodowej, jak mostki, kładki czy altanki. Najwięcej pracy w przywrócenie historycznego wyglądu parku włożono w jego części od strony frontowej pałacu. Na sam kolisty klomb przy podjeździe, w którego centralnej części znajduje się wiekowa lipa, zużyto około 450 ton ziemi. Dodatkowo wzdłuż jednej z alei właściciele posadzili około 600 grabów.
Regularny ogród warzywny.
Po wschodniej stronie założenia znajduje się przypałacowy ogród, który poddawany jest rewitalizacji i modernizacji. Jego częścią jest regularny ogród warzywny oraz zielnik, które wzorowane są na największym regularnym ogrodzie warzywnym we Francji w Chateau Villandry, i które są jedną z dziewięciu filii zamkowego ogrodu Montrésor pod Paryżem. Cały ogród założony jest na dwóch kamiennych tarasach i posiada liczne regularne grządki, na których rosną kolorowe odmiany m.in. kapusty, kalafiora, karczochów, brokułów, cukinii i innych warzyw, które w razie potrzeb zaopatrują pałacową kuchnię. Docelowo ogród, u którego wejścia stoi kamienna brama, ma być uzupełniony licznymi fontannami, labiryntami oraz różanecznikami i oranżerią.
Kaplica parkowa.
W przypałacowym parku znajduje się niewielka, XIX-wieczna, neogotycka kaplica rodowa (niem. "Gutskapelle"). Wybudowana została w 1857 roku na zlecenie Hermana i Augusty von Redecker po śmierci dwóch synów, młodszego 2-letniego, który zmarł na skutek choroby, oraz starszego 17- lub 18-letniego, który zginął tragicznie podczas manewrów wojskowych. Do zdobionych freskami, które zachowały się jedynie częściowo, wnętrz budynku prowadzi wejście znajdujące się od strony wschodniej, natomiast od zachodniej, stromymi schodami do rodzinnego grobowca, w którym do lat 30. XX wieku chowano członków rodu. W 1934 roku wszystkich pochowanych w mauzoleum członków rodu von Redecker przeniesiono w uroczystej procesji na pobliski cmentarz rodowy w Godzikowie. Prawdopodobnie uratowało to ciała przed zbezczeszczeniem, gdy w okresie powojennym PGR utworzył z kaplicy magazyn środków ochrony roślin, który częściowo zniszczył wiekowe freski.
Cmentarz rodowy i aleja.
Cmentarz rodowy von Redecków znajduje się w oddalonej od Nakomiad o około 1 km wsi Godzikowo. Do cmentarza z pałacu wiedzie długa i prosta aleja, po której obu stronach na całej długości znajdują się zasadzone w 1905 roku dęby. U końca drogi znajduje się wzniesienie, które niegdyś otoczone było stawami. Na jego szczycie pochowany jest zmarły w 1809, a przybyły do Nakomiad w 1789, założyciel rodu Friedrich von Redecker. Poniżej jego niewielkiego, wykonanego z czerwonego kamienia grobowca, nietypowo, gdyż po okręgu, pochowani są kolejni członkowie rodu, których groby przykryte są kamiennymi płytami. Dodatkowo u podnóża wzniesienia znajdują się trzy żeliwne krzyże przyjaciół rodziny, które na początku lat 90. XX wieku przeniósł tu Eberhard von Redecker z innego zniszczonego cmentarza. Wzgórze cmentarne, dzięki celowej perspektywie widokowej jest dobrze widoczne z terenu pałacu, co było prawdopodobnie celowym założeniem Redeckerów, którzy chcieli spoglądać na groby swoich bliskich.
Manufaktura Nakomiady.
Na potrzeby pierwszej rozbudowy pałacu mającej miejsce w 1705 roku (bądź dłużej, w latach 1704–1706) w ówczesnym Eichmedien von Hoverbeckowie w 1704 uruchomili manufakturę. Powstały zakład – manufaktura ceramiczna – zajmował się głównie wypalaniem i wyrabianiem cegły z lokalnych pokładów gliny.
Obecni właściciele, chcąc zrewitalizować pałacowe wnętrza według oryginalnych wzorów, uzupełnili pomieszczenia ręcznie wykonanymi 24 piecami kaflowymi. Nie mogąc nabyć starych pieców, ani kupić nowych wykonywanych według wzoru dawnych pieców z Prus i Pomorza, na terenie majątku wyremontowali starą kuźnię i otworzyli nową, kontynuującą tradycję XVIII-wiecznego zakładu, manufakturę. Manufaktura Nakomiady 1704, zatrudniająca głównie mieszkańców wsi, nastawiona jest na wyrób ceramicznych pieców kaflowych, których cały proces produkcji, od wypalania kafli i nadawania im pożądanych kształtów po malowanie, odbywa się ręcznie. Zakład wykonuje tzw. piece gdańskie i elbląskie z licznymi ręcznie malowanymi zdobieniami wzorowanymi na modnych ówcześnie holenderskich fajansach. Wszystkie wykonywane w manufakturze piece są replikami egzemplarzy znajdujących się w pałacach i dworach dawnych Prus Wschodnich czy Pomorza; znajdują się wśród nich m.in. dwa piece z domu Uphagena w Gdańsku, z pałaców w Nakomiadach, Bęsi czy Grazymach oraz piec wiejski ze skansenu w Olsztynku.
Poza replikami pieców w oryginalnych, dużych rozmiarach oraz pieców produkowanych na indywidualne zamówienie, manufaktura wytwarza także małe, pełniące funkcję świecznika piece, które stają się kulturalną pamiątką z Mazur. Manufaktura w Nakomiadach jest jedynym zakładem ręcznie produkującym kafle i piece według dawnych sposobów.
Tablice Hoverbecków.
W okresie, gdy pałac i majątek należały do rodu von Hoverbeck (1653–1789), na frontonie i tylnym wyjściu z pałacu znajdowały się dwie tablice z sentencjami. Pierwsza z nich zawierała cytat z Księgi Hioba: "Zgromadzenie obłudników zostanie opuszczone, a ogień pochłonie chaty tych, którzy przyjmują dary" (Hi 15,34), a druga inskrypcję: "Słuchaj cierpliwie, odpowiadaj przyjemnie, wyrokuj sprawiedliwie".
Istnieją różne hipotezy co do przeznaczenia tablic, z których jedna mówi o klątwach i złu, przed którymi Hoverbeckowie mieli się chronić za pomocą cytatów. Inna, bardziej prawdopodobna, wiąże tablice i wyryte na nich sentencje ze sprawowaną zwyczajowo przez głowę rodu funkcją lokalnego rozjemcy i wymiaru sprawiedliwości. Tablice miały przypominać oskarżonym o obowiązku mówienia jedynie prawdy, natomiast sędziemu o kierowaniu się bezstronnością i zasadami etyki.
W późniejszym czasie obie tablice zostały rozbite i nie przetrwały do naszych czasów. Jedne źródła podają, iż zostały zniszczone przez jednego z członków rodu von Redeck; inne z kolei, iż dopiero podczas działań wojennych w 1945 roku.
Pałacowe legendy.
Pałac w Nakomiadach posiada kilka legend związanych z jego przeszłością, z których najbardziej znane są podania mówiące o tajemnych tunelach i romantycznych miłościach dawnych mieszkańców założenia.
Budynek pałacowy posiada dwie głębokie na 7 metrów kondygnacje piwnic, z których niższa jest pozostałością po starszej budowli. Natomiast legenda mówi o jeszcze jednej, 3. kondygnacji, która rzekomo istnieje i z której wychodzą dwa długie tunele. Jeden z nich, zachodni, miał łączyć pałac z jeziorem, które dawniej znajdowało się w okolicy. Drugi, idący w kierunku północnym, łączył podziemia z wiejskim kościołem, a według niektórych nawet niedaleką Górą Zamkową czy nawet odległymi Kętrzynem i Rynem.
Dawno temu do pałacu dotarł ranny oficer, którym się zaopiekowano, a szczególną troską otaczała go córka zarządców majątku. Opieka przerodziła się w uczucie, które także żołnierz żywił do szlachcianki, co z czasem przerodziło się w wielką romantyczną miłość. Oficer jednakże bardziej niż kobietę kochał wojnę i po krótkim pobycie wyjechał. Zrozpaczona panna, nie mogąc znieść żalu i rozpaczy, rzuciła się z okna na schody, na których do dziś widnieje zarys jej odbitego serca.
Równie dawno temu w pałacu mieszkała inna panna, która zakochała się ze wzajemnością w kawalerze z innego rodu, co było przyczyną niejednych waśni rodzinnych. Senior rodu nie pozwalał na schadzki zakochanych czy ich ślub. Pewnej nocy więc kobieta uciekła oknem wprost w ramiona ukochanego i razem, pod osłoną nocy, odjechali konno. Ojciec dziewczyny, gdy dowiedział się co się stało, wyrzekł się córki, a okno zamurował. Zamurowane okno wciąż znajduje się od strony wschodniej elewacji.
Ponadto mówi się o wielu tajemniczych postaciach, duchach czy zjawach spacerujących, głównie nocami, po pałacu i jego otoczeniu. Wiadomo o Krzyżaku chodzącym z psem bez głowy, innym Krzyżaku, którego można czasami zobaczyć w starej studni przy dębie, czarnej karocy zaprzężonej w cztery kare konie bez woźnicy, która nocami zajeżdża na podjazd czy czarnej damie spacerującej po holu.
Zabytek.
W skład zespołu pałacowego w Nakomiadach, wpisanego do rejestru zabytków nieruchomych (nr rej.: 899 z 6.08.1968) wchodzą:

</doc>
<doc id="1786428" url="https://pl.wikipedia.org/wiki?curid=1786428" title="Awszalom Kor">
Awszalom Kor

Awszalom Kor (hebr. אבשלום קור; ur. 17 września 1950) – izraelski językoznawca, ekspert w dziedzinie gramatyki hebrajskiej.
Życiorys.
Jego ojciec, Salomon Kor, był jednym z przywódców Bejtaru, pracował w Ministerstwie Obrony Izraela i redakcji dziennika "Maariw". Awszalom Kor studiował na Uniwersytecie Telawiwskim. W latach 80. obronił swoją pracę magisterską na temat gramatyki Żydów jemeńskich. W 1988 obronił przewód doktorski na temat pijutów Jannaja (circa V-VI w.).
Awszalom Kor jest znany z prowadzonego przez lata w Pierwszym Kanale izraelskiej telewizji autorskiego programu "Nadszedł czas na język" ("הגיע זמן לשון"). Występował też w kąciku językowym audycji radia Galej Cahal. Często występuje wspólnie ze swym przyjacielem, satyrykiem Jechielem Safrą.
Żoną Kora jest znana izraelska autorka literatury dziecięcej, Zehava Kor. Mają trzech synów i trzy córki.

</doc>
<doc id="1786429" url="https://pl.wikipedia.org/wiki?curid=1786429" title="Absalom Kor">
Absalom Kor



</doc>
<doc id="1786430" url="https://pl.wikipedia.org/wiki?curid=1786430" title="Wasyl Fedoryszyn">
Wasyl Fedoryszyn

Wasyl Fedoryszyn (ukr. Василь Петрович Федоришин; ur. 31 marca 1981 w Kałuszu) – ukraiński zapaśnik w stylu wolnym. Trzykrotny olimpijczyk. Srebrny medalista z Pekinu 2008, czwarty w Atenach 2004, siedemnasty w Londynie 2012 w kategorii 60 kg.
Największym jego sukcesem jest srebrny medal na Igrzyskach Olimpijskich w Pekinie, w finale przegrywając z Rosjaninem Mawletem Batirowem.
Zdobył dwa medale mistrzostw świata i dziewięć mistrzostw Europy. Pierwszy w Pucharze Świata w 2010; czwarty w 2014 i piąty w 2000 roku.

</doc>
<doc id="1786431" url="https://pl.wikipedia.org/wiki?curid=1786431" title="Dzień w Juriewie">
Dzień w Juriewie

Dzień w Juriewie (ros. "Юрьев день") – rosyjski dramat filmowy z 2008 roku w reżyserii Kiriłła Sieriebriennikowa. Wyróżniony m.in. Grand Prix na Warszawskim Międzynarodowym Festiwalu Filmowym.

</doc>
<doc id="1786433" url="https://pl.wikipedia.org/wiki?curid=1786433" title="Arp-Madore 1">
Arp-Madore 1

Arp-Madore 1 (AM 1) – najbardziej oddalona od Ziemi znana gromada kulista Drogi Mlecznej. Została zaobserwowana w 1975 roku na płytach fotograficznych wykonanych w Europejskim Obserwatorium Południowym. Astronomowie, którzy ją odkryli nie byli pewni co do jej natury, jednak przypuszczali, że może to być gromada kulista. W 1979 roku amerykańscy astronomowie Halton Arp i Barry F. Madore w ramach poszukiwań osobliwych galaktyk prowadzonych przy pomocy UK Schmidt Telescope w Australii potwierdzili, że jest to gromada kulista.
Arp-Madore 1 znajduje się w odległości 402 000 lat świetlnych od Ziemi w kierunku konstelacji Zegara. Ponieważ jasność wizualna tej gromady wynosi zaledwie 15,72, jest ona widoczna wyłącznie za pomocą dużych teleskopów. Pomimo swojej odległości gromada AM 1 jest powiązana grawitacyjnie z Drogą Mleczną. Gromada Arp-Madore 1 znajduje się 406 200 lat świetlnych od jądra naszej Galaktyki.

</doc>
<doc id="1786436" url="https://pl.wikipedia.org/wiki?curid=1786436" title="Kiriłł Sieriebriennikow">
Kiriłł Sieriebriennikow

Kiriłł Sieriebriennikow, ros. Кирилл Семёнович Серебренников (ur. 7 września 1969 w Rostowie nad Donem) – rosyjski reżyser i scenarzysta, odnoszący sukcesy zarówno w filmie, jak i w teatrze. Laureat licznych nagród międzynarodowych.

</doc>
<doc id="1786437" url="https://pl.wikipedia.org/wiki?curid=1786437" title="Jean-Charles Monneraye">
Jean-Charles Monneraye

Jean-Charles Monneraye (ur. 25 sierpnia 1980 w Vannes) – francuski siatkarz, grający na pozycji środkowego. Były reprezentant kraju. W drużynie narodowej w latach 2001 – 2005 rozegrał 152 spotkania.

</doc>
<doc id="1786438" url="https://pl.wikipedia.org/wiki?curid=1786438" title="Südzucker">
Südzucker

Südzucker AG – niemiecki koncern założony w roku 1926. Obecnie Südzucker jest największym europejskim producentem cukru i innych węglowodanów (skrobia, fruktoza). Siedzibą przedsiębiorstwa jest Mannheim w Niemczech.
Grupa posiada 28 cukrowni i 2 rafinerie, które znajdują się w Austrii, Belgii, Bośni i Hercegowinie, Czechach, Francji, Mołdawii, Niemczech, Polsce, Rumunii, Słowacji i na Węgrzech. Łącznie przedsiębiorstwo zatrudnia ponad 18,5 tys. osób.
W Polsce Südzucker S.A. posiada 4 cukrownie: Świdnica, Strzelin, Polska Cerekiew, Ropczyce. Liczba stałych pracowników wynosi ok. 630 osób. Siedziba firmy mieści się we Wrocławiu, spółka posiada także biuro handlowe w Krakowie oraz biura regionalne w Polskiej Cerekwi i Ropczycach. Marką Südzucker w Polsce jest „Cukier Królewski”.

</doc>
<doc id="1786439" url="https://pl.wikipedia.org/wiki?curid=1786439" title="Kaplica Wszystkich Świętych w Jewiach">
Kaplica Wszystkich Świętych w Jewiach

Kaplica Wszystkich Świętych – kaplica prawosławna w Jewiach, wzniesiona w 1936 przez ówczesnego proboszcza parafii w Jewiach ks. Aleksandra Niedwieckiego. 
Historia.
Kaplica jest położona w okolicy cerkwi parafialnej, w obrębie kwatery prawosławnej na miejscowym cmentarzu. Do II wojny światowej obiekt służył jako kaplica pogrzebowa. Na jej ścianach rozmieszczone były tablice z nazwiskami żołnierzy rosyjskich z pułków kwaterujących w Wiłkomierzu i Mariampolu poległych w bitwach pod Borodino i Austerlitz. Część z tych tablic pochodziła z cerkwi w Mariampolu zaadaptowanej przez władze litewskie w okresie międzywojennym na kościół katolicki. 
W 1959 władze radzieckie zarekwirowały budynek i zaadaptowały go na magazyn. Parafianie zdołali jedynie przenieść znajdujące się w niej tablice do cerkwi Zaśnięcia Matki Bożej, gdzie znajdują się po dziś dzień. Po rozpadzie ZSRR budynek został zwrócony parafii, jednak ze względu na jego dewastację w ciągu poprzednich dziesięcioleci tylko kilkakrotnie był on wykorzystywany zgodnie z przeznaczeniem. W latach 90. XX wieku, z braku funduszy, wykonano jedynie najniezbędniejsze prace konserwatorskie.
Architektura.
Kaplica wzniesiona jest na planie prostokąta. Fasada budynku ma kształt oślego łuku, podobny motyw zdobniczy powtarza się nad drzwiami i wokół półkolistych okien. W środku dachu niewielka cebulasta kopuła z krzyżem prawosławnym, na każdej z bocznych ścian znajdują się po trzy okna.

</doc>
<doc id="1786440" url="https://pl.wikipedia.org/wiki?curid=1786440" title="Józef Werle">
Józef Werle

Józef Stanisław Werle (ur. 23 lipca 1923 w Margolinie, zm. 4 maja 1998 w Litwinkach) – polski fizyk teoretyk (specjalność: teoria reakcji między cząstkami elementarnymi i jądrami atomowymi). 
Życiorys.
Był absolwentem Uniwersytetu im. Adama Mickiewicza w Poznaniu. Tytuł profesora uzyskał w 1958. W tymże roku został kierownikiem Katedry Teorii Jądra i Termodynamiki w Instytucie Fizyki Teoretycznej Uniwersytetu Warszawskiego, a w latach 1966–1975 pełnił funkcję dyrektora Instytutu. W 1965 został członkiem Polskiej Akademii Nauk. Członek Towarzystwa Naukowego Warszawskiego
Autor podręcznika "Termodynamika fenomenologiczna" (1957), monografii "Relativistic Theory of Reactions" (1966) i wielu artykułów popularno-naukowych.

</doc>
<doc id="1786443" url="https://pl.wikipedia.org/wiki?curid=1786443" title="Jerzy Pencz">
Jerzy Pencz



</doc>
<doc id="1786445" url="https://pl.wikipedia.org/wiki?curid=1786445" title="Reprezentacja Hiszpanii w piłce siatkowej kobiet">
Reprezentacja Hiszpanii w piłce siatkowej kobiet

Reprezentacja Hiszpanii w piłce siatkowej kobiet to narodowa reprezentacja tego kraju, reprezentująca go na arenie międzynarodowej.
Zobacz też.
Reprezentacja Hiszpanii w piłce siatkowej mężczyzn
Linki zewnętrzne.
Oficjalna strona Hiszpańskiego Związku Piłki Siatkowej

</doc>
<doc id="1786446" url="https://pl.wikipedia.org/wiki?curid=1786446" title="Georg Pencz">
Georg Pencz

Georg Pencz (ur. ok. 1500 w Norymberdze, zm. 10 lub 15 października 1550 w Lipsku lub we Wrocławiu) – niemiecki malarz i grafik okresu odrodzenia.
Inne wersje nazwiska: Pentz, Prenntz, Bentz, Pens
Uczeń i pracownik Albrechta Dürera. Działał w Norymberdze i Lipsku. W l. 1539-40 i 1541-42 przebywał we Włoszech, gdzie uległ silnemu wpływowi malarstwa Rafaela.
Malował portrety, sceny religijne oraz kompozycje mitologiczne i alegoryczne. Tworzył też drzeworyty i miedzioryty.

</doc>
<doc id="1786448" url="https://pl.wikipedia.org/wiki?curid=1786448" title="Miasteczko w Niemczech">
Miasteczko w Niemczech

Miasteczko w Niemczech (alternatywnie jako "Małe miasteczko w Niemczech", ang. "A Small Town in Germany") – to powieść Johna le Carré poświęcona obawom na temat wzrastania znaczenia nazistów w powojennych Niemczech.
Tytułowym małym miasteczkiem jest Bonn, stolica RFN po zakończeniu II wojny światowej.
Fabuła.
Początek lat siedemdziesiątych, urzędnik Ambasady Brytyjskiej w Bonn Leo Harting, znika wraz z wieloma ściśle tajnymi dokumentami, w tym najbardziej ważnym ze wszystkich: Zieloną Teczką zawierającą dokumentacje na temat rozmów z niemieckim rządem na temat potencjalnego wejścia do wspólnego rynku oraz NATO. Brytyjskie Ministerstwo Spraw Zagranicznych wysyła do zbadania sprawy Alana Turnera. Szef ochrony ambasady, Bradfield, przedstawia Hartinga jako „tymczasowego” pracownika, który nie miał dostępu do niczego istotnego. Jednocześnie próbuje zamknąć dochodzenie Turnera. Inni gracze to: Ludwig Siebkron, złowrogi szef niemieckiego MSW, którego ludzie wydają się być wszędzie oraz Klaus Karfeld, przemysłowiec w branży chemicznej, który stoi na czele własnej partii politycznej.

</doc>
<doc id="1786449" url="https://pl.wikipedia.org/wiki?curid=1786449" title="Gabriel Zobo-Lebay">
Gabriel Zobo-Lebay

Gabriel Zobo-Lebay (ur. 8 stycznia 1979 w Brazzaville) – francuski siatkarz, grający na pozycji atakującego, reprezentant kraju.

</doc>
<doc id="1786451" url="https://pl.wikipedia.org/wiki?curid=1786451" title="Pokrycie dachowe">
Pokrycie dachowe

Pokrycie dachowe – zewnętrzna warstwa dachu, narażona na działanie warunków atmosferycznych. Pokrycia można wykonać zarówno z materiałów naturalnych oraz sztucznych różniących się od siebie wieloma charakterystykami.
Naturalne pokrycia dachowe.
Zalicza się do nich:

</doc>
<doc id="1786452" url="https://pl.wikipedia.org/wiki?curid=1786452" title="TV Łużyce">
TV Łużyce



</doc>
<doc id="1786454" url="https://pl.wikipedia.org/wiki?curid=1786454" title="Donyell Marshall">
Donyell Marshall

Donyell Lamar Marshall (ur. 18 maja 1973 w Reading) – amerykański koszykarz, występujący w latach 1994–2009 w klubach ligi NBA na pozycji skrzydłowego, za zakończeniu kariery zawodniczej – trener koszykarski, obecnie trener drużyny akademickiej Central Connecticut.
W 1991 wystąpił w meczu gwiazd amerykańskich szkół średnich – McDonald’s All-American. Został też zaliczony do IV składu Parade All-American.
13 marca 2005 wyrównał rekord sezonu zasadniczego NBA, trafiając 12 celnych rzutów za 3 punkty w trakcie jednego spotkania.
Statystyki.
Na podstawie Basketball-Reference.com 

</doc>
<doc id="1786455" url="https://pl.wikipedia.org/wiki?curid=1786455" title="ESE Group">
ESE Group

ESE Group - jeden z największych niemieckich producentów pojemników na śmieci, z siedzibą w Neuruppin.
Firma ESE została założona w roku 1934 w Wenden-Gerlingen (Niemcy), przedmiotem produkcji były początkowo wyroby ze stali. W 1950 zostały wyprodukowane pierwsze pojemniki na śmieci. Od roku 1965 zakład produkuje pojemniki z tworzyw sztucznych.
Firma ESE posiada sześć zakładów produkcyjnych w Europie, w tym w Neuruppin, Pampelunie (Hiszpania), Crissey (Francja) oraz zakłady produkcyjne w USA, Azji i krajach regionu Pacyfiku.

</doc>
<doc id="1786456" url="https://pl.wikipedia.org/wiki?curid=1786456" title="Dokuzynian sodu">
Dokuzynian sodu

Dokuzynian sodu, dokuzan sodowy (łac. "Docusatum natricum") – lek działający przeczyszczająco, obniża napięcie powierzchniowe nabłonka przewodu pokarmowego, ułatwia przenikanie wody do mas kałowych. Nie pobudza perystaltyki jelit. Dokuzan sodowy wykazuje również słabe działanie bakteriobójcze.
Dawkowanie.
Dawkę oraz częstotliwość stosowania leku ustala lekarz. Zwykle osoby dorosłe do 250 mg na dobę w 2-3 dawkach podzielonych.
Uwagi.
Nie zaleca się stosowania leku u kobiet w ciąży oraz karmiących piersią.

</doc>
<doc id="1786458" url="https://pl.wikipedia.org/wiki?curid=1786458" title="Arado Ar 199">
Arado Ar 199

Arado Ar 199 – niemiecki wodnosamolot wyprodukowany w wytwórni Arado Flugzeugwerke. Zbudowano dwa prototypy, których produkcja nie była dalej rozwijana.
Historia.
Samolot został zaprojektowany w 1938 roku miał pełnić rolę standardowego samolotu szkolno treningowego. Maszyna nie była produkowana seryjnie a dwa wybudowane egzemplarze z cywilnymi znakami rejestracyjnymi D-IRFB i D-ISBC w 1939 roku zostały przejęte przez Luftwaffe, gdzie były używane jako samoloty treningowe.
Konstrukcja.
Samolot był wolnonośnym dolnopłatem o metalowej konstrukcji z płóciennym pokryciem skrzydeł i sterów. Silnik rzędowy, 12 cylindrowy, chłodzony powietrzem napędzający dwułopatowe śmigło. Podwozie składało się z dwóch pływaków, maszyna wyposażona była w zaczep do startów z katapult okrętowych. Samoloty nie były uzbrojone.

</doc>
<doc id="1786464" url="https://pl.wikipedia.org/wiki?curid=1786464" title="City of Parramatta">
City of Parramatta

City of Parramatta – jeden z 38 samorządów lokalnych wchodzących w skład aglomeracji Sydney, największego zespołu miejskiego Australii. Formalnie stanowi niezależne miasto, położone na zachód od ścisłego centrum Sydney. Zajmuje powierzchnię 61 km² i liczy 148 323 mieszkańców (2006).
Lokalną władzę ustawodawczą stanowi rada miasta, składająca się z piętnastu członków, wybieranych z zastosowaniem ordynacji proporcjonalnej w pięciu trójmandatowych okręgach wyborczych. Radni wyłaniają spośród siebie burmistrza i jego zastępcę, którzy kierują egzekutywą.

</doc>
<doc id="1786469" url="https://pl.wikipedia.org/wiki?curid=1786469" title="Język czuch">
Język czuch



</doc>
<doc id="1786470" url="https://pl.wikipedia.org/wiki?curid=1786470" title="Stała Konferencja Muzeów, Archiwów i Bibliotek Polskich na Zachodzie">
Stała Konferencja Muzeów, Archiwów i Bibliotek Polskich na Zachodzie

Stała Konferencja Muzeów, Archiwów i Bibliotek Polskich na Zachodzie – organizacja zrzeszająca muzea, archiwa i biblioteki polskie poza granicami kraju, założona w 1979 roku w Muzeum Polskim w Rapperswilu.
Historia i działalność.
Idea stworzenia takiej konferencji pojawiła się już w 1977 w Rapperswilu, gdzie spotkali się przedstawiciele trzech polskich instytucji: Muzeum Polskiego w Rapperswilu, Polskiego Towarzystwa Historycznego i Biblioteki Polskiej w Paryżu oraz Instytutu Polskiego i Muzeum im. gen. Sikorskiego w Londynie. Początkowo pomyślana była jako konferencja instytucji kultury polskiej na Zachodzie. Na kolejnych corocznych sesjach w Rapperswilu (1978 - 1980) dołączyły Muzeum Reyów z Montrésor, Muzeum Tadeusza Kościuszki w Solurze, Muzeum Ojców Marianów w Fawley Court, Instytut Józefa Piłsudskigo w Londynie, Biblioteka Polska POSK w Londynie, Muzeum Polskie w Chicago, Instytut Józefa Piłsudskiego w Ameryce i Biblioteka Polska w Montresor. Jednocześnie na sesji w 1980 postanowiono ograniczyć zasięg działalności do muzeów i bibliotek i zmienić nazwę na "Stała Konferencja Muzeów i Bibliotek Polskich na Zachodzie". Pierwsza sesja konferencji (numerowana jako III) zrzeszającej już 10 członków odbyła się w zamku Montrésor w dniach 19 i 20 września 1981. Na sesji tej uchwalono też statut konferencji. 
Konferencja od początku była pomyślana nie jako nadrzędna organizacja, ale raczej jako luźne zgromadzenie. W pierwszym statucie uchwalonym na sesji w 1981 roku zawarto następujące sformułowanie: "Stała Konferencja MBPZ nie posiada władz nadrzędnych. [...] Jej działalność koordynuje Sekretariat, przejmowany automatycznie przez instytucję członkowska organizująca doroczną sesję". W roku 1987, na dziewiątej sesji w Solurze dodano słowo Archiwów do nazwy konferencji, a także wprowadzono zastrzeżenie "Członkami MABPZ są instytucje działające w duchu niepodległościowym, co wyklucza możliwość współpracy z władzami komunistycznymi".
Jako cel Konferencja stawia sobie "...koordynację działalności instytucji członkowskich, otaczających swoją troska dorobek i rozwój kultury polskiej oraz prezentujący wolnemu światu jej bogactwo i nierozerwalność z humanistyczną kulturą europejską".
Z biegiem lat przybywało instytucji – ostatnia przyjęta w poczet członków w 2008 roku to Biblioteka Polska imienia Ignacego Domeyki w Argentynie. Do roku 2012 odbyły się 34 sesje konferencji, goszczonej przez kolejne organizacje członkowskie. Obrady Sesji podzielone są tradycyjnie na część sprawozdawczą tzw. zamkniętą, tylko dla przedstawicieli instytucji członkowskich i część naukową, w której referaty wygłaszane były przez osoby zaproszone przez instytucję-gospodarza Sesji i mógł w niej - jako słuchacz - brać udział każdy. Pierwszy gość z Polski zaproszony do wygłoszenia referatu pojawił się na XIII Sesji w roku 1991. Pierwszą sesją, która odbyła się w Polsce była Sesja XVII, zorganizowana przez Bibliotekę Polską w Londynie wspólnie z Biblioteką Katolickiego Uniwersytetu Lubelskiego. Sesja miała miejsce w Lublinie w dniach 16-18 września 1995 i głównym jej celem było zaprezentowanie uczestnikom krajowym poszczególnych instytucji członkowskich Stałej Konferencji. Przewodnim referatem był referat dr Zdzisława Jagodzińskiego (Biblioteka Polska w Londynie) pt "Czy skończona nasza rola". W Polsce odbyły się jak dotąd jeszcze cztery sesje (w 1996 we Wrocławiu, w 2004 w Krakowie, w 2010 w Warszawie oraz po raz drugi we Wrocławiu w dniach 13-14 września 2012 r).

</doc>
<doc id="1786474" url="https://pl.wikipedia.org/wiki?curid=1786474" title="Alma Mahler">
Alma Mahler



</doc>
<doc id="1786476" url="https://pl.wikipedia.org/wiki?curid=1786476" title="Elia Dalla Costa">
Elia Dalla Costa

Elia Dalla Costa (ur. 14 maja 1872 w Villaverla, zm. 22 grudnia 1961 we Florencji) − włoski duchowny katolicki, arcybiskup Florencji i kardynał, Sługa Boży.
Urodził się jako najmłodsze z pięciu dzieci Luigiego i Teresy Dal Balcon. Na chrzcie otrzymał imiona Elia Angelo. Ukończył seminaria w Vicenzy i Padwie. Święcenia kapłańskie otrzymał 25 lipca 1895 z rąk Antonio Feruglio, biskupa Vicenzy. W latach 1895-1897 kontynuował studia. Pracował następnie duszpastersko, będąc jednocześnie wykładowcą w seminarium w Vicenzy aż do 1923 roku.
25 maja 1923 został biskupem Padwy. Konsekrowany w katedrze w Vicenzy przez bpa Ferdinando Rodolfi, biskupa Vicenzy. 19 grudnia 1931 został przeniesiony na urząd metropolity Florencji. Na konsystorzu z marca 1933 kreowany kardynałem prezbiterem z tytułem prezbitera San Marco. Brał udział w konklawe 1939 i 1958 roku, będąc jednym z "papabile". Podczas II wojny światowej działał by ulżyć cierpieniom ludności cywilnej. Nie bał się przeciwstawić władzom w obronie praw człowieka, ochronie uciekinierów i ludzi słabych i chorych. Szczególne znaczenie miały jego działania na rzecz Żydów z Florencji i uchodźców poprzez utworzenie specjalnego komitetu. Umarł jako najstarszy żyjący członek kolegium kardynalskiego. Pochowany w bazylice katedralnej we Florencji.
22 grudnia 1981 otwarto jego proces beatyfikacyjny. 4 maja 2017 papież Franciszek promulgował dekret o heroiczności jego cnót.
W lutym 2014 został pośmiertnie uhonorowany medalem Sprawiedliwy wśród Narodów Świata.

</doc>
<doc id="1786480" url="https://pl.wikipedia.org/wiki?curid=1786480" title="Elia dalla Costa">
Elia dalla Costa



</doc>
<doc id="1786482" url="https://pl.wikipedia.org/wiki?curid=1786482" title="Franciszek Kępka">
Franciszek Kępka

Franciszek Kępka (ur. 4 kwietnia 1940 w Goleszowie, zm. 15 grudnia 2001 w Skoczowie) – polski pilot szybowcowy, pilot samolotowy, instruktor lotniczy, trener polskiej szybowcowej kadry juniorów.
Życiorys.
Był synem świetnego szybownika i trenera Franciszka Kępki seniora. Absolwent I Liceum Ogólnokształcącego im. Antoniego Osuchowskiego w Cieszynie (1958). Pierwsze samodzielne loty wykonywał w wieku 10 lat. W wieku 12 lat otrzymał oficjalną zgodę na pilotowanie szybowców. Pierwszy sukces odniósł mając 14 lat, kiedy zdobył II klasę pilota szybowcowego i srebrną odznakę szybowcowej. W wieku 20 lat znalazł miejsce w polskiej narodowej kadrze szybowników.
Czterokrotny II wicemistrz świata: z South Cerney w Wielkiej Brytanii (1965), z Marfy w USA (1970), z Vršac w Jugosławii (1972), z Waikerie w Australii (1974).
Mistrz Europy z Segedynu na Węgrzech (1992).
I wicemistrz Europy z Leszna (1990).
Mistrz Polski (1964, 1983), czterokrotny wicemistrz Polski (1965, 1971, 1980, 1988) i czterokrotny II wicemistrz Polski (1970, 1978, 1979, 1984).
Rekordzista świata i pięciokrotny rekordzista Polski.
Laureat medalu Lilienthala (1992) i Dyplom Tissandier’a, najwyższych wyróżnień międzynarodowej federacji lotniczej FAI. Wyróżniony przez Aeroklub Polski medalem Tańskiego (1967).
Franciszek Kępka w całej swojej karierze przeleciał ponad 150 tysięcy kilometrów, spędził w powietrzu w szybowcach ponad 6,5 tysiąca godzin.
Franciszek Kępka zmarł po nieuleczalnej chorobie. Został pochowany na cmentarzu ewangelickim w Skoczowie.

</doc>
<doc id="1786484" url="https://pl.wikipedia.org/wiki?curid=1786484" title="Siergiej Prytycki">
Siergiej Prytycki



</doc>
<doc id="1786486" url="https://pl.wikipedia.org/wiki?curid=1786486" title="Druciarz, krawiec, żołnierz, szpieg">
Druciarz, krawiec, żołnierz, szpieg

Druciarz, krawiec, żołnierz, szpieg (ang. "Tinker, Tailor, Soldier, Spy") – powieść Johna le Carré, stanowiąca pierwszą część z serii trzech książek, nieoficjalnie nazywanych "Trylogią Karli" ("The Karla Trilogy"). W jej skład wchodzą również: "Jego uczniowska mość" oraz "Ludzie Smileya". Przedstawione w niej wydarzenia nawiązują do afery Kima Philby’ego. 
Fabuła.
Brytyjskim rządem wstrząsa informacja o istnieniu sowieckiego agenta w najwyższych kręgach decyzyjnych brytyjskiego wywiadu. Zaistniała sytuacja wyklucza wewnętrzne dochodzenie – nikt nie wie, kim jest i gdzie się znajduje „kret” (podwójny agent). George Smiley, który popadł w niełaskę i został przymusowo przeniesiony na emeryturę z powodu wysuwania podobnych podejrzeń kilka lat wcześniej, zostaje wezwany ponownie i wtajemniczony w sytuację. 
Ricky Tarr, oficer operacyjny (agent) w Hongkongu, poznał sowiecką agentkę o imieniu Irina i skłonił ją do pracy na rzecz Wielkiej Brytanii. Tarr wysłał do Londynu wniosek o jej zwerbowanie, ale nigdy nie otrzymał odpowiedzi. W międzyczasie Irina zniknęła, pozostawiając mu swój dziennik. Wspomina w nim o sowieckim agencie, zwerbowanym przez szefa radzieckiego wywiadu – Karlę, i pracującym w najwyższych kręgach brytyjskiego wywiadu. Tarr ukrywa się, obawiając się konsekwencji zarówno ze strony Sowietów, jak i Anglików. Pojawia się dopiero na spotkaniu z jedynym człowiekiem, któremu może zaufać – Smileyem.
Ministerstwo wymaga, by Smiley objął dochodzenie, rozwiązał problem, a następnie zneutralizował „kreta”. Problem polega na tym, że nie może być żadnego oficjalnego postępowania, takiego jak obserwacje, podsłuchy, kontrola korespondencji, przesłuchania itd. – nikomu nie można zaufać ani nikogo nie można zaalarmować. Jedyne, na czym może oprzeć się Smiley, to jego umiejętności analitycznego myślenia, kontakty. 
Po miesiącach ciężkiej i wyczerpującej pracy Smiley tworzy listę czterech podejrzanych, którym nadane zostają pseudonimy: „Tinker” (Druciarz), „Tailor” (Krawiec), „Soldier” (Żołnierz) oraz „Poor Man” (Biedak). Następnie każdego z nich dyskretnie rozpracowuje. Przesłuchuje oraz skłania do wyznań w taki sposób, aby nikt nie nabrał podejrzeń.
Serial telewizyjny.
W 1979 na podstawie powieści nakręcono siedmioodcinkowy miniserial telewizyjny. W serialu pod tym samym tytułem obsadzie aktorskiej przewodzi Alec Guinness jako George Smiley.
Film fabularny.
W 2011 dokonano kolejnej adaptacji książki. W filmie "Szpieg" w reżyserii Tomasa Alfredsona George’a Smileya zagrał Gary Oldman. W pozostałych rolach pojawili się m.in. Colin Firth, Benedict Cumberbatch, Tom Hardy, John Hurt i Mark Strong.

</doc>
<doc id="1786487" url="https://pl.wikipedia.org/wiki?curid=1786487" title="Wenda">
Wenda



</doc>
<doc id="1786489" url="https://pl.wikipedia.org/wiki?curid=1786489" title="Port lotniczy Kunduz">
Port lotniczy Kunduz

Port lotniczy Kunduz (IATA: UND, ICAO: OAUZ) – port lotniczy położony 8 km na południowy wschód od Kunduzu, w Afganistanie. Używany obecnie do celów wojskowych i humanitarnych.

</doc>
<doc id="1786492" url="https://pl.wikipedia.org/wiki?curid=1786492" title="Bielefeldzka">
Bielefeldzka

Bielefeldzka (bielefelder, bielefelder miniaturowy) – rasa kury domowej.
Kury rasy bielefeldzkiej są kurami o wyjątkowo dobrej niesności, użyteczności mięsnej i odporności. Jedna z nielicznych ras, u których można rozróżnić płeć kurczaka zaraz po wykluciu, co pozwala zaplanować liczebność kogutów i kurek. U kogutów dominuje barwa ochry z jasnobrązowymi prążkami na plecach i białymi plamkami na głowie, u kur-jasnobrązowe siopdło z ciemnobrązowymi prążkami na plecach i małymi pręgowanymi plamkami na głowie.

</doc>
<doc id="1786493" url="https://pl.wikipedia.org/wiki?curid=1786493" title="Gott, man lobet dich in der Stille">
Gott, man lobet dich in der Stille

Gott, man lobet dich in der Stille (BWV 120) − kantata religijna Johanna Sebastiana Bacha, przeznaczona na inaugurację Rady Miasta w Lipsku.
Utwór składa się z sześciu części. Powstał pomiędzy 1728 a 1730 r. w Lipsku. Bach jako kantor w lipskim kościele św. Tomasza przygotowywał i wykonywał z zespołem kantaty religijne na wybór nowej Rady Miasta. Miało to miejsce co roku w ostatnim tygodniu sierpnia. Pierwsze wykonanie kantaty "Gott, man lobet dich in der Stille" miało jednak miejsce wcześniej. 26 czerwca 1730 r. utwór został wykonany z okazji dwusetnej rocznicy Konfesji Augsburskiej. Dwa miesiące później utwór zaprezentowano przed radnymi.
Tekst części 1 został zaczerpnięty z Biblii (Stary Testament, Psalm 65). Autor słów do części 2−5 jest nieznany − być może jest nim Christian Friedrich Henrici, pseud. "Picander", z którym Bach współpracował w Lipsku. Autorstwo tekstu w części 6 należy do Marcina Lutra.
Fragmenty kantaty 120 zostały wykorzystane przez kompozytora ponownie w kantacie weselnej "Herr Gott, Beherrscher aller Dinge" (BWV 120a) − niekompletnej w warstwie muzycznej, choć z zachowanym pełnym tekstem.
Autograf utworu (faksymile) przed II wojną światową znajdował się w archiwach Biblioteki Pruskiej w Berlinie. Pod koniec wojny Niemcy wywieźli cenne rękopisy związane z niemiecką kulturą na Dolny Śląsk. Dokument z kantatą 120 został przekazany na przechowanie do klasztoru w Krzeszowie. Stamtąd w latach 70. trafił do zbiorów Biblioteki Jagiellońskiej, gdzie przechowywany jest do dziś.

</doc>
<doc id="1786494" url="https://pl.wikipedia.org/wiki?curid=1786494" title="João Batista Przyklenk">
João Batista Przyklenk

Dom João Batista Przyklenk MSF (ur. 30 grudnia 1916 r. w Pogórzu, zm. 3 maja 1984 r. w Januária) – niemiecki duchowny katolicki, wikariusz apostolski Apostolskiego Wikariatu Północnej Norwegii w latach 1976-1977, biskup diecezjalny Januárii w latach 1962-76 i 1977-83.
Życiorys.
Przyszedł na świat w Pogórzu w 1916 r. W wieku 24 lat wstąpił do zakonu Misjonarzy świętej Rodziny, otrzymując 8 grudnia 1940 r. święcenia kapłańskie. Następnie pracował w placówkach tego zakonu na misjach.
W 1962 r. został wyświęcony na biskupa Januárii w Brazylii. Czternaście lat później został przeniesiony na urząd wikariusza apostolskiego Wikariatu Apostolskiego Północnej Norwegii. Funkcję tę sprawował niespełna przez rok (1 marca 1976-19 lutego 1977), po czym ponownie został biskupem diecezjalnym Januarii. Jego uroczysty ingres odbył się 18 marca.
W 1983 r. zrezygnował z urzędu po osiągnięciu wieku emerytalnego. Zmarł rok później, w 1984 r.

</doc>
<doc id="1786495" url="https://pl.wikipedia.org/wiki?curid=1786495" title="Dorzolamid">
Dorzolamid

Dorzolamid () – lek obniżający ciśnienie wewnątrzgałkowe, stosowany miejscowo w okulistyce. Hamuje aktywność anhydrazy węglanowej typu II w nabłonku ciała rzęskowego, zmniejszając tym samym przezbłonowy transport jonów dwuwęglanowych. W konsekwencji do wnętrza gałki ocznej przechodzi mniejsza ilość płynu.
Dawkowanie.
Dospojówkowo. Dawkę oraz częstotliwość przyjmowania leku ustala lekarz. Zwykle 1 kropla do worka spojówkowego chorego oka 3 razy na dobę.
Uwagi.
Nie stosować w okresie karmienia piersią. Podczas przyjmowania dorzolamidu nie zaleca się prowadzenia pojazdów oraz obsługi maszyn.

</doc>
<doc id="1786497" url="https://pl.wikipedia.org/wiki?curid=1786497" title="Rada Najwyższa Białoruskiej Socjalistycznej Republiki Radzieckiej">
Rada Najwyższa Białoruskiej Socjalistycznej Republiki Radzieckiej

Rada Najwyższa Białoruskiej Socjalistycznej Republiki Radzieckiej – jednoizbowy parlament Białoruskiej SRR powołany do życia w 1938 na wzór Rady Najwyższej ZSRR oraz Rad Najwyższych innych 10 republik. Istniał do 1991, gdy przekształcił się w Radę Najwyższą Republiki Białorusi (do 1996). 
Historia.
Rada powstała na mocy konstytucji Białoruskiej SRR z 1937, która zmieniała dotychczasowy kształt głównych organów ustrojowych republiki. W założeniu miała być ciałem ustawodawczym sprawującym kontrolę nad działalnością władzy wykonawczej (zgodnie z prymatem władzy ustawodawczej nad wykonawczą w krajach socjalistycznych), mającą również funkcje kreujące i kontrolujące. W praktyce jej rola ograniczała się do zatwierdzania decyzji Komunistycznej Partii Białorusi. 
Wybory do Rady były czteroprzymiotnikowe: powszechne, równe, bezpośrednie i tajne, z wyłączeniem zasady proporcjonalności. Kraj dzielił się na jednomandatowe okręgi wyborcze, których granice i liczbę ustalano według tzw. jednolitej normy przedstawcielskiej (początkowo 1 deputowanego wybierało 20 tys. mieszkańców). W 1990 wybierano 360 posłów (w tym 310 w jednomandatowych okręgach, 29 kolejnych posłów nominowała Białoruska Republikańska Organizacja Weteranów Wojny i Pracy, a po 7: Towarzystwa Inwalidów, Ślepych i Głuchych). Jedynie w wyborach 1990 możliwy był wybór między kandydatami w okręgu, we wszystkich innych wyborach na jeden mandat przypadał jeden kandydat (członek KPB lub tzw. bezpartyjny). 
Wybory do Rady odbywały się co cztery lata, a od 1975 roku co 5 lat. Głosowania miały miejsce w latach 1938, 1947, 1951, 1955, 1959, 1963, 1967, 1971, 1975, 1980, 1985 i 1990.

</doc>
<doc id="1786498" url="https://pl.wikipedia.org/wiki?curid=1786498" title="Kelly Overett">
Kelly Overett

Kelly Overett (ur. 19 marca 1972 w Ipswich) – brytyjska tancerka i wokalistka
Podobnie jak Rodney Bishop, Kelly stała się wizytówką zespołu Cappella. Przed dojściem do zespołu, miała już za sobą taniec w grupie SL2. W Cappelli pozostała przez 3 lata (1993-1995), potem zdecydowała się na karierę solo. Pod pseudonimem Kelly O, zadebiutowała singlem „Follow Your Heart” latem 1995 roku. Utwór nie osiągnął dużego sukcesu i usłyszeli go wyłącznie Brytyjczycy.

</doc>
<doc id="1786499" url="https://pl.wikipedia.org/wiki?curid=1786499" title="Julian Rummel">
Julian Rummel

Julian Eugeniusz Rummel (ur. 29 września 1878 w Lipawie, zm. 22 kwietnia 1954 w Gdyni) – inżynier budowy okrętów, współtwórca idei Gdyni, inicjator wielu pionierskich przedsięwzięć związanych z morzem, wolnomularz.
W Rosji.
Syn Władysława i Walerii z Narolskich. Urodził się w Lipawie (dzisiejsza "Liepaja" na Łotwie), gdzie ojciec, inżynier uczestniczył w budowach lokalnego portu. W 1888 r. zaczął uczęszczać do gimnazjum klasycznego w Rewlu, w 1892 r. został wysłany do Szkoły Komercyjnej w Petersburgu (prowadzonej na zasadach angielskiego "college'u"). Studia inżynierskie skończył w Wyższej Szkole Technicznej Glasgow (Szkocja), po czym podjął pracę w rosyjskim syndykacie hutniczym „Prodamiet”.
Ożeniony z Olgą de Morandi, Rosjanką pochodzenia włoskiego. Małżeństwo miało dwoje dzieci: Lidię (1905–1936), zamężną z baronem Franciszkiem Ksawerym Taubem (1890–1964) i Aleksandra (1908–1993), inżyniera, konstruktora samochodów. W roku 1906 został członkiem Państwowej Rady Żeglugi w Petersburgu. Pracował jako sekretarz sekcji morskiej w Rosyjskim Cesarskim Towarzystwie Technicznym – instytucie odpowiedzialnym za opiniowanie wynalazków. Był jednym z założycieli Rosyjsko-Włoskiej Izby Handlowej, działał w Towarzystwie Dnieprowskim oraz w wielu innych organizacjach społecznych związanych z działalnością gospodarczą i morską.
Na naradzie ekonomicznej zwołanej w lipcu 1918 r. przez przedstawicielstwo polskie w Petersburgu, w celu ustalenia programu odradzającej się właśnie po I wojnie światowej ojczyzny, Julian Rummel wygłosił referat pt. "Polska a wyjście do morza". W tym samym roku wyruszył z żoną i dziećmi do kraju, do którego dotarł ostatecznie dwa lata później.
Budowniczy Gdyni.
Pierwszy raz pojechał nad Zatokę Gdańską dzięki zaproszeniu Związku Towarzystwa Transportowego „Polbal” z Gdańska. Niedługo potem sprowadził rodzinę i zamieszkał w Sopocie. Gdy pod koniec 1921 r. przeniesiony został do warszawskiego zarządu spółki, rozwinął działalność na rzecz budowy portu w Gdyni.
W 1921 r. został mianowany dyrektorem warszawskiego biura Liga Morskiej i Rzecznej. Stanowisko to umożliwiło mu nagłaśnianie sprawy kluczowego znaczenia własnego portu, floty handlowej i marynarki wojennej w przyszłej gospodarce Polski. W 1923 r. wydał książkę pt. "Port w Gdyni", przetłumaczoną także na język francuski, która również wpłynęła na decyzję o rozpoczęciu budowy portu. Od 1924 r. współtworzył w tym samym celu Konsorcjum Francusko-Polskie. W okresie spowolnienia prac (1926) wywierał naciski na nowo obranego ministra przemysłu i handlu, Eugeniusza Kwiatkowskiego, aby zainterweniował w tej sprawie osobiście. Sam Rummel został powołany do organizacji polskiej floty handlowej i mianowany dyrektorem Żeglugi Polskiej. Jego działalność na tym stanowisku położyła podstawy pod dalszy rozwój całego sektora gospodarki.
W 1928 r. wybrany członkiem magistratu Gdyni, przez półtora miesiąca pełnił nawet obowiązki burmistrza. Również w 1928 r. założył Polsko-Brytyjskie Towarzystwo Okrętowe „Polbryt”, a w 1930 r. wykupił linię przez Ocean Atlantycki w ramach spółki Gdynia-Ameryka Linie Żeglugowe (GAL). Otrzymał za to order Polonia Restituta. Następnie powołał do życia polską spółkę maklerską w formie Polskiej Agencji Morskiej. Gdy 25 maja 1929 r. z inicjatywy Kwiatkowskiego powstał Związek Armatorów Polskich, został wybrany jego prezesem.
Z pozostałych pełnionych przez niego godności można wymienić stanowisko kierownika Legionu Żeglugi Polskiej, radcy i prezesa Komisji Morskiej Gdyńskiej Izby Przemysłowo-Handlowej, przewodniczącego Rad Opiekuńczych Liceum Handlowego i Gimnazjum Kupieckiego, wiceprezesa Towarzystwa Szkół Zawodowych, prezesa Gdyńskiego Związku Propagandy Turystycznej, pierwszego prezesa zarządu YMCA. Był jednym ze współorganizatorów Yacht Klubu Polskiego.
Po odejściu ministra Eugeniusza Kwiatkowskiego w 1932 r., Juliana Rummla odwołano ze stanowiska. Jego ostatnią zasługą była organizacja obchodów pierwszego Święta Morza, pomysłu gdyńskiego radnego Andrzeja Wachowiaka.
W 1937 r. Związek Maklerów Polskich obrał go swoim prezesem, był też wiceprezesem Instytutu Bałtyckiego, członkiem rad nadzorczych Stoczni Gdyńskiej oraz Towarzystwa Reasekuracji Morskich. Inicjator powstania gdyńskiego Klubu Rotary i jego prezes. W 1938 r. rząd Grecji poprosił go o przyjęcie godności Konsula Generalnego Grecji w Gdyni.
Wojna i po wojnie.
II wojnę światową przeżył w Grecji, organizując pomoc uchodźcom polskim, m.in. w ramach Międzynarodowego Czerwonego Krzyża. W 1946 r. wrócił do kraju, gdzie został doradcą ministra żeglugi. Po zmianie ustroju odwołany, do śmierci zajmował się sprawami naukowymi. Został pochowany na Cmentarzu Witomińskim w Gdyni (kwatera 61-13-2).

</doc>
<doc id="1786500" url="https://pl.wikipedia.org/wiki?curid=1786500" title="Jarosław Dumanowski">
Jarosław Dumanowski

Jarosław Dumanowski (ur. 7 sierpnia 1967 w Koronowie) – polski historyk, dr hab. nauk historycznych, prof. UMK.
Życiorys.
Ukończył studia historyczne na Uniwersytecie Mikołaja Kopernika w Toruniu (1991) i na Uniwersytecie Angers we Francji. W 1997 obronił pracę doktorską pt. "Ród Dąmbskich na tle szlachty kujawskiej. Dzieje fortuny magnackiej" (promotor prof. Jacek Staszewski). Habilitował się w 2007, na podstawie rozprawy: "Świat rzeczy szlachty wielkopolskiej w XVIII wieku".
Jako "visiting professor" pracował na Uniwersytecie Bordeaux,w Centrum Norberta Eliasa w L'École des Hautes Etudes en Sciences Sociales oraz w katedrze UNESCO Europejskiego Instytutu Historii i Kultur Wyżywienia (IEHCA), wykładał także na Uniwersytecie Paryż IV Sorbona. Był członkiem Centre de l'Histoire d'Europe Centrale (Centrum Historii Europy Środkowej) na Uniwersytecie Paryż IV Sorbona. Jego zainteresowania badawcze obejmują antropologię historyczną, historię kultury materialnej w czasach nowożytnych oraz historię sztuki kulinarnej i wyżywienia. Pomysłodawca edycji staropolskich książek kucharskich w ramach projektu "Monumenta Poloniae Culinaria," pionier polskiej gastronomii historycznej.
W 2001 był stypendystą Maison de Sciences de l'Homme w Paryżu, uczęszczał wtedy na seminaria prof. Jeana-Louisa Flandrina poświęcone historii kuchni i wyżywienia. Jest członkiem rady naukowej Europejskiego Instytutu Historii i Kultur Wyżywienia (IEHCA) oraz Międzynarodowego Komitetu Naukowego wydawanego na Uniwersytecie Paryż IV Sorbona pisma "Histoire, économie &amp; société," zasiada w komitecie redakcyjnym polskiego "Kwartalnika Historii Kultury Materialnej" wydawanego przez Instytut Archeologii i Etnologii PAN. W latach 2008-2010 pełnił funkcję wicedyrektora Instytutu Historii i Archiwistyki UMK, jest kierownikiem Zakładu Historii Nowożytnej, kieruje Centrum Dziedzictwa Kulinarnego na Wydziale Nauk Historycznych UMK w Toruniuj.

</doc>
<doc id="1786505" url="https://pl.wikipedia.org/wiki?curid=1786505" title="Port lotniczy Kadhdhoo">
Port lotniczy Kadhdhoo

Port lotniczy Kadhdhoo – port lotniczy położony na wyspie Kadhdhoo, w atolu Laamu. Jest piątym co do wielkości portem lotniczym na Malediwach. 

</doc>
<doc id="1786506" url="https://pl.wikipedia.org/wiki?curid=1786506" title="Terlipresyna">
Terlipresyna

Terlipresyna – organiczny związek chemiczny, 11-aminokwasowy peptyd, syntetyczny analog wazopresyny. Stanowi związek nieaktywny, ulegający w organizmie przemianie przez enzymy osoczowe i tkankowe do czynnej lipresyny. Lipresyna wykazuje wybiórcze działanie na receptor V1, a za jego pośrednictwem kurczy mięśnie gładkie naczyń krwionośnych. Stosowana w leczeniu gwałtownych krwawień (np. z żylaków przełyku, mięśniaków macicy lub w III okresie porodu). Silnie pobudza układ chłonny w czasie fazy lutealnej cyklu miesiączkowego oraz w ciąży.

</doc>
<doc id="1786507" url="https://pl.wikipedia.org/wiki?curid=1786507" title="Concorde Agreement">
Concorde Agreement

Concorde Agreement – umowa pomiędzy Fédération Internationale de l’Automobile (FIA), a zespołami Formuły 1 (obecnie reprezentowanymi przez FOTA) i Formula One Administration, która dyktuje zasady na podstawie których zespoły rywalizują w wyścigach, zasady podziału części wpływów z praw do transmisji oraz nagrody pieniężne. Efektem porozumienia jest zachęcanie do zwiększenia profesjonalizmu i sukcesu komercyjnego Formuły 1.
Najważniejszym elementem tej umowy jest nałożenie na zespoły obowiązku udziału w każdym wyścigu, co sprawia, że ten sport staje się bardziej wiarygodny dla nadawców, którzy mogą inwestować więcej, płacąc większe kwoty z tytułu praw do transmisji telewizyjnych. W zamian zespoły otrzymuję gwarantowany udział w dochodach.
I Concorde Agreement (1981).
W 1979 Commission Sportive Internationale, organizacja podległa FIA, która była odpowiedzialna za przepisy w Formule 1 została zlikwidowana i zastąpiona przez FISA. Pomiędzy FISA a Formula One Constructors Association (FOCA), która reprezentowała interesy zespołów, dochodziło do wielu konfliktów. Szefem FOCA w tym czasie był Bernie Ecclestone, a jego radcą prawnym Max Mosley, natomiast prezydentem FISA Jean-Marie Balestre.
Goodyear zagroziło całkowitą rezygnacją z Formuły 1. Wszystkie te wydarzenia były katastrofalne ze względów ekonomicznych dla Formuły 1, więc Ecclestone zorganizował spotkanie z Balestre i innymi przedstawicielami FISA w siedzibie FIA w Place de la Concorde w Paryżu. 19 stycznia 1981 roku, po trzynastu godzinach negocjacji, wszystkie organizacje obecne na spotkaniu podpisały pierwsze porozumienie Concorde, nazwane tak po placu w Paryżu, gdzie toczyły się negocjacje.
Warunki umowy w dużej mierze pozostają poufne, jednak znane są niektóre postanowienia, m.in.: każdy zespół zobowiązany jest do startu w każdym wyścigu i ma do tego zagwarantowane prawo. Umowa gwarantowała FOCA prawa do transmisji telewizyjnych, które przejęła w ramach "leasingu" Formula One Group zarządzana przez Berniego Ecclestone’a. Ważnym elementem była stabilność zasad, opisanych jako ochrona zespołów przed "kaprysami organu zarządzającego".
Umowa wygasła 31 grudnia 1987.
II Concorde Agreement (1987).
II Concorde Agreement objęte były sezony 1987–1991.
III Concorde Agreement (1992).
III Concorde Agreement objęte były sezony 1992–1996.
IV Concorde Agreement (1997).
W 1995 r. the FIA zdecydowała się na przeniesienie praw komercyjnych Formuły 1 z FOCA do FOA na okres 14 lat. Zespoły McLaren, Williams i Tyrrell, złożyły protest, odrzucając proponowane Concorde Agreement (negocjacje, które rozpoczęto już w 1993 r.). Ken Tyrrell był w szczególności zdenerwowany faktem, że Ecclestone, jako przewodniczący FOCA negocjował przeniesienie praw komercyjnych od FOCA do własnej firmy. Tyrrell zakwestionował fakt, że umowy są tajne, twierdząc, że na tym fakcie korzystał tylko Ecclestone (osłabiając siłę przetargową innych stron).
Początkowo trzy zespoły z pomocą pozostałych zespołów, zablokowały podpisanie proponowanego porozumienia Concorde, jednak w 5 września 1996 nowy Concorde Agreement został podpisany przez wszystkie zespoły oprócz McLarena, Williamsa i Tyrrella.
Umowa obowiązywała w okresie od 1 stycznia 1997 do 2002 roku.
V Concorde Agreement (1998).
Po tym jak McLaren, Williams i Tyrrell nie zgodziły się ze stanowiskiem Ecclestone i nie podpisały IV Concorde Agreement straciły prawo do wpływu z dochodów i wpływ na sport, jednak 27 sierpnia 1998 osiągnięto kompromis i wszystkie zespoły podpisały V Concorde Agreement.
Umowa wygasła w 31 grudnia 2007.
VI Concorde Agreement (2009).
7 grudnia 2004 podczas posiedzenia z udziałem szefów wszystkich zespołów oprócz Ferrari, Ecclestone zaoferował zespołom 260 mln funtów w ciągu trzech lat w zamian za jednomyślną zgodę na odnowienia Concorde Agreement, które zapewniłoby kontynuację Formuły 1 w obecnej formie, przynajmniej do czasu wygaśnięcia tej umowy.
19 stycznia 2004 Ferrari ogłosiło, że podpisało przedłużenie porozumienia. Umowa ta wygasa 31 grudnia 2012. W 2005 r., zespoły Red Bull i Jordan / Midland również podpisały porozumienie, a 7 grudnia 2005, Williams stał się czwartym zespołem, który podpisał przedłużenie umowy.
27 marca 2006, pięć zespołów zrzeszonych w GPMA przedstawiło swoje postulaty na sezon 2008. W 14 maja 2006 pięć zespołów zrzeszonych w GPMA podpisało umowę z właścicielami praw komercyjnych (CVC / Ecclestone), które stanowiły podstawę do następnego Concorde Agreement. Ustalenia Concorde Agreement nie obowiązywały w sezonie 2008.
29 lipca 2008 dziesięć zespołów rywalizujących w Formule 1 stworzyło Związek Zespołów Formuły 1 (Formula One Teams Association, FOTA), aby negocjować warunki nowej umowy. Po sporze między FOTA i FIA w pierwszej połowie 2009 roku, nowe Concorde Agreement zostało podpisane przez Maxa Mosleya i wszystkie zespoły oprócz BMW Sauber, który ogłosił zamiar wycofania się z rywalizacji po tym sezonie. Nowa umowa przewiduje kontynuację warunków umowy z 1998 r., i obowiązuje do dnia 31 grudnia 2012 roku. Na tym samym spotkaniu z FIA, Światowej Rady Sportów Motorowych, został także uzgodniony program ograniczenia kosztów i zostały uzgodnione ze sportowych i przepisów technicznych na sezon 2010.

</doc>
<doc id="1786508" url="https://pl.wikipedia.org/wiki?curid=1786508" title="Volkswagen Lavida">
Volkswagen Lavida

Volkswagen Lavida – samochód produkowany na rynek chiński od 2008 przez Shanghai Volkswagen w Szanghaju. Od 2018 roku jest produkowana trzecia generacja modelu.
Pierwsza generacja.
Volkswagen Lavida I został zaprezentowany po raz pierwszy w 2008 roku.
Samochód zbudowany jest na płycie podłogowej PQ34 od Audi A4 i Volkswagena Jetty. Wyprodukowano łącznie ponad 700 tys. egzemplarzy pierwszej generacji. 
Druga generacja.
Volkswagen Lavida II został zaprezentowany po raz pierwszy w połowie 2012 roku. 
Druga generacja ma bardziej stylowy wygląd niż poprzednik oraz ma wydłużony rozstaw osi. Jest krótszy, niższy i szerszy od poprzednika. Budowa samochodu została wykorzystana m.in. do Škody Octavii.
W maju 2018 r. model razem z Tiguanem, Santaną i Lamando w ramach Stowarzyszenia Narodów Azji Południowo-Wschodniej wprowadzono do sprzedaży w Filipinach. 
Lifting.
W 2015 roku samochód przeszedł obszerny lifting. Zmianie uległy tylny i przedni zderzak, grille i światła przednie.
Volkswagen Gran Lavida.
Volkswagen Gran Lavida I został zaprezentowany po raz pierwszy w 2013 roku.
Wersja kombi Lavidy też jest produkowana w chińskich zakładach w Szanghaju. Jest sprzedawany pod wersjami hatchback i kombi. W listopadzie 2013 rozpoczęła się produkcja wersji Cross Lavida. 
Lifting.
W 2015 roku podobnie jak wersja sedan samochód też przeszedł identyczny lifting. Zmianie uległy takie same elementy co w wersji sedan.
Trzecia generacja.
Volkswagen Lavida III został zaprezentowany wiosną 2018 roku.
Trzecia generacja modelu jest sprzedawana pod nazwą Lavida Plus. W lutym 2022 roku samochód przeszedł gruntowny lifting.

</doc>
<doc id="1786512" url="https://pl.wikipedia.org/wiki?curid=1786512" title="Sebastian Gebhard Messmer">
Sebastian Gebhard Messmer

Sebastian Gebhard Messmer (ur. 29 sierpnia 1847 w Goldach, Szwajcaria, zm. 4 sierpnia 1930 tamże) – amerykański duchowny katolicki szwajcarskiego pochodzenia, arcybiskup Milwaukee.
Ukończył studia na Uniwersytecie w Innsbrucku, a następnie przyjął święcenia kapłańskie w dniu 23 lipca 1871. Przeniósł się do USA i został profesorem teologii w Selton Hall College w South Orange, New Jersey, gdzie wykładał do 1889. Wyjechał do Rzymu na dalsze studia zakończone doktoratem z prawa kanonicznego w 1890. Przez krótki czas wykładał na Katolickim Uniwersytecie Ameryki.
14 grudnia 1892 otrzymał nominację na biskupa diecezji Green Bay. Sakry, 27 marca następnego roku udzielił mu Otto Zardetti, ówczesny biskup diecezji Saint Cloud. W dniu 28 listopada 1903 mianowany arcybiskupem Milwaukee.
W trakcie swej kariery duchownej Messmer był zaangażowany w redagowanie i tłumaczenie książek i artykułów o tematyce religijnej i świeckiej. Miał reputację konserwatysty, zdecydowanie odrzucał socjalizm. Krytycznie odnosił się wobec włączenia się USA do I wojny światowej, później wspierał jednak działania wojenne amerykanów. Krytykowany był za swój pro-germanizm, doszło bowiem do walk wewnątrz Kościoła, kiedy to Polscy katolicy domagali się większej reprezentacji w hierarchii amerykańskiej. Uczucia wrogości zostały zintensyfikowane, kiedy Messmer zabronił katolikom swej diecezji wspierania Kuriera Polskiego. Po wojnie napięcia zostały złagodzone. Aktywne wspieranie edukacji i promowanie społecznej myśli katolickiej przyczyniło się do powstawania różnych stowarzyszeń. Umarł podczas pobytu w rodzinnych stronach. Jego działalność, charakterystyczna, brodata twarz, szorstkość ale i osobiste ciepło sprawiły, iż jego rządy w Milwaukee były zapamiętane na długo.

</doc>
<doc id="1786513" url="https://pl.wikipedia.org/wiki?curid=1786513" title="Port lotniczy Al-Kamiszli">
Port lotniczy Al-Kamiszli

Port lotniczy Al-Kamiszli (IATA: KAC, ICAO: OSKL) – port lotniczy położony w Al-Kamiszli, w muhafazie Al-Hasaka, w Syrii.

</doc>
<doc id="1786514" url="https://pl.wikipedia.org/wiki?curid=1786514" title="Kuliki (obwód grodzieński)">
Kuliki (obwód grodzieński)



</doc>
<doc id="1786517" url="https://pl.wikipedia.org/wiki?curid=1786517" title="Port lotniczy Palmyra">
Port lotniczy Palmyra

Port lotniczy Palmyra (IATA: PMS, ICAO: OSPR) – port lotniczy położony w Palmyrze, w muhafazie Hims, w Syrii.

</doc>
<doc id="1786520" url="https://pl.wikipedia.org/wiki?curid=1786520" title="Alfa Sagittarii">
Alfa Sagittarii

Alfa Sagittarii ("α Sgr", "Rukbat") – niezbyt jasna gwiazda leżąca w południowej części gwiazdozbioru Strzelca, daleko od jego głównego motywu. Wbrew oznaczeniu Bayera, pod względem jasności jest to czternasta gwiazda konstelacji. Znajduje się około 170 lat świetlnych od Słońca.
Nazwa.
Gwiazda nosi tradycyjną nazwę Rukbat, wywodzącą się z arabskiego , „kolano strzelca”. Nie należy mylić tej nazwy z nazwą gwiazdy Ruchba, która także pochodzi od arabskiego słowa , co znaczy „kolano”. Ma również tradycyjną chińską nazwę, . Międzynarodowa Unia Astronomiczna w 2016 roku formalnie zatwierdziła użycie nazwy Rukbat dla określenia tej gwiazdy.
Charakterystyka.
Alfa Sagittarii to błękitna gwiazda ciągu głównego należąca do typu widmowego B. Jej obserwowana wielkość gwiazdowa wynosi +3,96. Mimo oznaczenia literą Alfa (α) nie należy do najjaśniejszych gwiazd konstelacji.

</doc>
<doc id="1786522" url="https://pl.wikipedia.org/wiki?curid=1786522" title="Alpha Sagittarii">
Alpha Sagittarii



</doc>
<doc id="1786523" url="https://pl.wikipedia.org/wiki?curid=1786523" title="Rukbat">
Rukbat



</doc>
<doc id="1786524" url="https://pl.wikipedia.org/wiki?curid=1786524" title="Kino Capitol">
Kino Capitol

2 kina w Polsce:

</doc>
<doc id="1786527" url="https://pl.wikipedia.org/wiki?curid=1786527" title="Ron Brown (futbolista)">
Ron Brown (futbolista)

Ronald James Brown (ur. 31 marca 1961 w Los Angeles) – amerykański lekkoatleta sprinter, mistrz olimpijski z 1984 z Los Angeles, później zawodnik futbolu amerykańskiego.
Nie odnosił znaczących sukcesów indywidualnych. Na mistrzostwach Stanów Zjednoczonych zajął 5. miejsce w biegu na 100 metrów w 1981. Miał jednak bardzo dobry rekord życiowy na tym dystansie – 10,06 s z 1983. Zajął 3. miejsce w biegu na 100 metrów podczas kwalifikacji amerykańskich przed igrzyskami olimpijskimi w 1984 w Los Angeles i tym samym znalazł się w składzie olimpijskiej reprezentacji USA. 
Na igrzyskach Brown zajął 4. miejsce w biegu na 100 metrów. Był również członkiem amerykańskiej sztafety 4 × 100 metrów, która zdobyła złoty medal, w finale poprawiając rekord świata czasem 37,83 s (biegła w składzie: Sam Graddy, Ron Brown, Calvin Smith i Carl Lewis).
Po igrzyskach Brown został zawodnikiem futbolu amerykańskiego. Grał jako wide receiver. Występował w zespołach Los Angeles Rams (1984–1989), Los Angeles Raiders (1990) i ponownie Los Angeles Rams (1991).

</doc>
<doc id="1786529" url="https://pl.wikipedia.org/wiki?curid=1786529" title="Dialekty dolnoniemieckie">
Dialekty dolnoniemieckie



</doc>
<doc id="1786531" url="https://pl.wikipedia.org/wiki?curid=1786531" title="Martwe ptaki">
Martwe ptaki

Martwe ptaki (ang. "Dead birds") – amerykański horror z 2004 nakręcony przez Alexa Turnera. W Stanach Zjednoczonych miał premierę 13 września 2004 roku.
Opis fabuły.
Stan Alabama, rok 1863. Grupa żołnierzy (złoczyńców, dezerterów) napada na miejscowy bank w Fairhope. Na miejscu zabijają pracowników i kradną złoto. Zamierzając uciec do Meksyku, planują spędzić noc w domu leżącym na opuszczonej wiele lat wcześniej farmie kukurydzy. Zbliża się noc, a uciekinierzy rozgaszczają się w przestronnym domu, penetrując każdy pokój i korytarz. Wraz z nastaniem nocy, w domu, jak i na całej farmie mają miejsce dziwne, z czasem coraz bardziej przerażające zjawiska. Żołnierze nie zdają sobie sprawy, że dom jest opanowany przez zjawy. Jednak z czasem doświadczają makabrycznych wizji, przedstawiających okrucieństwa jakie doznali członkowie rodziny. Sprawcą był farmer, który sam został zabity przez miejscowych ludzi. Powieszono go na krzyżu niczym stracha na wróble, wśród łanów kukurydzy. Od tamtej pory dom jest nawiedzony. Pełne gniewu dusze zabijają jednego po drugim. Pierwszy ginie Joseph, wciągnięty przez zjawę do studni, potem kolejni. Giną także konie, zabite i zmasakrowane w okrutny sposób. W końcu dwóch ostatnich złodziei ucieka w czasie burzy, przez pole kukurydzy. Ostatni zostaje nad ranem zabity przez gwardzistów.

</doc>
<doc id="1786532" url="https://pl.wikipedia.org/wiki?curid=1786532" title="Jaworzno (stacja kolejowa)">
Jaworzno (stacja kolejowa)

Jaworzno – nieistniejąca stacja kolejowa w Jaworznie, w województwie śląskim, w Polsce, na byłej linii Jaworzno Szczakowa – Bolęcin. Znajdował się tu 1 peron. Ruch pasażerski został zawieszony w 1981 roku. W późniejszych latach była to stacja postojowa obsługująca Kopalnię Jaworzno (do momentu jej likwidacji).
Budynek dworca z 1904 rozebrano w 2012.

</doc>
<doc id="1786533" url="https://pl.wikipedia.org/wiki?curid=1786533" title="Gerhard Ludwig Goebel">
Gerhard Ludwig Goebel

Gerhard Ludwig Goebel MSF (ur. 1 grudnia 1933 r. w Scheuerfeldzie, zm. 4 listopada 2006 r. w Kirchen) – ksiądz katolicki, biskup i wikariusz apostolski Niezależnej Prałatury Tromsø od 1979 r.
Życiorys.
Urodził się w 1933 r. w Scheuerfeldzie. W 1954 r. wstąpił do zakonu Misjonarzy świętej Rodziny. 3 czerwca 1960 r. otrzymał święcenia kapłańskie w Ravengiersburgu. następnie został skierowany do pracy na misje do Norwegii. Od 1962 r. pracował jako wikariusz i nauczyciel w Tromsø, a następnie proboszcz w Hammerfest w północnej Norwegii.
W 1977 r. został powołany na urząd administratora apostolskiego Wikariatu Apostolskiego Północnej Norwegii. Dwa lata później w 1979 r. został oficjalnie nominowany przez papieża Jana Pawła II prałatem Tromsø, najdalej na północ wysuniętej diecezji na świecie, liczącej ok. 1700 katolików. Jego konsekracji biskupiej dokonał osobiście papież w asyście kardynałów: Duraisamy Simon Lourdusamy i Eduardo Martíneza Somalo, 27 maja 1979 r. w bazylice św. Piotra w Rzymie. Jako swoje biskupie zawołanie przyjął słowa: "Iter para tutum" – "Pewnie nas prowadzi". Najważniejszym momentem jego rządów w diecezji była wizyta papieża w 1989 r.
Zmarł w 2006 r. podczas urlopu spędzanego w rodzinnych Niemczech, w Kirchen.

</doc>
<doc id="1786535" url="https://pl.wikipedia.org/wiki?curid=1786535" title="Jan Decyk">
Jan Decyk

Jan Decyk (ur. 10 lipca 1945 w Morzyczynie Włościańskim, zm. 11 listopada 2016 w Warszawie) – polski ksiądz katolicki; liturgista; profesor doktor habilitowany w zakresie nauk teologicznych; kierownik Katedry Historii Liturgii Wydziału Teologicznego Uniwersytetu Kardynała Stefana Wyszyńskiego.
Życiorys.
Święcenia kapłańskie przyjął 15 czerwca 1969 roku w Wyszkowie (diecezja płocka). 25 marca 1996 uzyskał w Akademii Teologii Katolickiej w Warszawie stopień doktora habilitowanego w zakresie nauk teologicznych (specjalność: liturgika), zaś 22 czerwca 2004, otrzymał tytuł naukowy profesora.
W 2016 został kanonikiem honorowym Kapituły Katedralnej Płockiej.

</doc>
<doc id="1786536" url="https://pl.wikipedia.org/wiki?curid=1786536" title="Kaplica Firlejów w Bejscach">
Kaplica Firlejów w Bejscach

Kaplica Firlejów w Bejscach przybudowana została w latach 1594 – 1600 do gotyckiego kościoła św. Mikołaja w Bejscach. Dzięki swej architekturze i wystrojowi wnętrza oraz stanowi zachowania jest najcenniejszym zabytkiem „małej” architektury kultowej w okresie późnego renesansu w Polsce. Na linii rozwojowej rozpoczętej przez kaplicę Jagiellońską zajmuje miejsce zarówno wybitne, jak i odrębne. Kaplica w Bejscach jest dziełem, którego wnętrze stanowi wraz z nagrobkiem i ołtarzem integralną całość. Jej architektura jest kontynuacją wzoru jaki stworzyła kaplica zygmuntowska na Wawelu.
Historia kaplicy.
W 1593 r. zmarła żona wojewody krakowskiego Mikołaja Firleja. Hołdem złożonym zmarłej żonie było zamówienie nagrobka. Miał on być umieszczony w Bejscach, które były ulubioną siedzibą wojewody, ale już nie w prezbiterium kościoła, gdzie Firlej przed kilku laty ufundował nagrobek swej zmarłej siostrze Elżbiecie, lecz w osobnej kaplicy. W tej rodowej kaplicy Firlej zapragnął sam spocząć po śmierci, stąd zaprojektowany nagrobek upamiętniał jednocześnie osobę Firleja.
W 1600 r., kiedy umiera Firlej mauzoleum jest już całkowicie gotowe. 6 grudnia 1600 r. poświęcono znajdujący się w kaplicy ołtarz, gotowa była też chrzcielnica, kropielnica oraz portal z kruchty południowej do nawy wykazujący ścisłe związki z tymi dziełami. Doprowadzeniem do końca wszystkich fundacji zainicjowanych przez Mikołaja Firleja zajął się jego najmłodszy brat – Henryk Firlej (zm. 1626 r.).
Opis kaplicy.
Zewnętrze kaplicy.
Z bogactwem wystroju wnętrza kontrastuje w widoku zewnętrznym prostota układu przestrzennego, na który składa się sześcian z nałożoną półkulą kopuły zwieńczonej latarnią. Ale i w obrębie tego układu zsunięte ku górze partie dekoracji architektoniczno – rzeźbiarskiej (obramienie okna, jońskie głowice narożnych pilastrów, fryz z tryglifów i rozet, rzeźby u nasady kopuły, oprawa latarni) przeciwstawione zostają gładkiej powierzchni ściany w partii dolnej. Mamy tu jedną z dość licznych wersji układów pochodnych od sztuki Gucciego.
Tynkowane ściany zewnętrzne, lekko pochylone dla uzyskania efektu strzelistości, ujęte zostały ramą kamiennego, mieszanego porządku: cokołu, narożnych jońskich pilastrów i doryckiego belkowania.
Wnętrze Kaplicy.
Wewnątrz z trójprzelotowego łuku triumfalnego zastosowano do rozczłonkowania ścian, opuszczając konstrukcyjny szkielet wielkich pilastrów, jedynie wyizolowane elementy: arkadowe wnęki środkowe, ujmujące je konchowe nisze i zawieszone nad nimi belkowanie pozbawione architrawu – przerwane na odmiennie potraktowanej ścianie zachodniej przez zajmujący je prawie w całości nagrobek.
Obramienia arkad stały się przez to jedynym właściwie elementem pionowej artykulacji. Nisze pozbawione obramień niby wsparte na dekoracyjnych konsolach i zwieńczone ozdobnymi tablicami, nie podporządkowane nadrzędnemu układowi znalazły się tak wysoko, że głowice podtrzymujące archiwolty wnęk środkowych wypadają na połowie ich wysokości. Plastyczne obramienia wnęk z rozetami na trzonach pilastrów i kasetonowych podłuczach oraz maskami na jońskich głowicach, rzeźbione ramy tablic i podwieszone pod konsolami draperie, wypukłe rozety i trójlistne palmety na fryzie kontrastują z płaszczyznami ścian dziś nagich, a pierwotnie pokrytych barwną polichromią.
Dekoracja rzeźbiarska.
W słabo oświetlonym i dość ciasnym wnętrzu kaplicy, podporządkowanym fantazyjnym, pełnym ekspresji kształtom pnącego się wysoko w górę nagrobka, rolę główną pełni nie tyle struktura układu, ale nagromadzenie w oryginalnych zestawach plastyczne formy rzeźbiarskiej dekoracji. Większość jej motywów znamy z innych produktów kamieniarki krakowsko – pińczowskiej. Niektóre występują u Gucciego, lecz nigdzie nie spotykamy ich w takim zestawieniu, a mięsisty, światłocieniowy sposób opracowania odróżnia je od bardziej suchego, linearnego i wyrafinowanego kierunku gucciowskiego.
Niektóre elementy tej dekoracji zdają się nie posiadać żadnych współczesnych analogii – jak owe trójlistne palmety fryzu, jak gzyms podkopułowy złożony na przemian z główek puttów i wiązek makówek na tle rollwerków, czy wreszcie najbardziej może oryginalny fragment – ażurowa bramka kamienna, która zastąpiła metalową kratę.
Nagrobek Firlejów w Bejscach.
Nagrobek Firlejów w Bejscach osiągnął ostateczną granicę przepychu dekoracyjnego w późnorenesansowej rzeźbie polskiej. Zmarli, Mikołaj Firlej i jego żona oraz siostra Elżbieta z Ligęzów zostali przedstawieni w pozie klęczącej po obu stronach krucyfiksu na sarkofagu w oprawie architektonicznej wieloczłonowej lecz łatwo czytelnej.
Nagrobek w Bejscach stał się sumą manierystycznych dążeń do efektów wizualnych, poza które już nie można było wyjść. Podkreślić należy wielką sugestywność tego dzieła, mającego pod tym względem niezbyt wiele sobie równych, nawet w całej sztuce europejskiego renesansu.
Ołtarz.
Dzieło to powstało na pewno w tym samym czasie co nagrobek i mieści się w tych samych kategoriach stylowych. Ołtarz odznacza się wysokim poziomem technicznym wykonania. 
Pewien ogólny schemat kompozycyjny nagrobka i ołtarza jest wspólny. Chodzi tu przede wszystkim o zastosowanie motywu o kształcie aediculum, choć jego duże formy w przypadku nagrobka dają inne wrażenie niż w ołtarzu, gdzie małe aediculum ma wyraźnie charakter zwieńczenia. W bardzo bujnej dekoracji ołtarza nie została zagubiona jego architektura a to dzięki widocznemu zaakcentowaniu osi głównej oraz umiejętnemu wydobyciu członów architektury.
Dekoracja ołtarza.
Mimo braku w ołtarzu w Bejscach elementów zoomorficznych, występujące w nim w znacznej przewadze, obok roślinnych, motywy geometryczne i okuciowe oraz „metalowy” ich charakter wiążą ten obiekt silniej niż nagrobek w Bejscach z zasięgiem sztuki północnej. Szczególnie wiele bliskich motywów spotkać można w twórczości Cornelisa Florisa.

</doc>
<doc id="1786537" url="https://pl.wikipedia.org/wiki?curid=1786537" title="Algonquin Provincial Park">
Algonquin Provincial Park

Algonquin Provincial Park – park prowincjonalny w centralnej części prowincji Ontario w Kanadzie. Zajmuje obszar około 7653 km². Jest to popularne miejsce turystyczne w Ontario ze względu na bliskość dużych skupisk ludzkich (Toronto i Ottawa) oraz łatwość dojazdu. Przez południową część Parku przebiega dalekobieżna szosa prowincjonalna nr 60, a przez część północną - Droga transkanadyjska.
Park Algonquin jest także narodowym miejscem historycznym Kanady (j.angielski: "national historic site").
Nazwa parku wywodzi się od nazwy plemienia Algonquin - jednego z Pierwszych Narodów Ameryki.
Historia.
W drugiej połowie XIX w. w Kanadzie w szybkim tempie rosło zapotrzebowanie na drewno (głównie sosnowe), zarówno przeznaczone do użytku wewnętrznego jak i na eksport. Rabunkowa gospodarka drzewna, która prowadziła do znikania co roku tysięcy hektarów lasów, zaczęła budzić obawy rodzącego się właśnie ruchu obrońców przyrody, zwłaszcza w prowincji Ontario. Wkraczające na wylesione obszary rolnictwo i hodowla również szybko prowadziły do nieodwracalnych zmian w przyrodzie i krajobrazie.
Aby poradzić sobie z pogodzeniem sprzecznych interesów rząd Ontario powołał w 1892 r. komisję do zbadania tej sprawy i złożenia sprawozdania. W skład pięcioosobowej komisji wchodzili Alexander Kirkwood (przewodniczący i komisarz Crown Lands – Ziem Koronnych), James Dickson (Ontario Land Surveyor – Inspektor ds. Ontario), Archibald Blue (dyrektor kopalń), Robert Phipps (szef wydziału leśnictwa) i Aubrey White (asystent komisarza Crown Lands). Komisja w swym raporcie zaleciła objęcie ochroną obszarów leśnych, leżących w dorzeczach rzek: Muskoka, Madawaska (wraz z Opeongo), Amable du Fond, Petawawa i South River. Ustawa, którą przeforsował w parlamencie prowincji rząd premiera Olivera Mowata w 1893 r., powołała Algonquin National Park of Ontario. W kolejnych latach obszar Parku jeszcze kilkakrotnie znacznie powiększano.
W 1913 r. nazwę parku zmieniono na Algonquin Provincial Park. Należy zaznaczyć, że park ten w rzeczywistości nigdy nie był formalnie parkiem „narodowym”, tj. nie podlegał pod jurysdykcję władz centralnych Kanady. Zarządzały nim od początku władze prowincji Ontario.
Algonquin Park powstał jako pierwszy prowincjonalny park przyrodniczy w Kanadzie. To tu właśnie wypracowano wiele reguł stosowanych obecnie w zarządzaniu podobnymi parkami w całym kraju, a także szereg metod przybliżania społeczeństwa do przyrody. Tu także został wypraktykowany na szeroką skalę system działania strażników kanadyjskich parków – tak popularnych dziś "rangersów".
Charakterystyka.
Teren parku posiada wyraźne cechy rzeźby polodowcowej. Szerokie, płytkie doliny, ze względu na skaliste podłoże są zwykle podmokłe lub zabagnione. Porozdzielane są one pasami łagodnych, niskich wzgórz. Spod cienkiej warstwy gleby powszechnie wystają obłe formacje skalne, wygładzone przez lody dawnego lądolodu plejstoceńskiego. W granicach parku znajduje się ok. 1200 km rzek i innych większych cieków wodnych oraz ok. 2400 jezior. Panuje tu wilgotny klimat kontynentalny, z długą, chłodną i śnieżną zimą oraz gorącym latem. Średnie temperatury lipca-sierpnia wynoszą tu 17÷19 °C, zaś stycznia-lutego -11 ÷ -13 °C. Teren parku prawie w całości jest zalesiony.
Flora i fauna.
Park leży na pograniczu zasięgów południowych lasów liściastych oraz północnych lasów iglastych, a zróżnicowane zespoły roślinne wpływają również na bogactwo tutejszej fauny. W granicach parku występuje ponad 1000 gatunków roślin oraz ponad 1000 gatunków grzybów.
Oprócz najpospolitszych sosny wejmutki i sosny czerwonej w lasach Parku Algonquin rosną również pospolicie dąb czerwony, klon czerwony, topola osikowa, topola kanadyjska ("Populus grandidentata"). Swą północną granicę występowania ma tu chmielograb wirginijski, zwany „drzewem żelaznym”. W miejscach podmokłych występują wierzby, modrzew amerykański i świerk czarny. W runie lasów rosną m.in. konwalijka kanadyjska ("Maianthemum canadense"), dereń kanadyjski ("Cornus canadensis"), golteria rozesłana ("Gaultheria procumbens"). W podszycie występują m.in. świdośliwa kanadyjska i świdośliwa olcholistna, których owoców miejscowi Indianie używali do wyrobu pemikanu. Na suchszych stanowiskach rośnie komptonia amerykańska. Spośród roślin rosnących na torfowiskach godna uwagi są owadożerna kapturnica purpurowa ("Sarracenia purpurea") oraz modrzewnica kutnerowata ("Andromeda polifolia var. glaucophylla (Link) DC.").
W granicach parku znane są 53 gatunki ssaków, 272 gatunki ptaków, 31 gatunki gadów i płazów, 54 gatunki ryb, około 7000 gatunków owadów. Do najbardziej charakterystycznych należą: łoś, niedźwiedź czarny, wilk wschodni, ryś kanadyjski, bóbr kanadyjski oraz wydra kanadyjska. Z ptaków pospolita jest sójka kanadyjska. Na terenach podmokłych występuje m.in. borowiak kanadyjski, odżywiający się igłami i pączkami świerków. Mieszkańcami jezior są m.in. kormorany i nur lodowiec. Swoją wschodnią granicę występowania w Ameryce ma tu duża sowa - puszczyk mszarny.
Badania naukowe.
Park Algonquin jest miejscem wielu projektów badawczych od lat 30. Posiada cztery placówki badawcze. Ponad 1800 publikacji naukowych opisuje prace wykonane w tym parku w najróżnorodniejszych dziedzinach badawczych: fauny, geologii, lasu, historii, wypływu na człowieka, itd.
Nawoływanie wilków.
W latach 1950-1960 w Parku Algonquin przeprowadzono cykl badań w wyniku których stwierdzono, że wilki charakteryzują się interesującymi zachowaniami społecznymi. M. in. chętnie odpowiadają na dźwięki przypominające ich wycie, np. nagrane na taśmę magnetofonową lub naśladowane przez człowieka. Wobec dużego zainteresowania społecznego tym zjawiskiem władze Parku podjęły decyzję o ogłoszeniu na dzień 17 sierpnia 1963 r. pierwszego w historii publicznego "nawoływania wilków". Odbyło się ono przy autostradzie nr 60 w południowo-zachodniej części Parku. Liczba przybyłych przekroczyła wszelkie oczekiwania i wyniosła ok. 700 osób. Tylko do 1991 r. włącznie odbyły się 62 takie imprezy, w których wzięło udział blisko 66 tys. osób. Organizowane są one do chwili obecnej kilka razy do roku.
Visitor Centre.
W 1993 r., dla uczczenia setnej rocznicy założenia Parku i jednocześnie setnej rocznicy zaistnienia idei parków przyrodniczych prowincji Ontario, przy 43 kilometrze autostrady nr 60, w południowej części Parku otwarto nowoczesny ośrodek informacyjno-dydaktyczny: "Algonquin Park Visitor Centre". Zawiera on punkt informacyjny Parku, rozległe przestrzenie ekspozycyjne zarówno dla ekspozycji trwałych jak i czasowych, salę kinową, punkt sprzedaży wydawnictw stowarzyszenia Friends of Algonquin, toalety oraz zewnętrzny punkt widokowy. Ekspozycja trwała w formie wielkiej dioramy przedstawia wiele aspektów przyrody i historii terenów objętych dziś Parkiem.
"Ciemny dzień Nowej Anglii".
Jeśli pożar nie zabije drzewa i to drzewo później dalej rośnie, to można określić datę pożaru na podstawie układu słojów rocznych (nazywa się to dendrochronologią). Badania lasów wykazały, że w rejonie Parku Algonquin miał miejsce wielki pożar, któremu przypisuje się tak zwany "ciemny dzień Nowej Anglii" (ang. "New England's Dark Day"), wydarzenie, które miało miejsce 19 maja 1780 roku. Zapisy historyczne mówią, że tego dnia zapadła ciemność tak głęboka, że użycie świec było konieczne od południa tego dnia aż do nocy dnia następnego.

</doc>
<doc id="1786541" url="https://pl.wikipedia.org/wiki?curid=1786541" title="Ron Brown">
Ron Brown



</doc>
<doc id="1786545" url="https://pl.wikipedia.org/wiki?curid=1786545" title="Port lotniczy Sulajmanijja">
Port lotniczy Sulajmanijja

Port lotniczy Sulajmanijja (IATA: ISU, ICAO: ORSU) – międzynarodowy port lotniczy położony w Sulajmanijji, w północnym Iraku.

</doc>
<doc id="1786547" url="https://pl.wikipedia.org/wiki?curid=1786547" title="Reine Wisell">
Reine Wisell

Reine Tore Leif Wisell (ur. 30 września 1941 w Motali, zm. 20 marca 2022) – szwedzki kierowca wyścigowy.
Kariera.
Karierę rozpoczął w 1962 roku. Przez pierwsze cztery lata startował w serii samochodów turystycznych w rodzinnym kraju, by w 1966 roku przenieść się do klasy Formuły 3. W 1967 został mistrzem Szwecji F3, co otworzyło mu drogę do występów na arenie międzynarodowej.
W latach 1968–1969 reprezentował barwy włoskiego zespołu Tecno, odnosząc liczne zwycięstwa w wyścigach Formuły 3 w całej Europie (niezaliczane do punktacji żadnych mistrzostw).
W 1970 roku zaliczył kilka startów w kategorii samochodów sportowych (w prywatnym zespole Joakima Bonniera), co z kolei umożliwiło mu angaż w ekipie Lotusa na pełny sezon startów w Formule 2 w 1971.
Kontrakt z Lotusem pozwolił mu zadebiutować w fabrycznym zespole w Formule 1 pod koniec 1970 roku, gdzie zastąpił zwolnionego Johna Milesa. W pierwszym wyścigu w F1 zanotował swój najlepszy wynik w karierze, trzecie miejsce (Grand Prix USA na torze Watkins Glen).
Pełny sezon startów w 1971 roku okazał się jednak nieudany, bowiem zdobycz dziewięciu punktów nie zadowoliła charyzmatycznego Colina Chapmana, który podjął decyzję o zastąpieniu go przez Dave'a Walkera. Ten jednak spisywał się jeszcze gorzej i Wisell powrócił do Lotusa w końcówce 1972 roku. We wcześniejszej fazie tego sezonu Szwed zaliczył sześć wyścigów dla ekipy BRM, ale bez większego powodzenia.
Po 1972 obiecująco zapowiadająca się kariera Wisella została zatrzymana. Przez następne dwa sezony wystąpił tylko w dwóch wyścigach Formuły 1, po czym przeniósł się do serii GT, gdzie w 1975 startował w barwach Porsche.
W 1976 wrócił do Szwecji i startował w cyklu SuperStar za kierownicą Chevroleta Camaro. Na początku lat 80. zakończył czynną karierę, od tego czasu występuje okazyjnie w wyścigach samochodów historycznych.
Obecnie zajmuje się rozwojem karier młodych szwedzkich kierowców.

</doc>
<doc id="1786549" url="https://pl.wikipedia.org/wiki?curid=1786549" title="Port lotniczy Trapani">
Port lotniczy Trapani

Port lotniczy Trapani (IATA: TPS, ICAO: LICT) – port lotniczy położony 15 km na południe od Trapani, na Sycylii, we Włoszech.
Historia.
Lotnisko otwarto na początku 1960 roku z połączeniami do Palermo, Pantelleria i Tunezji, a od 1964 do Neapolu i Rzymu.
Dzięki strategicznej pozycji geograficznej na lotnisku wojskowym nastąpił wzrost aktywności militarnej od momentu ustanowienia tu jednostki "Stormo 37" włoskich sił powietrznych. Jednostka stacjonuje w obszarze wojskowym, oddzielona od części cywilnej lotniska, aby zagwarantować pełną niezależność obu struktur.
Po długim okresie bezczynności, w 2003 r. ruch lotniczy wzrósł dzięki uruchomieniu lokalnych lotów krajowych do Bari, Bolonii, Cagliari, Milano Linate i Rzymu (Fiumicino), obsługiwanych przez samoloty firmy Air One.
Od września 2006 roku z tego lotniska korzystają tanie linie lotnicze, m.in. Ryanair uruchomiła codzienne loty do Pizy, natomiast wiosną 2007 uruchomiono loty międzynarodowe.
Lotnisko cywilne jest pod zarządem Airgest, firmy założonej w czerwcu 1992 roku.
Jest to lotnisko wojskowe, otwarte dla cywilnego ruchu krajowego z niezależnymi pasami startowymi i jest położone na terytorium Marsala.
Jest jednym z pięciu cywilnych portów lotniczych na Sycylii, ale wykorzystywany jest także do celów wojskowych.
Lotnisko nosi imię Vincenzo Florio.

</doc>
<doc id="1786550" url="https://pl.wikipedia.org/wiki?curid=1786550" title="Alfa Crateris">
Alfa Crateris

Alfa Crateris ("α Crt", "Alkes") – gwiazda w gwiazdozbiorze Pucharu.
Nazwa.
Nosi tradycyjną nazwę "Alkes", z arabskiego lub , oznaczającego „puchar”.
Alfa Crateris jest olbrzymem typu widmowego K1 o obserwowanej wielkości gwiazdowej wynoszącej 4,07. Gwiazda ta oddalona jest o 174 lat świetlnych od Słońca.

</doc>
<doc id="1786552" url="https://pl.wikipedia.org/wiki?curid=1786552" title="Port lotniczy Rijan">
Port lotniczy Rijan

Port lotniczy Rijan – międzynarodowy port lotniczy położony w mieście Al-Mukalla, w Jemenie.

</doc>
<doc id="1786553" url="https://pl.wikipedia.org/wiki?curid=1786553" title="Marion Buisson">
Marion Buisson

Marion Buisson (ur. 19 lutego 1988 w Mende) – francuska lekkoatletka, specjalizująca się w skoku o tyczce.
Czwarta zawodniczka mistrzostw Europy juniorów (Hengelo 2007). W 2008 została mistrzynią kraju oraz nie przeszła eliminacji podczas pekińskich igrzysk olimpijskich (zajęła 23. miejsce). W 2013 sięgnęła po brąz igrzysk śródziemnomorskich w Mersin. Halowa mistrzyni Francji (2010).

</doc>
<doc id="1786555" url="https://pl.wikipedia.org/wiki?curid=1786555" title="Alpha Crateris">
Alpha Crateris



</doc>
<doc id="1786556" url="https://pl.wikipedia.org/wiki?curid=1786556" title="Alkes">
Alkes



</doc>
<doc id="1786557" url="https://pl.wikipedia.org/wiki?curid=1786557" title="Mistrzostwa Świata w kolarstwie szosowym 2009">
Mistrzostwa Świata w kolarstwie szosowym 2009



</doc>
<doc id="1786559" url="https://pl.wikipedia.org/wiki?curid=1786559" title="Muscle Beach">
Muscle Beach

Muscle Beach (lub Muscle Beach Venice) – nazwa ekskluzywnej lokalizacji w mieście Santa Monica, będąca miejscem narodzin boomu kultury fizycznej w Stanach Zjednoczonych w XX wieku (zapoczątkowanego w 1934) głównie dzięki gimnastyce i kulturystyce na południe od Santa Monica Pier. Muscle Beach Venice to współczesna nazwa platformy do podnoszenia ciężarów wybudowanej 18 lat po założeniu oryginalnej "Muscle Beach" w Venice w Kalifornii - odrębnej dzielnicy miasta Los Angeles.
Muscle Beach Venice otrzymała oficjalne miano w 1987 roku przez władze miasta Los Angeles, a nazwa wyróżniająca „Venice” została dodana do lokalizacji na cześć pierwotnego miejsca jej powstania w Santa Monica. Współczesna Muscle Beach Venice znajduje się dwie przecznice na północ od ulicy Venice Boulevard przy ulicy Ocean Front Walk w Venice w Kalifornii.
Punkt orientacyjny „Muscle Beach” w Santa Monica wywodzi swoją nazwę od rosnącej lokalnej i krajowej reputacji gimnastyków i sportowców siłowych, którzy gromadzili się na tak zwanym „Santa Monica Beach Playground”. Otwarcie w 1940 r. pierwszej ogólnokrajowej sieci siłowni do podnoszenia ciężarów przez słynnego pioniera wśród operatorów sieci siłowni – Vica Tanny’ego, zaledwie dwie przecznice od Muscle Beach w Santa Monica jest powszechnie uważane za kluczowy czynnik przyczyniający się do rosnącej atrakcyjności sportów takich jak kulturystyka i podnoszenie ciężarów. W latach pięćdziesiątych "Muscle Beach" zyskała światową sławę i pomogła spopularyzować kulturę fizyczną dzięki odbywającym się tam zawodom w akrobatyce i kulturystyce oraz pomogła przyczynić się do amerykańskiego ogólnokrajowego ruchu na rzecz zdrowia i sprawności fizycznej trwającego do XXI wieku.
Historia.
Początki Muscle Beach sięgają lat 30. XX wieku kiedy agencja Works Progress Administration (WPA) zainstalowała tam sprzęt do ćwiczeń fizycznych. Niedługo potem na miejskim sprzęcie rutynowo odbywały się zawody gimnastyczne i akrobatyczne. Platforma na plaży ze sprzętem do podnoszenia ciężarów stanowiła miejsce do ćwiczeń dla tak znanych kulturystów jak Vic Tanny, Jack LaLanne i Joe Gold. Pojawiła się również siłownia "Muscle House" gdzie ćwiczyli tacy zawodnicy jak: Chet Yorton, Steve Reeves, Vince Edwards, Jack Delinger, George Eiferman czy Dave Draper.
W 1958 doszło do gwałtu na dwóch Afroamerykankach, a sprawcami było czterech ciężarowców - w tym medaliści olimpijscy Isaac Berger i David J. Sheppard - wydarzenie odbiło się szerokim echem nie tylko w Kalifornii ale i w całych Stanach Zjednoczonych - niedługo potem sprzęt do ćwiczeń umieszczony na plaży został zniszczony a miasto odcięło się od promowania Muscle Beach.
W 1989 roku miasto Santa Monica przeprowadziło renowację oryginalnej Muscle Beach, która dziś służy gimnastykom i akrobatom z dużym placem do ćwiczeń gimnastycznych. W międzyczasie Wydział Rekreacji i Parków (ang. "Recreation and Parks Department") miasta Los Angeles kontynuował rozbudowę placu do podnoszenia ciężarów i kulturystyki, a także zajmował się wydarzeniami związanymi z oryginalną Muscle Beach w Venice.
Obecnie jest to otwarty park z ogrodzonym terenem, na którym znajduje się sprzęt do podnoszenia ciężarów oraz piaskownica z drążkami gimnastycznymi, linowymi i akrobatycznymi. W sierpniu 2012 nazwy "Muscle Beach" i "Muscle Beach Venice" rozszerzono również ze względu na dużą koncentrację przedsiębiorstw związanych z podnoszeniem ciężarów, fitnessem i kulturystyką w okolicy (kluby fitness i siłownie). Dave Draper, Larry Scott, Arnold Schwarzenegger, Danny Trejo i współzałożyciel gangu Crips - Stanley Tookie Williams byli stałymi bywalcami tego miejsca. Chet Yorton trenował w Muscle Beach Venice we wczesnych latach 60. XX wieku, aby przygotować się do zwycięstwa nad Arnoldem Schwarzeneggerem w konkursie NABBA Mr. Universe.

</doc>
<doc id="1786560" url="https://pl.wikipedia.org/wiki?curid=1786560" title="Kino Capitol w Katowicach">
Kino Capitol w Katowicach

Kino Capitol − nieistniejące obecnie kino w Katowicach. Mieściło się w budynku przy ulicy Plebiscytowej 3. Obiekt powstał jako sala koncertowa pobliskiego hotelu Deutsches-Haus, natomiast kino w tym budynku otwarto w 1928. 
Autorstwo projektu gmachu przypisywano Carlowi Moritzowi, temu samemu, który projektował także gmach Teatru Śląskiego. Opinia ta oparta jest na podobieństwie obydwu gmachów. Istnieją także hipotezy, że projektantem był Paul Frantzioch, co potwierdzają jego podpisy na kilku projektach obiektu. Najprawdopodobniej Frantzioch konsultował projekt z Moritzem.
Początkowo w budynku miała siedzibę sala koncertowa ("Concerthaus Deutsches-Haus"), a następnie m.in. Teatr Rozmaitości ""Mascotte" (występujący później pod nazwą "Bagatela"").
Kino Capitol otwarto w budynku w 1928. Posiadało dwie sale projekcyjne, dużą na 870 (tzw. "Duży Capitol") i mniejszą na 430 miejsc (tzw. "Mały Capitol"). W pierwszym z nich przeważał poważny i ambitny repertuar dramatyczny, natomiast w drugim grywano lżejszy repertuar, głównie filmy młodzieżowe i westerny. W 1930 służyło jako arena walk bokserskich. Dodatkowo w budynku mieściły się sale bilardowe oraz restauracja z salą kabaretową. W latach 1935/36 właścicielem całego budynku, w tym i obu kin, był Alojzy Potempa.
Po II wojnie światowej kino przemianowano na "Kino Słońce", pod zmienioną nazwą funkcjonowało do 1956, kiedy to budynek przejęła Narodowa Orkiestra Symfoniczna Polskiego Radia. W 1967 roku z gmachu dawnego kina wyruszył kondukt pogrzebowy Zbigniewa Cybulskiego, w budynku kina trumna z jego zwłokami była wystawiona na widok publiczny.
Ostatnią instytucją mającą siedzibę w budynku kina Capitol była Orkiestra Rozrywkowa Polskiego Radia i Biuro Koncertowe (obecnie pod nazwą Instytucja Promocji i Upowszechniania Muzyki "Silesia").
Na początku lat 90. XX wieku budynek przejęli prywatni właściciele i odtąd zaczął popadać w ruinę, gdyż właściciele z których jeden przebywa poza granicami Polski nie przejawiali nim zainteresowania. Zakupem historycznego budynku zainteresowane było miasto Katowice, jednakże ostatecznie zrezygnowało z tego pomysłu. W maju 2010 po wielu latach dawne kino Capitol zostało otwarte na czas Festiwalu Filmów Kultowych. 17 maja 2010 po wielu latach przerwy na nowo wyświetlono w nim film, którym był "Czarnoksiężnik z krainy Oz" Victora Fleminga. Dzięki Festiwalowi Filmów Kultowych na nowo zainteresowano się obiektem. W marcu 2011 obiekt wydzierżawiła prywatna firma − Energy2000. W 2011 rozpoczęto także remont obiektu.

</doc>
<doc id="1786561" url="https://pl.wikipedia.org/wiki?curid=1786561" title="Chris Masters">
Chris Masters

Christopher Todd Mordetzky (ur. 8 stycznia 1983 w Santa Monica) – amerykański wrestler, polskiego pochodzenia, bardziej znany jako "The Masterpiece Chris Masters". W World Wrestling Entertainment zadebiutował w 2005 roku. 5 sierpnia 2011 Chris Masters nie przedłużył kontraktu z WWE
Kariera.
Mordetzky zaczynał karierę wrestlera w wieku 16 lat w Ultimate Pro Wrestling. W 2003 roku podpisał kontrakt z World Wrestling Entertainment, gdzie trafił do rozwojówki tej federacji – Ohio Valley Wrestling. 11 czerwca 2007 został draftowany z RAW do SmackDown, gdzie rozpoczął feud z Chuckiem Palumbo. 20 grudnia 2007, podpisał kontrakt z niezależną federacją Antonio Inokiego – "Inoki Genom Fedration". 29 lipca 2009 powrócił do WWE pod pseudonimem "The Masterpiece" Chris Masters. 28 września 2009 zmierzył się z Mistrzem Świata Wagi Ciężkiej – Kane'em, z którym ostatecznie przegrał. Po powrocie rozpoczął występy w programie Superstars.
5 sierpnia 2011 Chris Masters nie przedłużył kontraktu z World Wrestling Entertainment.

</doc>
<doc id="1786562" url="https://pl.wikipedia.org/wiki?curid=1786562" title="Antal Nimród">
Antal Nimród



</doc>
<doc id="1786563" url="https://pl.wikipedia.org/wiki?curid=1786563" title="30 Rock">
30 Rock



</doc>
<doc id="1786564" url="https://pl.wikipedia.org/wiki?curid=1786564" title="Moscow Airlines">
Moscow Airlines

Moscow Airlines – rosyjskie linie lotnicze z siedzibą w Moskwie. Obsługiwały połączenia pasażerskie krajowe i międzynarodowe oraz cargo, głównym węzłem był Port lotniczy Moskwa-Wnukowo. 
W latach 1993-2010 linie operowały pod nazwą Atlant-Soyuz Airlines.
Flota.
W momencie likwidacji we flocie linii Moscow Airlines znajdowały się 2 samoloty Boeing 737-300, 6 maszyn Boeing 737-800, 5 szerokokadłubowych Ił-86 oraz 2 Tu-154. 
W poprzednich latach linie użytkowały także samoloty Embraer 120 "Brasilia", Ił-96 i Ił-76. 

</doc>
<doc id="1786565" url="https://pl.wikipedia.org/wiki?curid=1786565" title="How I Met Your Mother">
How I Met Your Mother



</doc>
<doc id="1786568" url="https://pl.wikipedia.org/wiki?curid=1786568" title="Christine Kaufmann">
Christine Kaufmann

Christine Maria Kaufmann (ur. 11 stycznia 1945 w Lengdorf, zm. 28 marca 2017 w Monachium) – niemiecka aktorka.
Życiorys.
Urodziła się 11 stycznia 1945 roku w Lengdorfie (Austria). Jej ojciec Johannes był niemieckim oficerem lotnictwa. Jej matka Genevieve Gavaert była francuskim lekarzem i to właśnie ona szczególnie przyczyniła się do rozwoju kariery córki. 
W 1999 roku, w wieku 54 lat, pozowała do magazynu Playboy. Nazwano ją wówczas "najpiękniejszą niemiecką babcią". 
Była dobrą przyjaciółką Candice Bergen.
Miała rezydencje w Hamburgu i Monachium. Miała też własną linię kosmetyków w niemieckiej sieci sprzedaży internetowej.
Christine Maria Kaufmann była czterokrotnie zamężna:

</doc>
<doc id="1786570" url="https://pl.wikipedia.org/wiki?curid=1786570" title="Olena Marczuk">
Olena Marczuk



</doc>
<doc id="1786571" url="https://pl.wikipedia.org/wiki?curid=1786571" title="Delta Crateris">
Delta Crateris

Delta Crateris ("δ Crt") – gwiazda w gwiazdozbiorze Pucharu. Jest ona oddalona o około 195 lat świetlnych od Słońca.
Gwiazda ta nosi także tradycyjną nazwę , „czara”.
Delta Crateris to pomarańczowy olbrzym typu widmowego K0, o obserwowanej wielkości gwiazdowej wynoszącej 3,56.

</doc>
<doc id="1786572" url="https://pl.wikipedia.org/wiki?curid=1786572" title="Δ Crt">
Δ Crt



</doc>
<doc id="1786575" url="https://pl.wikipedia.org/wiki?curid=1786575" title="Macedoński Kościół Prawosławny">
Macedoński Kościół Prawosławny

Macedoński Kościół Prawosławny – Arcybiskupstwo Ochrydzkie – kanoniczny autokefaliczny Kościół prawosławny, obejmujący swoją jurysdykcją terytorium Macedonii Północnej. 
Funkcjonował od 1958 jako autonomiczny Kościół w jurysdykcji Serbskiego Kościoła Prawosławnego. W 1967 r. ogłosił jednostronnie autokefalię, przez co był od tego momentu uważany przez wszystkie kanoniczne Kościoły prawosławne za niekanoniczny. 
9 maja 2022 r. Patriarchat Konstantynopolitański uznał Macedoński Kościół Prawosławny za kanoniczny, autonomiczny Kościół lokalny. W tym samym miesiącu Serbski Kościół Prawosławny wznowił kontakty i łączność eucharystyczną z Cerkwią macedońską, ponownie uznając ją za kanoniczną Cerkiew autonomiczną. 5 czerwca 2022 r. Serbski Kościół Prawosławny udzielił Cerkwi macedońskiej autokefalii. 
Historia.
Powstanie Kościoła było związane z działaniami władz Jugosławii po 1945, popierającymi dążenia części prawosławnego duchowieństwa i wiernych narodowości macedońskiej do powołania autokefalicznego Kościoła, niezależnego od patriarchatu Serbii, nawiązującego do wczesnośredniowiecznych tradycji metropolii Ochrydy. W 1958 Kościelny i Narodowy Sobór, w którym wzięło udział 220 delegatów zarówno kleru, jak i świeckich, ogłosił odnowienie tejże metropolii w postaci autonomicznego Macedońskiego Kościoła Prawosławnego. Ten sam sobór powołał do życia trzy nowe eparchie oraz wybrał ich zwierzchników (łącznie nowa struktura miała dzielić się na 4 eparchie). W końcowej uchwale sobór zapewniał o pozostaniu w łączności z Serbskim Kościołem Prawosławnym i uznaniu zwierzchnictwa patriarchy serbskiego. W czerwcu roku następnego, mimo zastrzeżeń co do kanoniczności soboru (obecność tylko 1 biskupa w momencie jego otwarcia), Serbski Kościół Prawosławny zadeklarował aprobatę wobec jego postanowień. Ponadto biskupi serbscy zgodzili się na wyświęcenie kolejnych 3 biskupów.
Już jesienią 1966 zwierzchnik Macedońskiego Kościoła Prawosławnego arcybiskup Dosyteusz II wystąpił do patriarchy Serbii o nadanie Kościołowi Macedońskiemu autokefalii, która to prośba została odrzucona w maju następnego roku. Wobec odmowy patriarchy Serbii Kościół Macedoński postanowił ogłosić niezależność jednostronnie, mając cały czas wsparcie władz państwowych. W czasie synodu w dniach 17-19 lipca 1967 w Ochrydzie Święty Synod Kościoła ogłosił autonomiczny Kościół Macedonii Kościołem autokefalicznym z metropolitą Ochrydy i całej Macedonii jako zwierzchnikiem. Decyzje Synodu Serbski Kościół Prawosławny uznał za nieważne. We wrześniu 1967 ogłosił Macedoński Kościół Prawosławny za niekanoniczną strukturę, wykluczając z Kościoła wszystkich jej hierarchów, nie rozciągając jednak tej decyzji na wiernych. Po uzyskaniu niepodległości przez Macedonię władze państwowe w dalszym ciągu popierają autokefalię Kościoła. Nie została ona jednak uznana przez żaden kanoniczny Kościół prawosławny. Było to rezultatem wpływów znacznie większego i silniejszego Serbskiego Kościoła Prawosławnego.
Po 1992 zostały podjęte rozmowy pomiędzy Macedońskim Kościołem Prawosławnym a Serbskim Kościołem Prawosławnym w sprawie ewentualnego zjednoczenia, do którego ostatecznie nie doszło. Przyjęcia Kościoła Macedońskiego pod swoją jurysdykcję odmówił również patriarcha Konstantynopola. Kanoniczne Kościoły uważają za legalną strukturę prawosławną działającą w Macedonii działające od 2002 Prawosławne arcybiskupstwo Ochrydzkie. Obecnie liczbę wiernych Kościoła szacuje się na ok. 1 200 000 osób. Poza Macedonią Kościół posiada parafie w Australii i Stanach Zjednoczonych.
13 grudnia 2009 przedstawiciele Kościoła zadeklarowali, że zgodziliby się na powrót w jurysdykcję patriarchy Serbii jako Kościół autonomiczny, co oznaczałoby przywrócenie kanoniczności Kościoła przy rezygnacji z jego autokefalii.
W związku ze zwolnieniem z więzienia arcybiskupa Jana (Wraniszkowskiego) (zwierzchnika Prawosławnego arcybiskupstwa Ochrydzkiego), na posiedzeniu Świętego Soboru Biskupów Serbskiego Kościoła Prawosławnego (maj 2015) postanowiono przywrócić dialog z Macedońskim Kościołem Prawosławnym, mający na celu zjednoczenie obu struktur.
W 2022 r. Patriarchat Konstantynopolitański ogłosił uznanie Macedońskiego Kościoła Prawosławnego za kanoniczną strukturę autonomiczną. W tym samym miesiącu Serbski Kościół Prawosławny wznowił kontakty i łączność eucharystyczną z Cerkwią macedońską, ponownie uznając ją za kanoniczną Cerkiew autonomiczną. Natomiast 5 czerwca 2022 r. Serbski Kościół Prawosławny ogłosił uznanie Cerkwi macedońskiej za autokefaliczną.
Podział administracyjny i hierarchia.
Macedoński Kościół Prawosławny dzieli się na następujące eparchie:

</doc>
<doc id="1786578" url="https://pl.wikipedia.org/wiki?curid=1786578" title="Yang Kyong-il">
Yang Kyong-il

Yang Kyong-il (ur. 7 sierpnia 1989 w Pjongjang) – północnokoreański zapaśnik startujący w kategorii do 55 kg w stylu wolnym.
Największym jego sukcesem jest brązowy medal igrzysk olimpijskich w Londynie w wadze 55 kg. Ma on na swoim koncie także złote medale mistrzostw świata 2009 i 2014. Startował również w igrzyskach olimpijskich w Pekinie zajmując 12. miejsce, a w Rio de Janeiro wywalczył ósmą lokatę w kategorii 57 kg. Zdobył cztery medale mistrzostw Azji - złoty w 2011, srebrny w 2009 i 2013; brązowy w 2010 roku.

</doc>
<doc id="1786582" url="https://pl.wikipedia.org/wiki?curid=1786582" title="Beta Crateris">
Beta Crateris

Beta Crateris ("β Crt") – gwiazda w gwiazdozbiorze Pucharu. Znajduje się około 340 lat świetlnych od Słońca.
Nazwa.
Ciąg gwiazd od Beta Crateris do Kappa Hydrae nosił arabską nazwę "Al Sharasif", z arabskiego „żebra (Hydry)”. Beta Crateris była pierwszą z nich.
Charakterystyka.
Beta Crateris to biały podolbrzym (nie olbrzym, jak wskazuje oznaczenie klasy jasności) typu widmowego A2 o obserwowanej wielkości gwiazdowej 4,46. Ma masę około 3 i stosunkowo niedawno zakończyła syntezę wodoru w hel w jądrze, trwającą około 350 milionów lat.
Gwiazda ta ma towarzysza, białego karła trzynastej wielkości gwiazdowej (13,4m), o masie 0,43 i promieniu około trzy razy większym od Słońca. Mała masa tego karła jest zagadką – jako że gwiazda ta zakończyła już swe życie, musiała być pierwotnie masywniejsza niż podolbrzym Beta Crateris A; teorie ewolucji gwiazd wskazują, że pozostałość po takiej gwieździe winna mieć masę około 0,7 . Być może w układzie doszło do wymiany masy pomiędzy składnikami, choć jest ona mało prawdopodobna przy dużej odległości między nimi.

</doc>
<doc id="1786584" url="https://pl.wikipedia.org/wiki?curid=1786584" title="Wschodnia Republika Urugwaju">
Wschodnia Republika Urugwaju



</doc>
<doc id="1786587" url="https://pl.wikipedia.org/wiki?curid=1786587" title="Β Crt">
Β Crt



</doc>
<doc id="1786588" url="https://pl.wikipedia.org/wiki?curid=1786588" title="Port lotniczy Chasab">
Port lotniczy Chasab

Port lotniczy Chasab – port lotniczy położony w mieście Chasab, stolicy muhafazatu Musandam w Omanie.

</doc>
<doc id="1786590" url="https://pl.wikipedia.org/wiki?curid=1786590" title="Marija Pinigina">
Marija Pinigina

Marija Dżumabajewna Pinigina z domu Kulczunowa (, ur. 9 lutego 1958 w Iwanowce w Kirgiskiej SRR) – kirgiska lekkoatletka, sprinterka, największe sukcesy odnosiła w barwach ZSRR.
Brązowa medalistka indywidualnie i w sztafecie z mistrzostw świata w 1983. Mistrzyni olimpijska z 1988. Aktualna rekordzistka świata w sztafecie 4 × 400 m – 3:15,17 sek. z 1988.
Żona Pawła Pinigina, radzieckiego zapaśnika, mistrza olimpijskiego z 1976.

</doc>
<doc id="1786591" url="https://pl.wikipedia.org/wiki?curid=1786591" title="61. ceremonia wręczenia nagród Emmy">
61. ceremonia wręczenia nagród Emmy

61. ceremonia wręczenia nagród Emmy odbyła się 20 września 2009 w Nokia Theatre w Los Angeles. Nominacje do nagród zostały ogłoszone 16 lipca. Ceremonia poprowadził amerykański aktor Neil Patrick Harris.
Ku pamięci.
"Krótki materiał filmowy o ludziach telewizji, którzy odeszli w przeciągu ostatniego roku."
Wspominano następujących ludzi telewizji: Edie Adams, Gale Storm, Van Johnson, Neal Hefti, Patrick McGoohan, Morton Lachman, Karl Malden, Eartha Kitt, James Whitmore, Sam Cohn, Henry Gibson, Bill Melendez, Pat Hingle, Paul Benedict, Bernie Hamilton, Dom Deluise, Dominick Dunne, Robert Prosky, Fred Travalena, Irving R. Levine, Ron Silver, Nora O’Brien, Natasha Richardson, David Carradine, Michael Crichton, Bea Arthur, Ricardo Montalbán, Ed McMahon, Army Archerd, Larry Gelbart, Paul Newman, Pierre Cossette, Michael Jackson, Patrick Swayze, Don Hewitt, Farrah Fawcett oraz Walter Cronkite.

</doc>
<doc id="1786592" url="https://pl.wikipedia.org/wiki?curid=1786592" title="Zjednoczone Prowincje Ameryki Południowej">
Zjednoczone Prowincje Ameryki Południowej



</doc>
<doc id="1786593" url="https://pl.wikipedia.org/wiki?curid=1786593" title="Ford SportKa">
Ford SportKa



</doc>
<doc id="1786594" url="https://pl.wikipedia.org/wiki?curid=1786594" title="Berislav Grgić">
Berislav Grgić

Berislav Grgić (ur. 15 lutego 1960 r. w Novo Selo) – chorwacki ksiądz rzymskokatolicki, biskup i prałat Tromsø w północnej Norwegii od 2009 roku.
Życiorys.
Berislav Grgić urodził się w 1960 r. w Novo Selo, koło Banja Luki jako drugi z siedmiorga dzieci chorwackich rolników. Uczęszczał do chłopięcego seminarium, a następnie gimnazjum. Po jego ukończeniu zdecydował się na wstąpienie do seminarium duchownego w Zadarze. Święcenia kapłańskie otrzymał 29 czerwca 1986 r. z rąk biskupa Franjo Komarica w katedrze św. Bonawentury w Banja Luce. Następnie podjął pracę duszpasterską w diecezji Banja Luka, poznając przy tym wiele parafii. W 1988 r. został wysłany na studia na Papieski Uniwersytet Gregoriański w Rzymie.
W latach 1991-1992 wykładał w zadarskim seminarium duchownym. Podczas wojny domowej w Jugosławii udzielał pomocy potrzebującym, pracując w miejscowym "Caritasie". Przez krótki czas potem pracował jako proboszcz w jednej z parafii swojej diecezji.
W 1996 r. został wysłany do Chorwackiej Misji Kościelnej w Norwegii. W latach 2004-2006 był wikariuszem generalnym i wikariuszem biskupim diecezji Oslo. W 2007 r. otrzymał godność prałata papieskiego. Od września 2007 r. administrował parafiami katolickimi w Oberhaching, w powiecie monachijskim (Niemcy), oraz parafią św. Stefana w Oberhaching i św. Bartłomieja w Deisenhofen.
18 grudnia 2008 r. papież Benedykt XVI mianował go biskupem-prałatem północnej Norwegii w Tromsø. Sakrę biskupią otrzymał 28 marca 2009 r. z rąk bpa Bernta Ivara Eidsvinga w Tromsø. Współkonsekratorami byli biskup Gerhard Schwenzer oraz biskup Franjo Komarica.

</doc>
<doc id="1786596" url="https://pl.wikipedia.org/wiki?curid=1786596" title="Bjarni Guðjónsson">
Bjarni Guðjónsson

Bjarni Eggerts Guðjónsson (ur. 26 lutego 1979 w Akranes) – islandzki piłkarz występujący na pozycji pomocnika. Obecnie jest zawodnikiem klubu Reykjavíkur.
Kariera klubowa.
Guðjónsson zawodową karierę rozpoczynał w sezonie 1995 w klubie Akraness. W debiutanckim sezonie zdobył z nim mistrzostwo Islandii. W następnym sezonie ponownie sięgnął z zespołem po mistrzostwo Islandii. Wygrał z nim także rozgrywki Pucharu Islandii oraz Pucharu Ligi Islandzkiej. Natomiast w sezonie 1997 został z Akranes wicemistrzem Islandii. W 1997 roku trafił do angielskiego Newcastle United. Spędził tam półtora roku, jednak w tym czasie ani razu nie zagrał w barwach tego klubu.
W styczniu 1998 roku odszedł do belgijskiego KRC Genk. W ciągu ponad roku rozegrał tam 26 ligowych spotkań. W marcu 2000 powrócił do Anglii, gdzie został graczem Stoke City, występującego w Division Two. Zadebiutował tam 14 marca 2000 w wygranym 3:1 ligowym meczu z Rochdale. W sezonie 2001/2002 awansował z klubem do Division One. W Stoke spędził jeszcze jeden sezon.
Latem 2003 podpisał kontrakt z niemieckim VfL Bochum. W Bundeslidze pierwszy mecz zaliczył 16 sierpnia 2003 przeciwko Bayernowi Monachium (0:2). 13 września 2003 w wygranym 2:0 pojedynku z Hansą Rostock strzelił pierwszego gola w trakcie gry w Bundeslidze. Przez pół roku w Bochum zagrał 4 razy i zdobył jedną bramkę.
W styczniu 2004 przeszedł na wypożyczenie do angielskiego zespołu Championship – Coventry City. Po zakończeniu sezonu 2003/2004 został wykupiony przez Coventry z Bochum. W Coventry grał do grudnia 2004. W sumie zaliczył tam 27 ligowych spotkań i zdobył w nich 3 gole. 17 grudnia 2004 trafił do Plymouth Argyle, również grającego w Championship. Występował tam do końca 2005 roku.
1 stycznia 2006 został graczem islandzkiego Akraness. Jego barwy reprezentował przez trzy sezony, a od 2008 roku gra w Reykjavíkur.
Kariera reprezentacyjna.
W reprezentacji Islandii Guðjónsson zadebiutował w kwietniu 1997 w towarzyskim meczu ze Słowacją. Od tego czasu był uczestnikiem eliminacji do MŚ 1998, ME 2000, MŚ 2002, ME 2004, MŚ 2006, ME 2008, jednak na żaden turniej jego reprezentacja nie awansowała. Obecnie jest członkiem kadry w eliminacjach Mistrzostw Świata 2010.

</doc>
<doc id="1786599" url="https://pl.wikipedia.org/wiki?curid=1786599" title="Bjarni Gudjonsson">
Bjarni Gudjonsson



</doc>
<doc id="1786601" url="https://pl.wikipedia.org/wiki?curid=1786601" title="Kot devon rex">
Kot devon rex



</doc>
<doc id="1786604" url="https://pl.wikipedia.org/wiki?curid=1786604" title="Biesik Kuduchow">
Biesik Kuduchow

Biesik Kuduchow (ros. Бесик Серодинович Кудухов; ur. 15 sierpnia 1986 w Cchilon, Osetia Południowa, zm. 29 grudnia 2013 pod Armawirem) – rosyjski zapaśnik narodowości osetyjskiej. Startował w kategoriach do 55 kg i do 60 kg w stylu wolnym. Srebrny i brązowy medalista olimpijski, czterokrotny mistrz świata.
Zdobył brązowy medal igrzysk olimpijskich w Pekinie w kategorii do 55 kg. Cztery lata później, podczas igrzysk w Londynie udało mu się zdobyć kolejny olimpijski krążek, tym razem koloru srebrnego w kategorii 60 kg. Pięciokrotnie zdobywał medale mistrzostw świata – czterokrotnie (2007, 2009, 2010, 2011) stawał na najwyższym stopniu podium. W 2007 roku w Sofii został również mistrzem Europy.
Drugi w Pucharze Świata w 2010; trzeci w 2009; czwarty w 2006; piąty w 2011 i pierwszy w drużynie w 2008. Mistrz Rosji w 2006, 2009, 2010, 2011 i 2012, trzeci w 2013 roku.
Honorowy obywatel Biesłanu.
Zginął w wypadku samochodowym w okolicach Armawiru.

</doc>
<doc id="1786610" url="https://pl.wikipedia.org/wiki?curid=1786610" title="BayWa">
BayWa

BayWa – niemieckie przedsiębiorstwo założone w 1923 roku w Monachium. Zajmuje się usługami, handlem hurtowym i detalicznym w budownictwie, rolnictwie i energetyce. W 2018 roku BayWa zatrudniała 18 004 osób.
Handel i usługi.
. Do głównych działalności koncernu należy promocja i sprzedaż produktów rolnych oraz handel środkami produkcji rolnej. Główne rynki zbytu firmy znajdują się w Niemczech i Austrii.
W sektorze energetycznym BayWa zajmuje się handlem olejami opałowymi i napędowymi, pelletami i smarami, a także sprzedażą energii pochodzącej ze źródeł odnawialnych. W Niemczech jest również operatorem sieci stacji benzynowych BayWa i AVIA, a w Austrii posiada udziały w koncernie RWA (stacje GENOL). W sektorze budowlanym BayWa jest liderem rynku w Niemczech i Austrii.
W 2014 roku spółka BayWa rozpoczęła działalność w Polsce.
W 2019 roku deweloper BayWa r.e. ukończył budowę farmy fotowoltaicznej o mocy 175 megawatów na południu Hiszpanii. Farma ta (licząca 265 km² powierzchni) jest największą w Europie tego typu inwestycją niewspieraną gwarancjami sprzedaży energii lub publicznymi dotacjami. W lutym 2020 roku w holenderskim Zwolle BayWa rozpoczęła budowę największej w Europie pływającej farmy fotowoltaicznej.
Logo.
W 1972 roku powstało obowiązujące do dziś logo firmy – zielony kwadrat z nazwą przedsiębiorstwa, zaprojektowane przez Ottona Aichera – projektanta piktogramów używanych przy okazji Letnich Igrzysk Olimpijskich w 1972 roku w Monachium.

</doc>
<doc id="1786613" url="https://pl.wikipedia.org/wiki?curid=1786613" title="Miecz prawdy">
Miecz prawdy

Miecz prawdy (tytuł oryg. "The Sword of Truth") – cykl siedemnastu powieści fantasy Terry’ego Goodkinda. Tomy ukazywały się w krajach anglojęzycznych w latach 1994–2015. Książki opowiadają losy Richarda Cyphera, Kahlan Amnell i Czarodzieja Pierwszego Kręgu Zeddicusa Z’ul Zorandera. W Polsce książki wydane zostały przez Dom Wydawniczy „Rebis”.
Tomy cyklu.
Na cykl składają się następujące tomy:
Powieść niebędąca częścią cyklu, lecz bezpośrednio z nim powiązana:
Bohaterowie.
Główni bohaterowie.
Cara.
Mord-Sith, na służbie lorda Rahla. Kiedy, po zabiciu Rahla Posępnego, Richard został nowym władcą D’Hary uwolnił ją wraz ze wszystkimi Mord-Sith od pełnienia tej funkcji. Od tego czasu Mord-Sith stały się jego gwardią przyboczną. Gdy Richard pokonał ducha swego ojca oraz uniemożliwił wydostanie się Opiekunowi zaświatów i wyruszył do Aydindril ratować Kahlan, Cara wraz z czterema innymi Mord-Sith, oraz dwójką ze straży przybocznej lorda Rahla wyruszyła za nim. Była dowódcą ochrony Richarda, a z czasem stała się przyjacielem jego i Kahlan. Zakochana w Benijaminie Meiffercie. Tresowała m.in.: Richarda i Marlina. Oddechem życia wskrzesiła Du Chaliu. Zgrabna blondynka o niebieskich oczach i zabójczym charakterze, uratowana przed śmiercią z ręki bestii Jaganga przez Richarda, od tej chwili stała się mu bliska jak siostra. Oddała życie, pomagając wrócić Richardowi z zaświatów.
Ród Rahlów.
Drefan Rahl.
Syn Rahla Posępnego. Brat Richarda. Uzdrowiciel Raug’Moss. Zabijał prostytutki w bardzo sadystyczny sposób, z czego czerpał satysfakcję. Zmuszona do małżeństwa z Drefanem Kahlan, gdy dowiedziała się jakim jest potworem próbowała go zabić. Torturował Carę. Richard wszedł do Świątyni Wichrów, co oznaczało dla niego śmierć. Więź D’Haran i Lorda Rahla prysła. Drefan ogłosił się nowym Lordem Rahlem. Sylfa zabiła ostatecznie Drefana i Richard wrócił, lecz musiał przejąć na siebie całą chorobę – mór. Kahlan go uratowała, wysypując na księgę skradzioną wichrom biały i czarny piasek czarodzieja i wypowiadając imiona 3 demonów Reechani, Sentrosi i Vasi.
Jennsen Rahl.
Rudowłosa, błękitnooka córka Rahla Posępnego i przyrodnia siostra Richarda. Z wyglądu jest bardzo podobna do swego ojca Rahla Posępnego. Nie posiada nawet minimalnego magicznego daru, co w połączeniu z pochodzeniem sprawia, że jest dziurą w świecie. Oznacza to, że magiczny dar czarodziejów nie widzi jej. Jak każde pozbawione daru dziecko domu Rahlów jest ścigana. Życie zawdzięcza swojej matce, która, aby ją uchronić poświęciła wszystko i chroniła, przenosząc się z miejsca na miejsce. Na początku siódmego tomu matka Jennsen ginie zabita przez bojówkę. Córce Rahla udaje się ujść z życiem tylko dzięki pomocy Sebastiana – wysłannika imperatora Jaganga. Wraz z nim wyrusza w podróż by w końcu odzyskać wolność od nieustannego pościgu bojówek. Posiada kozę o imieniu Betty.
Nathan Rahl.
Potężny czarodziej, posiadający bardzo rzadki dar prorokowania. Został zabrany i uwięziony w Pałacu Proroków, w którym czas płynie wolniej, przez co Nathan Rahl ma już około 1000 lat. Mimo wieku nadal jest przystojny i dobrze się trzyma. Swoją wiedzą na temat proroctw pomagał najpierw Kseni Sióstr Światła, a potem (w czwartym tomie "Świątynia Wichrów"), gdy uwolnił się od Sióstr Światła, Richardowi i Kahlan. Następnie udał się na północ, do D’Hary, by osiąść w Pałacu Ludu. Jest krewnym Richarda Rahla. Podczas pobytu Richarda w Pałacu Proroków (w drugim tomie "Kamień Łez") pomógł mu dotknąć swojej han (wewnętrznej mocy), dzięki której Richard wytworzył ogień.
Panis Rahl.
Ojciec Rahla Posępnego, lord Rahl i czarodziej. Za swojego panowania siłą zjednoczył D’Harę, a następnie zaatakował Middlandy. Jego śmiertelnym wrogiem był Zeddicus Z’ul Zorander. Zginął na tarasie Pałacu Ludu, zabity kulą ognia czarodzieja, rzuconą z Middlandów przez Zedda.
Oba Rahl.
Syn Rahla Posępnego i przyrodni brat Richarda. Jest dziurą w świecie, który poddał się głosowi. Jest porywczy i raczej tępy, czy też kieruje się swoją specyficzną logiką. Ma typowo D’Harańską urodę.
D’Harańczycy.
Berdine.
Morth-Sith, na służbie Lorda Rahla. Po zabiciu Rahla Posępnego, Richard został władcą D’Hary, a Morth-Sith jego strażą przyboczną. Berdine była jak się sama nazwała „Ulubienicą Lorda Rahla”. Nauczyła Richarda mówić dosyć sprawnie w górnod’harańskim i razem z nim tłumaczyła pamiętnik Kolo – czarodzieja zamkniętego wieki temu w Wieży Czarodzieja, który miał za zadanie pilnować sylfy. Berdine była partnerką Rainy. Po opuszczeniu Pałacu Spowiedniczek przez Richarda została tam jego namiestniczką.
Benjamin Meiffert.
Dowódca wojsk D’Hary początkowo w stopniu Kapitana. Należał do D’Harczyków najczystszej krwi najlepiej wyczuwających Lorda Rahla. Towarzyszył Richardowi w wyprawie do Anderith jako dowódca jego oddziału przybocznego. Po śmierci generała Reibischa i znacznej części dowództwa D’Hary w czasie starcia z Imperialnym Ładem, jako najwyższy rangą z ocalałych zajął jego miejsce. Podczas wojny z Jagangiem zakochał się w Carze i ożenił się z nią. Zginął w walce z Shun-tuk ochraniając Richadra.
Denna.
Mord-Sith na służbie lorda Rahla. Została wyznaczona przez Rahla Posępnego do „wytresowania” Richarda. Pojmała go i torturowała, aż go złamała. Dokonała tego w nocy, w której wybrała go na partnera. Następnego dnia zabrała go w podróż do Pałacu Ludu i tam przygotowała do spotkania z Rahlem Posępnym. Richard, gdy dowiedział się, że Agiel, którym go torturuje zadaje także jej ból zaczął jej żałować. W ten sposób odkrył jak sprawić by Miecz prawdy zbielał i zabił Dennę. W "Kamieniu Łez", gdy Richard został naznaczony przez ducha swego ojca, jej duch przyjmuje na siebie piętno Opiekuna zaświatów. Dzięki temu poświęceniu zostaje przyjęta do społeczności Dobrych Duchów.
Raina.
Morth-Sith, na służbie Lorda Rahla. Po zabiciu Rahla Posępnego, Richard został władcą D’Hary, a Morth-Sith jego strażą przyboczną. Raina była przyjaciółką Richarda. W IV tomie "Świątynia Wichrów" Raina umarła na mór, chorobę wywołaną przez magię wichrów. Była zakochana (z wzajemnością) w swojej siostrze w Agielu, Berdine.
Vika.
Mord-Sith na służbie lorda Rahla. Za czasów rządów Rahla Posępnego, wraz z kilkoma innymi Mord-Sith odeszła z pałacu, i przysięgła posłuszeństwo Hannisowi Arcowi, władcy Mrocznych Ziem. Hannis Arc, władający mrocznymi mocami stworzył dla nich więź podobną do więzi z Lordem Rahlem. Był dla Mord-Sith takim samym okrutnikiem jak Rahl Posępny. Po poznaniu Richarda Vika zrozumiała, że strawiła życie na czynieniu zła i chciała dołączyć do Lorda Rahla. Udało jej się to dopiero podczas oblężenia Pałacu Ludu przez półludzi, kiedy to zabiła Hannisa Arca przyciskając agiel do jego czaszki. Po śmierci Cary zastąpiła jej miejsce jako dowodząca Mord-Sith.
Westlandczycy.
Dell „Chase” Brandstone.
Dowódca strażników Granicznych z Westlandu. Bliski przyjaciel Richarda. Podróżował i pomagał Richardowi w I i II tomie. Ma żonę, Emmę Brandstone i dzieci. Zaadoptował Rachel. Utknął wraz z nią w dolinie Zatracenia, gdy nieśli Richardowi Kamień Łez, lecz po zniszczeniu Wielkiej Bariery mógł powrócić z Rachel do Westlandu. Pomógł się wydostać Zeddowi z obozu Imperialnego Ładu i podróżował wraz z Zeddem, Rikką i Rachel do Aydindril, do Wieży Czarodzieja gdzie Zedd mianował go strażnikiem wieży wraz z Friedrichem Gilderem i postanowił przeprowadzić się do niej wraz z rodziną.
George Cypher.
Przybrany ojciec Richarda i kupiec zamieszkujący Westland. Często wyruszał w wyprawy kupieckie do Middlandów, skąd przywiózł Księgę Opisania Mroków. Wiedząc jak wiedza zawarta w tej księdze jest niebezpieczna, kazał Richardowi nauczyć się jej na pamięć, a potem zniszczył księgę. Zginął z ręki Rahla Posępnego, gdy ten szukał księgi.
Michael Cypher.
Przybrany brat Richarda Rahla, syn George’a Cyphera. Jest starszy od Richarda o kilka lat, lecz wychowywali się razem. Jest ambitny i sprytny. Poświęcił się karierze politycznej, najpierw zostając rajcą, a potem Pierwszym Rajcą. Sprzymierzył się z Rahlem Posępnym, zdradził Richarda i wydał go w ręce Mord-Sith Denny. Oddał także Rahlowi Posępnemu ostatnią z trzech Szkatuł Ordena. Został skazany przez Richarda na śmierć za zdradę Westlandu. Został ścięty.
Nadine Brighton.
Przyjaciółka Richarda z Hartlandu w Westlandzie. Uzdrowicielka i zielarka. W IV tomie "Świątynia Wichrów" z powodu niejasnej wizji wyruszyła pomóc Richardowi. W drodze do niego spotkała wiedźmę Shotę, która powiedziała, iż Nadine ma się ożenić z Richardem. Szczęśliwa Nadine ruszyła do Aydindril. Gdy dotarła na miejsce dowiedziała się, iż dawny Richard Cypher, leśny przewodnik jest teraz znany jako Richard Rahl, władca Imperium D’Hary i przyszły mąż Matki Spowiedniczki Kahlan Amnell. Nadine jednak nie zamierza zrezygnować z Richarda i dalej o niego walczyć. Gdy w Nowym Świecie rozprzestrzenia się choroba – mór – wywołana magią wichrów, Nadine wykorzystuje swą wiedzę zielarską do pomocy chorym. Richard dowiaduje się, że żeby uratować świat przed zarazą musi poślubić Nadine a Kahlan, Drefana. Jednak gdy po ślubie pary mają się spotkać w łożu, okazuje się, iż Cara, która przysięgła Kahlan, że nigdy nie dopuści, by Nadine związała się z Richardem, prowadzi Kahlan do pokoju z Richardem, a Nadine do Drefana. Drefan zabija Nadine.
Mieszkańcy Starego Świata.
Annalina Aldurren.
Dla przyjaciół Ann. Długoletnia Kseni Sióstr Światła, która przez lata sterowała wydarzeniami tak, aby wprowadzić je we właściwe proroctwo. Kazała sprowadzić Richarda Rahla do Pałacu Proroków, łamiąc w ten sposób dawny pakt z czarodziejami z Nowego Świata. Upozorowała swoją śmierć, by móc bezpośrednio wpływać na wydarzenia. Czar Pałacu sprawił, że ma ok. 1000 lat. W ostatnim tomie pt. "Spowiedniczka" została zabita w Pałacu Ludu przez Siostry Mroku.
Jagang.
Nawiedzający Sny i Imperator Imperialnego Ładu. Główny wróg Richarda przez części 3-11. Zjednoczył pod sztandarem Imperialnego Ładu cały Stary Świat, a gdy Richard zniszczył Baszty Zatracenia, poprowadził armię Imperialnego Ładu do Nowego Świata. Był uczniem Brata Nareva. Ochroną przed jego mocą była więź z Lordem Rahlem.
Nicci.
Czarodziejka o niezwykle potężnym magicznym darze, zwana „Panią Śmierci” lub „Królową Niewolnicą”. Urodziła się w Starym Świecie, jako córka bogatego właściciela kuźni. Była wychowywana przez matkę, fanatycznie wręcz oddaną idei Ładu. Wychowanie przez matkę sprawiło, że Nicci stała się praktycznie obojętna na to co się z nią dzieje. W wieku kilkunastu lat została zabrana przez Siostry Światła by stać się jedną z nich. Od tego czasu nie widziała swojego ojca, aż do jego pogrzebu. Chroniona przez czar Pałacu nadal wyglądała na nastolatkę, gdy przybyła na pogrzeb swojej matki. Od tego czasu zawsze nosiła czarną suknię. Potem stała się Siostrą Mroku. Odkąd ujrzała Richarda była nim zafascynowana co chroniło ją przed mocą Nawiedzającego Sny. W szóstej części wyrusza by pojmać Richarda i zawieść go do serca Imperialnego Ładu. Przez cały czas stara się zrozumieć, co takiego niezwykłego jest w Richardzie. Gdy to odkrywa, uwalnia go i staje się jego przyjaciółką.
Warren.
Czarodziej, u którego objawił się dar prorokowania. Bliski przyjaciel Richarda oraz Verny, a potem również Pierwszego Czarodzieja Zedda oraz Matki Spowiedniczki Kahlan. Jest jedynym w pełni wykształconym czarodziejem ze Starego Świata walczącym po stronie Nowego Świata. W czasie zimowej przerwy w walkach z Imperialnym Ładem, w obozie wojsk D’Hary pojął za żonę Vernę. Zginął dźgnięty nożem przez asasyna wysłanego przez Jaganga.
Verna Sauventreen.
Siostra Światła, po upozorowanej śmierci Ann, Kseni. Została wysłana do Nowego Świata po Richarda. Na początku była jego wrogiem, lecz później próbując zdjąć mu obrożę, stała się jego lojalną przyjaciółką. Została Ksenią, w najtrudniejszym okresie dla Pałacu Proroków, w którym już wiele było Sióstr Mroku. Poprowadziła Siostry Światła do Nowego Świata, kiedy Imperator Jagang wkraczał do Pałacu. Dzięki książeczce podróżnej miała stały kontakt z Ann. Dołączyła „swoje” Siostry do jednej z armii D’Hary, która stacjonowała przy granicy ze Starym Światem. Została żoną Warrena.
Midlandczycy.
Tobias Brogan.
Przywódca Bractwa Czystej Krwi. Pochodzi z Nikobarezji, kraju, w którym ludzi z darem magicznym uważa się za sługi Opiekuna. Został wychowany w tym duchu. Nawiedzający Sny nawiedzał go w snach jako Stwórca. Jego siostra Lunetta miała dar magiczny, co było według Bractwa hańbą dla rodziny i wytworem Opiekuna. Porywa, na polecenie Nawiedzającego Sny, Kahlan, którą uważa za czarownicę zniewalającą ludzi i zabiera do Pałacu Proroków. Tam też dowiaduje się, że posiada magiczny dar. Zaczyna bluźnić przeciw Stwórcy i niedługo potem ginie.
Chandalen.
Łowca z plemienia Błotnych Ludzi, później członek rady plemiennej. Na początku był wrogiem Kahlan i Richarda. Z nakazu Człowieka Ptaka towarzyszył Kahlan podczas wyprawy do Aydindril i stał się jej przyjacielem. Walczył u jej boku podczas starcia z Imperialnym Ładem. Podarował Kahlan nóż z kości swojego dziadka. Był znakomitym łucznikiem.
Człowiek Ptak.
Duchowy przywódca Błotnych Ludzi. Przewodniczy radzie starszych oraz Radzie Widzących. Potrafi sprowadzać ptaki przy pomocy specjalnego gwizdka. Wielokrotnie pomagał Richardowi i Kahlan. Udzielił im również ślubu.
Shota.
Wiedźma zamieszkująca kotlinę Agaden. Mało kto wyszedł z kotliny żywy. W I tomie "Pierwsze Prawo Magii" Shota porywa Kahlan, zmuszając przy tym Richarda, by przyszedł do Kotliny. Kahlan najbardziej bała się węży więc nimi została opleciona przez wiedźmę. Nie mogła się poruszyć ponieważ by ją ukąsiły. Shota stworzyła postać Zedda, który ją atakował. Richard nie wiedział, iż Zedd jest nieprawdziwy, więc obronił Shotę. Wiedźma była wdzięczna, że chciał ją obronić, więc powiedziała, że może mieć jedno życzenie. Albo ratować Kahlan (która miała go zdradzić) lub dowiedzieć się, gdzie są szkatuły. Richard wybrał ratowanie Kahlan. Wiedźma i tak powiedziała, gdzie znajdują się szkatuły. Shota widziała w swojej wizji, że Richard ma się ożenić z kimś innym. Chciała by to był ktoś mu bliski więc nasłała na Richarda, Nadine, jego dawną przyjaciółkę z Westlandu. Pod koniec IV tomu, Shota przychodzi na ślub Kahlan i Richarda i daje im w podarunku naszyjnik, który na chronić Kahlan przed zajściem w ciążę. Wynikało to z lęku Shoty, że gdyby Kahlan zaszła w ciążę, urodziłaby Spowiednika.
Stworzenia.
Gratch.
Samiec chimery krótkoogoniastej z Dziczy. Jego matka została zabita przez Richarda Rahla, który potem zaopiekował się i wychował Gratcha. Dzięki temu powstała między nimi więź pozwalająca się komunikować ze sobą mimo iż chimery nie umieją mówić. Jako zaprzyjaźniony z czarodziejem wojny stał się przywódcą chimer.
Scarlet.
Smoczyca. W I tomie "Pierwsze Prawo Magii" Rahl Posępny ukradł jajo Scarlet i zmusił ją by mu służyła. Gdy Richard zabił Dennę i wydostał się z Pałacu Ludów, poszedł do Scarlet i zaproponował jej umowę. On znajdzie i przyniesie jej jajo, a ona zaniesie go do jego przyjaciół. Jaja pilnowało stado Chimer. Żaden z przyjaciół Richarda go nie poznał ponieważ Rahl Posępny rzucił na niego czar przez który jego przyjaciele widzą w nim Rahla Posępnego, a wrogowie i zdrajcy widzą w nim Richarda. Gdy Zedd, Kahlan i Chase go nie poznają Richard zamierza polecieć do Michaela. Gdy wchodzi do namiotu okazuje się, iż Michael go poznał. Richard wtedy domyślił się, że to Michael, jego własny brat zdradził go. Oddał w łapy Mord-Sith i dał trzecią szkatułę Rahlowi Posępnemu. Scarlet zawiozła Richarda w II tomie do Pałacu Ludów, gdzie duch Rahla Posępnnego i Siostra Mroku mieli rozedrzeć zasłonę Zaświatów.
Miejsca.
Pałac Ludu.
Pałac-Miasto, stolica D’Hary wzniesiona na płaskowyżu Azrith, siedziba rodu Rahlów. Cały Pałac Ludu stanowi wielki krąg czarodzieja w którym nikt poza Lordem Rahlem nie jest zdolny używać magii. Został wzniesiony tak aby chronić Lorda Rahla zarówno przed magią (ponieważ został zbudowany na planie starożytnego zaklęcia), jak i mieczem. Otoczony z trzech stron przez głębokie szczeliny stanowi świetną pozycję obronną. W jego centrum znajduje się kryty ogród. Stanowi siedzibę wojsk D’Hary, dom dla wielu wyższych urzędników i sług Rodu Rahlów, oraz centrum handlu.
Pałac Proroków.
Budowla powstała zaraz po wojnie 3 tysiące lat przed akcją książki. Znajduje się na wyspie w delcie i jest otoczony miastem Tanimura. Został stworzony jako schronienie dla Sióstr Światła i ich uczniów. Otacza je specjalne zaklęcie, które opóźniało starzenie się osób przebywających w pałacu. Pałac został zniszczony przez Richarda, gdy do miasta wkraczały wojska Imperatora.
Wieża Czarodzieja.
Wielka wieża położona na wzgórzu w Aydindril, była największą siedzibą czarodziejów w Nowym Świecie. Znajdowały się tam najpotężniejsze przedmioty i księgi. Miała mnóstwo bibliotek w tym katakumby (jedna z głównych składnic). W wieży były niewyobrażalnie potężne zaklęcia, głównie ochronne (np. bariery nie do przebycia) tak z magii addytywnej, jak i subtraktywnej.
Pałac Spowiedniczek.
Wielka budowla z białego marmuru wzniesiona w centrum Aydindril będąca siedzibą Spowiedniczek, gotowa ugościć je w każdej chwili. Tutaj też są wychowywane kolejne pokolenia Spowiedniczek. Jest prawdziwym pałacem z niezliczonymi pokojami, salą audiencyjną, salą narad, kuchnią, salą balową itd.
Magiczni Ludzie i Istoty.
Istoty z Zaświatów.
Demony.
Pozbawione duszy istoty z zaświatów, których obecność w świecie dezaktywuje magię addytywną. Kryją się w trzech żywiołach: ognia, wody i wiatru. Uwielbiają zabijać ludzi przez najrozmaitsze wizje. Zostały zmuszone do służby przez jednego czarodzieja z czasów wielkiej wojny. Uwolnił je i odesłał Richard Rahl
Screelingi.
Są to istoty z Zaświatów nazywane asasynami Opiekuna. Pojawiają się, gdy zasłona między światem żywych a Zaświatami zostanie naderwana. Są odporne na magię addytywną, która nie szkodzi im w najmniejszym stopniu, tak samo ogień czy strzały. Mogą im zaszkodzić tylko takie uszkodzenia mechaniczne jak zamrożenie czy posiekanie oraz magia subtraktywna. Są niezwykle szybie i mają bardzo ostre pazury. Mogą nimi rozciąć marmur. Atakują wszystko co przed nimi ucieka, lub stoi w miejscu. Najlepszą obroną jest więc spokojny marsz, który może je zdezorientować.
Skrin.
Strażnik granicy między Zaświatami a światem żywych. W świecie zmarłych występuje jako siła, która dopiero wśród żywych przyjmuje materialną postać. Jak wszystkie istoty z zaświatów jest odporny na magię addytywną. Pojawia się w "Kamieniu Łez" i "Świątyni Wichrów" jako strażnik owej świątyni.
Magiczni Ludzie.
Filary Świata (Dziury w świecie).
Osoby całkowicie pozbawione daru i odporne na magię. Osoby z darem nie mogą ich zobaczyć darem, a jedynie oczami. Były to osoby zrodzone z rodu Rahlów, w których nie było nawet małej ilości magii. Nikt nie mógł zobaczyć ich w przepowiedniach albo w proroctwach. Ich specjalne zdolności sprawiają, że są oni niezmiernie niebezpieczni dla czarodziejów, dlatego wszyscy pozbawieni daru potomkowie Lorda Rahla byli zabijani w dzieciństwie.
Mord-Sith.
Kobiety-niewolnice, które zostały obdarzone rzadką i przerażającą magią płynącą z więzi między D’Harańczykami a Lordem Rahlem. Są „wytresowane” przez Lorda Rahla. Mord-Sith należą do bardzo groźnych przeciwniczek. Ich bronią jest magia przeciwnika, potrafią wykorzystać ją przeciwko jemu samemu. Oprócz tego są wyposażone w krótki, gruby, skórzany bicz, który nosi nazwę Agiel. Jest to bardzo specyficzna broń. Zadaje ona ból każdemu kto jej dotknie, nawet samym Mord-Sith. Jednak zostały one nauczone ignorować go, zwalczać w sobie. Jeżeli Mord-Sith dopadnie swojego przeciwnika i uda się jej wziąć go siłą do niewoli dzieją się straszliwe rzeczy. Niewolnik jest tresowany w ten sposób aby stać się posłuszny rozkazom Mord-Sith. Działa to podobnie do mocy Spowiedniczki, z tą różnicą, że magia Spowiedniczki opiera się na miłości, a Mord-Sith tworzą tę więź cierpieniem i strachem. Na Mord-Sith wybiera się te najłagodniejsze, o najlepszym sercu, kiedy są jeszcze małymi dziewczynkami. Łamie się je trzy razy- najpierw torturując je, potem znęcając się do śmierci na ich oczach nad ich matką, a potem każąc zamęczyć na śmierć własnego ojca. Tresura Mord-Sith trwa całe lata – uczy się umiejętności opanowania bólu.
Mriswithy.
Istoty podobne do ludzi, lecz pokryte łuską jak jaszczurki. Są to czarodzieje z czasów Wielkiej Wojny, którzy poświęcili swój dar dla niewidzialności, jaką dawał im specjalny płaszcz oraz niebywałej zwinności. Żaden człowiek nie był zdolny dorównać im kroku w walce. Wyjątek stanowił Richard Rahl, który tańcząc z duchami poprzednich Poszukiwaczy Prawdy zabijał ich bez problemu. Byli także niewykrywalni dla ludzi o darze pojedynczej magii, co sprawiało, że mogli zabijać nawet czarodziejów całkowicie niezauważeni. Ich struktura przypomina strukturę mrowiska, z wielką, przypominającą smoka królową na czele. Do walki z nimi zostały stworzone chimery. Mriswithy zostały wytępione przez chimery w trzecim tomie "Miecza Prawdy" podczas ataku na Aydindril.
Nawiedzający Sny.
Ludzie-broń stworzeni w czasie Wielkiej Wojny przez czarodziejów ze Starego Świata. Ich dar pozwala nawiedzać umysły śpiących, szczególnie magów, a rozwinięty wnikać do umysłów praktycznie zawsze i w przerwie między myślami np. zadawać ból, oraz kontrolować ciało ofiary. Do obrony przed Nawiedzającymi Sny, Alric Rahl stworzył magiczną więź łączącą go z ludem D’Hary i chroniącym wszystkich z jego rodu, oraz wiernych mu (a potem jego następcom) ludzi przed zdolnością Nawiedzającego Sny. Jako Lord Rahl ten magiczny twór posiada także Richard Rahl.
Spowiedniczki.
Potomkinie pierwszej kobiety, której czarodzieje dali magiczną moc. Na magię Spowiedniczek składają się dwie moce: normalne zdolności spowiedzi, oraz Krwawy Gniew. Ta pierwsza zdolność polega na tym, że pod dotykiem Spowiedniczki człowiek zakochuje się w niej do szaleństwa i wykona każdy jej rozkaz. Jednak użycie tej magii jest jednorazowe na jakiś czas. Długość czasu regeneracji zależy od mocy Spowiedniczki. Najpotężniejsze z nich – Matki Spowiedniczki – potrafią regenerować siły w ciągu kilku godzin. Krwawy Gniew jest dużo potężniejszą i dużo rzadszą zdolnością Spowiedniczek. Wypływa ona z troski o kogoś innego i może być użyta tylko do celu obrony tej osoby. W skład Krwawego Gniewu wchodzi nielimitowana podstawowa zdolność Spowiedniczek jednak działająca na dystans oraz dużo potężniejsza- błyskawice magii subtraktywnej. Moc Spowiedniczek jest dziedziczna i każdy potomek Spowiedniczki się z nią rodzi. Najpotężniejszy dar tego typu mają męscy potomkowie, jednak są oni zabijani zaraz po urodzeniu, gdyż wieki wcześniej Spowiednicy, których moc odradza się zaledwie po kilku minutach, rządzili całym Nowym Światem zniewalając każdą kobietę, która im się spodobała, a ich władza była władzą tyrańską.
Sylfa.
Magiczna istota o wodnistej konsystencji, która pozwala czarodziejom posiadającym podwójny dar podróżować na duże odległości. Jako człowiek była prostytutką z której usług korzystali najpotężniejsi czarodzieje Nowego Świata. Nigdy nie wydawała swoich klientów co rozzłościło jednego z czarodziejów i została zamieniona w sylfę. Przez to, zachowuje się jak prostytutka pozwalając z siebie korzystać każdemu, kto posiada oba rodzaje magii. Nigdy też nie wydaje osób, które z niej korzystają. Wszelkie magiczne przedmioty w nią włożone mogą spowodować śmierć podróżującego nią. Sylfa mieszka w studni i tylko czarodziej wojny może ją budzić i posyłać do głębokiego snu.
Slide.
Czarodziej który posiada moc wysysania dusz i wykorzystywania ich jako wzmocnienie swojej magicznej mocy. Zostali stworzeni podczas Wielkiej Wojny, ale nie przetrwali do wydarzeń opisanych w książce z powodu bezpłodności. Jednak w ósmej części książki Siostry Mroku przeobrażają Nicholasa w Slide’a.
Inne.
Chimery.
Istoty stworzone przez Alrica Rahla w czasie Wielkiej Wojny do walki z Mriswithami. Przez 3000 lat zdziczały i zaczęły polować także na ludzi. Richard przywrócił im ich starą funkcję, kiedy to wybiły wszystkich swoich odwiecznych wrogów broniąc Aydindril. Wśród nich najwyższy szacunek zdobywały te chimery, które przyjaźniły się z czarodziejami. Chimery dzieli się na długoogoniaste- niższe i głupsze, oraz krótkoogoniaste- większe i mądrzejsze. Żyją w symbiozie z muchami gończymi. Chimery zapewniają muchom świeżą krew, a muchy odnajdują i wypłaszają ofiary dla chimer.
Smoki.
Potężne i niezależne istoty. Nie poddają się niczyjej władzy i wolą zginąć niż służyć komuś. Potrafią latać dzięki magii, oraz ziać ogniem. Posiadają zdolność mowy. Są prawdopodobnie najpotężniejszymi istotami świata. Niewiele osób przeżyło spotkanie z nimi, a jeszcze mniej mogło na nich latać. Tylko Richard Rahl zaprzyjaźnił się ze smokiem i mógł z tego powodu być przez niego noszonym.
Shadriny.
Istoty zamieszkujące ciemne i suche jaskinie. Polują głównie w nocy na różnego rodzaju zwierza.
Nocne ogniki.
(Night Whisps) magiczne istoty wyglądem przypominają płomyka, emitują słabe niebieskie światło, widoczne nocą
Magiczne Przedmioty.
Agiel.
Oręż Mord-Sith z wyglądu przypominający bicz. Dzięki magii rodu Rahlów zadawał on niewyobrażalny ból. Richard był poddawany tresurom właśnie tym narzędziem. Bezpośredni cios w serce, zatrzymywał jego akcję co skutkowało śmiercią. Również kontakt agiela z głową mógł mieć fatalne skutki np. paraliż, a nawet śmierć.
Dakra.
Oręż Sióstr Światła i Mroku. Tylko Siostra może wyjąć dakrę z ciała, a gdy jakaś siostra wbije dakrę w kogoś i uwolni moc ofiara umiera, a jeśli posiadała dar, jej moc przechodzi na dzierżącego dakrę. Stało się tak z Verną Sauventreen, kiedy w drugim tomie wraz z dwoma siostrami namawiają Richarda by poszedł z nimi do pałacu proroków.
Księga Opisania Mroków.
Księga zawierająca zapiski, które pomagają otworzyć szkatuły Ordena. Gdy Richard był w Westlandzie ojciec dał mu księgę i kazał nauczyć się jej na pamięć. Gdy byli pewni, że zna ją co do słowa, spalili ją. W dawnych czasach, czarodzieje z Wieży Czarodzieja potajemnie sporządzili pięć jej kopii, z których tylko jedna nie zawiera błędów. W rzeczywistości księga ta była podstępem stworzonym przez czarodziejów z czasów wielkiej wojny. Do otwarcia Szkatuł Ordena tak naprawdę miał służyć Miecz prawdy.
Miecz prawdy.
Magiczna broń Poszukiwaczy Prawdy. Gdy Poszukiwacz jest pewny czyjejś winy przetnie wszystko, za to, gdy ma wątpliwości nie draśnie nawet celu. Za zabicie nim płaci się bólem, przed którym może uchronić tylko gniew. Drugą stroną magii miecza, jest ta oparta na miłości. Można wtedy Mieczem Prawdy, którego ostrze zbieleje zabić kogoś, kogo się zrozumiało i pokochało, jednak wtedy płaci się wyższą cenę cierpienia niż po zabiciu z gniewu. Pozwala jednak obronić się przez magią Mord-Sith.
Qullion.
Magiczny przedmiot, w kształcie figurki, dzięki któremu można odebrać komuś moc magiczną i wziąć ją dla siebie lub innej osoby. Obdarcie kogoś ze skóry w czasie, którego ulatuje dar, ułatwia to zadanie. Siostry Mroku używały Quliona by odbierać moce swoim uczniom.
Rada’Han.
Obroża na szyję która hamuje i pozwala kontrolować moc magiczną. Siostry Światła zakładają Rada’Han swoim uczniom. Zdejmują ją dopiero po ukończeniu szkolenia. Niektórzy czarodzieje, tacy jak Zeddicus, są w stanie sami sobie zdjąć Rada’Han. Osoba z Rada’han nie może używać mocy magicznych
Szkatuły Ordena.
Istnieją trzy. Jedna z nich zabija osobę, która przywłaszczy moc Ordena dla siebie, druga zabija wszystkich innych, a trzecia daje moc Ordena – magię życia i śmierci. W I tomie cyklu, Rahl Posępny otwiera szkatułę o dwóch cieniach, tą, która ma go zabić. Z niej wypada też Kamień Łez.
Peleryna Mriswitha.
Magiczna peleryna z czasów wielkiej wojny pozwalająca na wtapianie się w tło.
Magia.
Magią mogą posługiwać się osoby posiadające dar lub jedynie powołanie, jednak osoby z darem są dużo potężniejsze od tych z wyuczonymi zdolnościami. Dar potrafi przyjąć wiele form jak np. dar Spowiedniczki czy Nawiedzającego sny, jak również tradycyjny dar czarodzieja czy czarnoksiężnika. Magię dzieli się na dwa rodzaje:
Prawa Magii.
Prawa Magii to zbiór najważniejszych zasad, którymi powinni się kierować czarodzieje. Są bardzo ogólne i niejasne w przekazie, więc mogą dotyczyć także osób niemagicznych. Służą czarodziejom zarówno jako „broń” (np. Pierwsze Prawo Magii) lub „tarcza” przed słabościami ludzkimi (np. Drugie i Trzecie Prawo Magii).

</doc>
<doc id="1786615" url="https://pl.wikipedia.org/wiki?curid=1786615" title="Uta Rohländer-Fromm">
Uta Rohländer-Fromm



</doc>
<doc id="1786617" url="https://pl.wikipedia.org/wiki?curid=1786617" title="Mów mi dobrze">
Mów mi dobrze

Mów mi dobrze – czwarty album polskiego zespołu happysad. Wydany 19 października 2009 przez Mystic Production.
Jest on o wiele radośniejszy i bardziej energiczny od poprzedniego, by nie powiedzieć, że jest jego niemal kompletnym przeciwieństwem. Oprócz „W piwnicy u dziadka”, który to utwór ukazał się na wydawnictwie koncertowym, oraz „Nie ma nieba” wpisanym już od roku na koncertową setlistę zespołu, na „Mów mi dobrze” znajduje się jeszcze 10 premierowych piosenek. Autorem tekstów jest Kuba Kawalec, zaś muzykę stworzył cały zespół.
Na nowym albumie zespół po raz kolejny poszerza swoje instrumentarium - Daniel Pomorski, który na stałe dołączył do składu zespołu wiosną 2009 prócz partii trąbki zagrał również na klawiszach i akordeonie. Ponadto na płycie gościnnie w czterech utworach zaśpiewała Kasia Gierszewska z zaprzyjaźnionego zespołu trzydwa%UHT.
Nagranie płyty zrealizowano w studiach S4 i S3 Polskiego Radia pod okiem i uchem Leszka Kamińskiego odpowiedzialnego za brzmienie poprzednich wydawnictw zespołu - Nieprzygody oraz koncertowego DVD\CD.
Album uzyskał status złotej płyty.

</doc>
<doc id="1786627" url="https://pl.wikipedia.org/wiki?curid=1786627" title="Jan Antoni Chrapowicki">
Jan Antoni Chrapowicki

Jan Antoni Chrapowicki herbu Gozdawa (ur. 1 października 1612 w Podbereziu pod Witebskiem, zm. 3 listopada 1685 w Łukiszkach pod Witebskiem) – wojewoda witebski od 1669 roku, podkomorzy smoleński w latach 1659-1669, chorąży smoleński w latach 1650-1659, pisarz ziemski smoleński od 1649 roku, dworzanin Jego Królewwskiej Mości w 1647 roku, sekretarz królewski, starosta pilwiski w 1669 roku, ekonom mohylewski w latach 1683-1685. 
Był wyznawcą kalwinizmu, autor "Diariusza".
Życiorys.
Jan Chrapowicki był synem Krzysztofa Chrapowickiego i Heleny Wojnianki Jasienieckiej. Uczył się w krakowskim Kolegium Nowodworskiego, a po ukończeniu szkoły wstąpił na służbę do Mikołaja Hlebowicza, kasztelana wileńskiego, który był jego bliskim krewnym. Razem z jego synem, Janem Samuelem został wysłany na dwór Krzysztofa Radziwiłła, aby wziąć udział w przygotowaniach do sejmu konwokacyjnego.
21 listopada 1632 Chrapowicki podpisał akt elekcji Władysława IV Wazy. W 1635 rozpoczął podróż zagraniczną oraz studia, m.in. w Akademii Amsterdamskiej, na Sorbonie i w Padwie (1636-1638). 28 sierpnia 1636 został obrany konsyliarzem nacji polskiej w Padwie i pełnił tę funkcję do 7 września 1637. Wtedy też zdecydował się na porzucenie kalwinizmu i przejście na katolicyzm, czego dokonał 18 stycznia 1637 u grobu św. Antoniego w Padwie. W kwietniu 1639 został posłem na sejm z województwa witebskiego, a w 1646 posłem z województwa smoleńskiego. W tym samym roku powierzono mu funkcję kapitana granicznego Dorohobuża. Sejm nadzwyczajny w Warszawie, zakończony 27 maja 1647 wyznaczył go członkiem dwóch komisji (do zapłaty piechoty wileńskiej i do rozgraniczenia województwa witebskiego z Wieliżem i Uświatem oraz do kompozycji (układu) między miastem Witebskiem i kapitułą wileńską. W tym czasie otrzymał także godność sekretarza Jego Królewskiej Mości. 
Po śmierci Władysława IV Wazy został obrany posłem smoleńskim na sejm konwokacyjny i 31 lipca 1648 podpisał Konfederację Generalną Warszawską. 27 sierpnia 1648 został wybrany posłem na sejm elekcyjny, w którym aktywnie uczestniczył popierając Jana Kazimierza Wazę. Był elektorem Jana II Kazimierza Wazy w 1648 roku z województwa smoleńskiego. Na sejmiku smoleńskim w 19 stycznia 1658 obrano go posłem na sejm, który odbył się w Warszawie, w dniach od 10 lipca do 30 sierpnia 1658. Był także wybrany posłem na sejm, który odbył się w Warszawie w dniach 22 marca – 2 maja 1659. Na tym sejmie został wyznaczony rewizorem skarbu koronnego. Był członkiem zjazdu, który zatwierdzał w czerwcu 1660 traktat pokojowy polsko-szwedzki w Oliwie. Jako poseł na sejm 1659 roku był deputatem na Trybunał Skarbowy Wielkiego Księstwa Litewskiego w 1659 roku. W 1659 uzyskał tytuł podkomorzego smoleńskiego i klucz ekonomii grodzieńskiej Łabno. Prowadził rokowania z Moskwą, po raz pierwszy zimą 1662 brał udział w rokowaniach w Białyniczu i Tołoczynie. Następnie na przełomie 1666/1667 brał udział w rozmowach z Moskwą w Andruszowie zakończonych rozejmem andruszowskim.
Poseł powiatu smoleńskiego na sejm 1661 roku. W 1665 został posłem smoleńskim na sejm, na którym został obrany marszałkiem. Jego kandydatura została wysunięta przez samego króla Jana Kazimierza. Poseł sejmiku grodzieńskiego powiatu grodzieńskiego na sejm wiosenny 1666 roku. Poseł na sejm konwokacyjny 1668 roku z powiatu smoleńskiego. W czasie elekcji 1669 roku został sędzią generalnego sądu kapturowego. Był elektorem Michała Korybuta Wiśniowieckiego z województwa smoleńskiego w 1669 roku. We wrześniu 1669 został wojewodą witebskim. Objął województwo dokonując uroczystego wjazdu do Witebska 5 lutego 1671.
W 1673 był mediatorem pomiędzy królem Michałem Korybutem Wiśniowieckim a tzw. malkontentami – stronnictwem profrancuskim reprezentowanym przez prymasa Mikołaja Prażmowskiego i Jana Sobieskiego. W czasie elekcji 1674 roku popierał do korony polskiej cara Rosji Aleksego Michajłowicza. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Elektor Jana III Sobieskiego z województwa witebskiego w 1674 roku, podpisał jego "pacta conventa". Nie uczestniczył w wyprawie wiedeńskiej, na którą wysłał swojego syna Stefana służącego w chorągwi Kazimierza Sapiehy.
W 1677 roku wyznaczony z Senatu do Trybunału Skarbowego Wielkiego Księstwa Litewskiego.
Zmarł 3 listopada 1685 w swym dworze wojewodzińskim w Łukiszkach pod Witebskiem.
Twórczość.
Był autorem słynnego "Dyjariusza...", stawianego w jednym szeregu z pamiętnikami Paska. W "Dyjariuszu..." zapisywał wydarzenia z życia publicznego i prywatnego, a także informacje o pogodzie. Tym samym "Diariusz" jest nieodzownym materiałem dla historyków XVII w. oraz dla badaczy zmian klimatu w Polsce.
Linki zewnętrzne.
 

</doc>
<doc id="1786630" url="https://pl.wikipedia.org/wiki?curid=1786630" title="Mahdi Taghawi">
Mahdi Taghawi

Mahdi Taghawi Kermani (pers. مهدى تقوى كرمانى; ur. 20 lutego 1987) – irański zapaśnik startujący w kategorii do 66 kg w stylu wolnym, dwukrotny mistrz świata, mistrz Azji.
Największym jego sukcesem są dwa złote medale mistrzostw świata (2009, 2011). Dwukrotny olimpijczyk. Dziesiąty w Pekinie 2008 w wadze 60 kg i czternasty w Londynie 2012 w kategorii 66 kg. Drugi na igrzyskach azjatyckich w 2010. Trzy medale mistrzostw Azji, dwa złote medale w 2009 i 2012.
Pierwszy w Pucharze Świata w 2009; drugi w 2007 i 2012; czwarty w 2013; piąty w 2010 i siódmy w 2006 roku.

</doc>
<doc id="1786632" url="https://pl.wikipedia.org/wiki?curid=1786632" title="Mehdi Taghavi Kermani">
Mehdi Taghavi Kermani



</doc>
<doc id="1786635" url="https://pl.wikipedia.org/wiki?curid=1786635" title="Kalifornijski wskaźnik nośności">
Kalifornijski wskaźnik nośności

Kalifornijski wskaźnik nośności (CBR) "czyt. si-bi-ar" ang. California bearing ratio – wskaźnik służący do określania nośności podłoża gruntowego pod budowę dróg oraz podbudów drogowych. Został opracowany przez .
Badanie wskaźnika CBR polega na pomiarze nacisku jaki jest potrzebny by wcisnąć tłok o określonym kształcie w badaną próbkę gruntu. Otrzymany wynik następnie dzieli się przez nacisk potrzebny do wciśnięcia tłoka na taką samą głębokość w gruncie wzorcowym
gdzie:

</doc>
<doc id="1786642" url="https://pl.wikipedia.org/wiki?curid=1786642" title="Dmuchawce, latawce, wiatr (singel Ewy Farnej)">
Dmuchawce, latawce, wiatr (singel Ewy Farnej)

Dmuchawce, latawce, wiatr – drugi singel Ewy Farnej promujący jej drugi album Cicho. Jest to cover przeboju Urszuli sprzed lat. Początkowo Farna nie chciała nagrywać tej piosenki, lecz ostatecznie Marek Dutkiewicz przekonał ją i ukazała się ona na albumie Cicho. W późniejszym czasie nakręcono teledysk do tej piosenki. Autorem zdjęć był Bartosz Piotrowski, a teledysk kręcono na początku czerwca 2009 roku w jednym z podwarszawskich lasów.

</doc>
<doc id="1786646" url="https://pl.wikipedia.org/wiki?curid=1786646" title="Chadżymurat Gacałow">
Chadżymurat Gacałow

Chadżymurat Sołtanowicz Gacałow (ros. Хаджимурат Солтанович Гацалов; ur. 11 grudnia 1982 w Czykole, w Osetii Północnej) – rosyjski zapaśnik startujący w kategorii do 96 kg w stylu wolnym, mistrz olimpijski, pięciokrotny mistrz świata, trzykrotny mistrz Europy.
Największym jego sukcesem jest złoty medal igrzysk olimpijskich w Atenach w kategorii do 96 kg. Pięciokrotnie zdobywał złote medale mistrzostw świata (2005, 2006, 2007, 2009, 2013) a w 2003, 2004 i 2006 roku w okazał się najlepszy w mistrzostwach Starego Kontynentu. Trzynasty na igrzyskach europejskich w 2015. Pierwszy w Pucharze Świata w 2002, 2003 i 2007; szósty w 2001. Najlepszy na igrzyskach wojskowych w 2007 i 2015, a drugi na wojskowych mistrzostwach świata z 2001 roku.
Osiem razy zdobył tytuł Mistrza Rosji w 2002, 2004, 2005, 2006, 2007, 2009, 2011 i 2015. Drugi w 2001, 2003, 2008, 2012 i 2016. Brązowy medal w 2010 i 2013 roku.
Z pochodzenia jest muzułmańskim Osetyjczykiem.

</doc>
<doc id="1786647" url="https://pl.wikipedia.org/wiki?curid=1786647" title="Jan Hirsz">
Jan Hirsz

Jan Hirsz z Żukowa (ur. 1 lipca 1891 w Kielnie, poległ 17 września 1920 pod m. Kamień Królewski) – chorąży piechoty Wojska Polskiego.
Jako oficer 66 Kaszubskiego pułku piechoty walczył na wojnie z bolszewikami. 17 września 1920 „"pułk atakował Rosjan w Kamieniu Królewskim. Odebranej wsi pułk nie mógł utrzymać wobec kilkukrotnej przewagi nieprzyjaciela. Podczas odwrotu poległ bohaterską śmiercią chorąży Hirsz, który widząc, że nieprzyjaciel zajmuje flankujące stanowisko, wziął ciężki karabin maszynowy i sam jeden ogniem powstrzymywał wroga, w wyniku czego uratował II batalion od zagłady”".
Pośmiertnie został mianowany podporucznika i odznaczony Krzyżem Srebrnym Orderu Virtuti Militari.

</doc>
<doc id="1786650" url="https://pl.wikipedia.org/wiki?curid=1786650" title="Kadyi">
Kadyi



</doc>
<doc id="1786653" url="https://pl.wikipedia.org/wiki?curid=1786653" title="Dave Palumbo">
Dave Palumbo

David Christopher „Dave” Palumbo (ur. 17 lutego 1968 r. na Manhattanie w Nowym Jorku) – amerykański kulturysta, twórca „diety Palumbo”.
Życiorys.
Zamieszkiwał nowojorską dzielnicę Queens aż do czwartego roku życia, następnie wraz z rodziną przeniósł się do wólki o nazwie East Meadow, gdzie spędził okres dojrzewania.
Po raz pierwszy wziął udział w starciach kulturystycznych w 1990 roku; były to zawody naturalne organizowane przez federację National Physique Committee (NPC) w Nowym Jorku. Palumbo uplasował się na nich na pozycji szóstej. W 2003 roku w Las Vegas (stan Nevada) wystąpił podczas kolejnych naturalnych rozgrywek federacji NPC, tym razem w superciężkiej kategorii wagowej; zajął drugie miejsce. Z jego największym sukcesem wiążą się zmagania 2000 New York Metro Championships, których został całkowitym zwycięzcą. Od roku 2004 nie udziela się aktywnie w sporcie kulturystycznym. Od jego nazwiska nazwano częstą przypadłość kulturystów, czyli palumboizm.
Był redaktorem naczelnym strony internetowej musculardevelopment.com, obecnie zaś koncentruje się na własnych markach: firmie suplementacyjnej SPECIES NUTRITION oraz portalu internetowym RxMuscle.com o tematyce kulturystycznej.

</doc>
<doc id="1786654" url="https://pl.wikipedia.org/wiki?curid=1786654" title="Dystrykt lubelski">
Dystrykt lubelski

Dystrykt lubelski, okręg lubelski (niem. "Distrikt Lublin") – jednostka administracyjna Generalnego Gubernatorstwa od 26 października 1939 do 25 lipca 1944. W 1940 roku zajmował obszar 26 848 km² a w 1942 – 26 560 km².
Historia.
Dystrykt lubelski został utworzony 26 października 1939 roku:
W listopadzie 1939 roku utworzono powiat miejski (Stadtkreis) w Chełmie. 28 listopada 1939 roku wprowadzono rozporządzenie w sprawie administracji nad polską społecznością.
1 stycznia 1940 zatwierdzono status powiatowy miast Lublina i Chełma i podzielono obszar dystryktu lubelskiego na 10 starostw (Kreishauptmannschaften):
W maju 1940 roku włączono z powrotem Chełm do powiatu chełmskiego (którego nazwę zmieniono na "Cholm" 1 października 1941).
1 września 1941 roku część Kreishauptmannschaft Radzyn włączono do Kreishauptmannschaft Lublin-Land (obszar dawnego polskiego powiatu lubartowskiego bez gmin Czemierniki, Debowa, Lysobyki, Michow, Parczew i Wielki) oraz do Kreishauptmannschaft Pulawy (gminy Lysobyki, Michow i Wielki z byłego polskiego powiatu lubartowskiego).
30 września 1942 roku zmieniono siedzibę powiatu janowskiego z Janowa do Kraśnika, a października 1942 roku nazwę starostwa na Kreishauptmannschaft Janow Lubelski in Krasnik.
30 września 1943 roku gminę Chodel wyłączono z Kreishauptmannschaft Lublin-Land i włączono do Kreishauptmannschaft Pulawy.
W Lubartowie utworzono komisariat ziemski starostwa powiatowego ziemskiego lubelskiego: Landeskomissariat Lubartow.
Według stanu z 1 stycznia 1944 roku dystrykt lubelski składał się z 11 powiatów (Stadt Lublin + 10 Kreishauptmannschaften).
Miejscowości.
Lista stu największych miejscowości w dystrykcie lubelskim w 1943 roku.
Komenda Sipo-SD.
Komendanci Sipo-SD:
Departamenty I (administracja) i II (organizacja)
Departament III (wywiad)
Siedziba wywiadu SS na dystrykt znajdowała się w Lublinie początkowo przy pl. Marii Skłodowskiej-Curie 5.
Departament IV (Gestapo)
Siedziba hitlerowskiej tajnej policji i kontrwywiadu w Lublinie mieściła się razem z aresztem śledczym przy ul. Uniwersyteckiej 3, w dawnym Urzędzie Ziemskim. Budynek zwano potocznie „Pod Zegarem”. Obecnie mieści się tam Muzeum Martyrologii „Pod Zegarem” (adres ul. Uniwersytecka 1).
Departament V (Kripo)
Więzienie KdS Lublin
Więzienie dystryktowych Sicherheitspolizei i Sicherheitsdienst przez cały okres okupacji znajdowało się na lubelskim zamku.

</doc>
<doc id="1786655" url="https://pl.wikipedia.org/wiki?curid=1786655" title="Distrikt Lublin">
Distrikt Lublin



</doc>
<doc id="1786656" url="https://pl.wikipedia.org/wiki?curid=1786656" title="Dystrykt Lublin">
Dystrykt Lublin



</doc>
<doc id="1786657" url="https://pl.wikipedia.org/wiki?curid=1786657" title="Koza (województwo lubuskie)">
Koza (województwo lubuskie)

Koza (niem.: "Kaza", od 1 listopada 1937 "Waldluch") – uroczysko - dawna miejscowość położona w zachodniej części Puszczy Noteckiej na terenie gminy Skwierzyna.
Miejscowość zlokalizowana była ok. 5 km na zachód od Lubiatowa i 10 km na południe od Gościmia.
Historia.
W 1402 w dokumencie określającym granicę Wielkopolski i Nowej Marchii wzmiankowano położone w tym miejscu jezioro otoczone bagnem "Czegen". W drugiej połowie XVIII w. powstała tu olęderska osada, która przetrwała do końca II wojny światowej.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Międzychód w rejencji poznańskiej. Koza stanowiła część majątku Wiejce, którego właścicielem był wówczas Koch. Według spisu urzędowego z 1837 roku wieś liczyła 73 mieszkańców, którzy zamieszkiwali 9 dymów (domostw). Wzmiankowana była wówczas także "Koza smolarnia" (1 dom, 10 osób).
Liczba ludności: 72 (1885), 67 (1905), 60 (1910), 60 (1925), 62 (1933), 26 (1939).
W miejscu dawnego jeziora znajduje się duża leśna polana (ponad 10 ha) z oczkiem wodnym pośrodku. Po opuszczonej osadzie pozostały fundamenty domostw i drzewa liściaste, między innymi pomnikowe dęby i lipy oraz relikty cmentarza. Przy leśnej drodze przeciwpożarowej nr 42 z Gościmia do Lubiatowa zachował się stary kamienny drogowskaz.

</doc>
<doc id="1786659" url="https://pl.wikipedia.org/wiki?curid=1786659" title="Układ twierdzeń zamknięty">
Układ twierdzeń zamknięty

Układ twierdzeń zamknięty – układ twierdzeń, w którym:
T1, T2, T3, ... , Tn – twierdzenia
p1, p2, p3, ... , pn – założenia
q1, q2, q3, ... , qn – tezy
Przykład.
Układ twierdzeń zamknięty o położeniu prostej względem okręgu
"d" – odległość prostej od środka okręgu
"r" – promień okręgu
Założenia tych trzech twierdzeń wyczerpują wszystkie możliwości, a ich tezy wzajemnie się wykluczają.

</doc>
<doc id="1786660" url="https://pl.wikipedia.org/wiki?curid=1786660" title="Port lotniczy Ban Huoeisay">
Port lotniczy Ban Huoeisay

Port lotniczy Ban Huoeisay (IATA: HOE / OUI, ICAO: VLHS) – port lotniczy położony w Ban Houayxay w Laosie. Znany również pod nazwą Port lotniczy Ban Houay Xay lub Port lotniczy Ban Houei Sai.

</doc>
<doc id="1786667" url="https://pl.wikipedia.org/wiki?curid=1786667" title="Port lotniczy Arwajcheer">
Port lotniczy Arwajcheer

Port Lotniczy Arwajcheer (IATA: AVK, ICAO: ZMAH) – port lotniczy w Arwajcheerze, stolicy ajmaku południowochangajskiego, w Mongolii.

</doc>
<doc id="1786669" url="https://pl.wikipedia.org/wiki?curid=1786669" title="Nagrobek Firlejów w Bejscach">
Nagrobek Firlejów w Bejscach

Nagrobek Firlejów w Bejscach znajduje się w kaplicy Matki Boskiej w kościele św. Mikołaja w Bejscach. Prace rozpoczęte pod koniec XVI w. ukończył w 1601 r. brat fundatora Mikołaja Firleja, Henryk. Nagrobek został wykonany w stylu manierystycznym.
Opis nagrobka.
Zmarli, Mikołaj Firlej i jego żona Elżbieta z Ligęzów zostali przedstawieni w pozie klęczącej po obu stronach krucyfiksu na sarkofagu w oprawie architektonicznej wieloczłonowej lecz łatwo czytelnej.
Oparty na cokole postument podtrzymuje parę podpór. Nad belkowaniem umieszczony jest trójkątny fronton – motyw bardzo rzadko poza Padovanem i jego kręgiem używany w naszej rzeźbie sepulkralnej.
W Bejscach postaci Firlejów umieszczone są w jednej płycinie, ale pionowy układ kompozycji został podkreślony na osi krzyżem. Powyżej znajduje się mocno rozbudowany kartusz herbowy.
W Bejscach mamy do czynienia z płaskorzeźbionymi płytami. Postaci Branickich kute w marmurze są jednak plastyczne, silnie występują z tła. Firlejowie przedstawieni w pozie klęczącej i ze złożonymi rękami, ustawieni są frontalnie względem widza.
Skala pomnika została doprowadzona do ostatecznych możliwości – jego rozbudowane belkowanie zajęło wraz z bujnymi elementami zwieńczenia całą ścianę tarczową, figurka Chrystusa u szczytu znalazła się już w strefie kopuły – a dekoracja rzeźbiarska przyćmiła architektoniczno – rzeźbiarski wystrój budowli.
Nagrobek dekorują poza zastosowaniem barwnych marmurów:
Dekoracje wprowadzają niepokój i dynamikę, rozsadzające wnętrze kaplicy, w której nagrobek zajmuje całą ścianę. Małe ciałka dziecięce w bocznych dolnych niszach stały się jeszcze jedną plamą barwną w tej kompozycji architektoniczno – dekoracyjnej.
Nagrobki klęczące.
Grobowce w Bejscach i Niepołomicach należą do pierwszych dużych nagrobków klęczących stawianych na zamówienie szlachty (do tej pory pomniki i epitafia tego typu wznoszono tylko na zamówienie mieszczaństwa). Miały one zresztą inny charakter. Wybranie pozycji klęczącej w przedstawieniu, które stać się miało wiecznym upamiętnieniem Mikołaja Firleja miało swoistą wymowę. Był on pierwszym konwertytą w rodzie. Wspomnienie powrotu dawnego grzesznika na łono kościoła znalazło odbicie zarówno w pełnej ekspresji pozie Mikołaja Firleja (skazanego na pokutę być może za cały ród) jak i w ukazaniu pod krzyżem Marii Magdaleny. Wprowadzone do nagrobka klęczące figury zmarłych w postaci wiecznych adorantów nadały wnętrzu rys kontrreformacyjnej dewocji.
Pierwotna koncepcja.
Analiza pomnika doprowadza jednak przede wszystkim do stwierdzenia, że miał on pierwotnie reprezentować inny typ i że już po jego ustawieniu przeprowadzono zmianę pierwotnej koncepcji. Otóż płaskorzeźbione płyty z klęczącymi postaciami Firleja i jego małżonki, uważane zgodnie za dzieła innej ręki niż cały monument, są nie tylko niedopasowane wielkością do pola środkowego (w celu pomieszczenia stóp obu postaci trzeba było wyciąć fragmenty baz kolumn i pilastrów), ale i kompozycyjnie podobnie jak rozdzielający je słupek z krucyfiksem, nie odpowiadają fałdom zwisającego tuż nad nimi baldachimu.
Gdy – zapewne już po śmierci wojewody, może staraniem jego brata Henryka – wykańczano pomnik, wmontowano w jego górną kondygnację płyty z postaciami klęczącymi, odkute na wzór najwcześniejszego nagrobka tego typu – Branickich w Niepołomicach. Natomiast kondygnację dolną przeznaczoną pierwotnie zapewne na figurę żony Firleja wypełniono tumbą wspartą na lwich łapach, osłoniętą kartuszem herbowym i strzępiastą dekoracją z liści.
Autorstwo.
Nagrobek Elżbiety i Mikołaja Firlejów jest genetycznie tworem niejednolitym. W jego skomplikowanej plastyce można odnaleźć cechy różnych warsztatów i mistrzów. Dostrzec tu można znamiona twórczości Padovana i Canavesiego, Michałowicza i Santi Gucciego.

</doc>
<doc id="1786670" url="https://pl.wikipedia.org/wiki?curid=1786670" title="Phoca caspica">
Phoca caspica



</doc>
<doc id="1786671" url="https://pl.wikipedia.org/wiki?curid=1786671" title="Breath of Fire (seria)">
Breath of Fire (seria)

 – japońska seria gier zaprojektowanych przez Tokuro Fujiwara'e i wydana przez firmę Capcom. Oryginalnie wydana na konsolę Super NES w 1993 jako jedna z pierwszych gier Capcom'u typu konsolowa gra fabularna.
Seria składa się z pięciu luźno powiązanych gier noszących wspólny tytuł "Breath of Fire".
Rozgrywka.
Cała seria "Breath of Fire" należy do gatunku gier RPG oraz jego podgatunku, jRPG. Aby ukończyć grę, należy wykonać szereg wynikających z fabuły, jasno określonych przez autorów celów, polegających najczęściej na pokonaniu konkretnego przeciwnika.
Walki we wszystkich grach spod znaku "Breath of Fire" odbywają się w typowym dla gier jRPG systemie: podczas podróży gracz jest atakowany w różnych odstępach czasu przez losowo wybrane stworzenia (ten element nie występuje w części piątej, "Breath of Fire: Dragon Quarter" - potwory oraz miejsca ich rozmieszczenia są z góry ustalone).
Walka prowadzona jest w systemie turowym, pozwalającym na wydanie każdej postaci obecnej w drużynie gracza jednej komendy : ataku fizycznego, ataku czarem, obrony, użycia przedmiotu lub ucieczki. Poszczególne części gry dostarczają także możliwości wykorzystania specjalnych umiejętności każdej z postaci lub nauki użytego przez wroga ataku.
"Breath of Fire" posiada szereg funkcji nie występujących w żadnych innych grach i będących znakiem rozpoznawczym serii. Są to przede wszystkim: Wioska Wróżek (w oryginale Fairy Village), łowienie ryb, nauka ataków od wrogów i System Mistrzów (w oryginale Master System).
Fabuła.
Fabuła wszystkich gier koncentruje się wokół młodego wojownika z niezwykłą mocą imieniem Ryu. Chłopiec przemierzając kolejne światy poznaje i zdobywa nowych towarzyszy, dowiaduje się o swoim pochodzeniu oraz ważnej misji, jaką mu powierzono. Najczęściej jest to obrona świata przed złym bóstwem, któremu tylko Ryu może się przeciwstawić.
Postacie.
Choć w każdej części gry do głównego bohatera dołącza szereg bardzo różnych postaci, istnieją dwaj sztandarowi bohaterowie, pojawiający się we wszystkich odsłonach "Breath of Fire".
Ryu.
Ryu (リュウ, Ryū) – główny bohater gry. Słowo "Ryu" (竜, ryū) po japońsku oznacza smoka.
Młody (około 15 do 20 lat) wojownik posługujący się mieczem, jeden z ostatnich potomków potężnego Klanu Smoka, posiadający możliwość przemiany w to stworzenie, co jest niezwykle użyteczne podczas walki. Wyjątkiem jest "Breath of Fire: Dragon Quarter", gdzie moc transformacji pochodzi z zewnętrznych źródeł. O istnieniu Klanu Smoka nic nie wiadomo.
Jest wysoki i dobrze zbudowany. Posiada niebieskie oczy i włosy, przy czym w części piątej są one o wiele ciemniejsze. Ryu w grach od I do IV nie wypowiada żadnego słowa - milczenie głównego bohatera jest częstą praktyką wśród gier jRPG.
Jego specjalną umiejętnością jest wędkarstwo.
Nina.
Nina (ニーナ, Nīna) – jedyna kobieca postać pojawiająca się we wszystkich grach.
Jest to blondwłosa, niebieskooka dziewczyna, obdarzona opierzonymi skrzydłami umożliwiającymi jej lot. W "Breath of Fire: Dragon Quarter" ukazana jest jako mała dziewczynka, bardzo różna od swoich poprzednich wcieleń. Jest niema, a skrzydła nie wyrosły jej w naturalny sposób.
Specjalizuje się w magii.
W częściach od I do IV jest księżniczką Wyndii - królestwa skrzydlatych ludzi. W części pierwszej między nią a Ryu rodzi się uczucie, pewne wątki w części drugiej pozwalają również wywnioskować, iż pobrali się po zakończeniu gry.

</doc>
<doc id="1786672" url="https://pl.wikipedia.org/wiki?curid=1786672" title="Region Centralny (Rosja)">
Region Centralny (Rosja)

Centralny region ekonomiczny (ros. Центральный экономический район) – jeden z dwunastu regionów ekonomicznych Rosji.
Zajmuje płaską równinę w centrum europejskiej części Rosji o powierzchni 484 000 km ² z ludnością na poziomie 30,5 miliona (2002) i przy gęstości zaludnienia 63/km ². Ponad 80% ludności obszaru to mieszkańcy miast.
Centrum przemysłowym regionu jest Moskwa z największymi zakładami przemysłowymi. Oprócz Moskwy, główne miasta to Niżny Nowogród, Smoleńsk, Jarosław, Włodzimierz, Tuła, Dzierżyńsk i Rybińsk.
Głównymi produktami przemysłowymi regionu są: samochody ciężarowe, statki, tabor kolejowy, obrabiarki, sprzęt elektroniczny, bawełna i tkaniny wełniane, chemikalia.
Obszar jest wysoko zurbanizowany. Z dużą liczbą dróg i infrastruktury kolejowej. Rzeki Wołga i Oka są głównymi szlakami wodnymi, a kanały Moskwa-Wołga i Don-Wołga zapewniają Moskwie spławne szlaki do Morza Kaspijskiego i Morza Bałtyckiego.
Gospodarka.
Przemysł.
Centralny region ekonomiczny specjalizuje się w budowie maszyn, przemyśle chemicznym i włókienniczym. Najbardziej charakterystycznymi uprawami na jego terenie są len, ziemniaki i warzywa. Oprócz upraw typowo rolniczym zajęciem jest hodowla bydła mlecznego.
Przemysł jest wysoko zaawansowany technologicznie. Występują tu wprawdzie przedsiębiorstwa zajmujące się przemysłem lekkim, produkujące instrumenty muzyczne, sprzęt elektroniczny i elektrotechniczny, ale przemysł regionu koncentruje się na fabrykach specjalizujące się w ciężkim przemyśle metalurgicznym, produkujące metalowe maszyny i narzędzia, kotły parowe, turbiny, agregaty prądotwórcze, silniki elektryczne.
Miasta Briańsk, Moskwa i Sierpuchow są centrami przemysłu samochodowego. Pociągi i wagony produkowane są w Kołomnie, Ludinowie i Muromiu. Centrum przemysłu stoczniowego w regionie jest Rybińsku. Ciągniki i inne maszyny rolnicze, są produkowane w Bieżecku, Lubiercach, Riazaniu, Tule, i Włodzimierzu.
Przemysł chemiczny obejmuje produkcję syntetycznych tworzyw sztucznych (w Moskwie, Nowomoskowsku, Oriechowie-Zujewie, Włodzimierz), włókien chemicznych (w Kliniu, Riazaniu, Twerze), żywicy, gumy i opon (w Moskwie, Jarosławiu, Jefremowie) i nawozów (w Dorohobożu, Nowomoskowsku, Szczokinie, Mytiszczi).
Tradycyjnym przemysłem regionu jest przemysł tekstylny, szerokiej gamy materiałów. Większość tej produkcji jest skoncentrowana w Iwanowie, Obwodzie kostromskim i w obwodzie moskiewskim.
Chociaż region importuje prawie całą ilość surowców potrzebnych do wytopu metali, metalurgia jest tu wysoko rozwinięta. Są tu zakłady metalurgiczne w Elektrostalu, Moskwie i w obwodzie tulskim.
Energia elektryczna jest generowana z paliw kopalnych i elektrowni atomowych. Paliwa kopalne (olej, gaz ziemny, węgiel) są przywożone z innych regionów Rosji (głównie z Republiki Komi, Powołża i zachodniej Syberii).
Inne gałęzie przemysłu występujące w regionie, to produkcja obuwia, wyrób ceramiki (w tym porcelany), szkła, cementu, materiałów budowlanych, a także produkcja żywności i przemysłu drzewny.
Rolnictwo.
Region leży w strefie klimatu umiarkowanego. Pozwala to na zachowanie dużej różnorodności upraw rolniczych. Wśród gleb występują głównie bielicoziemne i szare gleby leśne, melioracja i nawożenie są często stosowanymi rozwiązaniami w celu zwiększenia plonów.
Zasoby naturalne.
Wśród najczęściej wydobywanych zasobów naturalnych regionu znajdują się fosforyt, węgiel brunatny(w obwodzie moskiewskim) i torf (Moskwa, Twer i Obwód jarosławski).

</doc>
<doc id="1786673" url="https://pl.wikipedia.org/wiki?curid=1786673" title="Port lotniczy Viqueque">
Port lotniczy Viqueque

Port lotniczy Viqueque (port. Aeroporto Viqueque, IATA: VIQ, ICAO: WPVQ) – port lotniczy zlokalizowany w mieście Viqueque (Timor Wschodni).

</doc>
<doc id="1786674" url="https://pl.wikipedia.org/wiki?curid=1786674" title="Gesine Meißner">
Gesine Meißner

Gesine Meißner (ur. 22 lutego 1952 w Uelzen) – niemiecka polityk, deputowana do Parlamentu Europejskiego VII i VIII kadencji.
Życiorys.
Studiowała różne kierunki na Uniwersytecie Ludwika i Maksymiliana w Monachium oraz Uniwersytecie Gottfrieda Wilhelma Leibniza w Hanowerze. Pracowała w zakresie zarządzania personelem, uczyła w szkołach zawodowych dla dorosłych, prowadziła własną działalność jako trener komunikacji.
W 1985 wstąpiła do Wolnej Partii Demokratycznej. Od 2003 do 2009 zasiadała w landtagu Dolnej Saksonii. W wyborach w 2009 z listy FPD uzyskała mandat posłanki do Parlamentu Europejskiego. Weszła w skład Komisji Transportu i Turystyki oraz grupy Porozumienia Liberałów i Demokratów na rzecz Europy. W 2014 z powodzeniem ubiegała się o europarlamentarną reelekcję, sprawując mandat do 2019.

</doc>
<doc id="1786675" url="https://pl.wikipedia.org/wiki?curid=1786675" title="ATB (DJ)">
ATB (DJ)



</doc>
<doc id="1786677" url="https://pl.wikipedia.org/wiki?curid=1786677" title="Télie Mathiot">
Télie Mathiot



</doc>
<doc id="1786686" url="https://pl.wikipedia.org/wiki?curid=1786686" title="Moralność pani Dulskiej (film)">
Moralność pani Dulskiej (film)

Moralność pani Dulskiej – polski film z 1930 roku, wyreżyserowany przez Bolesława Newolina na podstawie dramatu Gabrieli Zapolskiej pod tym samym tytułem. Był to pierwszy polski film dźwiękowy. Dialogi zostały nagrane na płytach gramofonowych, które zaginęły, dlatego obecnie film jest pozbawiony dźwięku.
Fabuła.
Akcja filmu toczy się w Warszawie na początku XX wieku, a nie we Lwowie, jak w pierwowzorze literackim. Rodzina Dulskich przyjmuje nową służącą – Hankę. Dziewczyna zakochuje się w ich synu Zbyszku. Między młodymi dochodzi do romansu, którego owocem jest nieślubne dziecko. Zbyszek pragnie ożenić się z dziewczyną, napotyka jednak na opór rodziców.

</doc>
<doc id="1786687" url="https://pl.wikipedia.org/wiki?curid=1786687" title="Pochowani na cmentarzu Powązkowskim w Warszawie">
Pochowani na cmentarzu Powązkowskim w Warszawie

Pochowani na cmentarzu Powązkowskim – osoby encyklopedyczne pochowane na cmentarzu Powązkowskim w Warszawie.
Duchowni.
W grobowcu duchownych Warszawskiej Kapituły Metropolitalnej (kw. 107–VI–23/30) zostali pochowani m.in.:
W grobowcu kapłanów archidiecezji warszawskiej (kw. 203–V-VI–26-29) zostali pochowani m.in.:
W grobowcu ojców jezuitów (kw. 216, rz. 5,6/1,2, msc. 37,38,39) zostali pochowani m.in.:
Inne osoby.
Na cmentarzu spoczywa też wielu najbliższych krewnych: Fryderyka Chopina, Henryka Sienkiewicza, Cypriana Kamila Norwida, Marii Skłodowskiej-Curie, Matyldy Krzesińskiej, Ignacego Mościckiego, Henryka Siemiradzkiego.

</doc>
<doc id="1786692" url="https://pl.wikipedia.org/wiki?curid=1786692" title="Pagophilus">
Pagophilus



</doc>
<doc id="1786693" url="https://pl.wikipedia.org/wiki?curid=1786693" title="Parafia św. Apostołów Piotra i Pawła w Lidzbarku Warmińskim">
Parafia św. Apostołów Piotra i Pawła w Lidzbarku Warmińskim

Parafia Świętych Apostołów Piotra i Pawła w Lidzbarku Warmińskim – rzymskokatolicka parafia w Lidzbarku Warmińskim, należącym do archidiecezji warmińskiej i dekanatu Lidzbark Warmiński. Została utworzona przed 1308. Jest najstarszą parafią w mieście. Mieści się przy Placu Kościelnym.

</doc>
<doc id="1786698" url="https://pl.wikipedia.org/wiki?curid=1786698" title="Erupcja ropy w Karlinie">
Erupcja ropy w Karlinie

Erupcja ropy w Karlinie – erupcja ropy naftowej, do której doszło podczas odwiertów 9 grudnia 1980 roku w Karlinie, a odbiła się szerokim echem w mediach na całym świecie.
Przebieg wydarzeń.
W akcji gaszenia pożaru i opanowania erupcji ropy brało udział około 1000 osób (strażacy z całej Polski, wojsko, osoby cywilne), ropa wytryskiwała pod ciśnieniem około 560 atmosfer na wysokość ok. 30–40 m, łuna widoczna była z odległości kilkunastu km. Była to największa dotychczasowa erupcja ropy w Europie. Już kilka dni później uruchomiono przemysłowe wydobycie ropy – 16 stycznia 1981 roku wyruszył ze stacji w Karlinie pierwszy pociąg, składający się z siedemnastu cystern ropy. Łącznie do rafinerii ropy w Trzebini wysłano ponad siedemset osiemdziesiąt ton ropy, znacznie mniej niż planowano.
Prokuratura wszczęła śledztwo w sprawie wybuchu, ale szybko je umorzyła, gdyż nikt nie zginął, a zdaniem śledczych, wypadku nie dało się przewidzieć. Koszty akcji, 300 mln zł, pokrył Skarb państwa.
Erupcja i pożar sprawiły, że Karlino stało się sławne. Miasto przeżywało najazd dziennikarzy. Radio i telewizja prowadziły na żywo transmisje z akcji ratunkowej, co było ewenementem w ówczesnych czasach cenzury mediów przez władze. Euforia, niepokój i nadzieja na rozwój przemysłu wydobywczego (potocznie mówiło się o Karlinie jako o „polskim Kuwejcie") okazały się przedwczesne. Z powodu małej wydajności złoża w połowie 1983 roku zaprzestano wydobycia ropy z odwiertu.

</doc>
<doc id="1786699" url="https://pl.wikipedia.org/wiki?curid=1786699" title="Parafia św. Andrzeja Boboli w Lidzbarku Warmińskim">
Parafia św. Andrzeja Boboli w Lidzbarku Warmińskim

Parafia Świętego Andrzeja Boboli w Lidzbarku Warmińskim – rzymskokatolicka parafia w Lidzbarku Warmińskim, należącym do archidiecezji warmińskiej i dekanatu Lidzbark Warmiński. Została utworzona 1 lipca 1992. Jest najmłodszą parafią w mieście.

</doc>
<doc id="1786700" url="https://pl.wikipedia.org/wiki?curid=1786700" title="Parafia św. Michała Archanioła w Postolinie">
Parafia św. Michała Archanioła w Postolinie

Parafia św. Michała Archanioła w Postolinie – parafia rzymskokatolicka w diecezji elbląskiej. Erygowana w 1216 roku.
Na obszarze parafii leżą miejscowości: Postolin, Nowa Wieś, Michorowo, Mirowice, Mątki, Pierzchowice, Polaszki, Pułkowice, Ramzy Wielkie, Ramzy Małe, Sadłuki, Watkowice, Watkowice Małe. Tereny te znajdują się w gminie Sztum, gminie Mikołajki Pomorskie w powiecie sztumskim oraz w gminie Ryjewo w powiecie kwidzyńskim, w województwie pomorskim.
Kościół w Postolinie został zbudowany ok. 1350 roku, konsekrowany 17 czerwca 1871 roku. Kaplica w Nowej Wsi Sztumskiej została zbudowana w latach 1986–1990, poświęcona 14 października 1990.
Przy parafii funkcjonował dom zakonny sióstr Elżbietanek.

</doc>
<doc id="1786702" url="https://pl.wikipedia.org/wiki?curid=1786702" title="Hieronim Uborewicz">
Hieronim Uborewicz



</doc>
<doc id="1786705" url="https://pl.wikipedia.org/wiki?curid=1786705" title="Parafia Podwyższenia Krzyża Świętego w Lidzbarku Warmińskim">
Parafia Podwyższenia Krzyża Świętego w Lidzbarku Warmińskim

Parafia Podwyższenia Krzyża Świętego w Lidzbarku Warmińskim – rzymskokatolicka parafia w Lidzbarku Warminskim, należącym do Archidiecezji Warmińskiej i dekanatu Lidzbark Warmiński. Została utworzona 28 stycznia 1981. Mieści się przy ulicy Wiejskiej.

</doc>
<doc id="1786707" url="https://pl.wikipedia.org/wiki?curid=1786707" title="Michael Theurer">
Michael Theurer

Michael Theurer (ur. 12 stycznia 1967 w Tybindze) – niemiecki polityk, samorządowiec, deputowany do Parlamentu Europejskiego VII i VIII kadencji, deputowany do Bundestagu.
Życiorys.
Odbył służbę wojskową, pracował później w redakcji lokalnej gazety. Od 1990 do 1995 studiował ekonomię na Uniwersytecie Eberharda Karola w Tybindze.
W pierwszej połowie lat 80. zaczął działalność w młodzieżówce Wolnej Partii Demokratycznej. W latach 1995–2009 sprawował urząd burmistrza miasta Horb am Neckar, a od 2001 był także posłem do landtagu Badenii-Wirtembergii.
W wyborach w 2009 z listy FPD uzyskał mandat posła do Parlamentu Europejskiego. Wszedł w skład Komisji Rozwoju Regionalnego oraz grupy Porozumienia Liberałów i Demokratów na rzecz Europy. W 2014 z powodzeniem ubiegał się o europarlamentarną reelekcję. W wyborach w 2017 i 2021 był natomiast wybierany w skład Bundestagu.
W grudniu 2021 został parlamentarnym sekretarzem stanu w ministerstwie transportu i infrastruktury cyfrowej.

</doc>
<doc id="1786712" url="https://pl.wikipedia.org/wiki?curid=1786712" title="Handen">
Handen

Handen – dzielnica gminy Haninge w regionie Sztokholm w Szwecji. Handen jest siedzibą władz gminy Haninge.

</doc>
<doc id="1786716" url="https://pl.wikipedia.org/wiki?curid=1786716" title="Mitsubishi FTO">
Mitsubishi FTO

Mitsubishi FTO - sportowe coupé produkowane przez japońską firmę Mitsubishi Motors w latach 1994-2000. Samochód miał być sprzedawany wyłącznie na rynku rodzimym, dzięki popularności za oceanem zdecydowano się jednak na limitowaną sprzedaż modelu w innych rejonach świata. Samochód zdobył w latach 1994-95 tytuł Car of the Year Japan. Nazwa FTO to akronim od "Fresh Touring Origination", nawiązuje ona do modelu Galant FTO coupé z roku 1971. Samochód dostępny był jedynie jako 2-drzwiowe przednionapędowe coupé. Do napędu używano silników R4 oraz V6.
Poziom rocznej produkcji.
"(Źródło: Fact &amp; Figures 2000, Fact &amp; Figures 2005, Mitsubishi Motors)"

</doc>
<doc id="1786718" url="https://pl.wikipedia.org/wiki?curid=1786718" title="Histriophoca">
Histriophoca



</doc>
<doc id="1786720" url="https://pl.wikipedia.org/wiki?curid=1786720" title="Mikrusek skryty">
Mikrusek skryty

Mikrusek skryty ("Microcebus macarthurii") – gatunek ssaka naczelnego z rodziny lemurkowatych (Cheirogaleidae).
Zasięg występowania.
Mikrusek skryty znany jest tylko z miejsca typowego około 26 km na zachód od Maroantsetry, w północno-wschodnim Madagaskarze.
Taksonomia.
Gatunek po raz pierwszy naukowo opisał w 2008 roku zespół zoologów po kierunkiem niemieckiej weterynarki Ute Radespiel nadając mu nazwę "Microcebus macarthurii". Jako miejsce typowe odłowu holotypu autorzy wskazali Anjiahely (około 15°24’S, 49°29’E), w Antsiraranie, na Madagaskarze. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 11–12 cm, długość ogona 14,7 cm; masa ciała około 53 g. 

</doc>
<doc id="1786722" url="https://pl.wikipedia.org/wiki?curid=1786722" title="Wielki Pensjonariusz Holandii">
Wielki Pensjonariusz Holandii



</doc>
<doc id="1786728" url="https://pl.wikipedia.org/wiki?curid=1786728" title="SFC Opawa">
SFC Opawa



</doc>
<doc id="1786730" url="https://pl.wikipedia.org/wiki?curid=1786730" title="Parafia św. Bartłomieja w Opocznie">
Parafia św. Bartłomieja w Opocznie

Parafia Świętego Bartłomieja - rzymskokatolicka parafia w Opocznie, należąca do dekanatu opoczyńskiego w diecezji radomskiej. Jest najstarszą parafią w mieście. 
Historia.
Pierwotny kościół parafialny pw. św. Marii Magdaleny powstał w XIII wieku na terenie określanym obecnie jako Stare Opoczno. Po przeprowadzeniu w XIV wieku lokacji miasta na obecnym miejscu i budowy nowego kościoła, kościół św. Marii Magdaleny stopniowo tracił na znaczeniu i od 1511 roku był on filialnym dla parafii św. Bartłomieja. Obecny wygląd kościoła św. Marii Magdaleny, pochodzi zapewne z XVIII w. W początku XIX w. zamieniony został na magazyn. Był restaurowany przed 1913. Jest to budowla drewniana, orientowana. Obecnie jest to kościół cmentarny, przy starym cmentarzu. Parafia w Opocznie została erygowana ok. 1370 i wtedy też prawdopodobnie zbudowano kościół pw. św. Bartłomieja. Został on zrujnowany w XIX w., a w 1850 był restaurowany przez arch. Henryka Marconiego. Rozebrano go w 1934 roku (zachowując gotyckie prezbiterium i zakrystię), w związku z planami budowy nowego neobarokowego kościoła, którego budowę przeprowadzono w latach 1934–1945 według projektu arch. Jerzego Struszkiewicza, wtedy pw. św. Antoniego Padewskiego. Konsekracji świątyni dokonał w 1948 bp Jan Kanty Lorek. W latach 1960–1962 kościół poddano restauracji. Jest budowlą trzynawową, wzniesioną z kamienia.
Zasięg parafii.
Do parafii należą wierni z miejscowości: Adamów, Bielowice, Bukowiec Opoczyński, Dzielna, Janów Karwicki, Karwice, Ogonowice, Ostrów, Różanna, Sitowa, Wola Załężna oraz wierni z Opoczna mieszkający przy ulicach: Al. Dąbrówki, pl. Kilińskiego, pl. Kościuszki, pl. Strażacki, pl. Zamkowy, 1-go Maja, 17 stycznia, Batorego, Biernackiego, Błonie, Chopina, Chrobrego, Cichej, Dalekiej, Daszyńskiego, Drzymały, Garncarskiej, Hubala, Inowłodzkiej, Janasa, Kazimierza Wielkiego, Kolberga, Kołomurnej, Konopnickiej, Kościelnej, Kowalskiego, Krótkiej, Krzywoustego, Kwiatowej, Libiszewskiej, Limanowskiego, Łaziennej, Łąkowej, Łokietka, M.C. Skłodowskiej, Mickiewicza, Mieszka I, Moniuszki, Mostowej, Norwida, Nowej, Parkowej, Piasecznej, Piotrkowskiej, Piwnej, Polnej, Przedszkolnej, Przodowników Pracy, Robotniczej, Rzecznej, Skalnej, Słowackiego, Sobieskiego, Spacerowej, Spokojnej, Sportowej, Staromiejskiej, Starzyńskiego, Stodolnej, Szewskiej, Szpitalnej, Targowej, Wałowej, Wapiennej, Waryńskiego, Zielonej, Zjazdowej, Żeromskiego i Żesławskiego.

</doc>
<doc id="1786732" url="https://pl.wikipedia.org/wiki?curid=1786732" title="Kościół Niepokalanego Poczęcia Najświętszej Maryi Panny w Wilnie">
Kościół Niepokalanego Poczęcia Najświętszej Maryi Panny w Wilnie

Kościół Niepokalanego Poczęcia Najświętszej Maryi Panny w Wilnie – kościół położony przy ulicy Sėlių g. 17 w centrum dzielnicy Zwierzyniec. Zbudowany został w latach 1911-25.
Historia kościoła i parafii.
W 1907 władze miasta Wilna przekazały ziemię pod budowę kościoła. Zaprojektowanie świątyni powierzono architektowi Wacławowi Michniewiczowi. W dwa lata później projekt był gotowy a w 1911 rozpoczęto prace przy budowie kościoła; kierował nimi proboszcz kościoła św. Rafała Jan Adamowicz, jako że nowy kościół powstać miał na terenie tej parafii.
W 1914 wybudowano ściany kościoła, a dalsze prace przerwał wybuch I wojny światowej.
W 1923 biskup Jerzy Matulewicz podzielił dotychczasową parafię św. Rafała, utworzył nową parafię Niepokalanego Poczęcia Najświętszej Maryi Panny i określił jej granice; wznowiono prace przy budowie kościoła. Do 1925, w czasie probostwa ks. Aniceta Butkiewicza wymurowano sklepienia, otynkowano i pobielono ściany. Kryzys gospodarczy z lat 1929-1930 i ogólne trudności finansowe spowodowały, iż nie udało się ukończyć budowy kościoła – nie zostały bowiem wybudowane wieże i kopuła na skrzyżowaniu naw, jak przewidywał projekt Michniewicza.
Druga wojna światowa nie spowodowała większych strat w substancji kościoła; był on czynny bez przerwy.
W 1956 biskup Julijonas Steponavičius konsekrował kościół. W dwa lata później przeprowadzono jego remont.
W latach 1969–1990, za probostwa ks. Stanisława Lidysa wyposażono kościół w główny ołtarz i witrażowe obrazy św. Kazimierza, św. Cecylii i bł. Jerzego Matulewicza. Uporządkowano też teren wokół kościoła.
W 1994 arcybiskup wileński i późniejszy kardynał, Audrys Bačkis powierzył Księżom Marianom opiekę duszpasterską nad parafią Niepokalanego Poczęcia Najświętszej Maryi Panny.
W latach 1994-2004 zamontowano witraże z tajemnicami różańcowymi oraz wyremontowano pomieszczenia pomocnicze i system grzewczy.
Do parafii pw. Niepokalanego Poczęcia NMP należą mieszkańcy wileńskich dzielnic: Karolinki, części Szeszkiń i Zwierzyńca. Msze św. w kościele odprawiane są po polsku i po litewsku.
Architektura.
Kościół Niepokalanego Poczęcia Najświętszej Maryi Panny jest budowlą bazylikową, trójnawową, z transeptem, wzniesioną w stylu neoromańskim na planie krzyża łacińskiego o długości 50 m, szerokości 32 m. Wysokość nawy głównej wynosi 23 m. Budulcem była żółta cegła. Dach kościoła jest pokryty czerwoną blachą.
Fasadę z ozdobnym, trójkątnym szczytem flankują dwie niedokończone wieże o podstawie kwadratowej, zadaszone niewysokimi, namiotowymi dachami. Fasada góruje nad dachami wież. Dekoruje ją duża rozeta nad poczwórnym oknem przedzielonym kolumienkami. Podobny typ okien powtarza się w ścianach wież. W fasadzie znajduje się reprezentacyjny portal. Po obu jego stronach umieszczone są nisze z posągami Matki Boskiej i Ukrzyżowania. Nisze z posągami także zdobią transept i boczną fasadę, gdzie znajduje się kopia rzeźby św. Jacka dłuta Bolesława Bałzukiewicza. Prezbiterium zamyka niska, półkolista absyda.
Wnętrze kościoła, przedzielone rzędami potężnych kolumn, jest typowo romańskie. Nawa główna o sklepieniu kolebkowo-krzyżowym jest skąpo oświetlona przez wysoko osadzone, niewielkie okna. W ołtarzu głównym znajduje się wielofiguralna rzeźba z białego marmuru przedstawiająca Ostatnią Wieczerzę, wzorowana na znanym obrazie Leonarda da Vinci. Powyżej są umieszczone marmurowe płaskorzeźby wileńskich kościołów. W ołtarzach transeptu umieszczone są kopie obrazów Madonny – Ostrobramskiej i Częstochowskiej. W oknach znajdują się witraże.

</doc>
<doc id="1786733" url="https://pl.wikipedia.org/wiki?curid=1786733" title="Dead By Sunrise">
Dead By Sunrise



</doc>
<doc id="1786736" url="https://pl.wikipedia.org/wiki?curid=1786736" title="Parafia Najświętszej Maryi Panny Królowej Polski w Opocznie">
Parafia Najświętszej Maryi Panny Królowej Polski w Opocznie

Parafia NMP Królowej Polski – rzymskokatolicka parafia w Opocznie, należąca do dekanatu opoczyńskiego w diecezji radomskiej. Jest najmłodszą parafią w mieście. 
Historia.
Kościół, według projektu arch. Lecha Stolle z Opoczna, zbudowano dzięki funduszom Urzędu Miasta w latach 1993–1995 przez Przedsiębiorstwo Gospodarki Komunalnej. Przekazany formalnie nowej parafii został w 1997 r. Parafia pw. Nawiedzenia NMP została erygowana 10 czerwca 1997 przez bp. Edwarda Materskiego z wydzielonego terenu parafii Podwyższenia Krzyża Świętego i św. Bartłomieja. Jest obiektem jednonawowym, wzniesionym z czerwonej cegły. Tytuł parafii, decyzją bp. Henryka Tomasika z 27 listopada 2015 r. został zmieniony na Najświętszej Maryi Panny Królowej Polski.
Terytorium.
Do parafii należą: Akacjowa, Brzozowa, Bukowa, Czeremchowa, Dębowa, Głogowa, Grabowa, Graniczna, Inowłodzka, Jarzębinowa, Jodłowa, Jesionowa, Kasztanowa, Klonowa, Kolbe, Modrzewiowa, Morwowa, Orzechowa, Partyzantów, Świerkowa, Tujowa, Wiązowa, Wierzbowa (w opiece duszpasterskiej także ul. Rolna i Jana Pawła II należące do parafii św. Bartłomieja).

</doc>
<doc id="1786737" url="https://pl.wikipedia.org/wiki?curid=1786737" title="Chad Bannon">
Chad Bannon

Chad Bannon (ur. 13 listopada 1970 w Denver) – amerykański aktor telewizyjny i filmowy, także erotyczny, kulturysta, model, znany także jako Chad Ullery.
Życiorys.
Urodził się w Denver w stanie Kolorado.
Karierę w showbiznesie rozpoczął od pracy jako fotomodel. W czerwcu 1994 i we wrześniu 1996 ukazała się jego sesja zdjęciowa autorstwa Colt Studios w magazynie dla kobiet „Playgirl”. W październiku 1995 znalazł się na okładce pisma „Advocate Men”. Był także na okładkach: „Stallion” (w marcu 1993), „Mandate” (we wrześniu 1993), „Exercise” (w sierpniu 1997), „Dude” (w sierpniu 2000).
Debiutował przed kamerami pod pseudonimem Todd Marshall w filmie pornograficznym Chi Chi LaRue "Behind the Barn Door" (1993), gdzie zagrał seksualnego partnera Bo Summersa. 
Po gościnnym udziale w operze mydlanej dla młodzieży Fox "Beverly Hills, 90210" (1997) i sitcomie CBS "Krok za krokiem" (1997), wystąpił w komedii "Odlotowy duet" ("A night at the Roxbury", 1998) z Chrisem Kattanem, Richardem Grieco i Willem Ferrellem. Pojawił się jako D.O.A. w serialu sportowym "Battle Dome" (1999), a także w nieznacznych rolach w projektach hollywoodzkich takich jak "Planeta małp" ("Planet of the Apes", 2001) Tima Burtona u boku Marka Wahlberga, Heleny Bonham Carter i Tima Rotha, "Domu tysiąca trupów" ("House of 1000 Corpses", 2003) Roba Zombie w roli bandyty Killer Karla oraz w teledysku zespołu Megadeth „Head Crusher” (2009).
Kariera sportowa.
W swojej karierze w latach 2002-2003 zaliczył epizod w walkach na zasadach K-1 i MMA.

</doc>
<doc id="1786738" url="https://pl.wikipedia.org/wiki?curid=1786738" title="Mistrzostwa Świata w Piłce Nożnej Kobiet 2011 (eliminacje strefy UEFA)">
Mistrzostwa Świata w Piłce Nożnej Kobiet 2011 (eliminacje strefy UEFA)

Eliminacje strefy UEFA do Mistrzostw Świata w piłce nożnej kobiet 2011 odbyły się w dniach od 15 sierpnia 2009 do 16 września 2010 i wzięło w nich udział 41 europejskich, żeńskich reprezentacji piłkarskich. 
Eliminacje te wyłoniły finalistów strefy UEFA ww. mistrzostw. 
41 reprezentacji podzielonych zostało na 8 grup. Wszystkie drużyny w danej grupie rozegrały mecz oraz rewanż z każdym przeciwnikiem w grupie. Zwycięzcy grup zostali następnie rozlosowani do baraży, które zostały rozegrane na zasadzie dwumeczu. Zwycięzcy zostali automatycznie zakwalifikowani do Mistrzostw Świata natomiast przegrani rozegrali miniturniej, który wyłonił reprezentację, która rozegrała baraż z trzecią reprezentacją w eliminacjach strefy CONCACAF.
Baraże.
Bezpośredni awans.
Repasaże.
Runda 1
Runda 2

</doc>
<doc id="1786740" url="https://pl.wikipedia.org/wiki?curid=1786740" title="Liberale da Verona">
Liberale da Verona

Liberale da Verona (ur. ok. 1445 w Weronie, zm. 1526/1529) – włoski artysta okresu renesansu, tworzył głównie w Weronie.
Urodził się i niemal całe życie spędził w Weronie. Poprzez swoją matkę, Jacobę, Liberale był spadkobiercą starego rodu malarzy z Werony. Jego dziadem był Zeno Solimani, a wujem Nicolò Solimani. Wedle Giorgio Vasariego ten ostatni był też pierwszym mistrzem i nauczycielem Liberale we wczesnym okresie jego nauki (choć w "Żywotach" błędnie nazywa go Vincenzo di Stefano). Ze źródeł pisanych wiadomo, że Liberale tworzył już w Weronie w latach 1455–1465, choć żadne z jego dzieł z tego okresu nie zachowało się do naszych czasów.
W Weronie Liberale studiował miniaturę pod okiem Sebastiano da Rovigno, dekorującego w tym czasie kościół Santa Maria in Organo. Liberale przypuszczalnie tworzył także w klasztorze Monte Oliveto Maggiore w latach 1467–1476, gdzie zajmował się tworzeniem miniatur i ilustracji do książek w miejscowym skryptorium. Kilka jego prac z tego okresu zachowało się w Chiusi i w katedrze w Sienie.
W późnym okresie w twórczości Liberale widoczne są wpływy Rafaela, choć artysta zachował swój własny archaizujący styl malarski. Widoczne są także wpływy innych jego mistrzów: Jacopo Belliniego i Andrea Mantegna lub któregoś z malarzy z jego kręgu, na przykład miniaturzysty Girolamo da Cremona. W schyłkowym okresie twórczości bywał w Sienie i innych miastach północnych Włoch, ale wrócił na stałe do Werony w roku 1492. Tam też zmarł między rokiem 1526 a 1529.
Wśród najlepiej znanych jego dzieł jest "Adoracja trzech króli" ("L’adorazione dei Magi", obecnie w Muzeum Castelvecchio) namalowana dla katedry w Weronie. Znany jest także jego tryptyk składający się z obrazów "Narodzenie Marii Panny", "Śmierć Marii Panny" i "Adoracja", wszystkie trzy obecnie znajdują się w Pałacu Arcybiskupim.
Do uczniów Liberale zaliczani są Niccolo Giolfino, Francesco Torbido i Giovanni Francesco Caroto.

</doc>
<doc id="1786741" url="https://pl.wikipedia.org/wiki?curid=1786741" title="Bilał Machow">
Bilał Machow

Bilał Machow (ros. Билял Валерьевич Махов; ur. 20 września 1987 w Nalczyku) – rosyjski zapaśnik narodowości kabardyjskiej startujący w kategorii do 120 kg w stylu wolnym, brązowy medalista olimpijski, trzykrotny mistrz świata, mistrz Europy. Drugi w Pucharze Świata w 2010. Mistrz Rosji w 2009, 2010, 2012 i 2015 i trzeci w 2008 i 2016 roku.
Największym jego sukcesem jest srebrny medal igrzysk olimpijskich w Londynie w wadze 120 kg oraz trzy złote medale mistrzostw świata w kategorii do 120 kg. W Rio de Janeiro 2016 zajął trzynaste miejsce w kategorii 125 kg.
25 kwietnia 2015 ogłoszono, że podpisał kontrakt z amerykańską organizacją sportów walki Ultimate Fighting Championship, jednak w przeciągu roku nie stoczył tam żadnej walki i jego występ nie jest też ogłoszony na gale planowane do czerwca, jego debiut nastąpi najpewniej dopiero po igrzyskach olimpijskich w Rio de Janeiro na których, jak sam oświadczył, zamierza odegrać istotną rolę.

</doc>
<doc id="1786743" url="https://pl.wikipedia.org/wiki?curid=1786743" title="Ferdydurke (film)">
Ferdydurke (film)

Ferdydurke (ang. "30 Door Key") – polsko-francusko-brytyjski film z 1991 w reżyserii Jerzego Skolimowskiego, zrealizowany na podstawie powieści "Ferdydurke" (1937) Witolda Gombrowicza.
Opis fabuły.
Akcja toczy się w Warszawie w 1939 roku. Główny bohater – Józio, to początkujący pisarz, który skończył trzydzieści lat i opublikował właśnie pierwszą książkę. Pewnego dnia składa mu wizytę jego dawny nauczyciel, profesor Pimko i odsyła z powrotem do gimnazjum.

</doc>
<doc id="1786745" url="https://pl.wikipedia.org/wiki?curid=1786745" title="Parafia Podwyższenia Krzyża Świętego w Opocznie">
Parafia Podwyższenia Krzyża Świętego w Opocznie

Parafia Podwyższenia Krzyża Świętego – rzymskokatolicka parafia w Opocznie, należąca do dekanatu opoczyńskiego w diecezji radomskiej.
Historia.
Kaplica tymczasowa z dwiema salami katechetycznymi zbudowana została z suporeksu w 1984 staraniem ks. Piotra Jaroszka. Parafię erygował w 6 stycznia 1991 bp. Edward Materski z wydzielonego terenu parafii św. Bartłomieja w Opocznie. Kościół pw. Podwyższenia Krzyża Świętego, według projektu zespołu architektów z Warszawy: arch. ogólny Wł. Pieńkowski, konstr. ogólny Krzysztof Kakowski, konstr. ścian Marian Szymanowski, arch. wnętrz Eugeniusz From, zbudowano w latach 1985 - 1995 staraniem ks. Piotra Jaroszka (1985-1990), który delegował do kierowania pracami budowlanymi ks. Bogdana Jarosza oraz staraniem ks. Mieczysława Głogowskiego (1990-1995). Poświęcenia świątyni dokonał 5 listopada 1995 bp. Edward Materski. Jest to budowla dwupoziomowa, wzniesiona z piaskowca i czerwonej cegły. 

</doc>
<doc id="1786746" url="https://pl.wikipedia.org/wiki?curid=1786746" title="Sekrety i miłość sióstr Dashwood">
Sekrety i miłość sióstr Dashwood

Sekrety i miłość sióstr Dashwood – pierwsza część cyklu powieściowego "Jane Austen XXI wieku" (ang. "21st Century Austen") autorstwa Rosie Rushton.
Wzorzec.
Książka jest adaptacją powieści "Rozważna i romantyczna". Bohaterowie są przeniesieni w XXI wiek oraz ich imiona są zmienione w stosunku do oryginału autorstwa Jane Austen.
Treść.
Siostry Dashwood: Ellie, Abby i Georgie wybierają się do Londynu odwiedzić ojca. Po dniu spędzonym w mieście, jadą do jego mieszkania, aby poznać nową panią Dashwood. Poznają także Blake'a Goodmana - siostrzeńca Pandory, który wpada w oko Ellie. Georgie dostaje od ojca prezent (obchodzi urodziny) i dziewczęta wracają do Brighton. Abby idzie na imprezę do klubu XS, ale udaje, że musi iść do szpitala, aby odwiedzić swojego chłopaka, który miał "wypadek". Prawda wychodzi na jaw i dziewczyna dostaje miesiąc szlabanu na wychodzenie z domu.
Po paru dniach do Ellie dzwoni Blake, który oznajmia, że Max Dashwood jest w szpitalu. Dziewczyna wraz z matką i Abby (Georgie pojechała na seans zorbingu) jadą do szpitala odwiedzić ojca. Niestety, pan Dashwood umiera, a Abby obwinia o to Pandorę, która z kolei zrzuca winę na Julię. Potem jednak panie się godzą i ustalają szczegóły pogrzebu.
Georgie wraca do domu;bardzo przeżywa śmierć ojca. Po paru dniach przychodzi doradca Maxa i mówi Julii oraz jej córkom, że teraz dom należy do "nowej pani Dashwood" i będą musiały się wyprowadzić. Na dzień przed pogrzebem przyjeżdża Pandora i zaczyna wybrzydzać na cały dom. Następnego dnia odbywa się pogrzeb i przyjeżdża Davina - matka Julii, która oświadcza, że ma zamiar pomóc dziewczynom. Po paru dniach dzwoni i proponuje im zamieszkanie w Norfolk. Panny Dashwood i ich matka wyprowadzają się z ukochanego domu.
Po przyjeździe do Norfolk, okazuje się, że niestety nie ma tam klubów, dyskotek ani kina. Ale Abby zaprzyjaźnia się z Chloe, która zaczyna mieć dość narzekania panny Dashwood. Zabiera ją na koncert miejscowego zespołu "Katastrofa". Tam Abby poznaje Nicka Mayesa, perkusistę zespołu, który się w niej zakochuje. Niestety, Abby ma problem - Chloe jest zakochana w Nicku i uważa, że przyjaciółka nie ma prawa odbijać jej faceta. Dlatego Abby musi unikać spotkań z Nickiem sam na sam. Chłopak jest tym zdenerwowany i stawia dziewczynie warunki. Ona stara się jednak umówić Chloe z Nickiem.
Pewnego dnia Abby wybiera się z Chloe do sklepu Top Shop i w drodze wpada do kałuży. Zrządzenie losu sprawia, że ląduje pod nogami przystojnego Huntera Meade-Holmana - syna lokalnej osobistości politycznej. Zakochuje się w nim od pierwszego wejrzenia i po paru dniach zostają parą. Nick to dostrzega i robi wyrzuty Abby, która obiecała umówić się z nim w zamian za to, że on umówi się dwa razy z Chloe. Oświadcza jej, że nie ma zamiaru usunąć się na drugi plan. Abby nie czuje wyrzutów sumienia, bo jest zakochana w Hunterze. 
Pewnego razu Hunter wyciąga pannę Dashwood z domu, prosząc, aby pojechała z nim na zakupy. Okazuje się, że jest to wybieg i że chłopak chce ją zaprosić do domu. W trakcie rozmowy zarzuca jej, że go nie kocha; następnie żąda od niej jako dowodu miłości seksu. Na to Abby nie czuje się gotowa, wysiada więc z samochodu Huntera, który z nią zrywa. W drodze do domu Abby spotyka Nicka, który ją podwozi samochodem. Dziewczyna, płacząc, mówi mu, że Hunter ją porzucił.
Życie uczuciowe Ellie także jest skomplikowane. Okazuje się, że Blake ma dziewczynę, Lucy. Niestety, nie może z nią zerwać, ponieważ jej babcia jest w szpitalu i chłopak nie chce jej dobijać. Nie przeszkadza mu to w próbach pocałowania Ellie, jednak najstarsza panna Dashwood nie pozwala mu się dotknąć, dopóki jej ukochany nie zerwie z Lucy. Ellie nie daje sobie wytłumaczyć "skomplikowanej" sytuacji Blake'a. A staje się coś jeszcze gorszego - Davina postanawia zapoznać Ellie z Lucy, aby mogły się zaprzyjaźnić.
Georgie zaprzyjaźnia się z Adamem - kolegą z nowej klasy. Gdy idą na wycieczkę klasową w plener, Adam chce, aby Georgie poszła z nim krótszą drogą. Tak naprawdę chodzi o to, że chłopak się w niej zakochał i chce z nią pobyć sam na sam. Proponuje on Georgie, aby zajęła się wraz z nim roznoszeniem kanapek na imprezie w pubie, na co dziewczyna się zgadza.
Impreza w pubie odbywa się w jedną z wakacyjnych sobót. Do domu wraca Hunter (wyjechał do Szkocji) i na imprezę przyprowadza nową dziewczynę, Fionę. Zauważa to Abby i przedstawia się jej jako dziewczyna Huntera. Ta wyśmiewa ją, pytając chłopaka, czy Abby jest dzieckiem, o którym jej opowiadał. Ten potwierdza. Zdenerwowana panna Dashwood oblewa jej suknię winem i uderza torebką w twarz, po czym ucieka na parking. Postanawia wsiąść do samochodu Nicka, który oddał jej klucze na przechowanie, i odjechać nim do domu.
W międzyczasie Ellie pracuje za barem. Podsłuchuje ona rozmowę Blake'a i Piersa Fordyce'a, jego kolegi. Słyszy ona, że Blake próbuje uwolnić się od kogoś od paru miesięcy i uważa, że chodzi o nią. Gdy Blake podchodzi do baru, aby z nią porozmawiać, ta traktuje go bardzo chłodno i radzi mu pójść do Lucy. Z kolei Georgie roznosi kanapki wraz z Adamem. Dochodzi między nimi do pocałunku, który jest dla dziewczyny miłym zaskoczeniem.
Zapłakana Abby jedzie do domu. Nie może poradzić sobie z prowadzeniem samochodu, a łzy i wypity alkohol jeszcze bardziej utrudniają to zadanie. Nagle widzi jakieś światła i zderza się z innym samochodem. Zostaje odwieziona do szpitala, gdzie całą noc czuwa nad nią Nick, który nie przejmuje się utratą samochodu. Do szpitala przyjeżdżają także Julia, Ellie i Georgie. Na drugi dzień, Abby rozmawia z Nickiem, który wyznaje jej miłość i całuje ją. Abby postanawia rozmówić się z Chloe. Okazuje się, że przyjaciółka ma już chłopaka - Ryana, który także gra w Katastrofie.
Abby zostaje dziewczyną Nicka. Niestety jak na razie ma złamaną nogę i trudno jej chodzić, więc Nick przynosi dla niej fotel na kołach. Jadą na przystań, gdzie spotykają Georgie i Toma, który przyjechał ją odwiedzić. Georgie postanawia, że ona i Tom zawsze będą dla siebie ważni na co Abby odpowiada uśmiechem. Ellie rozmawia z Blake'em, który wraca z Hongkongu (miał lecieć z Lucy do Australii). Wyjaśnia jej, że zerwał z Lucy i wyznaje miłość Ellie. Następnie pokazuje jej portret rodzinny Dashoodów i proponuje, aby przyjechała do Holly House. Ellie odmawia, bo zdążyła zadomowić się w Norfolk.

</doc>
<doc id="1786751" url="https://pl.wikipedia.org/wiki?curid=1786751" title="Pietro Benvenuto degli Ordini">
Pietro Benvenuto degli Ordini

Pietro Benvenuto degli Ordini (zm. 2 września 1483 w Ferrarze) - włoski architekt, nadworny architekt Borso d'Este, księcia Ferrary.
Projekty.
Dokonał przebudowy pałaców Castello Estense i Palazzo Schifanoia.

</doc>
<doc id="1786754" url="https://pl.wikipedia.org/wiki?curid=1786754" title="Zaurbiek Sochijew">
Zaurbiek Sochijew

Zaurbiek Mairbiekowicz Sochijew (ros. Заурбек Маирбекович Сохиев, uz. Zaurbek Soxiyev; ur. 1 czerwca 1986) – uzbecki zapaśnik osetyjskiego pochodzenia, startujący w kategorii do 84 kg w stylu wolnym, mistrz świata (2009).
Urodził się w Tadżykistanie, gdzie pracował ówcześnie jego ojciec − Mair Sochijew (były sztangista). Wychował się i mieszka w stolicy Północnej Osetii, Władykaukazie.
Zapasy trenuje od 8 roku życia. W 2005 roku przyjął propozycję startów dla reprezentacji Uzbekistanu i jeszcze w tym samym roku w niej zadebiutował (podczas Pucharu Świata w Taszkencie).
Największym jego sukcesem jest złoty medal mistrzostw świata 2009. Startował na igrzyskach olimpijskich w Pekinie, zajmując 9. miejsce. W Londynie 2012 zajął dwunaste miejsce w kategorii 84 kg. 
Trzeci w drużynie w Pucharze Świata w 2008 roku.

</doc>
<doc id="1786755" url="https://pl.wikipedia.org/wiki?curid=1786755" title="Puk">
Puk



</doc>
<doc id="1786759" url="https://pl.wikipedia.org/wiki?curid=1786759" title="Borso d’Este">
Borso d’Este

Borso d’Este (ur. 1413; zm. 20 sierpnia 1471) – senior, a następnie książę Modeny i Ferrary z rodu d’Este (1450-1471).
Życiorys.
Borso urodził się w 1413 roku jako trzeci syn z nieślubnego związku Mikołaja III d’Este ze Stellą dei Tolomei dell'Assasino. Władzę nad Ferrarą objął po śmierci starszego brata Leonella d’Este w 1450 roku. W 1452 roku z rąk cesarza Fryderyka III, wracającego z koronacji w Rzymie otrzymał tytuł księcia Modeny i Reggio. W 1471 roku, po długich zabiegach, uzyskał również od papieża Pawła II tytuł księcia Ferrary. Przez cały okres swego panowania Borso starał się zapewnić pokój swojemu państwu na drodze dyplomatycznej, unikając angażowania się w konflikty zbrojne. Bez rozlewu krwi powiększył też swoje państwo po wygaśnięciu rodu Viscontich w Mediolanie. Sporo budował – ufundował słynną ferraryjską Certozę, umocnił mury miasta, w 1458 roku przebudował pałac Schifanoia. Choć nie był tak uczony jak Leonello, wspierał profesorów uniwersytetu, kupował rzadkie księgi, zajął się też gorąco wprowadzaniem sztuki drukarskiej w Ferrarze. Na okres panowania Borsa przypadają początki ferraryjskiej szkoły malarskiej związane z działalnością Cosimo Tury i Francesca del Cossy. Był mistrzem w zapewnianiu sobie rozgłosu. Zmarł bezpotomnie w 1471 roku.
Dzieciństwo.
Borso był nieślubnym synem Mikołaja III i Stelli dei Tolomei dell'Assasino. Związek Mikołaja ze Stellą trwał prawie 18 lat, w tym czasie urodziła mu ona trzech synów: Hugona (1405), Leonella (1407) i Borsa w 1413 roku. Mikołaj wychowywał synów Stelli bardzo troskliwie i wśród nich upatrywał swego następcę. W 1406 roku zmarła żona Mikołaja III Gigliola i ferraryjczycy spodziewali się, że Mikołaj poślubi Stellę. Ten jednak zwlekał i ostatecznie w 1418 roku, w wieku 35 lat poślubił Parisinę de Malatesta, córkę Andrzeja de Malatesta i Lukrecji degli Ordelatti z Rawenny. Stella umarła rok później ze zgryzoty. Jej śmierć nie zmieniła stosunku Mikołaja do zrodzonych z niej synów. Nadal uważał ulubionego Hugona za swego następcę i trzymał go u swego boku, a młodszym Leonellowi i Borsowi zapewnił staranne wykształcenie. Nie szczędząc pieniędzy na najdroższe stroje, konie i sokoły dla najstarszego syna, Leonella, podobnie jak jego młodszego brata Borsa i zrodzonego z Katarzyny degli Albersani – Meliadusa, Mikołaj od dzieciństwa przyzwyczajał do oszczędności. Gdy w 1424 roku wybuchła w Ferrarze zaraza morowa, wyprawił Meliadusa i Borsa z miasta i wydał ścisłe zarządzenia, co do ilości służby, jaką im wolno wziąć ze sobą, nakazał również ich kamerlingom, by panowie nie przyjmowali przyjaciół na obiady. Ojciec powziąwszy wiadomość o romansie swojej drugiej żony Parisiny z synem Hugonem, nakazał oboje wtrącić do wieży i następnej nocy (z 21 na 22 maja 1425) stracić. Po śmierci Mikołaja III w 1441 roku władzę objął Leonello.
Markiz Ferrary.
Borso został markizem Ferrary po śmierci Leonella, 1 października 1450 roku. Władał państwem pokojowo, dzięki szczęśliwemu zbiegowi okoliczności i własnej zręczności. We wszelkich zawikłaniach politycznych zachowywał neutralność. Kilkakrotnie sąsiedzi prosili go o rozsądzenie spraw spornych mogących doprowadzić do wybuchu wojny. Bez rozlewu krwi, powiększył swoje państwo, dzięki wygaśnięciu rodu Viscontich w Mediolanie. Papież Paweł II mówił o nim, że bez szpady i pieniędzy, idąc z sokołem na polowanie, wydaje wojnę komu chce i prowadzi ją skuteczniej niż kto inny z pięcioma tysiącami rycerzy. 
Borso dbał o sprawiedliwość w swoim państwie. Wstawał codziennie bardzo wcześnie i odmówiwszy ze swym kapelanem pacierze i modlitwy do Madonny, wychodził na miasto, otoczony swoimi radcami i sekretarzami. Wymierzał wówczas sprawiedliwość w mniej ważnych sprawach. Pewnego razu marszałek dworu nie zapłacił rzemieślnikom za pracę wykonaną dla zamku. Ci zwrócili się do Borsa, który sprawę oddał do sądu, uznał się winnym i kazał zwrócić rzemieślnikom, co się im należało. Ponieważ Ferrara wydawał mu się zbyt płaska nakazał usypać kopiec w Montesanto. Sporo budował – ufundował słynną ferraryjską Certozę, umocnił mury miasta, w 1458 roku przebudował pałac Schifanoia. Choć nie był tak uczony jak Leonello wspierał profesorów uniwersytetu, kupował rzadkie księgi, zajął się też gorąco wprowadzaniem sztuki drukarskiej w Ferrarze. Był mistrzem w zapewnianiu sobie rozgłosu. Jeden z kronikarzy zapewniał: "Turcy i Indianie uważali go za jedynego księcia całych Włoch".
W odróżnieniu od innych członków swego rodu zachowywał obojętność w stosunku do kobiet i nigdy się nie ożenił. Miał dwie namiętności: polowanie i otaczanie się zbytkiem. Miał najlepsze konie, sokoły i psy. Zamek urządził z nadzwyczajnym przepychem i chętnie podejmował w nim gości. Sam chodził ubrany bardzo bogato: w złociste brokaty, w brokatowe lub atłasowe spodnie i wysoki, spiczasty beret wyszywany złotem i klejnotami. Był bardzo szczodry dla przyjaciół – Teofilowi Calcagninie – kazał wystawić pałac. Uwagę historyków przykuwają dwa wydarzenia z czasów jego panowania: przyjęcie cesarza Fryderyka III w Ferrarze i pobyt w Rzymie w 1471 roku.
Książę Modeny i Reggio.
Z początkiem 1452 roku cesarz Fryderyk III wybrał się z dwoma tysiącami ludzi, w towarzystwie arcyksięcia Alberta i króla Władysława na koronację do Rzymu. Jako że nie opływał w złoto, chętnie rozdawał po drodze tytuły, aby zasilić swój skarbiec. Borso od dawna chciał zostać księciem, dołożył więc starań by ująć cesarza świetnym przyjęciem. Wyjechał naprzeciw niego otoczony możnowładcami i szlachtą aż do Adygi. Gościł potem cesarza przez dziesięć dni. Podarował mu 50 swoich najpiękniejszych koni i 50 najlepszych sokołów. Hojnie też obdarował członków jego świty. Ujął tym tak cesarza, że ten w drodze powrotnej przyznał mu upragniony tytuł księcia Modeny i Reggio. Tytułu księcia Ferrary nie mógł mu nadać, leżał on bowiem w gestii papieża, którego markiz był lennikiem. Papieże niechętnie zaś patrzyli na wzrost potęgi Estów.
Uroczystość nadania tytułu książęcego odbyła się w dzień Wniebowstąpienia, 18 maja. W wigilię święta na zamku odbył się wielki festyn, na którym tańczył sam cesarz. Na placu przed katedrą ustawiono namiot z płótna, przed którym stanął tron kryty złotym brokatem. Na trybunach i w oknach zgromadziły się tłumy widzów. Borso wjechał na plac w ubraniu ze złotego brokatu, z łańcuchem na szyi o wartości 20.000 florenów. Przed księciem jechało czterystu szlachty, za nim niesiono miecz książęcy. Gdy wjeżdżał na plac tłum krzyczał: "Borso, Borso, Duca, Duca". Przed namiotem cesarskim Borso zsiadł z konia i wstąpił na trybunę, gdzie cesarz mianował go księciem Modeny i Reggio i hrabią Rovigo. Po czym ubrano go w długi karmazynowy płaszcz, obszyty gronostajami i czerwony beret, a do ręki włożono złote berło i nagi miecz, a pod stopy złożono mu sztandary trzech miast, nad którymi miał panować. Następnie cały orszak udał się do katedry, gdzie nowy książę przed głównym ołtarzem złożył przysięgę wierności cesarzowi i ofiarował mu na znak hołdu klejnot z siedmioma kamieniami wartości 40.000 florenów.
Po odjeździe cesarza, Borso udał się w tryumfalną podróż po nowym księstwie, w otoczeniu rycerstwa i tysiąca zbrojnych. Wszędzie witano, go okrzykami: "Duca! Duca!", biciem w dzwony, śpiewem i muzyką. W Modenie i Reggio wyszły mu naprzeciw tysiące dzieci z kwiatami. W Reggio specjalne alegoryczne przedstawienie przygotował na cześć księcia Malatesta Ariosti.
Książę Ferrary.
Marzeniem Borsa było zostać jeszcze księciem Ferrary. Gdy więc papież Pius II 17 maja 1459 roku przejeżdżał przez Ferrarę, w drodze do Mantui, gdzie przygotowywał wyprawę przeciw Turkom, Borso obiecał papieżowi 300.000 florenów na ten cel. Powitał go przed miastem i wręczył klucze do Ferrary. Przez 11 dni podejmował go z przepychem, a na odjezdnym obdarował zastawą stołową o wartości 8.000 florenów. Powracającemu z Mantui papieżowi zgotował jeszcze świetniejsze przyjęcie, ale papież odmówił Borsowi tytułu i pozostał w Ferrarze tylko przez jeden dzień. Po śmierci Piusa II, tytuł księcia Ferrary przyznał wreszcie Borsowi w 1471 roku, przychylniejszy mu papież Paweł II.
Uroczyste nadanie tytułu miało miejsce w Rzymie w Wielkanoc 1471 roku. Borso wyruszył z Ferrary 13 marca w siedemset koni i po siedemnastu dniach przybył do Rzymu. Witało go przed Porta del Poppolo 17 kardynałów, skąd specjalnie na jego przyjazd udekorowanymi ulicami przeprowadzono go w pobliże Watykanu do pałacu kardynała Longeuil. 15 kwietnia w bazylice świętego Piotra papież osobiście nadał Borsowi tytuł książęcy. Po Kyrie książę złożył przysięgę wierności papieżowi, Tomasz, despota Morei opasał go mieczem, a Konstanty Sforza i signor Napoleon Orsini przymocowali mu złote ostrogi, na znak prawdziwego rycerstwa. Po ceremonii pasowania na rycerza Kościoła Borso przyjął komunię, po czym nastąpił właściwy akt nadania tytułu księcia: ubrano go w płaszcz z karmazynowego adamaszku i zawieszono na ramionach kołnierz gronostajowy, a papież włożył księciu na głowę mitrę "oveta", spiczastą z klapami spadającymi na uszy, ozdobioną perłami i pięknym rubinem. Następnego dnia papież wręczył księciu złotą różę cnoty i wydał na jego cześć ucztę. Po uczcie przyjął Borsa na poufnej audiencji. Jej przebieg nie jest znany, domyślano się jednak, że papież zamierzał zwołać do Ferrary nowy sobór i nad tym konferował z księciem.
Borso bawił w Rzymie przeszło miesiąc. Nabawił się w Wiecznym Mieście febry i chory przybył do Ferrary. Zmarł 19 sierpnia, zapewniwszy wcześniej swemu bratu, Herkulesowi następstwo tronu. Został pochowany w Certozie.
Mecenas.
Rządy Borsa przyniosły koniec panowania łaciny w Ferrarze. Książę zajmował się intrygami politycznymi, polowaniami, organizowaniem festynów. Łaciny nie znał i o łacinników mało dbał, choć na uniwersytet pieniędzy nie skąpił. Nieliczni łacinnicy, którzy zdecydowali się mimo to pozostać w Ferrarze, aby się przypodobać księciu, tłumaczyli utwory łacińskie i greckie na język włoski. Przetłumaczono w tym czasie: "Żywoty" Plutarcha, "Listy" Cycerona, dzieła Appiana, Prokopa, Herodota, Ksenofonta, Plauta, Apulejusza i wielu innych. Z rozwojem języka włoskiego wiąże się też wzrost zamiłowania do francuskich romansów. Z katalogu książęcej biblioteki wynika, że rodzina książęca i dworzanie czytali: "Gothofreda de boion", "Galootha le Bruna", "Meliadusa", "Tristana in lingua gallica", "Lancelota", "Grala", "Merlina". Markizom nie można było sprawić większej przyjemności niż porównanie ich do rycerzy króla Artura.
Jedynym głośnym humanistą na dworze Borsa był Ludovico Carbone (1435-1482), autor czterech ksiąg poezji, którego Strozzi chwalili jako znakomitego poetę i profesora, a który sam szczycił się ułożeniem 10.000 wierszy i tym, że ułożył utwory na okoliczność śmierci każdego znacznego człowieka i zamążpójścia każdej panny ze znakomitego domu, ilekroć takie wydarzenie miało miejsce za jego życia. Z dworem Borsa pozostawał również związany Michał Savonarola, autor "Practica major", encyklopedii ówczesnej wiedzy medycznej.
Za czasów Borsa ustał wpływ obcych malarzy na malarstwo ferraryjskie. Z wyjątkiem Piera della Francesca, który pracował dla księcia w 1451 roku, nie zapraszano innych artystów. Powstanie szkoły ferraryjskiej w malarstwie wiąże się z działalnością Cosimo Tury (1429/1430-1495). Tura po śmierci nadwornego malarza Estów Angela da Siena został „malarzem od wszystkiego”: malował kartony do kobierców tkanych na sposób flamandzki, na pokrycie ławek, na kapy do łóżek. Ozdabiał skrzynie, końskie rzędy, a nawet bucentaura, którym Borso wypłynął na spotkanie księcia mediolańskiego w 1462 roku. Kiedy w 1467 roku powrócił po dwuletniej nieobecności, poświęconej namalowaniu fresków w bibliotece w Mirandoli, książę zlecił mu ozdobienie freskami wielkiej sali pałacu Schifanoia, a następnie kaplicy zamkowej w Belriguardo. Borso umarł, zanim Tura ukończył freski w Belriguardo, a mistrz oddał mu ostatnią przysługę, ozdabiając jego katafalk. Równolegle z pracami w kaplicy zamkowej Tura malował dwa ze swych najsłynniejszych obrazów: Świętego Jerzego i "Zwiastowanie".
Przy malowaniu fresków w Schifanoi współpracował z Turą o dziewięć lat od niego młodszy Francesco del Cossa (1438-1480), odznaczający się podobną siłą wyrazu, zdrowym realizmem i zamiłowaniem do typów pospolitych, często brzydkich. W odróżnieniu od Tury, być może pod wpływem Piera, del Cossa nadawał swym postaciom więcej giętkości i lepiej operował perspektywą. Spod jego pędzla wyszły, nieocenione dla poznania kultury odrodzenia, freski przedstawiające zajęcia Borsa w marcu, kwietniu i maju, malowane w latach 1467-1470. Jego dziełem jest też ankona ołtarzowa przedstawiająca świętego Jacka i dokonane przezeń cuda oraz świętych Piotra i Jana. Po 1470 roku del Cossa przeniósł się do Bolonii i tam dalej malował. Za czasów Borsa rozpoczął też działalność w Ferrarze Baldassare d’Este, naturalny syn Mikołaja III. Baldassare osiadł w Ferrarze w 1469 i od tego czasu był nadwornym malarzem Estów. Musiał być bardzo dobrym portrecistą, bo Borso nakazał mu przemalować swoje własne głowy na freskach w Schifanoi, co stało się przyczyną opuszczenia Ferrrary przez del Cossę. Najsłynniejszą pracą Baldassara był portret konny Borsa, Alberta d’Este i dwóch dworzan: Wawrzyńca Strozziego i Teofila Calcagniniego, rozpoczęty jeszcze za życia księcia.

</doc>
<doc id="1786760" url="https://pl.wikipedia.org/wiki?curid=1786760" title="Christian Boeving">
Christian Boeving

Christian Boeving, właściwie William Christian Boeving (ur. 5 czerwca 1969 w Dallas) – amerykański aktor, scenarzysta i producent filmowy, model, trener fitness, były kulturysta. W filmach wystąpił także pod pseudonimami Lance Bronson, Eric Masterson i John Matrix.
Życiorys.
Wczesne lata.
Choć urodził się w Dallas Teksasie. Dorastał w stanie Missouri. Jego miastem rodzinnym jest Poplar Bluff w hrabstwie Butler. Wychowywał się z siostrą Mariah i młodszym bratem Nicholasem. Od wczesnych lat fascynował się komiksami i filmami. Gdy miał dwanaście lat, po obejrzeniu "Conana Barbarzyńcy", rozpoczął karierę w kulturystyce i modelingu.
Kariera.
Zadebiutował w filmie pornograficznym "Posing Strap" (1994), wyreżyserowanym przez Chi Chi LaRue, gdzie zagrał seksualnego partnera Zaka Spearsa. Przyjął pseudonim Lance Bronson. Pojawił się w innych projektach z gatunku gejowskiej pornografii: "Pricks and Tricks" (1995) i "Open Manholes" (1997). Pod koniec roku 1994 otrzymał rolę w pilotażowym odcinku sitcomu telewizji The WB "Muscle". Pilot został wyemitowany w styczniu 1995. Tego samego roku wystąpił jako mężczyzna z Alaski w odcinku serialu CBS-u "Women of the House" pt. "North to Alaska". Odegrał też nieuwzględnioną w czołówce rolę trenera na siłowni w komedii "Ojciec panny młodej II" ("Father of the Bride Part II", 1995), reklamowanej nazwiskami Steve’a Martina i Diane Keaton. 
Jego wizerunek wykorzystano na okładkach blisko czterystu pięćdziesięciu różnych czasopism, co czyni z niego drugiego najczęściej fotografowanego modela fitness w historii, po Arnoldzie Schwarzeneggerze. Po raz pierwszy trafił na okładkę „IronMan” w 1996. Pojawiał się potem na okładkach licznych gazet o tematyce sportowej, w tym „Physical” (luty 2000, maj 2001), „Le Monde du Muscle”, „Muscle &amp; Fitness” (kwiecień 2000, luty 2002), „Max Sports &amp; Fitness” (październik 2000), „IronMan” (marzec 2001) czy „Muscle Media” (grudzień 2002), a także na rozkładówce do październikowego wydania magazynu „Playgirl” w roku 2000. 
W 1996 Boeving został zaangażowany w produkcję kasowego filmu fantasy "Batman i Robin" ("Batman &amp; Robin", 1997) u boku Arnolda Schwarzeneggera, jako śnieżny zbir. 
Po odegraniu gościnnych postaci w popularnych serialach − "Walce o przetrwanie" ("Prey"), "Nash Bridges" i "Co-ed Training" − otrzymał rolę Komandora w programie telewizyjnym o tematyce wrestlerskiej zatytułowanym "Battle Dome". Program emitowany był przez amerykańską telewizję syndykacyjną. Boeving wcielał się w postać „Komandora” w ciągu pierwszego sezonu show, emitowanego w 1999. Jeszcze tego roku zagrał w komedii fantasy z gatunku softcore'owej pornografii "Andromina: The Pleasure Planet". Jego seksualnymi partnerkami były Shyra Deland i Samantha Phillips. Na potrzeby tego występu Boeving przybrał pseudonim 'John Matrix'. W filmie "Bez skazy" ("Flawless", 1999) w reżyserii Joela Schumachera zagrał nieuwzględnioną w czołówce rolę Maksa. Była to druga po "Batmanie i Robinie" okazja do współpracy Boevinga i Schumachera. Ubiegał się potem o rolę Colossusa w filmie superbohaterskim "X-Men" (2000). Na casting przyszedł w charakteryzacji, która miała upodobnić jego ciało do metalu.
Boeving ma za sobą karierę kulturysty (187 cm wzrostu, waga 105 kg, klatka piersiowa 114 cm, talia 83 cm). Był jednym z bohaterów dokumentalnego filmu "Bigger, Stronger, Faster" (2008), w którym oznajmił, iż od szesnastego roku życia stosuje sterydy anaboliczne. Wkrótce po premierze projektu na Festiwalu Filmowym w Sundance, Muscletech, firma zajmująca się suplementami sportowymi, sponsorująca karierą Boevinga, odrzuciła sprawowany nad nim patronat za naruszenie nakreślonych przez siebie reguł, związane z dyskutowaniem o stosowaniu sterydów. 
W grudniu 1999 telewizja United Paramount Network (UPN) wyemitowała odcinek serialu "Grown Ups" zatytułowany "Online Romance". Boeving wystąpił w nim jako major Tony Harrison. Wiosną kolejnego roku gościnnie pojawił się w drugim sezonie serialu sensacyjnego "V.I.P." w roli instruktora Navy SEALs. W filmie krótkometrażowym "Twice the Fun" (2000) zagrał postać policyjnego detektywa Stana. Pojawił się następnie w serialach "Danny" (2001) z Danielem Sternem i "Sheena" (2001) z Geną Lee Nolin, a także w seksistowskim dramacie "Phantom Love" (2001). W roku 2002 Boeving został zaangażowany w realizację niskobudżetowego filmu akcji "When Eagles Strike", reżyserowanego przez Cirio H. Santiago, znanego twórcę kina klasy „B”. Projekt kręcono na Filipinach, a Boevingowi powierzono rolę pierwszoplanową. Była to pierwsza główna rola w karierze aktora. Były kulturysta odegrał postać porucznika Andrew Peersa, muskularnego komandosa-macho. Film "When Eagles Strike" ukazał się na rynku video/DVD w czerwcu 2003. Zebrał negatywne recenzje oraz nie odniósł sukcesu finansowego, uchodzi jednak za dzieło kultowe. Planowano powstanie kontynuacji, o tytule "When Eagles Strike 2 − Mission: Survive", ponownie z Boevingiem w roli głównej, jednak projekt został anulowany.
Boeving grywał niewielkie role w filmach hollywoodzkich, jak "Daredevil" (2003) czy "Królestwo niebieskie" (2005), regularnie pojawiał się też na ekranie telewizji. Zagrał drugoplanową postać w filmie grozy "W pogoni za bestią" ("The Unknown", 2005), Przy filmie "RE (e)volution" (2005) nie pracował tylko w charakterze aktora − ów projekt także wyprodukował, a także (wraz z Brianem LaBelle) napisał do niego scenariusz. W filmie sensacyjnym "Piekło miasta" ("TKO", 2007) wystąpił jako bokser Rex. W filmie "The Last Resort" (2009) pojawił się jako nachalny imprezowicz, a w produkowanym przez Uwe Bolla horrorze przygodowym "Zombie Massacre" z 2013 roku wystąpił w roli głównej, jako były wojskowy Jack Stone. Boeving zagrał w filmie "Magic Mike XXL" (2015), sequelu przeboju kinowego "Magic Mike"; sceny z jego udziałem zostały jednak usunięte.
W 2008 roku wystąpił w scenicznej adaptacji komiksu "Li’l Abner", wystawianej przez Reprise Theatre Company, zespół teatralny należący do Jasona Alexandra. Zagrał rolę Kulturysty, a przed publicznością pojawiał się półnagi.
Zamieszkał w Santa Monica w stanie Kalifornia, gdzie podjął także pracę jako osobisty trener. Za największą inspirację sportową Boeving uważał Arnolda Schwarzeneggera. Na wizerunku pioniera kulturystyki z lat 80. oparł swoją rolę w filmie "When Eagles Strike".

</doc>
<doc id="1786766" url="https://pl.wikipedia.org/wiki?curid=1786766" title="Dienis Cargusz">
Dienis Cargusz

Dienis Igoriewicz Cargusz, ros. Денис Игоревич Царгуш (ur. 1 września 1987 w Gudaucie) – rosyjski zapaśnik narodowości abchaskiej, brązowy medalista olimpijski, trzykrotny mistrz świata i trzykrotny mistrz Europy w kategorii do 74 kg w stylu wolnym.
Największym jego sukcesem jest brązowy medal igrzysk w Londynie 2012 w kategorii 74 kg i złoty medal mistrzostw świata 2009, rok później w Moskwie i w 2014.
Drugi w Pucharze Świata w 2007, piąty w 2009 i pierwszy w drużynie w 2008. Mistrz uniwersjady w 2013. Trzeci na igrzyskach wojskowych w 2007. Wojskowy mistrz świata w 2006. Mistrz Rosji w 2009, 2010, 2012 i 2014; drugi w 2016, a trzeci w 2008 i 2013 roku.

</doc>
<doc id="1786769" url="https://pl.wikipedia.org/wiki?curid=1786769" title="Dream Evil (album)">
Dream Evil (album)

Dream Evil to czwarty studyjny album metalowego zespołu Dio, wydany 21 lipca 1987 roku. W nagraniach wzięli udział byli członkowie grupy Rough Cutt, Craig Goldy i Claude Schnell.

</doc>
<doc id="1786772" url="https://pl.wikipedia.org/wiki?curid=1786772" title="Parafia św. Józefa w Gościszewie">
Parafia św. Józefa w Gościszewie

Parafia św. Józefa w Gościszewie – parafia rzymskokatolicka w diecezji elbląskiej. Erygowana ok. 1284 roku, reerygowana 1 stycznia 1960 roku przez biskupa warmińskiego Tomasza Wilczyńskiego.
Na obszarze parafii leżą miejscowości: Gościszewo, Uśnice, Goraj, Grzępa, Koniecwałd, Parpary, Węgry, Wielbark. Tereny te znajdują się w gminie Sztum w powiecie sztumskim, w województwie pomorskim. 
Kościół parafialny w Gościszewie został wybudowany w latach 1926–1928, wtedy też poświęcony. Kościół filialny w Uśnicach zbudowano i konsekrowano w roku 1937. 

</doc>
<doc id="1786775" url="https://pl.wikipedia.org/wiki?curid=1786775" title="Zespolenie">
Zespolenie



</doc>
<doc id="1786776" url="https://pl.wikipedia.org/wiki?curid=1786776" title="Mistrzostwa Świata w Piłce Nożnej Kobiet 2011 (eliminacje)">
Mistrzostwa Świata w Piłce Nożnej Kobiet 2011 (eliminacje)

Eliminacje do Mistrzostw Świata w piłce nożnej kobiet 2011 określą 15 drużyn które dołączą do Niemiec, gospodarza mistrzostw w turnieju finałowym. Eliminacje odbywać będą się w sześciu strefach: UEFA (Europa), CONCACAF (Ameryka Północna i Środkowa), CAF (Afryka), OFC (Oceania), AFC (Azja) oraz CONMEBOL (Ameryka Południowa)
Dla każdej strefy wyznaczono określoną liczbę miejsc w turnieju finałowym:
Ostatnie, 16 miejsce zostanie wyznaczone dzięki barażowi pomiędzy trzecim zespołem strefy CONCACAF oraz najlepszym zespołem spośród czterech przegranych w barażach strefy UEFA.
Afryka.
Za eliminacje do Mistrzostw Świata w Afryce posłużył turniej Mistrzostw Afryki, który odbył się w 2010 r. w Republice Południowej Afryki
Dwóch finalistów turnieju (Nigeria i Gwinea Równikowa) zostało automatycznie zakwalifikowanych do mistrzostw w Niemczech.
Azja.
Za eliminacje do Mistrzostw Świata w strefie AFC posłużył turniej Pucharu Azji, który odbył się w 2010 r. w Chinach. 3 najlepsze drużyny mistrzostw (Australia, Korea Północna oraz Japonia) uzyskały awans do turnieju finałowego mistrzostw świata.
Drzewko Pucharu Azji.
W nawiasach podano wyniki po rzutach karnych.
Europa.
Eliminacje strefy UEFA do Mistrzostw Świata w piłce nożnej kobiet 2011 odbyły się w dniach od 15 sierpnia 2009 do 16 września 2010 i wzięło w nich udział 41 europejskich, żeńskich reprezentacji piłkarskich. 41 reprezentacji podzielonych zostało na 8 grup. Wszystkie drużyny w danej grupie rozegrały mecz oraz rewanż z każdym przeciwnikiem w grupie. Zwycięzcy grup zostali rozlosowani do baraży, które zostały rozegrane na zasadzie dwumeczu. Zwycięzcy zostaną automatycznie zakwalifikowani do Mistrzostw Świata natomiast przegrani rozegrali miniturniej, (repasaże) który wyłonił reprezentację, która rozegrała baraż z trzecią reprezentacją w eliminacjach strefy CONCACAF
Ameryka Północna, Ameryka Środkowa, Karaiby.
Za eliminacje do niemieckiego mundialu w strefie CONCACAF posłużył turniej Złotego Pucharu CONCACAF kobiet rozgrywany w 2010 w Meksyku. 26 zespołów z Ameryki Północnej, Środkowej oraz Karaibów rozegrało turniej poprzedzony eliminacjami w walce o mistrzostwo strefy oraz o 2,5 miejsca w Mistrzostwach Świata. Dwóch finalistów turnieju (Kanada, Meksyk) zostało automatycznie zakwalifikowanych, natomiast drużyna, która uplasowała się na trzeciej pozycji (USA), rozegrała baraż interkontynentalny z najlepszą przegraną reprezentacją w barażach strefy UEFA. 
Ameryka Południowa.
Za eliminacje do Mistrzostw Świata 2011, posłużył turniej Sudamericano Femenino, który odbył się w październiku 2010 roku w Ekwadorze. 10 zespołów wzięło udział w walce o tytuł mistrzowski oraz 2 miejsca w finale premiowane bezpośrednim awansem na mundial. 
Oceania.
Za eliminacje w tej strefie posłużył Puchar Narodów Oceanii, który odbył się w dniach 29 września - 8 października w Nowej Zelandii. Triumfator rozgrywek (Nowa Zelandia) automatycznie zakwalifikował się do niemieckiego mundialu. 
Baraż Interkontynentalny.
Baraż został rozegrany na zasadzie dwumeczu w listopadzie 2010.
Zwycięzca repasaży w eliminacjach strefy UEFA zmierzył się z trzecią drużyną Złotego Pucharu CONCACAF o miejsce w niemieckim mundialu. 
Legenda

</doc>
<doc id="1786780" url="https://pl.wikipedia.org/wiki?curid=1786780" title="Strange Highways">
Strange Highways

Strange Highways – szósty studyjny album amerykańskiej grupy metalowej Dio, wydany w 1994 roku.

</doc>
<doc id="1786782" url="https://pl.wikipedia.org/wiki?curid=1786782" title="Kościół farny św. Jana Chrzciciela i św. Bartłomieja w Kazimierzu Dolnym">
Kościół farny św. Jana Chrzciciela i św. Bartłomieja w Kazimierzu Dolnym

Kościół św. Jana Chrzciciela i św. Bartłomieja – kościół farny położony przy rynku w Kazimierzu Dolnym. Ufundowany został przez Kazimierza Wielkiego ok. 1325 roku i rozbudowany w stylu renesansowym w latach 1610-1613. Znajduje się na trasie Szlaku Renesansu Lubelskiego.
Historia budowli.
Badania architektoniczne wskazują, że kościół wybudowany około 1325, jednak pierwsza pewna informacja o nim pochodzi z 1440 roku. Kościół ten był znacznie mniejszy od obecnego i mieścił się w obrębie jego nawy. W 1561 roku kościół ten spłonął podczas pożaru miasta. Od roku 1553 władzę nad Kazimierzem objął Jan Firlej - działacz reformacji. W 1586 roku rozpoczęto odbudowę nawy, jednak prace wkrótce przerwano. W latach 1610-1613 pod kierunkiem muratora Jakuba Balina zbudowane nowe prezbiterium. O renesansowym stylu przebudowy świadczą: półokrągła absyda, kolebka z lunetami oraz dekoracje architektoniczne. Pozostają jednak pewne cechy gotyckie: rzut poziomy, strzelistość, wąskie wysokie okna i skarpy.
Sklepienie sieciowe, wykonane przez Jakuba Balina, pozbawione jest podziału na przęsła, a poszczególne elementy sieci listew wypełnione są ornamentem.
Za proboszcza Jana Ruszkowskiego (1676–1716) odnowiono zakrystię.
Opis budowli.
Kościół położony jest na wzgórzu, poniżej ruin zamku, od strony północno-wschodniej kościoła położony jest cmentarz, od strony południowo-zachodniej stok wzgórza spada ku miastu. Warunki terenowe spowodowały odchylenie kościoła, fara nie jest orientowana, absyda prezbiterium skierowana jest w kierunku południowo-wschodnim.
Świątynia i przybudówki zbudowane z wapienia (wapniaka), nawa i wieża frontowa okładzina z cegły tynkowana, tynk malowany.
Kościół jest jednonawowy, prezbiterium zamknięte półokręgiem. Posiada sklepienie kolebkowe z lunetami, okrągłą basztę przy narożniku północnym. Do fasady przylega trzykondygnacyjna, czteroboczna wieża. Od strony północno-wschodniej do nawy przylegają dwie kaplice, do prezbiterium zakrystia (sklepienia) od południowego zachodu oraz mały babiniec
Nawę podpiera sześć skarp, cztery są wtopione w ściany przybudówek, dwie z kolei, od strony południowo-zachodniej i na zachodnim narożniku są widoczne.
Dekoracje.
Wnętrze zdobią: rzeźbione głowice pilastrów, bogate sztukaterie sklepień i dekorowany rzeźbiarsko portal do jednej z kaplic. Zewnętrze: skarpy – pilastry na ścianach bocznych nawy, trzystrefowy szczyt frontowy, poziome strefy podzielone pilastrami, szczyt tylny zdobiony ornamentem okuciowym oraz szczyty ujęte wolutami i obeliskami.
Wieża frontowa.
Wieża frontowa została zbudowana w 1521 lub 1536 roku i jest pozostałością po wcześniejszym kościele. Brak otworów i znaczna grubość murów (funkcja obronna) wskazują na proces inkastelacji kościoła. Po unii Polsko-Litewskiej cechy obronne znowu okazały się zbędne i nastąpiło przebicie otworów oraz utworzenie rodzaju kruchty z dostępem do głównego portalu.

</doc>
<doc id="1786785" url="https://pl.wikipedia.org/wiki?curid=1786785" title="1. deild Wysp Owczych (1998)">
1. deild Wysp Owczych (1998)

W roku 1998 odbyła się 56. edycja 1.deild (obecnie "Formuladeildin"), czyli pierwszej ligi archipelagu Wysp Owczych w piłce nożnej mężczyzn. Tytułu mistrzowskiego bronił stołeczny klub piłkarski B36 Tórshavn, jednak tym razem na pierwszym miejscu znalazł się HB Tórshavn z tego samego miasta.
Przebieg.
Podobnie, jak dzisiaj, w rozgrywkach pierwszoligowych na Wyspach Owczych, w roku 1998, brało udział dziesięć zespołów. Niegdyś liczba drużyn występujących w najwyższej klasie rozgrywek na archipelagu często się zmieniała, by w sezonie 1998 osiągnąć obecny poziom. Możliwość spadku do niższej ligi pojawiła się w roku 1976, odbywała się ona jednak wtedy na innych niż obecnie zasadach – zespół z ostatniego miejsca był relegowany do drugiej ligi, a zespół z przedostatniej pozycji walczył w barażach o utrzymanie w lidze. Dzięki temu klub SÍ Sumba utrzymał się w pierwszej lidze, pokonując w barażach LÍF Leirvík.
Mistrzem archipelagu został HB Tórshavn, wicemistrz z poprzedniego sezonu. Drugie miejsce w tabeli objął KÍ Klaksvík, który poprzednio był piąty, a trzecie B36 Tórshavn. Niewielki spadek, o jedną lokatę, odnotował klub GÍ Gøta, zajmując w roku 1998 miejsce czwarte. Pozycję piątą, z szóstej, objął NSÍ Runavík, a szóstą, z ósmej, B68 Toftir. Ostatnie bezpieczne lokaty objęły kolejno zespoły: VB Vágur (poprzednio czwarty) oraz ÍF Fuglafjørður (poprzednio siódmy). Dziewiąte miejsce zajął SÍ Sumba, a ostatnie, spadkowe, nowo awansowany TB Tvøroyri.
Królem strzelców, z dorobkiem dwudziestu goli, został gracz B36 Tórshavn, wieloletni reprezentant Wysp Owczych, Jákup á Borg.
W sezonie tym przyznawano trzy punkty za zwycięstwo. Zasadę tę wprowadzono w roku 1995. Zawodnicy strzelili w sumie 385 bramek (ok. 4,3/mecz).
Kluby z najwyższych pozycji uzyskały prawo do gry w rozgrywkach europejskich. HB Tórshavn uzyskał prawo do gry w Lidze Mistrzów 1999/2000, gdzie po remisie na własnym stadionie z fińskim FC Haka 1:1, przegrał na wyjeździe 0:6 i odpadł z rozgrywek. Jedyną bramkę dla klubu ze stolicy Wysp Owczych strzelił Lakjuni. Dwa zespoły, B36 Tórshavn oraz KÍ Klaksvík zagrały w Pucharze UEFA 1999/2000. Pierwszy z nich uległ dwa razy tureckiemu MKE Ankaragücü po 0:1, a drugi przegrał z austriackim Grazer AK 0:5 i 0:4. Oba odpadły z rozgrywek. Ostatnim klubem, który dostał szansę gry w rozgrywkach międzynarodowych był GÍ Gøta, który wystąpił w Pucharze Intertoto (1999). Pierwszy mecz przeciwko bośniackiemu Jedinstvo Bihać farerski klub przegrał 0:3 i nie udało mu się awansować do dalszej fazy rozgrywek, mimo wygranej w drugim meczu 1:0.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o 1. deild.
SÍ Sumba utrzymał się w pierwszej lidze Wysp Owczych, po wygraniu meczów barażowych z LÍF Leirvík.

</doc>
<doc id="1786790" url="https://pl.wikipedia.org/wiki?curid=1786790" title="Qimonda">
Qimonda

Qimonda AG – były producent półprzewodników pamięci DRAM, siedzibą spółki było Monachium (Niemcy). Przedsiębiorstwo rozpoczęło działalność w roku 2004 po podziale Grupy Infineon.
Qimonda był jednym z największych producentów chipów pamięci. Zatrudniał 12 000 pracowników na całym świecie. Od 9 sierpnia 2006 spółka była notowana na nowojorskiej giełdzie papierów wartościowych (New York Stock Exchange). Według Gartner Dataquest Qimonda była drugą firmą w branży, która osiągnęła najlepszy wynik finansowy w I. półroczu 2006. W roku finansowym 2006 obroty spółki wyniosły 3,81 mld euro.
W styczniu 2009 spółka złożyła wniosek o upadłość.

</doc>
<doc id="1786791" url="https://pl.wikipedia.org/wiki?curid=1786791" title="Jędrzejów Wąskotorowy Osobowy">
Jędrzejów Wąskotorowy Osobowy

Jędrzejów Wąskotorowy Osobowy – nieczynna stacja kolejowa w Jędrzejowie, w gminie Jędrzejów, w powiecie jędrzejowskim, w województwie świętokrzyskim, w Polsce.
Budynki zaplecza technicznego stacji z lat 1920–1938 (dwie hale napraw wagonów, kuźnia i odlewnia) zostały wpisane do rejestru zabytków nieruchomych (nr rej.: A-100 z 20.02.1995).

</doc>
<doc id="1786792" url="https://pl.wikipedia.org/wiki?curid=1786792" title="Parafia św. Królowej Jadwigi w Czerninie">
Parafia św. Królowej Jadwigi w Czerninie

Parafia św. św. Królowej Jadwigi w Czerninie – parafia rzymskokatolicka w diecezji elbląskiej. Erygowana 1 lipca 1990, przez biskupa warmińskiego Edmunda Piszcza. Do parafii należą miejscowości: Czernin, Pietrzwałd, Mleczewo, Cygusy, Górki i Szpitalna Wieś. Tereny te znajdują się w gminie Sztum (z wyjątkiem Mleczewa, leżącego w gminie Stary Targ), w powiecie sztumskim, w województwie pomorskim.
Kościół parafialny w Czerninie jest budowany od 1991, fundamenty poświęcono 27 października 1991. Pierwotny projekt wykonał architekt Robert Schmidt. W toku realizacji zrezygnowano z pięknej konstrukcji z drewna klejonego. Nie zbudowano także frontowej dzwonnicy z kruchtą.
Kościół filialny w Pietrzwałdzie zbudowano i konsekrowano ok. 1350.

</doc>
<doc id="1786797" url="https://pl.wikipedia.org/wiki?curid=1786797" title="Oławka">
Oławka



</doc>
<doc id="1786798" url="https://pl.wikipedia.org/wiki?curid=1786798" title="Jaime Cuartas">
Jaime Cuartas

Jaime Alexander Cuartas (ur. 28 października 1975 w Medellín) – kolumbijski szachista i trener szachowy, arcymistrz od 2009 roku.
Kariera szachowa.
Do ścisłej czołówki kolumbijskich szachistów należy od pierwszych lat XXI wieku. W 2002, 2004, 2006 i 2009 r. czterokrotnie (w tym raz na I szachownicy) reprezentował narodowe barwy na szachowych olimpiadach, w latach 2006 i 2008 wypełniając arcymistrzowie normy. W 2003 r. zwyciężył w kołowym turnieju w Medellín, wyprzedzając m.in. najbardziej utytułowanego kolumbijskiego szachistę, Alonso Zapatę, natomiast w 2004 r. zajął I m. w otwartym turnieju w Cali. W 2006 r. zdobył w Araucy tytuł indywidualnego wicemistrza Kolumbii, zajmując II m. za Gildardo Garcią, zwyciężył (wspólnie z Josepem Manuelem Lópezem Martínezem) w Badalonie oraz zajął I m. w Barcelonie. W 2008 r. podzielił I m. (wspólnie z m.in. Zbigniewem Paklezą, Aleksiejem Barsowem i Karenem Mowsesjanem) w Sitges, a w 2009 r. zwyciężył (wspólnie z Lelyssem Stanleyem Martinezem Duanym) w La Pobla de Lillet.
Najwyższy ranking w dotychczasowej karierze osiągnął 1 listopada 2009 r., z wynikiem 2548 punktów zajmował wówczas 1. miejsce wśród kolumbijskich szachistów.

</doc>
<doc id="1786800" url="https://pl.wikipedia.org/wiki?curid=1786800" title="Osiedle Bajkowe (Poznań)">
Osiedle Bajkowe (Poznań)

Osiedle Bajkowe – osiedle mieszkaniowe na granicy Ławicy z Edwardowem, w Poznaniu, w osiedlu administracyjnym Ławica, położone w bezpośrednim sąsiedztwie Portu lotniczego Poznań-Ławica.
Charakterystyka.
Osiedle zabudowane przede wszystkim domami szeregowymi z niewielkim udziałem handlu i usług. Osią założenia jest ulica Jana Brzechwy. W pobliżu znajduje się schronisko dla zwierząt, ogrody działkowe i Lasek Marceliński. Osiedle graniczy także z Wydmami (na południu).
Dojazd z centrum miasta zapewniają autobusy MPK Poznań linii 148, 159 i 177 oraz nocna 242.
Na osiedlu znajdują się ulice, których nazwy pochodzą od:

</doc>
<doc id="1786801" url="https://pl.wikipedia.org/wiki?curid=1786801" title="Starachowice Wschodnie Wąskotorowe">
Starachowice Wschodnie Wąskotorowe

Starachowice Wschodnie Wąskotorowe – krańcowa stacja Starachowickiej Kolei Wąskotorowej znajdująca się na jedynej istniejącej dziś linii tejże kolei – Starachowice Wschodnie Wąskotorowe – Iłża.
Na stacji znajduje się trójkąt torowy, jednokrawędziowy peron oraz kiosk zaadaptowany na cele wystawiennicze.
W odległości około 1 km od peronu zlokalizowana jest czterostanowiskowa lokomotywownia prostokątna oraz zdewastowana obecnie rampa czołowa służąca niegdyś do załadunku wagonów normalnotorowych na transportery.

</doc>
<doc id="1786803" url="https://pl.wikipedia.org/wiki?curid=1786803" title="Wesele Figara (dramat)">
Wesele Figara (dramat)

Wesele Figara ("Szalony dzień czyli wesele Figara", fr. "La Folle Journée ou le Mariage de Figaro") – pięcioaktowa sztuka Pierre’a Beaumarchais’go, drugi z kolei, po "Cyruliku sewilskim", utwór przedstawiający perypetie hrabiego Almavivy i jego służącego Figara. Sztuka miała premierę w Paryżu 27 kwietnia 1784 (Théâtre de l’Odéon). Na podstawie sztuki librecista Lorenzo Da Ponte i kompozytor Wolfgang Amadeus Mozart stworzyli operę "Wesele Figara". Tłumaczenia sztuki na język polski dokonał Tadeusz Boy-Żeleński.
Osoby.
Służący, wieśniacy.
Streszczenie.
Rzecz dzieje się w zamku Aguas–Frescas, o trzy mile od Sewilli.
Akt I.
Trwają przygotowania do ślubu Figara i Zuzanny, z tej okazji otrzymali oni od Almavivy największą izbę w zamku. Jednak zamiary Hrabiego nie są czyste, za wszelką cenę pragnie on przywrócić czy nawet odkupić od Zuzanny prawo pierwszej nocy, które zniósł żeniąc się z Rozyną, wychowanicą doktora Bartolo. Zuzanna uświadamia jednak Figara, iż dar jego pana nie jest bezinteresowny. Uzasadnienie dziewczyny jest nad wyraz logiczne, toteż przyszły małżonek próbuje znaleźć jakieś rozwiązanie, które choćby uniemożliwi zamiary niecnego uwodziciela. Wszystko jednak się komplikuje. Z Sewilli przybywa Bartolo, aby wspomóc Marcelinę w jej sprawach. Okazuje się, że został wezwany by pomóc w odzyskaniu starego długu, a raczej w egzekucji zobowiązania. Marcelina chce wyjść za Figara, ma bowiem pewność, że ten nie jest w stanie jej spłacić. Końcówkę rozmowy Marceliny i doktora słyszy Zuzanna. Obie panie wymieniają złośliwości, po czym Bartolo i Marcelina wychodzą, a do Zuzanny przybywa młody paź. Prosi ją o wstawiennictwo u Hrabiny, bowiem Hrabia, mając już dość jego miłostek, chce go odesłać do rodziców. Cherubin zwierza się Zuzannie z tego, że jest zakochany we wszystkich kobietach mieszkających w zamku, wyrywa też z jej rąk wstążkę należącą do Hrabiny.
Tymczasem Hrabia próbuje wykorzystać ostatnią okazję i osobiście chce rozmawiać z Zuzanną w dniu jej ślubu. Chłopiec musi się ukryć przed gniewnym Almavivą za fotelem. Zuzanna konsekwentnie odmawia Hrabiemu, ale gdy słyszą zbliżającego się Bazilia, Almaviva wymusza na niej, aby spróbowała odprawić natręta, sam zaś również próbuje ukryć się za fotelem, chce bowiem podsłuchać jak Bazilio dba o jego "interesy". Cherubin odgadując zamiary Hrabiego, zmienia kryjówkę sam siadając na fotelu. Zuzanna przykrywa go suknią Hrabiny. Bazilio próbuje w imieniu Almavivy nagabywać Zuzannę, powtarza też krążące na temat Cherubina plotki, co na tyle złości Hrabiego, że ujawnia on swoją obecność. Opowiadając o tym jak on sam zastał pazia poprzedniego dnia u Barbariny, podnosi leżącą na fotelu suknię i tym razem odkrywając obecność chłopca. Cherubin nieporadnie stara się wszystko wytłumaczyć, z opresji wybawia go jednak przybycie głośnego orszaku. To Figaro, Hrabina i wieśniacy. Przyszły pan młody chce podziękować Hrabiemu za zniesienie krzywdzącego prawa, a w rzeczywistości publicznie przypomnieć mu o przyrzeczeniu złożonym Rozynie. Hrabia godzi się nie tylko na to. Staje się łagodniejszy nawet wobec pazia. Cherubin ma jednak zostać oficerem i mimo wszystko niezwłocznie wyjechać z zamku. Almaviva liczy jednak nadal na pretensje Marceliny, zaś Figaro chcąc pokrzyżować szyki swego pana, chce również pomóc Cherubinowi a po wszystkim udobruchać Almavivę. W swój plan wtajemnicza także przekupnego Bazilia.
Akt II.
Zuzanna relacjonuje Hrabinie przebieg spotkania z Hrabią, mówi wprost, że chciał on ją kupić. Obie współczują też Cherubinowi, młoda garderobiana spoglądając przez okno widzi, że Hrabia udaje się na polowanie. Nadchodzi Figaro i przedstawia im swój śmiały plan – Zuzanna ma pozornie ulec namowom Hrabiego, jednak na schadzkę ma się udać przebrany za nią Cherubin, który postąpił tak, jak ustalili wspólnie z Baziliem. Figaro idzie po pazia, a panie mają jedynie krótką chwilę na przygotowanie, zaraz bowiem pojawia się Cherubinek. Panie od razu namawiają go, by zaśpiewał piosenkę, której tekst wcześniej podarował Zuzannie, a potem od razu wcielają w życie śmiały plan Figara i przebierają Cherubina. Zuzanna wychodzi na chwilę, a Hrabina obawiając się aby nikt w tym czasie nie wszedł, zamyka drzwi na klucz.
Z polowania wraca jednak przedwcześnie Hrabia. Dziwi się, że żona zamknęła pokój, Cherubin ukrywa się w alkierzu, ale gdy Hrabina otwiera drzwi i Almaviva wchodzi do jej komnat, nie jest ona w stanie ukryć zmieszania, w dodatku Cherubin przewraca krzesełko robiąc sporo hałasu, toteż Hrabia żąda od żony otwarcia i tamtych drzwi. Hrabina opiera się, tłumaczy, że Zuzanna mierzy tam właśnie suknie jakie od niej dostała. Oczekując od męża poszanowania, zakazuje też [ukrytemu Cherubinowi] odezwania się słowem. Scenę tę widzi wracająca właśnie Zuzanna. Niezauważona przez hrabiowską parę, chowa się i ona. Hrabia chce wezwać służbę, w końcu jednak zabiera z sobą żonę i idzie po narzędzia potrzebne do otwarcia drzwi. Wychodzą znów zamykając komnatę Hrabiny na klucz. Zuzanna wychodzi z ukrycia i szybko zajmuje miejsce Cherubina w alkierzu, ten zaś salwuje się ucieczką przez okno, niszcząc przy tym kwiaty.
Wraca małżeństwo Almaviva. Rozyna przyznaje się mężowi do tego, że za drzwiami jest częściowo rozebrany paź, co potęguje wściekłość Hrabiego. Oboje są naprawdę zaskoczeni, gdy z alkierza wychodzi Zuzanna. Hrabina jednak dość szybko odzyskuje pewność siebie, razem z Zuzanną tłumaczą Hrabiemu, że był to niewinny żart, którego pomysł pochodził od Figara. Hrabia, choć z pewnym trudem, to uzyskuje jednak przebaczenie żony. Pod pretekstem rzekomego zasłabnięcia Hrabiny znów zjawia się Figaro, nie wie jednak, że kobiety zdradziły jego plan i gubi się trochę w wyjaśnieniach, na dodatek z pretensjami przychodzi ogrodnik Antonio. Figaro wspierany przez Zuzannę i Hrabinę szkody wyrządzone podczas ucieczki przez Cherubina, bierze na siebie. Nawet to, że paź zgubił swój oficerski patent nie zbija ani Figara, ani tym bardziej kobiet z pantałyku. Dokumentowi bowiem brakuje pieczęci. Hrabia liczy jeszcze na zemstę i Marcelinę, która pojawia się według niego w samą porę. Almaviva zleca od razu przygotowania do rozprawy.
Hrabina, mimo iż sama wyjawiła mężowi część planu Figara, chce nadal konsekwentnie go realizować. Różnica ma polegać jednak na tym, że Zuzanny nie zastąpi Cherubin, ale ona sama.
Akt III.
Hrabia wysyła Perdilla do Sewilli, aby ten sprawdził czy Cherubin rzeczywiście przybył do miasta, ma on też oddać paziowi oficerski patent. Almavivą targają wątpliwości, gubi się w zamkowych intrygach. W rozmowie z Figarem próbuje on też się dowiedzieć czy Zuzanna zwierzyła się swojemu przyszłemu mężowi. Figaro zręcznie prowadzi rozmowę i hrabiowskie niepokoje wzrastają. Jeden ze służących oznajmia przybycie Don Gusmana. Również Zuzanna biorąc aktywny udział w intrydze, rozmawia z panem pod rzekomym pozorem omdlenia Hrabiny. Argumenty jakich używa w rozmowie, tłumacząc swój wcześniejszy chłód, wywierają pożądane wrażenie. Hrabia obiecuje obdarować ją posagiem, co rozwiąże również sprawę długu Figara wobec Marceliny. Słowa "w tej chwili wygrałeś sprawę", jakie Zuzanna przelotnie rzuca Figarowi idąc zdać sprawę pani, podsłuchuje Hrabia, który tym samym zadba o to, by wyrok był niekorzystny dla Figara. Liczy on też ponadto na niechęć ogrodnika Antonia, wuja Zuzanny, jaką ten żywi do burgrabiego.
Dochodzi do serii rozpraw, z których początkowe Hrabia oddala, czekając głównie na pozew Marceliny. Tę ostatnią reprezentuje Bartolo. Zarówno on jak i Figaro broniąc swoich racji, próbują po swojemu interpretować nie tylko każde słowo, ale i przecinki. Kres wszystkiemu, jakby mogło się zdawać, daje Hrabia, uznając w dużej mierze pretensje Marceliny. Figaro musi w ciągu doby zwrócić dług, albo poślubić podstarzałą guwernantkę. Stara się on jednak jak może, by odwlec tę chwilę. Twierdzi, że jego szlachetni rodzice nigdy by się nie zgodzili na taki mezalians. Dowodem szlachectwa Figara ma być znak, jaki zapobiegliwi rodzice odcisnęli mu na ramieniu oraz to, że ludzie, którzy go porwali okazali mu też znalezione koronkowe hafty i kosztowności. Marcelina rozpoznaje w nim swojego porwanego dawno synka – Emanuela. Jej zapędy matrymonialne kierują się teraz w stronę Bartola – rodzonego ojca Figara. Również on broni się jak może przed tym małżeństwem. W chwili gdy Figaro ściska się z Marceliną, wchodzi Zuzanna, która otrzymany od pani posag chce przeznaczyć na spłatę długu swojego ukochanego. To co widzi wyprowadza ją jednak zupełnie z równowagi, policzkuje nawet Figara, który nie gniewając się za to, wyjaśnia wraz z odnalezioną matką zaistniałą sytuację. Marcelina od tej pory stoi po stronie ich obojga. Atmosferę ogólnych czułości i tkliwości burzy jednak nadal niechętny Figarowi Antonio. Według niego, jeśli rodzice Figara nie są małżeństwem, to sam Figaro jest po prostu niczyj. Mądrą odpowiedź daje tutaj nawet Don Gusman, mówiąc: "zawsze się jest czyimś dzieckiem". Sam Bartolo też daje się wreszcie przekonać Figarowi, Zuzannie i Marcelinie i zgadza się na ślub z matką Figara.
Akt IV.
Figaro i Zuzanna cieszą się z pomyślnego obrotu spraw, mają też chwilę dla siebie. Hrabina przypomina jednak Figarowi, że wszyscy już czekają, jednak na chwilę zatrzymuje Zuzannę. Obie planują nadal dać Hrabiemu nauczkę za podejrzliwość i niewierność. Zuzanna pisze do Hrabiego miłosny liścik i umawia się z nim wieczorem w ogrodzie. Pomysłodawczynią listu jest sama Hrabina. Za pieczęć bilecika służy szpilka. Tymczasem do swojej pani z kwiatami przychodzą wiejskie dziewczęta, wśród których jest przebrany Cherubin i to od niego Hrabina odbiera bukiet całując go w czoło. Wszystko jednak psuje Antoni, który donosi Hrabiemu, że przebrany Cherubin jest nadal na zamku. Hrabia jednak tym razem sugeruje jedynie zdemaskowanemu Cherubinowi, aby przez cały wieczór nie wchodził mu w drogę.
Rozpoczynają się uroczystości weselne dwóch par. Wieśniaczki pieśnią wychwalają dobroć pana, który zniósł niesprawiedliwe prawo, Zuzanna wręcza Hrabiemu ukradkiem bilecik, a Figaro zauważa jedynie, że Hrabia dostał coś od którejś z dziewczyn, gdyż Almaviva ukłuł się szpilką. Atmosfery wesela nie jest w stanie zakłócić nawet ponowne pojawienie się wysłanego uprzednio do wsi Bazilia. Brakuje już tylko podpisu Hrabiego na małżeńskich kontraktach, toteż daje on stosowne dyspozycje do ich przygotowania i gdy dowiaduje się o fajerwerkach wydaje też kategoryczny zakaz zorganizowania pokazu w miejscu, wyznaczonym w bileciku na wieczorną schadzkę, tłumacząc to tym, że przebywająca w pokoju żona by nie mogła pokazu zobaczyć. Dziwi się temu Figaro w rozmowie z Marceliną. Szczęśliwa matka odwołuje swoje kłamstewka na temat Zuzanny, a Figaro twierdzi, że nawet gdyby żona próbowała go zdradzić – on jej z góry przebacza. Spotykają oboje już po chwili Barbarinę, której Hrabia przekazał szpilkę, by oddała Zuzannie. Figaro łączy fakty, jest podejrzliwy i zazdrosny. Marcelina staje w obronie synowej, a widząc, że nie jest w stanie uspokoić Figara, o wszystkim idzie poinformować Zuzannę. Wierzy zresztą w jej niewinność.
Akt V.
Panie zachowując najwyższą ostrożność, nie chcą wtajemniczać nikogo, a gdy pojawiają się każda przebrana za drugą, wierzą im wszyscy. Zarówno Cherubin, jak i Hrabia czy Figaro biorą Hrabinę za Zuzannę. Hrabia flirtuje z przebraną żoną, a widząc zbliżającego się Figara, oboje chowają się – Hrabina w altanie, Hrabia – w głębi parku. Beaumarchais rysuje tu bardzo wyraźnie zazdrość Figara, który w odwecie flirtuje z rzekomą "Hrabiną". Rozpoznaje jednak Zuzannę po głosie i postanawia tym bardziej zabawić się jej kosztem, jednak widząc powracającego Almavivę oboje nadal grają swoje nowe role, ale już w porozumieniu z sobą. Hrabia, który przed chwilą sam zdradzał (bo przecież był przekonany, że romansuje z Zuzanną, nie zaś z Hrabiną), teraz sam jest "zdradzany". Wzywa wszystkich bohaterów spektaklu, aby zobaczyli jak zachowuje się jego żona. Winowajcy proszą o łaskę i wyrozumiałość, ale hrabiowska duma, każe mu mówić zdecydowane "Nie!". Złamać jej nie mogą nawet prośby pozostałych bohaterów i wreszcie z ukrycia wychodzi prawdziwa Hrabina. Almaviva widzi, że to on poniósł prawdziwą porażkę, żona jednak łaskawie mu wybacza. Nic już nie stoi na przeszkodzie małżeńskiego szczęścia Zuzanny i Figara.
Odbiór.
Postać cyrulika Figara od początku swego istnienia budziła spore kontrowersje, co podkreślają w przedmowach do "Cyrulika sewilskiego" i "Wesela Figara" zarówno Beaumarchais, jak i tłumacz, Tadeusz Boy-Żeleński. Georges Danton wołał, że "Figaro zabił szlachtę", zaś Napoleon mówił o "Weselu Figara", że to "Rewolucja już w czynie". "Wesele Figara" ze względu na niesione przez siebie treści od początku spotykało się z falą krytyki, zarówno francuskiej, jak i europejskiej w ogóle. Należy podkreślić, że sława (i "niesława") tego dzieła rozprzestrzeniała się w znaczącym tempie, jednak nieśmiertelność zapewnili mu Lorenzo Da Ponte i Wolfgang Amadeus Mozart przerabiając sztukę na operę. Niekwestionowany wkład Mozarta uzupełnia tutaj również determinacja librecisty – da Pontego. Warto zauważyć, że sama sztuka Beaumarchais'go w Wiedniu została zakazana przez cesarza ze względu na zbyt oczywiste ukazanie wad szlachty, Da Ponte musiał więc nieco łagodzić oryginał Beaumarchais'go i osobiście przekonać cesarza Józefa II.

</doc>
<doc id="1786804" url="https://pl.wikipedia.org/wiki?curid=1786804" title="Cementownia Ożarów">
Cementownia Ożarów

Cementownia Ożarów – towarowa stacja kolejowa w Karsach, w gminie Ożarów, w województwie świętokrzyskim, w Polsce. Znajduje się przy Zakładzie Cementownia Ożarów wchodzącym w skład Grupy Ożarów SA.

</doc>
<doc id="1786806" url="https://pl.wikipedia.org/wiki?curid=1786806" title="Wesele Figara (sztuka)">
Wesele Figara (sztuka)



</doc>
<doc id="1786808" url="https://pl.wikipedia.org/wiki?curid=1786808" title="Redzikowo Air Force Base">
Redzikowo Air Force Base



</doc>
<doc id="1786810" url="https://pl.wikipedia.org/wiki?curid=1786810" title="Parafia Najświętszego Serca Pana Jezusa w Benowie">
Parafia Najświętszego Serca Pana Jezusa w Benowie

Parafia Najświętszego Serca Pana Jezusa w Benowie – parafia rzymskokatolicka w diecezji elbląskiej. Erygowana 28 listopada 1907 roku, reerygowana 1 stycznia 1960 roku przez biskupa warmińskiego Andrzeja Thiela. Do parafii należą miejscowości: Benowo, Jarzębina, Borowy Młyn, Rudniki, Szkaradowo Szlacheckie, Barcice. Tereny te znajdują się w gminie Ryjewo w powiecie kwidzyńskim, w województwie pomorskim. 
Kościół parafialny w Benowie został wybudowany w latach 1881–1886, konsekrowany 8 września 1897 roku. Kaplicę w Jarzębinie zbudowano około roku 1930.

</doc>
<doc id="1786811" url="https://pl.wikipedia.org/wiki?curid=1786811" title="Guglielmo Bergamesco">
Guglielmo Bergamesco

Guglielmo Bergamesco (ur. ok. 1485 w Alzano Lombardo w pobliżu Bergamo, zm. 1550) - włoski architekt doby renesansu.
Życiorys.
Pracował głównie w Wenecji. Zaprojektował weneckie Palazzo dei Camerlenghi (1525–1528). Jest także twórcą murów obronnych Padwy i Bramy Portello w Padwie, zbudowanej w 1519.

</doc>
<doc id="1786813" url="https://pl.wikipedia.org/wiki?curid=1786813" title="Władimir Tributs">
Władimir Tributs



</doc>
<doc id="1786814" url="https://pl.wikipedia.org/wiki?curid=1786814" title="Arduino Berlam">
Arduino Berlam

Arduino Berlam (ur. 20 lipca 1880 w Trieście, zm. 28 lipca 1946 Tricesimo) – włoski architekt, syn Ruggero.
Życiorys.
Urodził się w Trieście, od 1905 roku pomagał w pracy ojcu i podobnie jak on ukończył akademię sztuk pięknych w Mediolanie. Pracował głównie w rodzinnym mieście, był także autorem wystroju statków "Saturnia" i "Vulcania".

</doc>
<doc id="1786816" url="https://pl.wikipedia.org/wiki?curid=1786816" title="GEA Group">
GEA Group

GEA Group AG (od 2000 do 2005 mg technologies, przed 2000 Metallgesellschaft AG – przedsiębiorstwo handlowe zajmujące się sprzedażą metali) – międzynarodowy lider w zakresie technologii budowy maszyn i urządzeń wykorzystywanych w energetyce, przemyśle petrochemicznym i spożywczym.
Siedzibą przedsiębiorstwa jest Düsseldorf (Niemcy).
W 2008 r. koncern zatrudniał 21 tys. pracowników w ponad 250 filiach znajdujących się w 50 państwach, jego obroty w roku 2005 wyniosły 4,5 mld euro.

</doc>
<doc id="1786817" url="https://pl.wikipedia.org/wiki?curid=1786817" title="Ruggero Berlam">
Ruggero Berlam

Ruggero Berlam (ur. 20 września 1854 w Trieście, zm. 22 października 1920 tamże) – włoski architekt i malarz, ojciec Arduino.
Życiorys.
Urodził się w Trieście, podobnie jak ojciec, Giovanni Andrea Berlam, ukończył akademię sztuk pięknych w Mediolanie, pod kierunkiem Camillo Boito.

</doc>
<doc id="1786818" url="https://pl.wikipedia.org/wiki?curid=1786818" title="Ostrowiec Świętokrzyski Huta">
Ostrowiec Świętokrzyski Huta

Ostrowiec Świętokrzyski Huta – towarowa stacja kolejowa w Ostrowcu Świętokrzyskim, w powiecie ostrowieckim, w województwie świętokrzyskim, w Polsce.

</doc>
<doc id="1786822" url="https://pl.wikipedia.org/wiki?curid=1786822" title="Merkuriusz Polski Nowy, ale Dawnemu Wielce Podobny">
Merkuriusz Polski Nowy, ale Dawnemu Wielce Podobny

Merkuriusz Polski Nowy, ale Dawnemu Wielce Podobny – emigracyjny miesięcznik kulturalno-literacki wydawany w Londynie w latach 1955–58. W skład redakcji wchodzili m.in.: Bogdan Czaykowski, Adam Czerniawski, Zygmunt Ławrynowicz, Bolesław Taborski. Po 1958 pismo istniało pod nowym tytułem „Kontynenty – Nowy Merkuriusz”. Z pismem współpracowali blisko inni młodzi poeci i prozaicy polscy zamieszkali w Anglii, m.in. Florian Śmieja i Andrzej Busza.
Miesięcznik był głosem młodej inteligencji emigracyjnej. Ideologicznie był pismem pluralistycznym, ale w sumie reprezentował stanowiska na lewo od oficjalnych stanowisk starszej emigracji londyńskiej w stosunku do PRL, zwłaszcza w swych próbach przedarcia się przez żelazną kurtynę. Redaktorzy mieli też krytyczny stosunek do dominujących w Londynie prądów literackich reprezentowanych przez Wiadomości Mieczysława Grydzewskiego.
Przyznawana była nagroda literacka „Merkuriusza Polskiego”. Jednym z jej laureatów był w 1958 roku Andrzej Kijowski.

</doc>
<doc id="1786823" url="https://pl.wikipedia.org/wiki?curid=1786823" title="Shane Jenek">
Shane Jenek



</doc>
<doc id="1786831" url="https://pl.wikipedia.org/wiki?curid=1786831" title="Salpinks">
Salpinks



</doc>
<doc id="1786834" url="https://pl.wikipedia.org/wiki?curid=1786834" title="Genet Getaneh">
Genet Getaneh

Genet Getaneh (ur. 6 stycznia 1986) – etiopska lekkoatletka, specjalistka od długich dystansów.

</doc>
<doc id="1786836" url="https://pl.wikipedia.org/wiki?curid=1786836" title="Czerwieńska Grapa">
Czerwieńska Grapa

Czerwieńska Grapa (838 m n.p.m.) – szczyt w Paśmie Baraniej Góry w Beskidzie Śląskim. Wznosi się w grzbiecie odchodzącym od Glinnego na południe, a kończącym się Małą Baranią nad Kamesznicą. Szczyt ma kształt wąskiej grzędy o stromych, miejscami kamienistych stokach, ciągnącej się z południowego zachodu na północny wschód. W całości zalesiony.

</doc>
<doc id="1786838" url="https://pl.wikipedia.org/wiki?curid=1786838" title="A Modest Proposal">
A Modest Proposal



</doc>
<doc id="1786839" url="https://pl.wikipedia.org/wiki?curid=1786839" title="Myrosław Stupar">
Myrosław Stupar

Myrosław Iwanowycz Stupar, ukr. Мирослав Іванович Ступар, "Mirosław Iwanowicz Stupar" (ur. 27 sierpnia 1941 w Stanisławowie) – ukraiński piłkarz, grający na pozycji bramkarza, sędzia piłkarski.
Kariera piłkarska.
W wieku 17 lat rozpoczął karierę piłkarską w Spartaku Stanisławów. Na początku stycznia 1961 otrzymał zaproszenie od amatorskiej drużyny ze Stryja. W latach 1962-1963 występował również w klubie Wołyń Łuck. W październiku 1963 po meczu z Dynamem Kijów został zaproszony do Dynama ale grał tylko w drużynie rezerw, w składzie której zdobył mistrzostwo ZSRR spośród drużyn rezerwowych. Ale nie widząc możliwości przebić się do podstawowego składu Dynama, w styczniu 1964 odszedł do Dynama Chmielnicki. Latem 1968 postanowił wrócić do Iwano-Frankowska. Do końca roku grał w amatorskiej drużynie z Kołomyi. W 1969 bronił bramki Spartaka, kiedy to klub zdobył w turnieju finałowym awans do Klasy A. Klub awansował do klasy A, ale piłkarz podjął decyzję zakończyć karierę piłkarską.
Kariera sędziowska.
W 1970 rozpoczął karierę sędziowską. W 1972 rozpoczął pracę na stanowisku wykładowcy w Przykarpackim Instytucie Pedagogicznym w Iwano-Frankiwsku. W 1973 pomagał również trenować Spartak Iwano-Frankiwsk. Najpierw sędziował mecze regionalne, a w 1976 otrzymał prawo sędziowania w Wyższej Lidze ZSRR. W tym że roku debiutował na arenie międzynarodowej, w meczu Pucharu UEFA. W 1978 sędziował mecz towarzyski Polska - Bułgaria, a w 1979 mecz kwalifikacyjny do Euro-80 Turcja - RFN. Ogółem w najwyższej lidze radzieckiej (1976–1989) sędziował 147 spotkań oraz ponad 30 meczów międzynarodowych.
W 1982 jako jedyny przedstawiciel ZSRR sędziował na Mistrzostwach Świata w Hiszpanii w 1982. W meczu reprezentacji Francji z reprezentacją Kuwejtu przy wyniku 3:1 nie uznał bramki strzelonej w 75 min. przez Alaina Giresse'a. W akcji bramkowej z trybun rozległ się gwizdek i piłkarze z Kuwejtu zatrzymali się, a Giresse strzelił bramkę. Pod naciskiem sztabu szkoleniowego Francuzów odwołał swoją decyzję i uznał bramkę. Wtedy na boisko wszedł szejk z Kuwejtu, prezes kuwejckiej federacji. Po 5 min. rozmów z szejkiem sędzia ponownie zmienił decyzję, nie uznając bramki. Następnie jeszcze wysłuchiwał argumentacji francuskiego trenera. Dopiero po 7 minutach mecz został wznowiony. Potem jeszcze dwa razy nie uznawał prawidłowo zdobytych bramek przez Francuzów, aż w końcu meczu w 89 min. zaliczył gola Maxime'a Bossisa. Francja wygrała 4:1 ale Stupar został zdyskwalifikowany.
W 1991 zakończył karierę sędziowską. W niezależnej Ukrainie od 1994 pracował w Ukraińskim Związku Piłki Nożnej na stanowisku inspektora meczu.

</doc>
<doc id="1786842" url="https://pl.wikipedia.org/wiki?curid=1786842" title="Kardynałowie mianowani w latach 1073–1099">
Kardynałowie mianowani w latach 1073–1099

Lista kardynałów mianowanych lub po raz pierwszy udokumentowanych w okresie od początku pontyfikatu Grzegorza VII (22 kwietnia 1073) do śmierci papieża Urbana II (29 lipca 1099) oraz pseudokardynałów mianowanych przez antypapieża Klemensa III (Wiberta z Rawenny).
W nawiasach podane są okresy, w jakich kardynałowie ci są udokumentowani źródłowo.

</doc>
<doc id="1786844" url="https://pl.wikipedia.org/wiki?curid=1786844" title="Mała Barania">
Mała Barania

Mała Barania lub Białożycki Groń (659 m n.p.m.) – wzgórze w Paśmie Baraniej Góry w Beskidzie Śląskim. Leży między Sołą na wschodzie, Kameszniczanką na południu a Bystrą Kamesznicką na zachodzie. Orograficznie jest zakończeniem grzbietu odchodzącego na południe od szczytu Glinnego, lecz geologicznie stanowi przedłużenie grzbietu Szarego, będąc – tak jak i on – zbudowanym z gruboławicowych piaskowców krośnieńskich zaliczanych do tzw. łuski przedmagurskiej. Mała Barania stanowi dominantę leżących u jej podnóży Milówki i Ciśca. Rozległe wzgórze do niedawna było pokryte polami i pastwiskami, dzisiaj stopniowo zarasta lasem. Nowe tereny najpierw opanowują gatunki pionierskie (brzoza, osika i leszczyna), które później ustępują gatunkom właściwym (klon jawor, buk zwyczajny, świerk pospolity).
Na wschodnich stokach Małej Baraniej leży jeden z przysiółków Ciśca – Mały Cisiec. 1 września 1939 r. w rejonie Małej Baraniej toczyły się pierwsze na Żywiecczyźnie potyczki polskich sił zbrojnych z oddziałami niemieckimi posuwającymi się od Przełęczy Zwardońskiej.
Aktualnie (2023 r.) na wschodnich i południowych zboczach Małej Baraniej trwa budowa ostatniego brakującego odcinka górskiego drogi ekspresowej S1, tzw. obejścia Węgierskiej Górki.

</doc>
<doc id="1786845" url="https://pl.wikipedia.org/wiki?curid=1786845" title="Dominique Baratelli">
Dominique Baratelli

Dominique Baratelli (ur. 26 grudnia 1947 w Nicei) – piłkarz francuski grający na pozycji bramkarza.
Kariera klubowa.
Karierę piłkarską Baratelli rozpoczął w rodzinnej Nicei, w klubie Cavigal Nice. W 1967 roku został piłkarzem korsykańskiego AC Ajaccio i w jego barwach zadebiutował w Ligue 1 w sezonie 1967/1968. Tam stał się podstawowym bramkarzem i barw Ajaccio bronił przez cztery sezony. W tym okresie rozegrał 107 ligowych spotkań.
Latem 1971 roku Baratelli przeszedł z Ajaccio do zespołu OGC Nice, w którym, podobnie jak w swoim poprzednim klubie, stał się pierwszym bramkarzem. Przez pierwsze pięć sezonów nie opuścił żadnego spotkania w Ligue 1. W 1973 roku został z Nice wicemistrzem kraju, a sukces ten powótrzył w 1976 roku. W 1978 roku wystąpił w finale Pucharu Francji, jednak Nice przegrało wówczas 0:1 z AS Nancy. Po tym sukcesie Baratelli odszedł z zespołu. W barwach Nice wystąpił 247 razy.
W 1978 roku Baratelli został zawodnikiem Paris Saint-Germain, w którym zastąpił odchodzącego do Stade Brestois 29, Daniela Bernarda. Przez kolejne lata występował w pierwszym składzie PSG i do 1984 roku wystąpił we wszystkich ligowych meczach paryskiego klubu. W 1982 roku wywalczył z PSG swój pierwszy w karierze Puchar Francji (2:2 w finale z AS Saint-Étienne i wygrana w rzutach karnych 6:5). W 1983 roku powtórzył to osiągnięcie - PSG zwyciężyło wówczas 3:2 w decydującym spotkaniu z FC Nantes. W 1985 roku zakończył karierę piłkarską w wieku 38 lat. W zespole PSG wystąpił 239 razy, a w rozgrywkach Première Division rozegrał łącznie 593 spotkania.
Kariera reprezentacyjna.
W reprezentacji Francji Baratelli zadebiutował 11 czerwca 1972 roku w wygranym 5:0 towarzyskim spotkaniu z reprezentacją Ameryki Środkowej. W 1978 roku został powołany przez selekcjonera Michela Hidalgo do kadry na Mistrzostwa Świata w Argentynie. Na tym turnieju rozegrał jedno spotkanie, przegrane 1:2 z Argentyną. W 1982 roku również był w kadrze Francji na turniej Mistrzostw Świata. Był tam jednak trzecim bramkarzem po Jeanie-Luku Ettorim i Jeanie Castanedzie i nie rozegrał żadnego spotkania, a Francja zajęła 4. miejsce na tym turnieju. Ostatni mecz w kadrze narodowej Baratelli rozegrał 28 kwietnia 1982 przeciwko Peru (0:1). Łącznie rozegrał w niej 21 spotkań.

</doc>
<doc id="1786850" url="https://pl.wikipedia.org/wiki?curid=1786850" title="Rejon augustowski">
Rejon augustowski

Rejon augustowski (biał. "Аўгустоўскі раён") – istniejący formalnie w latach 1940-1945 ("de facto" 1940-1941 i 1944-1945) rejon w północno-zachodniej części Białoruskiej SRR, w obwodzie białostockim. Siedzibą władz był Augustów.
Rejon powołano do życia decyzją Prezydium Rady Najwyższej Białoruskiej Socjalistycznej Republiki Radzieckiej z 15 stycznia 1940, gdy tworzono nowy podział administracyjny kraju (dotychczas obwody dzieliły się na powiaty). W jego skład weszły dawne gminy Bargłów, Dębowo, Kolnica, Pruska i Sztabin oraz miasto Augustów. Rejon objął zatem zachodnie tereny okupowanego przez ZSRR powiatu augustowskiego, a więc bez dwóch gmin włączonych do III Rzeszy (Dowspuda i Szczebro-Olszanka) oraz obszarów, które znalazły się w składzie rejonu sopoćkińskiego.
25 lutego 1940 Rejonowy Komitet Wykonawczy dokonał podziału rejonu na gminy wiejskie (sielsowiety): Augustów, Bargłów Kościelny, Gabowe Grądy, Janówka, Jastrzębna (I i II), Kolnica, Mogielnica, Kroszewo, Pomiany, Sztabin, Uścianki i Wólka Karwowska. Gminą miejską (gorsowietem) był Augustów.
Rejon przestał de facto istnieć, gdy na jego teren wkroczyły wojska niemieckie w czerwcu 1941, włączając go w skład okręgu Białystok.
Po ponownym zajęciu obszaru przez Armię Czerwoną we wrześniu 1944, rejon wrócił pod administrację BSSR.
Na mocy umowy granicznej pomiędzy Polską a ZSRR z 16 sierpnia 1945 roku rejon zlikwidowano i oddano Rzeczypospolitej Polskiej.

</doc>
<doc id="1786851" url="https://pl.wikipedia.org/wiki?curid=1786851" title="Rosyjski spis powszechny 2002">
Rosyjski spis powszechny 2002

Rosyjski spis powszechny 2002 (ros: Всероссийская перепись населения 2002) był pierwszym spisem w Federacji Rosyjskiej. Przeprowadzony został pomiędzy 9 października a 16 października 2002 przez Rosyjską Federalną Służbę Statystyczną (Rosstat).
Uczestnicy spisu.
Uczestnicy spisu odpowiedzieli na pytania: o wiek, stan cywilny, znajomość języków, pochodzenie etniczne i edukację. Niektórzy odpowiedzieli na nieobligatoryjne pytania dotyczące sytuacji finansowej i warunków mieszkaniowych.
Nie rezydenci.
Do nie - rezydentów zaliczono dwie grupy osób: 
Obcokrajowcy obecni w Rosji, pracownicy zagranicznych misji dyplomatycznych i organizacji międzynarodowych oraz członków ich rodziny, byli wyłączeni ze spisu rolnego.
Znajomość języków.
Wśród pytań znalazły się: „Czy mówisz po rosyjsku?” i „W jakich innych językach mówisz?"
1,42 miliona respondentów nie podało informacji językowych.

</doc>
<doc id="1786853" url="https://pl.wikipedia.org/wiki?curid=1786853" title="Skrzydłorzech kaukaski">
Skrzydłorzech kaukaski

Skrzydłorzech kaukaski, skrzydłorzech jesionolistny ("Pterocarya fraxinifolia" (Lamb.) Spach) – gatunek drzewa z rodziny orzechowatych. Występuje na Zakaukaziu w Armenii, Azerbejdżanie, Gruzji, Rosji oraz w północnej Turcji i Iranie. 
Został sprowadzony do uprawy w Europie w 1782. W Polsce sadzony jest w parkach i ogrodach.

</doc>
<doc id="1786856" url="https://pl.wikipedia.org/wiki?curid=1786856" title="Jurij Baskakow">
Jurij Baskakow

Jurij Walerjewicz Baskakow (ros. Юрий Валерьевич Баскаков; ur. 10 maja 1964) – rosyjski piłkarz, grający na pozycji obrońcy, sędzia piłkarski.
Życiorys.
Wychowanek SDJuSzOR (dziecięcej szkoły piłkarskiej) CSKA Moskwa. Występował w drużynach rezerwowych CSKA oraz Torpeda Moskwa.
Od 1988 jest sędzią piłkarskim. Najpierw sędziował mecze regionalne, a w 1996 otrzymał prawo sędziowania w Wyższej Lidze Rosji. Ogółem w najwyższej lidze rosyjskiej sędziował 168 spotkań. Obecnie jest sędzią międzynarodowym UEFA i FIFA.

</doc>
<doc id="1786859" url="https://pl.wikipedia.org/wiki?curid=1786859" title="Radio Białoruś">
Radio Białoruś

Radio Białoruś (Radyjostacyja Biełaruś) – państwowe radio białoruskie, nadające dla zagranicy, istnieje od 11 maja 1962 roku i emituje audycje polityczne, muzyczne i kulturalne. Od 2005 roku realizowana jest także emisja internetowa. Siedziba stacji znajduje się w Mińsku. Radio nadaje codziennie przez 16 godzin w siedmiu językach (białoruskim, niemieckim, rosyjskim, angielskim, polskim i hiszpańskim).
Dodatkowo nadaje codziennie w Internecie na żywo w języku angielskim. Od 3 stycznia 2005 do końca sierpnia 2005 była to emisja przez 5 godzin na dobę. Od 1 września jest to 10 godzin na dobę. 
Przykładowe programy w języku polskim to: „Zapraszamy na Białoruś”, „Dziennik muzyczny”, „Damski salon”.
Częstotliwości nadawania.
Nadajniki FM:
Emisja na falach średnich (nadajniki wyłączone 1 kwietnia 2016 roku): 
Emisja na falach krótkich (nadajniki wyłączone 1 kwietnia 2016 roku): 

</doc>
<doc id="1786861" url="https://pl.wikipedia.org/wiki?curid=1786861" title="Leon Adamowski">
Leon Adamowski

Leon Adamowski (ur. 28 czerwca 1911 w Brześciu Litewskim, zm. 15 października 1983 w Warszawie) – polski lekarz, poseł na Sejm Ustawodawczy (1947–1952) i na Sejm PRL I kadencji.
Życiorys.
W 1932 ukończył naukę w Gimnazjum im. Zygmunta Augusta w Białymstoku, po czym podjął pracę w Funduszu Pracy oraz Białostockim Urzędzie Wojewódzkim. Po ukończeniu kursu instruktorów ratownictwa sanitarnego w 1937 zatrudniony w Polskim Czerwonym Krzyżu w Suwałkach. W latach 1938–1939 studiował medycynę na Uniwersytecie Stefana Batorego (wcześniej również prawo na Uniwersytecie Warszawskim). Podczas niemieckiej okupacji Suwalszczyzny zatrudniony jako pielęgniarz i asystent rentgenowy. W 1944 mianowany powiatowym kontrolerem sanitarnym. Rok później został wyznaczony na przewodniczącego Prezydium Powiatowej Rady Narodowej w Suwałkach (do sierpnia 1946). W grudniu 1945 stanął na czele tymczasowych struktur Stronnictwa Demokratycznego w powiecie. W latach 1946–1949 był dyrektorem Białostockiej Ekspozytury Izby Przemysłowo-Handlowej oraz radnym Wojewódzkiej Rady Narodowej. W 1949 przeniesiony do pracy partyjnej na Dolny Śląsk. Działał w SD (był przez długi okres członkiem Rady Naczelnej oraz CK).
W 1947 po raz pierwszy uzyskał mandat posła na Sejm z okręgu Ełk. Zasiadał w Komisjach Spółdzielczości, Aprowizacji i Handlu (jako sekretarz), Planu Gospodarczego, Przemysłowej i Zdrowia. W 1952 zasiadł ponownie w ławach poselskich (z okręgu Warszawa), pracował w Komisjach Budżetowej oraz Pracy i Zdrowia (jako wiceprzewodniczący).
W 1953 został dyrektorem administracyjnym Instytutu Matki i Dziecka w Warszawie (do 1960). W latach 1961–1965 sprawował mandat członka Rady Narodowej m.st. Warszawy. W latach 80. był wiceprzewodniczącym Rady Naczelnej Polskiego Komitetu Pomocy Społecznej.
Odznaczony Orderem Sztandaru Pracy II klasy, Komandorskim, Oficerskim i Kawalerskim Krzyżem Orderu Odrodzenia Polski, a także Złotym i Srebrnym Krzyżem Zasługi. Zasłużony członek SD. Pochowany na Cmentarzu Komunalnym na Powązkach (kwatera 37D-4-19).
Żonaty z Teodorą Adamowską, również działaczką SD.

</doc>
<doc id="1786865" url="https://pl.wikipedia.org/wiki?curid=1786865" title="Soplówka jeżowata">
Soplówka jeżowata

Soplówka jeżowata ("Hericium erinaceus" (Bull.) Pers.) – gatunek grzybów należący do rodziny soplówkowatych ("Hericiaceae").
Systematyka i nazewnictwo.
Pozycja w klasyfikacji według Index Fungorum: "Hericium, Hericiaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1781 r. Jean Baptiste François Pierre Bulliard nadając mu nazwę "Hydnum erinaceus". Obecną, uznaną przez Index Fungorum nazwę nadał mu w 1797 r. Christian Hendrik Persoon, przenosząc go do rodzaju "Hericium".
Synonimy naukowe:
Nazwę polską podali Barbara Gumińska i Władysław Wojewoda w 1983 r.
Morfologia.
Kulisty lub poduchowaty, czasami strzechowaty, wielkości od 8–20 cm, ale dorastający nawet do 30 cm. W młodości jest biały, następnie białokremowy, żółtosiny, w końcu ochrowobrązowawy. Przyrasta do drzewa bokiem lub bulwiastą częścią, która w starszych okazach drewnieje. Jest gęsto pokryty kolcami o długości 2–6 cm i o grubości (przy podstawie) 1,5–2 mm. Kolce za młodu są białawożółte, później śmietankowe, na starość mają kolor od żółtopomarańczowego do siwobrązowawego.
Mięsisty, elastyczny, sprężysty i trochę włóknisty. Ma biały kolor jest zwarty i dziurkowany. Smak słodkawy, zapach grzybowy.
Biały, amyloidalny. Zarodniki bardzo drobno kropkowane, o rozmiarach 5–6 × 4–5 µm.
Występowanie i siedlisko.
Występuje w Ameryce Północnej, Europie i Azji. W Polsce jest rzadka. Do 2021 r. podano 3 stanowiska historyczne i 55 współczesnych, m.in. na buku zwyczajnym – pomniku przyrody nr 1066 w Trójmiejskim Parku Krajobrazowym w Gdańsku. Znajduje się na "Czerwonej liście roślin i grzybów Polski". Ma status E – wymierający. Znajduje się na listach gatunków zagrożonych także w Austrii, Belgii, Czechach, Szwajcarii, Niemczech, Danii, Anglii, Holandii, Szwecji, Słowacji.
Grzyb nadrzewny, saprotrof rozwijający się na martwym drewnie, lub słaby pasożyt zasiedlający żywe, starsze lub osłabione drzewa. Rośnie w lasach liściastych ze starym drzewostanem, głównie na pniach starszych drzew w ich dolnej części, do wysokości kilku metrów. Występuje głównie na pniach buków i dębów, lecz także jabłoni lub orzechów włoskich.
Znaczenie.
Saprotrof. Za młodu grzyb jadalny; w Japonii i Chinach jest lubianym i uprawianym grzybem spożywczym, o smaku porównywanym do mięsa krabów, homarów i innych owoców morza. W Polsce od 1995 r. podlega ochronie ścisłej bez możliwości zastosowania wyłączeń spod ochrony uzasadnionych względami gospodarki rolnej, leśnej lub rybackiej.
Gatunki podobne.
W Polsce występuje jeszcze soplówka bukowa ("Hericium coralloides") i soplówka jodłowa ("Hericium alpestre"), jednak różnią się one dość znacznie kształtem owocnika i kolcami.

</doc>
<doc id="1786866" url="https://pl.wikipedia.org/wiki?curid=1786866" title="Ihor Pokyd´ko">
Ihor Pokyd´ko

Ihor Romanowycz Pokyd´ko, ukr. Ігор Романович Покидько, ros. Игорь Романович Покидько, "Igor Romanowicz Pokid´ko" (ur. 15 lutego 1965 w Tarnopolu, Ukraińska SRR) – ukraiński piłkarz, grający na pozycji obrońcy, reprezentant Ukrainy, sędzia piłkarski.
Kariera piłkarska.
Kariera klubowa.
W 1988 rozpoczął karierę piłkarską w Nywie Tarnopol. W latach 1992–1993 bronił barw klubu Weres Równe, ale potem powrócił do Nywy, w której zakończył karierę piłkarską.
Kariera reprezentacyjna.
27 kwietnia 1993 debiutował w reprezentacji Ukrainy w meczu towarzyskim z Izraelem, zremisowanym 1:1.
Kariera sędziowska.
Po zakończeniu kariery piłkarskiej rozpoczął karierę sędziowską. Od 2001 sędziował mecze Pierwszej Lihi, a od 2004 Wyższej Lihi Ukrainy. Również pracował w Ukraińskim Związku Piłki Nożnej.

</doc>
<doc id="1786871" url="https://pl.wikipedia.org/wiki?curid=1786871" title="Hells Angels">
Hells Angels

Hells Angels Motorcycle Club – międzynarodowy klub motocyklowy, którego członkowie jeżdżą głównie na motocyklach firmy Harley-Davidson. Według Amerykańskiego Departamentu Sprawiedliwości klub jest organizacją przestępczą (gangiem).
Pierwsze kluby motocyklowe zakładane były przez weteranów II wojny światowej, po powrocie amerykańskich żołnierzy do kraju. Jazda na hałaśliwych motocyklach była dla nich sposobem na życie w normalnym kraju, który nie prowadził już wojny. Oficjalnie gang powstał 17 marca 1948 roku w Fontanie, w stanie Kalifornia. Członkowie Hells Angels byli oskarżani m.in. o wymuszenia, handel narkotykami i kradzieże. 
Hells Angels jest gangiem, który kieruje się również ideologią rasistowską. Przyjmowani są do niego tylko biali. Przyjęcie nowego kandydata do grupy odbywa się za poleceniem działającego w niej członka gangu. Nie są przyjmowane osoby, które kiedykolwiek miały kontakt z jakimiś służbami bezpieczeństwa, tj. które były (lub są) policjantami, pracowały w służbie więziennej itp. Nowicjusz w gangu przechodzi w nim próbny okres, w czasie którego jest obserwowany; dopiero gdy grupa uzna, że na to zasłużył, przyznaje mu prawo noszenia naszywki gangu. 
Gang dzieli się na grupy. Każda z nich zarządzana jest przez tzw. „komitet wykonawczy”, w którego skład wchodzą najczęściej przewodniczący ("president"), jego zastępca ("vice-president"), sekretarz ("secretary"), skarbnik ("treasurer") oraz sierżant ("sergeant-at-arms", dbający o dyscyplinę w grupie). Członków owych komitetów wybiera się w wyniku głosowania.

</doc>
<doc id="1786873" url="https://pl.wikipedia.org/wiki?curid=1786873" title="Florian Pierański">
Florian Pierański

Florian Pierański (ur. 11 marca 1909 w Kłecku, zm. 28 maja 1981) – polski lekarz weterynarii, poseł na Sejm PRL IV kadencji (1965–1969).
Życiorys.
Po ukończeniu szkoły średniej w Gnieźnie studiował na Akademii Medycyny Weterynaryjnej we Lwowie (w 1933 uzyskał dyplom lekarza weterynarii). Do 1937 praktykował w Łasinie, po czym został zatrudniony w Wydziale Weterynaryjnym Pomorskiego Urzędu Wojewódzkiego. W 1939 został doktorem medycyny weterynaryjnej (za pracę pod tytułem "Pomorskie nizinne bydło nadwiślańskie"). W latach 1939–1945 pracował jako weterynarz w Liskowie. Po zakończeniu wojny włączył się w odbudowę życia społecznego w miejscowości, m.in. Spółdzielni Rolniczo-Handlowej, Spółdzielni Mleczarskiej oraz Kasy Pożyczkowej im. Franciszka Stefczyka, organizował również Powiatowy Związek Hodowców. Stanął na czele Gminnej Rady Narodowej Liskowa. Był dyrektorem i nauczycielem Szkoły Hodowlanej, pracę pedagoga godząc z dalszą praktyką lekarską. Pod koniec lat 40. z powodów „klasowych” na krótko aresztowany przez Urząd Bezpieczeństwa.
W 1950 został mianowany dyrektorem Liceum (później Technikum) Weterynaryjnego we Wrześni. Od 1948 działał w Stronnictwie Demokratycznym, z ramienia którego wybrano go w 1958 do Wojewódzkiej Rady Narodowej. Od 1965 do 1969 sprawował mandat posła na Sejm PRL z okręgu Gniezno. Zasiadał w Komisji Rolnictwa i Przemysłu Spożywczego oraz Zdrowia i Kultury Fizycznej. Po odejściu z działalności społeczno-politycznej wrócił do zawodu pedagoga.
Był współzałożycielem Związku Lekarzy Weterynaryjnych PRL oraz jego wiceprzewodniczącym (1957–1958). Należał do Polskiego Towarzystwa Nauk Weterynaryjnych oraz Polskiego Towarzystwa Zootechnicznego. Odznaczony Złotym Krzyżem Zasługi oraz Krzyżem Kawalerskim Orderu Odrodzenia Polski.
Został pochowany na Cmentarzu Komunalnym we Wrześni.

</doc>
<doc id="1786879" url="https://pl.wikipedia.org/wiki?curid=1786879" title="Mistrzostwa Europy w biegach górskich kobiet">
Mistrzostwa Europy w biegach górskich kobiet



</doc>
<doc id="1786880" url="https://pl.wikipedia.org/wiki?curid=1786880" title="Drużynowe mistrzostwa Europy w biegach górskich mężczyzn">
Drużynowe mistrzostwa Europy w biegach górskich mężczyzn



</doc>
<doc id="1786881" url="https://pl.wikipedia.org/wiki?curid=1786881" title="Eugenia Furmaniak">
Eugenia Furmaniak

Eugenia Furmaniak (ur. 14 grudnia 1909 w Leźnicy Małej w powiecie łęczyckim, zm. 1 marca 1988 w Bydgoszczy) – polska nauczycielka i działaczka polityczna, posłanka na Sejm PRL I kadencji.
Życiorys.
Po ukończeniu Seminarium Nauczycielskiego w Łodzi pracowała w zawodzie (przez pewien okres była bezrobotna). W styczniu 1940 przeprowadziła się do Skierniewic, gdzie zaangażowała się w działalność konspiracyjną, kolportując czasopismo „Sierp i Młot”. W obawie przed aresztowaniem wyjechała na Wschód i osiedliła się w Lubartowie. W 1945 powróciła do Łodzi, pracowała jako nauczycielka, a w 1948 ukończyła Wyższe Kursy Nauczycielskie. Od 1948 zamieszkała w Bydgoszczy, gdzie pełniła m.in. obowiązki wiceprzewodniczącej Prezydium Miejskiej Rady Narodowej (od 1950), a także przewodniczącej Powiatowego i Miejskiego oraz Wojewódzkiego Komitetu Stronnictwa Demokratycznego (1952–1956). W wyborach w 1952 uzyskała mandat posłanki na Sejm I kadencji z okręgu Bydgoszcz. Zasiadała w Komisji Gospodarki Komunalnej i Mieszkaniowej. Po zakończeniu pracy parlamentarnej pracowała w pionie ideologicznym Frontu Jedności Narodu. Była również działaczką Ligi Kobiet oraz Towarzystwa Przyjaźni Polsko-Radzieckiej. Oceniana krytycznie przez lokalny aktyw SD nie została wystawiona jako kandydatka do Wojewódzkiej Rady Narodowej w Bydgoszczy w wyborach w 1958. 
Została odznaczona Odznaką „Zasłużonemu Działaczowi Stronnictwa Demokratycznego”. Zmarła w 1988, została pochowana na cmentarzu na Bielawkach.

</doc>
<doc id="1786882" url="https://pl.wikipedia.org/wiki?curid=1786882" title="Stormquest">
Stormquest

Stormquest (tytuł hiszp. "El ojo de la tormenta") – argentyńsko-amerykański film fabularny (akcja/fantasy) z 1987 roku. Powstał w reżyserii Alejandro Sessy (w czołówce uwzględnionego pod nazwiskiem Alex Sessa), nakręcony na podstawie jego własnego pomysłu w lasach Argentyny.
Większość członków ekipy realizacyjnej (wykluczając jedynie scenarzystę, Charlesa Saundersa, i producenta, Héctora Oliverę) – nie wierząc w sukces filmu – ukryła się pod pseudonimami. Przeczucie filmowców sprawdziło się, bowiem "Stormquest" poniósł klapę komercyjną.
Opis fabuły.
W społeczeństwie rządzonym przez kobiety – prymitywnym Królestwie Zimbia – mężczyźni żyją wyłącznie, by płodzić dzieci, a jego członkinie nie mają prawa bratać się z niewolnikami. Dwie przedstawicielki płci żeńskiej sprzeciwiają się jednak systemowi, jako jedyne wierząc, że takowe traktowanie mężczyzn jest złe. Buntowniczki zbiegają z Zimbii i jednoczą siły z zamieszkałymi w sąsiedniej osadzie wojownikami, by pokonać Królestwo. Jeden z bohaterów, Zar, uprowadzony i zniewolony przez żeńskie wojska Królowej, ze zdumieniem odkrywa, iż owa władczyni jest w istocie transgenderycznym mężczyzną.

</doc>
<doc id="1786886" url="https://pl.wikipedia.org/wiki?curid=1786886" title="Pietr Lesgaft">
Pietr Lesgaft



</doc>
<doc id="1786887" url="https://pl.wikipedia.org/wiki?curid=1786887" title="Alella">
Alella

Alella − miasto w "comarce" (powiecie) Maresme w Katalonii, w Hiszpanii, leżące 9 km na północ od Barcelony. Miasto znane jest głównie z produkcji win i perfum.
Leży na wybrzeżu po południowo-zachodniej stronie granitowego pasma Litoral.

</doc>
<doc id="1786888" url="https://pl.wikipedia.org/wiki?curid=1786888" title="WISP">
WISP

Wireless Internet Service Provider, WISP (z ang. „bezprzewodowy dostawca Internetu”) – firma oferująca usługę bezprzewodowego dostępu do Internetu (przeważnie odpłatnie).
Terminem tym określany jest również tryb pracy routera z wbudowanym punktem dostępowym, polegający na odwróceniu funkcji jego przyłączy. W normalnym trybie pracy takiego routera dostawca Internetu jest podłączony do gniazda typu Ethernet oznaczonego jako WAN, a moduł punktu dostępowego pozwala na bezprzewodowe łączenie się komputerów z routerem (WLAN). Natomiast w trybie WISP, router połączony jest z dostawcą Internetu za pomocą wbudowanego modułu punktu dostępowego tworząc bezprzewodowy most. Natomiast złącza Ethernet służą do podłączenia sieci lokalnej (np. komputerów).

</doc>
<doc id="1786889" url="https://pl.wikipedia.org/wiki?curid=1786889" title="Polisylogizm">
Polisylogizm

Polisylogizm – układ kolejno następujących po sobie sylogizmów, taki że wniosek poprzedniego sylogizmu jest jedną z przesłanek kolejnego sylogizmu. 
Na przykład: 

</doc>
<doc id="1786890" url="https://pl.wikipedia.org/wiki?curid=1786890" title="Klucz Salomona">
Klucz Salomona



</doc>
<doc id="1786891" url="https://pl.wikipedia.org/wiki?curid=1786891" title="Pejzaże Kultury">
Pejzaże Kultury

Pejzaże Kultury – książkowa seria wydawnicza Spółdzielni Wydawniczej „Czytelnik”.

</doc>
<doc id="1786893" url="https://pl.wikipedia.org/wiki?curid=1786893" title="Laserowa misja 2">
Laserowa misja 2

 Laserowa misja 2 (tytuł niem. [oryg.] "Der blaue Diamant", tytuł ang. "Hunt for the Blue Diamond") – film fabularny (akcja) powstały w 1993 roku jako niemiecka produkcja telewizyjna. Sequel filmu "Laserowa misja" ("Laser Mission", 1990), nakręcony w Bangkoku w Tajlandii.
Zarys fabuły.
Legenda błękitnego diamentu przyciąga do tajlandzkiej dżungli piątkę przyjaciół. Podczas tej wyprawy sytuacja się komplikuje – dochodzi do morderstwa, a jeden z żądnych bogactwa podróżników trafia do więzienia... Przyjaciele spotykają się ponownie po siedmiu latach, gdy jeden z nich zostaje porwany.

</doc>
<doc id="1786896" url="https://pl.wikipedia.org/wiki?curid=1786896" title="Dahong Bao’en">
Dahong Bao’en

Dahong Bao’en (chiń. 大洪報恩, pinyin "Dàhóng Bào’ēn"; kor. 대홍보은 "Taehong Poŭn", jap. "Taikō/Daigu Hōon", wiet. "Đại Hồng Báo Ân"; ur. 1058, zm. 1111) – chiński mistrz chan szkoły caodong, uczeń mistrza chan Touziego Yiqinga.
Życiorys.
Dahong jeszcze przed 20 rokiem życia zdał egzaminy wojskowe i został wysłany na posterunek w Baidu. Jednak po jakimś czasie zrozumiał, że ten rodzaj życia nie zadowala go i wyraził życzenie zostania mnichem. Ostatecznie sam cesarz Shenzong osobiście spełnił jego życzenie, ordynował go na mnicha i nadał mu imię Bao’en.
Po zostaniu mnichem Bao’en podróżował po wielu buddyjskich centrach. W końcu usłyszał o mistrzu Touzim Yiqingu i jego nauczanie wydało mu się na tyle atrakcyjne, że rozpoczął u niego praktykę chanu.
W jakiś czas potem podczas rozmowy z mistrzem osiągnął oświecenie. Bao’en pozostał z mistrzem jeszcze przez kilka lat aż do jego śmierci.
Odszedł z klasztoru i rozpoczął wędrówkę po klasztorach chanu. Z biografii wiadomo, że spotkał się z takimi wybitnymi mistrzami tego czasu jak Fayun Faxiu (1027–1090) i Yuanzhao Zongben (1020–1100). Obaj należeli do szkoły yunmen i potwierdzili jego zdolności i osiągnięcie.
Prawdopodobnie w 1094 r. gubernator prefektury Henan – Han Zhen (1019–1097) – zaprosił Bao’ena do zostania opatem klasztoru Szaolin na Song Shan. Jeszcze w tym samym roku został wyznaczony opatem dziedzicznego klasztoru na górze Dahong w Suizhou, który właśnie został zamieniony na publiczny. Był to duży klasztor, który podupadł i wymagał bardzo zdolnego mistrza do przywrócenia mu poprzedniej chwały.
W 1103 r. cesarskim edyktem Bao’en został wyznaczony na opata klasztoru Fayun w stolicy, którą był wówczas Kaifeng. Było to więc bardzo prestiżowe stanowisko. Jednak Bao’en wolał znacznie spokojniejsze i oddalone od władzy miejsca, i poprosił o zwolnienie z tego stanowiska po niecałym roku. Dwór bardzo niechętnie wyraził w końcu zgodę i Bao’en prawdopodobnie w 1006 r. został opatem klasztoru na pobliskiej górze Dahong (z którego odszedł w 1104 r. jego brat w Dharmie – Furong Daokai).
W klasztorze tym mistrz pozostał do śmierci.
Uczniowie i znaczenie mistrza.
W czasie swojego życia mistrz dorównywał, a może nawet przewyższał sławą Furonga Daokaia. Jednak historia wykazała, że uczniowie Furonga okazali się bardziej dynamiczni i główna linia przekazu okazała się właśnie linią Furonga. Ta linia została przeniesiona do Japonii przez Dōgena.
Mistrz Bao’en dokonał ordynacji 131 nowicjuszy. Miał 13 oświeconych uczniów, którzy zostali opatami publicznych klasztorów.
Mistrz należał do pokolenia spadkobierców mistrza Yiqinga, którzy zrewitalizowali całkowicie podupadłą szkołę chanu caodong.
Wiadomo, że napisał kilka tekstów – niestety żaden z nich się nie zachował. Były wśród nich jego zapisane nauki. Jednak mistrza interesowała także monastyczna czystość i właściwe procedury ordynacyjne. Inne jego prace, takie jak "Shou putixin jiewen" (Otrzymywanie wskazań bodhisattwy), "Loufa shoujie yiwen" (Ceremonie tonsury i przyjmowania wskazań), są wyrazem tych jego zainteresowań. Inną pracą była 3-tomowa "Caodong zongpai lu" (Zapisy linii przekazu caodong).
Mistrz miał także bliskie relacje z intelektualistami tego okresu, co było konieczne w rewitalizacji szkoły
Jednym z głównych pól działań Bao’ena (tak jak i Furonga), było potwierdzenie prawomocności linii przekazu związanej z ich mistrzem Yiqingiem. Było to krytyczne dla ich statusu, a tym samym całej szkoły cadong. Dlatego sprawa przekazu Dharmy nauczycielowi Furonga, Dayangowi Jingxuanowi, była priorytetowa. Zaowocowało to wieloma biografiami Yiqinga.
Linia przekazu Dharmy zen.
Pierwsza liczba oznacza kolejność pokoleń od Pierwszego Patriarchy chan w Indiach Mahakaśjapy.
Druga liczba oznacza kolejność pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="1786899" url="https://pl.wikipedia.org/wiki?curid=1786899" title="Red Bull Arena">
Red Bull Arena

Red Bull Arena – nazwa stadionów piłkarskich:

</doc>
<doc id="1786900" url="https://pl.wikipedia.org/wiki?curid=1786900" title="Pestum">
Pestum



</doc>
<doc id="1786901" url="https://pl.wikipedia.org/wiki?curid=1786901" title="Paestum">
Paestum

Paestum (gr. "Posejdonia", łac. "Paestum") – w starożytności kolonia grecka miasta Sybaris. Obecnie dzielnica miasta Capaccio w regionie Kampania, w prowincji Salerno. Położone jest na południe od Neapolu na wybrzeżu Morza Tyrreńskiego (Zatoka Salerno). Prace archeologiczne rozpoczął w 1907 roku włoski archeolog Vittorio Spinazzola. Aktualnie pozostałości miasta są parkiem archeologicznym. Ludność Capaccio: 20 934 mieszkańców (2005).
Historia.
Miasto założyli Grecy w VII wieku p.n.e. jako Posejdonię, było jednym z miast Wielkiej Grecji. Jego założycielami byli mieszkańcy starszej, bogatej achajskiej kolonii Sybaris, której mieszkańcy byli znani z zamiłowania do luksusu (sybaryci), położonej nad zatoką Tarencką (data przypuszczalnego jej założenia to połowa VII wieku p.n.e.). Osadnicy z Sybaris pragnęli rzucić wyzwanie eubejskiej kolonii Kume (łac. Cumae, gr. Kymai) na północ od Neapolu, która odgrywała dominującą rolę w handlu z Etruskami.
Kolonie w V wieku przejęli Lukanowie, którzy zamieszkiwali ten teren wraz z Grekami. Chociaż Grecy rozpaczali nad upadkiem kultury miasta, właśnie w tym okresie rozwinął się tu interesujący styl malarski. W 273 p.n.e. po wojnach z Pyrrusem miasto zostało przejęte przez Rzymian. Dalszy swój rozwój zawdzięczało handlowi oraz przymierzu z Republiką Rzymską. Okres świetności zakończył się w okresie najazdów barbarzyńców i zniszczeniem akweduktów doprowadzających wodę do miasta. W IX wieku na skutek epidemii malarii i najazdów Saracenów miasto niemal zupełnie opustoszało i zarosło roślinnością. W średniowieczu zostało zalane przez morze, lecz późniejsze ruchy tektoniczne wyniosły ruiny nad poziom morza. Ponownie odkryte w połowie XVIII wieku zostało podczas budowy drogi wzdłuż wybrzeża podczas panowania Karola III Burbona; dla kultury odkryto je wtedy, gdy poeci, pisarze i artyści – między innymi Goethe i Shelley – przyjeżdżali tu szukać inspiracji.
Park archeologiczny.
Paestum jest jednym z najważniejszych parków archeologicznych w Europie. W 1998 roku zostało wpisane na Listę Światowego Dziedzictwa Kultury UNESCO.
Paestum chronił mur obronny o grubości 5 m i długości 5 km, do dziś zachowała się większa jego część. Zachowane ruiny to, oprócz muru, 3 doryckie świątynie zachowane w bardzo dobrym stanie w 2 okręgach kultowych:
Świątynie te zbudowano w stylu doryckim. Ich nazwy są nazwami przyjętymi na podstawie przypuszczeń archeologów, co do funkcji świątyń wysnutych na podstawie znalezisk.
Na południe od świątyni Ateny odkryto ogrodzony teren, na którym znajdował się niewielki budyneczek z dachem ledwo wystającym ponad poziom gruntu. Była to komora kamienna przykryta dwuspadowym dachem. Kształt obiektu przypominał grobowiec, jednak nie znaleziono w nim zwłok. Ściany komory pokryte są freskami, przedstawiającymi życie zmarłego. Jednym z najbardziej znanych jest tzw. "Nurek z Paestum", być może najstarsze wyobrażenie skaczącego do wody człowieka. Odkryto także zestaw naczyń, jakie zwykle Grecy w tamtym czasie wkładali do grobu. Były to brązowe naczynia napełnione miodem oraz grupa naczyń attyckich. Dzięki owym naczyniom wydatowano obiekt na około 520 r. p.n.e. Jest to niewątpliwy cenotaf.
Godny uwagi jest niewielki amfiteatr rzymski. Zachowały się również starożytne mury długości 4,75 km otaczające miasto wraz z czterema bramami oraz dwie główne ulice krzyżujące się pod kątem prostym, charakterystyczne dla miast rzymskich.
Interesującym miejscem w Paestum jest także muzeum, w którym zgromadzono liczne zabytki archeologiczne związane z kolonizacją grecką w tym obszarze i czasami rzymskimi.
Transport.
W mieście znajduje się stacja kolejowa Paestum.

</doc>
<doc id="1786906" url="https://pl.wikipedia.org/wiki?curid=1786906" title="Antoni Wandtke">
Antoni Wandtke

Antoni Bazyli Wandtke (ur. 13 września 1891 w Zdunowicach, zm. 12 sierpnia 1978 w Katowicach) – pułkownik piechoty Wojska Polskiego.
Życiorys.
Antoni Bazyli Wandtke urodził się 13 września 1891 roku w Zdunowicach, w rodzinie Augusta, kierownika tamtejszej szkoły powszechnej jako najstarszy z dziewięciorga rodzeństwa. W 1911 roku ukończył Studium Nauczycielskie w Kościerzynie. W 1914 roku został zmobilizowany do Armii Cesarstwa Niemieckiego.
Jesienią 1919 roku, w Gnieźnie, objął dowództwo III batalionu Toruńskiego pułku strzelców. W styczniu 1920 roku na czele dowodzonego przez siebie pododdziału wziął udział w zajęciu Pomorza. W trzeciej dekadzie tego samego miesiąca powierzono mu dowództwo nowo utworzonego batalionu sztabowego, występującego w strukturze pułku. 19 kwietnia 1920 roku na czele batalionu wyruszył na front i w pierwszej dekadzie maja skoncentrował się w Ostaszkiewiczach.
3 maja 1922 roku w Toruniu, jako pełniący obowiązki dowódcy 63 Toruńskiego pułku piechoty odebrał z rąk generała porucznika Władysława Sikorskiego chorągiew pułku. Tego samego dnia został zweryfikowany w stopniu majora ze starszeństwem z dniem 1 czerwca 1919 roku i 519. lokatą w korpusie oficerów piechoty. W 1923 roku pełnił obowiązki dowódcy batalionu sztabowego 35 pułku piechoty w Brześciu. W grudniu 1924 roku został przeniesiony do 55 pułku piechoty w Lesznie na stanowisko dowódcy III batalionu. W lipcu 1925 został przesunięty ze stanowiska komendanta składnicy wojennej na stanowisko kwatermistrza, a w kwietniu 1928 roku na stanowisko dowódcy II batalionu. 23 stycznia 1929 roku awansował na podpułkownika ze starszeństwem z dniem 1 stycznia 1929 roku i 20. lokatą w korpusie oficerów piechoty. W 1932 roku pełnił służbę na stanowisku zastępcy dowódcy 81 pułku piechoty w Grodnie. Od 19 października 1931 roku był słuchaczem dwutygodniowego kursu informacyjno-gazowego w Szkole Gazowej w Warszawie. 13 listopada 1935 roku został dowódcą 76 Lidzkiego pułku piechoty w Grodnie. 1 lutego 1937 roku został mianowany dowódcą pułku KOP „Wilno” w Wilnie. Na pułkownika został awansowany ze starszeństwem z dniem 19 marca 1938 roku i 8. lokatą w korpusie oficerów piechoty.
W sierpniu 1939 roku, w czasie mobilizacji alarmowej, objął dowództwo rezerwowego 133 pułku piechoty. Na czele tego oddziału walczył w kampanii wrześniowej 1939 roku. W latach 1939–1945 przebywał w niemieckiej niewoli, najdłużej w Oflagu II C Woldenberg.

</doc>
<doc id="1786908" url="https://pl.wikipedia.org/wiki?curid=1786908" title="Andriej Prokofjew">
Andriej Prokofjew

Andriej Wasiliewicz Prokofjew (ros. Андрей Васильевич Прокофьев; ur. 6 czerwca 1959 w mieście Lesnoj, zm. 19 czerwca 1989 w Swierdłowsku) – radziecki lekkoatleta płotkarz i sprinter, mistrz olimpijski z 1980 z Moskwy.
Rozpoczął międzynarodową karierę na halowych mistrzostwach Europy w 1979 w Wiedniu, gdzie odpadł w półfinale biegu na 60 metrów przez płotki. Zwyciężył w biegu na 110 metrów przez płotki na uniwersjadzie w 1979 w Meksyku. Na halowych mistrzostwach Europy w 1980 w Sindelfingen zajął 5. miejsce na 60 metrów przez płotki. 
Na igrzyskach olimpijskich w 1980 w Moskwie Prokofjew zajął 4. miejsce w biegu na 110 metrów przez płotki, zaś w sztafecie 4 × 100 metrów wywalczył wraz z kolegami (Władimir Murawjow, Nikołaj Sidorow i Aleksandr Aksinin) złoty medal. Biegł w niej na ostatniej zmianie.
Na mistrzostwach Europy w 1982 w Atenach został srebrnym medalistą na 110 metrów przez płotki (przegrał z Thomasem Munkeltem z NRD), a w sztafecie 4 × 100 metrów zajął wraz z kolegami 1. miejsce (skład sztafety: Siergiej Sokołow, Aksinin, Prokofjew i Sidorow).
Odpadł w przedbiegach na 60 m przez płotki podczas halowych mistrzostw Europy w 1983 w Budapeszcie. Ponownie został mistrzem uniwersjady na 110 m przez płotki w Edmonton w tym samym roku. Na mistrzostwach świata w 1983 w Helsinkach co prawda odpadł w półfinale biegu na 110 metrów przez płotki, ale zdobył brązowy medal w sztafecie 4 × 100 metrów (biegł na 1. zmianie, a po nim Sidorow, Murawjow i Wiktor Bryzhin). Na mistrzostwach Europy w 1986 w Stuttgarcie został wyeliminowany w przedbiegach na 110 m przez płotki. 
Był mistrzem ZSRR na 110 m przez płotki 1978, 1982, 1983 i 1986 oraz na 100 m w 1982, a także halowym mistrzem ZSRR na 60 m przez płotki w 1979, 1982, 1984 i 1986..

</doc>
<doc id="1786912" url="https://pl.wikipedia.org/wiki?curid=1786912" title="Grzęda (geomorfologia)">
Grzęda (geomorfologia)

Grzęda – w geomorfologii jest to wypukła forma ukształtowania terenu, podłużna, rozłożysta formacja na zboczu, stoku lub ścianie. Grzęda przebiega z góry na dół, często obok równolegle do niej biegnących zagłębień terenu (rynien, żlebów, depresji itp.).
Grzędą nazywa się także silnie wydłużone wzgórze o słabo rozciętych stokach i spłaszczonej wierzchowinie. Najczęściej mówi się o grzędach, gdy tego rodzaju formy występują obok siebie równolegle.

</doc>
<doc id="1786913" url="https://pl.wikipedia.org/wiki?curid=1786913" title="Federalna Służba Statystyki Państwowej">
Federalna Służba Statystyki Państwowej

Federalna Służba Statystyki Państwowej (), skrót: Rosstat (dawniej Goskomstat) – federalna władza wykonawcza, mająca za zadanie tworzenie oficjalnych informacji statystycznych na tematy społeczne, demograficzne, sytuacji gospodarczej i ekologiczne, jak również monitorowanie i nadzór w zakresie stanu statystycznej działalności na terytorium Rosji.
Historia.
Urząd został stworzony w 1987 roku jako Goskomstat – Państwowy komitet ds. Statystyki (ros. Государственный комитет по статистике wymawia się: gosudarstwiennyj kamitiet po statistikie), zastępując swoją poprzedniczkę Centralną Administrację Statystyczną, zachowując jednak te same podstawowe funkcje gromadzenia, analizowania, publikowania i rozpowszechniania danych statystycznych państwa. W tym gospodarczych, społecznych i statystyk demograficznych. Zmiana nazwy spowodowała formalną degradację statusu agencji.
Oprócz nadzorowania zbierania i oceny statystyk państwa, Rosstat (i jego poprzednicy) była odpowiedzialna za planowanie i przeprowadzanie spisów powszechnych. Przeprowadziła dziewięć takich spisów w latach: 1926, 1937, 1939, 1959, 1970, 1979, 1989, 2002 i 2010.
Główne cele i funkcje.
Do głównych zadań Federalnej Służby Statystyki Państwowej należą:
Dane kontaktowe.
Adres: 103450 Moskwa 39

</doc>
<doc id="1786921" url="https://pl.wikipedia.org/wiki?curid=1786921" title="Christian Lopez">
Christian Lopez

Christian Lopez (ur. 15 marca 1953 w Ajn Tumuszanat) – piłkarz francuski grający na pozycji środkowego obrońcy.
Kariera klubowa.
Lopez urodził się w Algierii, ale następnie wyemgirował do Francji. Karierę piłkarską rozpoczął w zespole AS Saint-Étienne. W 1969 roku awansował do kadry pierwszego zespołu, ale w pierwszej lidze francuskiej zadebiutował w 1971 roku. Od sezonu 1973/1974 był podstawowym zawodnikiem zespołu i wtedy też wywalczył swoje pierwsze dwa trofea w karierze: mistrzostwo i Puchar Francji (wystąpił w wygranym 2:1 finale z AS Monaco). W 1975 roku również sięgnął z Saint-Étienne po dublet (również wystąpił w wygranym finale pucharu, tym razem 2:0 z RC Lens). W 1976 roku po raz trzeci z rzędu został mistrzem kraju, a w 1977 roku zdobył trzeci krajowy puchar (90 minut w zwycięskim 2:1 finale ze Stade de Reims). W 1981 roku osiągnął swój ostatni sukces z ASSE - po raz czwarty w karierze został mistrzem Francji. W AS Saint-Étienne grał do 1982 roku. Łącznie w tym klubie rozegrał 350 meczów i strzelił 21 goli.
W 1982 roku Lopez przeszedł do Toulouse FC, ówczesnego beniaminka pierwszej ligi. Barw Toulouse bronił przez trzy sezony, jednak nie osiągnął w tym klubie większych sukcesów. W 1985 roku odszedł do Montpellier HSC, gdzie grał przez sezon. Karierę sportową zakończył w 1987 roku jako zawodnik US Montélimar.
Kariera reprezentacyjna.
W reprezentacji Francji Lopez zadebiutował 26 marca 1975 roku w wygranym 2:0 towarzyskim spotkaniu z Węgrami. W 1978 roku został powołany przez selekcjonera Michela Hidalgo do kadry na Mistrzostwa Świata w Argentynie. Na tym turnieju rozegrał dwa spotkania: przegrane 1:2 z Argentyną i wygrane 1:0 z Węgrami, w którym zdobył swojego jedynego gola w reprezentacji. W 1982 roku również był w kadrze Francji na turniej Mistrzostw Świata. Był tam rezerwowym obrońcą i zagrał w czterech meczach: z Anglią (1:3), Kuwejtem (4:1), półfinale z RFN (3:3, karne 4:5) oraz o 3. miejsce z Polską (2:3), który był jego ostatnim w kadrze narodowej. Łącznie rozegrał w niej 39 spotkań i strzelił jedną bramkę..

</doc>
<doc id="1786924" url="https://pl.wikipedia.org/wiki?curid=1786924" title="AM 1">
AM 1



</doc>
<doc id="1786925" url="https://pl.wikipedia.org/wiki?curid=1786925" title="Massimo Stanzione">
Massimo Stanzione

Massimo Stanzione (ur. w 1585 w Orta di Atella, zm. ok. 1656 w Neapolu) – włoski malarz okresu baroku.
Zwany był neapolitańskim Guido Renim. Rywalizował z Riberą w malowaniu naturalistycznych scen religijnych w stylu Caravaggia. Wykonał freski w wielu kościołach w Neapolu (m.in. w Gesū Nuovo, San Martino, San Paolo Maggiore i w katedrze San Gennaro).

</doc>
<doc id="1786927" url="https://pl.wikipedia.org/wiki?curid=1786927" title="Zamek Książąt Pomorskich w Wolgast">
Zamek Książąt Pomorskich w Wolgast

Zamek Książąt Pomorskich w Wolgast – nieistniejący zamek na niewielkiej wyspie w cieśninie Peenestrom między stałym lądem a wyspą Uznam, na terenie miasta Wolgast (pol. hist. Wołogoszcz) w niemieckim kraju związkowym Meklemburgia-Pomorze Przednie. W XVI i XVII wieku zamek ten był siedzibą książąt pomorskich i jedną z najwspanialszych renasansowych rezydencji na Pomorzu Zachodnim. Wysepka, na której się znajdował, nosiła nazwę Wyspy Zamkowej (niem. "Schlossinsel").
Historia.
Pierwotnie na Wyspie Zamkowej znajdował się średniowieczny zamek wzniesiony w 1298 roku. W 1496 roku, za panowania księcia pomorskiego Bogusława X, rozpoczęto budowę nowego zamku; w pierwszej połowie XVI wieku kontynuował ją książę wołogoski Filip I. W grudniu 1557 roku zamek został zniszczony przez pożar, po czym w 1558 roku przystąpiono do odbudowy w stylu renesansowym, która została ukończona do 1563 roku przez synów Filipa I.
W latach 1576–1577, przed ślubem księcia wołogoskiego Ernesta Ludwika z Zofią Jadwigą, księżniczką brunszwicką, na zamku powstała nowa sala balowa. W latach 1612–1614, za panowania Filipa Juliusza, ostatniego księcia wołogoskiego, dobudowano krużganki. Po śmierci Filipa Juliusza w 1625 roku zamek przeszedł w ręce księcia szczecińskiego Bogusława XIV, ostatniego księcia pomorskiego, i pozostawał w jego posiadaniu do jego śmierci w 1637 roku.
Po wojnie trzydziestoletniej i zawarciu pokoju westfalskiego w 1648 roku zamek wraz z dużą częścią Pomorza znalazł się we władaniu Szwecji; był wówczas pomorską rezydencją królów szwedzkich, w tym Karola Gustawa. W latach 60. i 70. XVII wieku pełnił rolę tymczasowej siedziby gubernatorów Pomorza Szwedzkiego, rządu szwedzkiego na Pomorzu i sądu najwyższego szwedzkiego Pomorza. We wrześniu 1675 roku, po klęsce Waldemara von Wrangla w bitwie pod Fehrbellin, Wolgast został oblężony przez wojska brandenburskie. W trakcie oblężenia jedna z kul armatnich trafiła w basztę prochową zamku i doszło do eksplozji, która zniszczyła część budowli.
Po zawarciu porozumienia pokojowego w 1679 roku siedziba rządu Pomorza Szwedzkiego i sądu najwyższego została przeniesiona do Greifswaldu, po czym zamek popadł w ruinę. W ciągu następnych stu pięćdziesięciu lat niszczejące mury były stopniowo rozbierane na kamień budowlany; część nadziemna zamku została całkowicie rozebrana do 1820 roku. W trakcie prac archeologicznych prowadzonych w 2008 roku odnaleziono pozostałości fundamentów wieży.
Zachowała się niewielka część dawnego wyposażenia zamku, w tym obrazy Lucasa Cranacha Starszego i około 50 gobelinów. Jeden z nich, tzw. opona Croya (podarowany w 1687 roku uniwersytetowi w Greisfwaldzie przez Ernesta Bogusława von Croy, syna Anny de Croÿ, siostry Bogusława XIV), jest przechowywany na uniwersytecie w Greisfwaldzie jako część ekspozycji Krajowego Muzeum Pomorskiego (niem. "Pommerschen Landesmuseum"). Kilka książek pochodzących z dawnej biblioteki zamkowej znajduje się w posiadaniu ewangelickiej parafii św. Piotra w Wolgast.
Do dawnego zamku na wyspie w cieśninie Peenestrom nawiązuje obecny herb miasta Wolgast, przedstawiający ceglaną wieżę między dwoma czarnymi gryfami.

</doc>
<doc id="1786928" url="https://pl.wikipedia.org/wiki?curid=1786928" title="Kościoły">
Kościoły

Kościoły (słow. "Kostoly") – grupa turni w Zimnowodzkiej Grani w słowackich Tatrach Wysokich. Wznoszą się one pomiędzy Ciemniastą Przełęczą ("Bránička") na północnym zachodzie a Rywocińską Przełęczą ("Sedlo za Oštepmi") na południowym wschodzie i górują nad Doliną Małej Zimnej Wody ("Malá Studená dolina") oraz Doliną Staroleśną ("Veľká Studená dolina"). Najwybitniejsze turnie Kościołów to Mały Kościół (2095 m n.p.m.) i Wielki Kościół (2151 m).
Kolejne obiekty w grani Kościołów to (począwszy od Ciemniastej Przełęczy):
Na Kościoły nie prowadzą żadne szlaki turystyczne, są one natomiast udostępnione dla taternictwa.
Pierwszego wejścia na najwyższy punkt grani Kościołów – Wielki Kościół – dokonali 20 sierpnia 1901 r. Karol Englisch i przewodnik Johann Hunsdorfer senior. Zimą powtórzyli to osiągnięcie Jadwiga Pierzchalanka i Jerzy Pierzchała 8 kwietnia 1937 r.

</doc>
<doc id="1786929" url="https://pl.wikipedia.org/wiki?curid=1786929" title="Wiktor Wyłkow">
Wiktor Wyłkow

Wiktor Georgijew Wyłkow (ur. 3 kwietnia 1936 w Sofii, zm. 6 lipca 2022) – bułgarski polityk nurtu ludowego i dyplomata, działacz Bułgarskiego Ludowego Związku Chłopskiego, deputowany na Konstytuantę (1990–1991), wicepremier w rządzie Dimityra Popowa (1990–1991) i pierwszy powojenny niekomunistyczny minister spraw zagranicznych w tym gabinecie.
Życiorys.
Jest synem Georgiego Wyłkowa, jednego z przedwojennych liderów Bułgarskiego Ludowego Związku Chłopskiego, zamordowanego przez komunistów w 1942 roku.
W 1959 roku ukończył Politechnikę w Sofii. Sześć lat później wstąpił do Bułgarskiego Ludowego Związku Chłopskiego, gdzie w ciągu kolejnych lat awansował w partyjnej hierarchii: w 1981 roku został członkiem zarządu, a w 1990 jego przewodniczącym. Był deputowanym na Konstytuantę (1990–1991), gdzie wpółtworzył Konstytucję Republiki Bułgarskiej. Jako kandydat BLZCh brał udział w wyborach prezydenckich w 1990, ale wycofał się tuż przed głosowaniem.
W grudniu 1990 roku jako jeden z dwu przedstawicieli BLZCh wszedł do rządu Dimityra Popowa, pierwszego po wojnie, tworzonego także przez przedstawicieli demokratycznej opozycji. Wyłkow został wicepremierem i ministrem spraw zagranicznych.
Po upadku gabinetu wycofał się z życia publicznego. Przez pięć lat (1993–1998) był ambasadorem Bułgarii w Turcji.

</doc>
<doc id="1786931" url="https://pl.wikipedia.org/wiki?curid=1786931" title="Marija Stadnik">
Marija Stadnik

Marija Wasyliwna Stadnik z domu Stadnyk (ukr. Марія Василівна Стаднік (Стадник); ur. 3 czerwca 1988 we Lwowie) – azerska zapaśniczka narodowości ukraińskiej. Startuje w kategorii do 48 kg w stylu wolnym. Srebrna i brązowa medalistka olimpijska, Pięciokrotna medalistka świata, sześciokrotna mistrzyni Europy.
Jako juniorka reprezentowała ojczystą Ukrainę. W wieku 18 lat, przed mistrzostwami świata w Baku, przyjęła ofertę startów w barwach Azerbejdżanu i otrzymała obywatelstwo tego państwa. W turnieju zajęła 5. miejsce.
Największym jej sukcesem jest srebrny medal igrzysk olimpijskich w Londynie (kategoria 48 kg) i Rio de Janeiro 2016 (kategoria 48 kg) oraz brązowy medal igrzysk w Pekinie w kategorii do 48 kg. Brązowa medalistka z Tokio 2020 w kategorii 50 kg. Jest mistrzynią świata z 2009 i 2019 roku, srebrną medalistką mistrzostw świata z 2011 i 2015 oraz brązową z 2014. Jest także ośmiokrotną triumfatorką mistrzostw Europy (2008, 2009, 2011, 2014, 2016, 2017, 2018, 2021). Triumfatorka igrzysk europejskich w 2015 i 2019. Mistrzyni igrzysk Solidarności Islamskiej w 2017 i 2021. Piąta w Pucharze Świata w 2015 roku.
Jest żoną srebrnego medalisty olimpijskiego w zapasach, Andrija Stadnika. W 2010 roku urodziła syna.

</doc>
<doc id="1786932" url="https://pl.wikipedia.org/wiki?curid=1786932" title="Maria Stadnyk">
Maria Stadnyk



</doc>
<doc id="1786935" url="https://pl.wikipedia.org/wiki?curid=1786935" title="88P/Howell">
88P/Howell

88P/Howell – kometa okresowa należąca do rodziny komet Jowisza, odkryta 29 sierpnia 1981 roku przez Ellen Howell w Obserwatorium Palomar. Kometa 88P/Howell okrąża Słońce w ciągu 5 i pół roku, a półoś wielka jej orbity wynosi 3,12 j.a.
Jądro tej komety ma rozmiary około 4,4 km.

</doc>
<doc id="1786937" url="https://pl.wikipedia.org/wiki?curid=1786937" title="221 Dywizja Piechoty (III Rzesza)">
221 Dywizja Piechoty (III Rzesza)

221 Dywizja Piechoty – niemiecka dywizja z czasów II wojny światowej, sformowana we Wrocławiu na mocy rozkazu z 26 sierpnia 1939 roku, w 3. fali mobilizacyjnej w VIII Okręgu Wojskowym. Brała udział w kampanii wrześniowej i francuskiej, 15 marca 1941 r. została przekształcona w 221 Dywizję Bezpieczeństwa
Struktura organizacyjna.
Struktura organizacyjna w sierpniu 1939 roku:

</doc>
<doc id="1786938" url="https://pl.wikipedia.org/wiki?curid=1786938" title="Śnieżne Kopy">
Śnieżne Kopy

Śnieżne Kopy (, , ) – grupa trzech turni w grani głównej Tatr, pomiędzy Zachodnimi i Wschodnimi Żelaznymi Wrotami. Dawniej uznawane były za jeden szczyt o trzech wierzchołkach i nazywane Śnieżną Kopą.
Topografia.
W grani Śnieżnych Kop w kierunku od zachodu na wschód wyróżnia się kolejno następujące obiekty:
Pod północnymi ścianami Hrubej i Pośredniej Śnieżnej Kopy znajduje się taras zwany Śnieżną Galerią (bardzo długo zalega w nim śnieg), od którego masyw wziął swoją nazwę.
Władysław Cywiński w 2011 r. zbadał na miejscu topografię rejonu Śnieżnych Kop, i przeszedł ich drogi wspinaczkowe. Stwierdził, że w dotychczasowych opracowaniach na ich temat było sporo błędów. W 17 tomie swojego przewodnika szczegółowego opisuje topografię tego rejonu, prostując wcześniej podawane nieścisłości i błędy.
Na południe, do Żelaznej Kotliny ze Śnieżnych Kop opadają ściany o maksymalnej wysokości do 120 m, oddzielone prostymi żlebami opadającymi z przełęczy. Od strony Doliny Kaczej Śnieżne Kopy ograniczone są po bokach Kaczym Żlebem i żlebem opadającym ze Wschodnich Żelaznych Wrót i Kaczym Bańdziochem. Z Pośredniej Śnieżnej Kopy ku północy opada długie żebro o deniwelacji około 400 m. Tworzy ono dział wodny między Kaczym Żlebem a Śnieżną Galerią i Kotłem pod Zasłonistą Turnią. Poniżej wielkiego obrywu do Kaczego Żlebu od żebra tego odgałęzia się na północny wschód mało stromy, piarżysty grzbiet, niżej przechodzący w grań, która poprzez Zasłonistą Przełączkę opada do Zasłonistej Turni. Ten grzbiet i grań tworzą wododział między Kotłem pod Zasłonistą Turnią a Kaczym Bańdziochem. W Hrubej Śnieżnej Kopie nie ma natomiast żadnej „wyraźnej grani skalnej”, jak pisał Witold Henryk Paryski, nie istnieje też "ledwie widoczna grzęda", która od wschodu tworzyłaby granicę Śnieżnej Galerii, jak opisali to Paweł Bester, Ferdynand Goetel, Walery Goetel i A. Kowalski, autorzy pierwszego przejścia z Zasłonistej Turni na Śnieżne Kopy w 1908 r.

</doc>
<doc id="1786940" url="https://pl.wikipedia.org/wiki?curid=1786940" title="Centrosojuz (budynek)">
Centrosojuz (budynek)

Centrosojuz (ros. Центросоюз) – Budynek biurowy, wzniesiony w 1930 w centrum Moskwy, na podstawie projektu Le Corbusiera i Pierre Jeannereta.
Budowę rozpoczęto w 1929. Prace rozpoczęto od razu po otrzymaniu kompletnych planów budowy. Niemal natychmiast też pojawiły się opóźnienia z powodu braku materiałów, spowodowane przez pierwszy Plan Pięcioletni ogłoszony właśnie przez Stalina.
Budynek jest obiektem wielozadaniowym, znajdują się w nim pomieszczenia biurowe dla 3500 pracowników, a także restauracja, sale wykładowe, teatr i inne obiekty. Budynek wykonany jest z żelbetu, dla izolacji od temperatury zewnętrznej obłożonego blokami czerwonego tufu (sprowadzonego z Kaukazu)
Budynek Centrosojuz w czasach ZSRR był siedzibą centrali spółdzielczości konsumenckiej Centrosojuz, następnie Ludowego Komisariatu Przemysłu Lekkiego ZSRR - Narkomlegprom ("Народный Комиссариат Легкой Промышленности СССC - Наркомлегпром"), Ministerstwa Przemysłu Tekstylnego ZSRR ("Министерство текстильной промышленности СССР"), od 1959 Centralnego Zarządu Statystycznego ("Центральное статистическое управление"), obecnie Federalnej Służby Statystycznej ("Федеральная служба государственной статистики") oraz Federalnej Służby Monitoringu Finansowego ("Федеральная служба по финансовому мониторингу").

</doc>
<doc id="1786942" url="https://pl.wikipedia.org/wiki?curid=1786942" title="Sofia Mattsson">
Sofia Mattsson

Sofia Magdalena Mattsson (ur. 11 listopada 1989 w Gällivare) – szwedzka zapaśniczka startująca w stylu wolnym, mistrzyni świata, dwukrotna mistrzyni Europy. Czterokrotna olimpijka. Złota medalistka olimpijska z Rio de Janeiro 2016 w kategorii 53 kg. Startowała w igrzyskach olimpijskich w Pekinie, zajmując 12. miejsce (48 kg). Na ćwierćfinale zakończyła swój występ podczas igrzysk olimpijskich w Londynie w 2012, sklasyfikowana na siódmym miejscu w kategorii 55 kg. W Tokio 2020 zajęła trzynaste miejsce w kategorii 53 kg.
Największym jej sukcesem na mistrzostwach świata jest złoty medal w Herning (2009). Na tej samej imprezie zdobyła również srebrny medal w 2011, 2013, 2014 i 2015 roku. Jest również ośmiokrotną medalistką mistrzostw Europy (złotą w 2010, 2013, 2014, 2016). Triumfatorka igrzysk europejskich w 2015 i 2019. Ósma w Pucharze Świata w 2015. Zdobyła trzy złote medale na mistrzostwach nordyckich w latach 2013–2019. Mistrzyni świata juniorów w 2006 i 2007 roku.

</doc>
<doc id="1786943" url="https://pl.wikipedia.org/wiki?curid=1786943" title="Centrosojuz">
Centrosojuz



</doc>
<doc id="1786945" url="https://pl.wikipedia.org/wiki?curid=1786945" title="Wacker Chemie">
Wacker Chemie

Wacker Chemie AG – niemieckie przedsiębiorstwo działające w branży chemicznej. Przedmiotem produkcji jest szeroka gama wyrobów od silikonów, wyrobów wytwarzanych z polimerów, np. proszków polimerowych, materiały chemiczne, oraz polikrzemowe płytki dla przemysłu półprzewodników. Spółka notowana jest na giełdzie frankfurckiej pod symbolem WCH.
Sprzedaży przedsiębiorstwa w 2008 wyniosła około 4 mld euro.
Największy zakład znajduje się w Burghausen w południowo-wschodniej części Bawarii, przedsiębiorstwo zatrudnia około 10 000 pracowników. W USA centrala znajduje się w mieście Adrian.

</doc>
<doc id="1786946" url="https://pl.wikipedia.org/wiki?curid=1786946" title="Rosstat">
Rosstat



</doc>
<doc id="1786951" url="https://pl.wikipedia.org/wiki?curid=1786951" title="Carol Huynh">
Carol Huynh

Carol Huynh (ur. 16 listopada 1980 w Hazelton, Kolumbia Brytyjska) – kanadyjska zapaśniczka startująca w kategorii do 48 kg w stylu wolnym, mistrzyni olimpijska, czterokrotna medalistka mistrzostw świata.
Największym jej sukcesem jest złoty medal igrzysk olimpijskich w Pekinie w kategorii do 48 kg. Jest także brązową medalistką igrzysk olimpijskich w Londynie (kategoria 48 kg) oraz wicemistrzynią świata z 2001 roku i trzykrotną brązową medalistką. Druga w Pucharze Świata w 2006; trzecia w 2003 i 2004; czwarta w 2009 i siódma w 2012. Mistrzyni uniwersjady w 2005 roku.

</doc>
<doc id="1786953" url="https://pl.wikipedia.org/wiki?curid=1786953" title="Kardynałowie z nominacji Benedykta XI">
Kardynałowie z nominacji Benedykta XI

Papież Benedykt XI (1303–1304) mianował dwóch kardynałów na dwóch konsystorzach:
18 grudnia 1303.
Na tym konsystorzu Benedykt XI ogłosił także nominację dla Williama Macclesfielda OP, jednak nie doszła ona do skutku, gdyż nominat zmarł w sierpniu 1303 roku w Canterbury; wiadomość o jego śmierci dotarła do papieża dopiero na początku 1304.

</doc>
<doc id="1786954" url="https://pl.wikipedia.org/wiki?curid=1786954" title="Metabolizm komórkowy">
Metabolizm komórkowy



</doc>
<doc id="1786959" url="https://pl.wikipedia.org/wiki?curid=1786959" title="Lewan Mikadze">
Lewan Mikadze

Lewan Mikadze (, , ur. 13 września 1973 w Suchumi) – gruziński piłkarz występujący na pozycji obrońcy lub pomocnika.
Kariera klubowa.
Mikadze to wychowanek klubu Gorda Suchumi. Grał także w gruzińskich klubach Egrisi Senaki, Cchumi Suchumi i Odiszi Zugdidi. W sezonie 1997/98 był zawodnikiem Pogoni Szczecin, w której występował na pozycji pomocnika. W polskiej I lidze rozegrał 16 meczów. 6 maja 1998 w Ostrowcu Św. reprezentował "Gwiazdy Zagraniczne Ligi Polskiej" w meczu towarzyskim Reprezentacja Ligi Polskiej – Gwiazdy Zagraniczne Ligi Polskiej 2:0. Z Pogoni odszedł do Dinamo Tbilisi, z którym w sezonie 1998/99 zdobył mistrzostwo Gruzji. Później występował w Lokomotiwi Tbilisi, by w 2000 roku po raz kolejny wyjechać z Gruzji – tym razem na Ukrainę, gdzie grał w CSKA Kijów i do 2004 roku w Krywbasie Krzywy Róg.

</doc>
<doc id="1786961" url="https://pl.wikipedia.org/wiki?curid=1786961" title="Jaworzno Azot">
Jaworzno Azot

Jaworzno Azot – nieistniejący przystanek kolejowy w Jaworznie, w województwie śląskim, w Polsce, na byłej linii Jaworzno Szczakowa – Bolęcin. Znajdował się tu 1 peron.

</doc>
<doc id="1786964" url="https://pl.wikipedia.org/wiki?curid=1786964" title="Chór Parafii Farnej w Poznaniu">
Chór Parafii Farnej w Poznaniu

Historia.
Chór powstał 28 lutego 1995 roku. Inicjatorami założenia chóru byli parafianie farni - bracia Paweł i Maciej Grosz. Chór jest zespołem czterogłosowym, mieszanym. Oprócz śpiewania na mszach św. odprawianych w Farze w niedziele, w czasie dni odpustowych oraz z okazji uroczystości kościelnych i państwowych - chór dał kilkadziesiąt koncertów pieśni religijnych w kościołach, szpitalach i domach opieki społecznej
na terenie Poznania i Wielkopolski. W 2008 roku wystąpił z koncertami kolęd na Litwie, a w 2010 na Ukrainie.
Chór Parafii Farnej jest jednym z członków założycieli poznańskiego oddziału Związku Chórów Kościelnych „Caecilianum”.
Repertuar.
Od momentu powstania zespół zdołał przygotować ponad 150 pieśni. Wśród nich wymienić można kolędy, wielogłosowe transkrypcje popularnych pieśni kościelnych oraz utwory znanych kompozytorów minionych epok: Josquina de Prés'a, Wolfganga Amadeusa Mozarta, Mikołaja Gomółki, Wacława z Szamotuł, Stanisława Moniuszki czy Józefa Świdra

</doc>
<doc id="1786965" url="https://pl.wikipedia.org/wiki?curid=1786965" title="228 Dywizja Piechoty">
228 Dywizja Piechoty

228 Dywizja Piechoty – niemiecka dywizja z czasów II wojny światowej, sformowana przez dowództwo Landwehry w Elblągu na mocy rozkazu z 16 sierpnia 1939 roku, w 3. fali mobilizacyjnej w III Okręgu Wojskowym.
Struktura organizacyjna.
325., 356. i 400. pułk piechoty, 228. pułk artylerii, 228. batalion pionierów, 228. oddział rozpoznawczy, 228. oddział przeciwpancerny, 288. oddział łączności, 288. polowy batalion zapasowy;
325., 356. i 400. pułk piechoty, II./217. pułku artylerii, 228. batalion pionierów, 228. oddział rozpoznawczy, 228. oddział przeciwpancerny, 288. oddział łączności, 288. polowy batalion zapasowy;
Szlak bojowy.
228 DP Landwehry gen. mjr, Hansa Suttnera zajęła pozycje wyjściowe w rejonie: Trumieje-Kisielice-Jędrychowo, z zadaniem nacierania w ogólnym kierunku na Łasin-Słupski Młyn.

</doc>
<doc id="1786972" url="https://pl.wikipedia.org/wiki?curid=1786972" title="Port lotniczy Matsuyama">
Port lotniczy Matsuyama

 – port lotniczy położony 5,6 km na południowy zachód od Matsuyamy w prefekturze Ehime, w Japonii.

</doc>
<doc id="1786976" url="https://pl.wikipedia.org/wiki?curid=1786976" title="Biła">
Biła

Biła – dzielnica Szczyrku w formie ulicówki, położona w północnej części miasta, w dolinie potoku Biła, pomiędzy masywami górskimi Beskidka, Klimczoka i Magury.
Dawniej samodzielna wieś w gminie Szczyrk. 20 lipca 1953 otrzymała status samodzielnej gromady w gminie Szczyrk. 5 października 1954 włączona wraz ze Szczyrkiem Dolnym i Górnym do nowo utworzonej gromady Szczyrk. W związku z nadaniem gromadzie Szczyrk statusu osiedla 1 stycznia 1956, stała się jego integralną częścią, a po otrzymaniu przez Szczyrk praw miejskich 1 stycznia 1973 – obszarem miejskim.

</doc>
<doc id="1786977" url="https://pl.wikipedia.org/wiki?curid=1786977" title="Schronisko turystyczne „Chata Wuja Toma”">
Schronisko turystyczne „Chata Wuja Toma”

Schronisko turystyczne „Chata Wuja Toma” – górskie schronisko turystyczne należący do firmy „Grupa THF”", w Beskidzie Śląskim, na Przełęczy Karkoszczonka, w granicach administracyjnych Szczyrku. Położone wysokości 715 m n.p.m.
Historia.
Obiekt urządzono w drewnianej chacie góralskiej z 1918, której pierwotnym właścicielem był Adam Porębski (w obrębie Szczyrku Biłej miejsce to znane było pod nazwą „do Adama”). Od II połowy lat 70. XX wieku działała w niej chatka studencka pod nazwą "Studenckie Schronisko Turystyczne „Karkoszczonka”" Socjalistycznego Związku Studentów Polskich Wydziału Mechaniczno-Energetycznego Politechniki Śląskiej w Gliwicach (Wydziałowego Klubu Turystycznego "Tramp"-ek). Chatka funkcjonowała do 1992. Następnie obiekt służył jako zaplecze toru saneczkowego, a w listopadzie 1997 obiekt został wydzierżawiony Magdalenie Szechlickiej i Tomaszowi Owczarzowi, którzy 9 lutego 1998 wykupili go na własność od miasta Szczyrku.
W kolejnych latach obiekt zmienił nazwę na obecną oraz znacznie się rozbudował, zwłaszcza w zakresie zaplecza gastronomicznego. Stanowi teraz (2. dekada XXI w.) głównie czynny przez cały rok punkt docelowy krótkich wycieczek dla osób wypoczywających w Szczyrku.
Warunki pobytu.
Obiekt posiada 30 miejsc noclegowych w salach wieloosobowych i 2 pokoje dwuosobowe oraz 2 domki całoroczne.

</doc>
<doc id="1786978" url="https://pl.wikipedia.org/wiki?curid=1786978" title="Norlandair">
Norlandair

Norlandair – islandzka linia lotnicza z siedzibą w Akureyri. Została założona w 2008. Flota Norlandair składa się z dwóch samolotów DHC-6 Twin Otter wyleasingowanych od Air Iceland.
Norlandair oferuje połączenia do trzech miejsc: Grímsey, Vopnafjörður i Þórshöfn, przy współpracy z Air Iceland. Prowadzi ono również różne loty czarterowe do wschodniego wybrzeża Grenlandii.

</doc>
<doc id="1786980" url="https://pl.wikipedia.org/wiki?curid=1786980" title="Catedral">
Catedral

Catedral – stacja początkowa metra w Buenos Aires, na linii D. Znajduje się przed stacją 9 de Julio. Stacja została otwarta 3 czerwca 1937.

</doc>
<doc id="1786981" url="https://pl.wikipedia.org/wiki?curid=1786981" title="9 de Julio">
9 de Julio

9 de Julio – stacja metra w Buenos Aires, na linii D. Znajduje się pomiędzy stacjami Catedral, a Tribunales. Stacja została otwarta 3 czerwca 1937. Planowa jest budowa również stacji metra na linii H.

</doc>
<doc id="1786982" url="https://pl.wikipedia.org/wiki?curid=1786982" title="Kościół św. Krzysztofa w Godowej">
Kościół św. Krzysztofa w Godowej

Kościół pw. św. Krzysztofa w Godowej – kościół parafialny parafii św. Krzysztofa w Godowej.
Kościół wraz z plebanią zbudowany został w latach 1986–1990 na podstawie projektu mgr inż. arch. Stanisława Ślęzaka z Sośnicy przy współpracy konstruktora mgr inż. Stanisława Janowskiego z Sanoka i elektryka mgr inż. Jana Busza z Wisłoczanki. Świątynia jest użytkowana od 30 października 1990 roku. Została poświęcona 25 sierpnia 1991 roku przez sufragana przemyskiego, biskupa Edwarda Frankowskiego, który aktu poświęcenia dokonał w imieniu arcybiskupa Ignacego Tokarczuka. 
Od czasu poświęcenia kościoła trwa sukcesywne jego usprzętowienie, budowa plebanii oraz zagospodarowanie terenu wokół kościoła. W marcu 1996 roku w przedsionku neogotyckiego kościoła parafialnego w Godowej umieszczono tablicę z ofiarami poległymi w czasie II wojny światowej i obok na tle stylizowanego orła napis "Wichrem chwały w historię popłyniesz Armio Krajowa" – cytat Zbigniewa Kabaty "Boho".

</doc>
<doc id="1786983" url="https://pl.wikipedia.org/wiki?curid=1786983" title="Karzeł Wielkiego Psa">
Karzeł Wielkiego Psa

 
Karzeł Wielkiego Psa – karłowata galaktyka nieregularna w gwiazdozbiorze Wielkiego Psa. Galaktyka ta znajduje się w odległości około 25 000 lat świetlnych od Słońca oraz 42 000 ly od centrum Drogi Mlecznej i jest najbliższym sąsiadem naszej Galaktyki. 
Karzeł Wielkiego Psa jest członkiem Grupy Lokalnej i satelitą Drogi Mlecznej. Został odkryty w listopadzie 2003 roku przez międzynarodowy zespół astronomów z Francji, Włoch, Wielkiej Brytanii i Australii dzięki badaniu nieba w podczerwieni w przeglądzie nieba 2MASS. Tak późne odkrycie najbliższego galaktycznego sąsiada wynika z niewielkich rozmiarów galaktyki oraz faktu, że znajduje się ona za gęstymi obłokami pyłu naszej Galaktyki, blokującego światło widzialne. Symulacje komputerowe wykazują, że Karzeł Wielkiego Psa jest w trakcie rozrywania przez większą Drogę Mleczną.
Uważa się, że gromady kuliste NGC 1851, NGC 1904, NGC 2298 oraz NGC 2808 mogą w rzeczywistości pochodzić z Karła Wielkiego Psa, lecz zostały wchłonięte przez Drogę Mleczną. Gromada NGC 1261 również znajduje się w pobliżu, jednak jej prędkość jest różna od wymienionych gromad. 
Powiązane z Karłem Wielkiego Psa mogą być również gromady otwarte Dol 25 i H18 oraz ewentualnie Arp-Madore 2. Gromady te mogły zostać utworzone w wyniku oddziaływań grawitacyjnych pomiędzy Drogą Mleczną a Karłem Wielkiego Psa.

</doc>
<doc id="1786984" url="https://pl.wikipedia.org/wiki?curid=1786984" title="Indywidualne Mistrzostwa Świata w Long Tracku 2009">
Indywidualne Mistrzostwa Świata w Long Tracku 2009

Grand Prix IMŚ na długim torze 2009
Wyniki.
5 turnieje finałowe
Uwaga!:Holender Theo Pijper z licencją francuskąNiemiec Sirg Schützbach z licencją szwajcarskąBrytyjczyk Shane Covlin z licencją francuską

</doc>
<doc id="1786986" url="https://pl.wikipedia.org/wiki?curid=1786986" title="Edynburg Park">
Edynburg Park

Edynburg Park – stacja kolejowa w Edynburgu, w Szkocji, w Wielkiej Brytanii. Znajduje się w zachodniej części miasta i obsługuje park biznesowy Edinburgh Park i centrum handlowe Hermiston Gait. Stacja została otwarta w grudniu 2003 i jest pierwszą stacji pośrednią między Haymarket i Linlithgow od 1951 roku.
Istnieją dwa perony, które połączone są kładką, która wyposażona jest w windy. Istnieje również przejście podziemne dla pieszych tuż przy stacji, dostępne z obu peronów. Bilety dostępne są w jednym z dwóch automatów biletowych.

</doc>
<doc id="1786989" url="https://pl.wikipedia.org/wiki?curid=1786989" title="Cerkiew Ikony Matki Bożej „Wszystkich Strapionych Radość” w Szawlach">
Cerkiew Ikony Matki Bożej „Wszystkich Strapionych Radość” w Szawlach

Cerkiew Ikony Matki Bożej „Wszystkich Strapionych Radość” – cerkiew prawosławna w Szawlach, wzniesiona w 1878, zdewastowana po 1961 i ostatecznie rozebrana w 2007.
Historia.
Cerkiew została wzniesiona w obrębie cmentarza w Szawlach w 1878 w związku ze wzrostem liczby prawosławnych mieszkańców miasta (w Szawlach istniała już cerkiew Świętych Piotra i Pawła). W 1893, ze składek ofiarodawców z całego Imperium Rosyjskiego, obok niej została wzniesiona również dzwonnica (wśród ofiarodawców był m.in. św. Jan z Kronsztadu).
Po zburzeniu na polecenie władz samorządowych cerkwi Świętych Piotra i Pawła cerkiew cmentarna była przez dwa lata, do wzniesienia w 1938 nowej cerkwi pod tym samym wezwaniem, jedyną czynną świątynią prawosławną dla liczącej ponad 1200 osób społeczności rosyjskiej zamieszkującej miasto. Również po 1941, kiedy wojska niemieckie zamieniły cerkiew Świętych Piotra i Pawła na magazyn, cerkiew cmentarna pozostawała czynna. Została zamknięta w 1961 na polecenie władz radzieckich, które uznały działanie dwóch cerkwi w Szawlach za zbyteczne. Parafii pozwolono wynieść z obiektu jedynie ikonostas, pozostała część wyposażenia nadal znajdowała się w zapieczętowanym budynku. Opuszczona cerkiew została całkowicie zdewastowana, a w 1988 podpalona przez nieznanych sprawców. W 2007 została rozebrana, pozostał jedynie jej fundament.

</doc>
<doc id="1786990" url="https://pl.wikipedia.org/wiki?curid=1786990" title="Puchar Azji w Piłce Nożnej Kobiet 2010">
Puchar Azji w Piłce Nożnej Kobiet 2010

Puchar Azji w piłce nożnej kobiet 2010 odbył się w dniach od 19 maja do 30 maja 2010 r. w Chinach. Zwycięzcą turnieju została drużyna Australii, wicemistrzem zespół Korei Północnej, trzecie miejsce zajęła Japonia. Te trzy drużyny, tym samym uzyskały awans do Mistrzostw Świata kobiet, które odbyły się w 2011 roku w Niemczech
Kwalifikacje.
5 najwyżej sklasyfikowanych drużyn AFC zostało bezpośrednio zakwalifikowanych do mistrzostw. Pozostałe 11 zespołów musiało rozegrać eliminacje do turnieju. Najsłabsze 5 zespołów eliminacje zaczęły od pierwszej rundy kwalifikacyjnej określającej 3 drużyny, które weszły do rundy drugiej eliminacji, gdzie spotkały się z sześcioma rozstawionymi już drużynami. W drugiej rundzie zespoły podzielone zostały na 3 grupy po 3 drużyny. Zwycięzcy grup zostali zakwalifikowani do turnieju finałowego. Do mistrzostw zakwalifikowały się następujące drużyny:
Faza Grupowa.
Do Fazy Pucharowej awansowały drużyny z dwóch pierwszych miejsc z każdej z grup.
Faza pucharowa.
Drzewko.
W nawiasach podano wyniki po rzutach karnych.
Finał.
 
Zwycięzca Pucharu Azji Kobiet 2010
AUSTRALIA PIERWSZY TYTUŁ

</doc>
<doc id="1786991" url="https://pl.wikipedia.org/wiki?curid=1786991" title="Kruszewicz">
Kruszewicz



</doc>
<doc id="1786992" url="https://pl.wikipedia.org/wiki?curid=1786992" title="257 Dywizja Piechoty (III Rzesza)">
257 Dywizja Piechoty (III Rzesza)

257 Dywizja Piechoty – niemiecka dywizja z czasów II wojny światowej, sformowana w Berlinie - Karlshorst na mocy rozkazu z 26 sierpnia 1939 roku, w 4. fali mobilizacyjnej w III Okręgu Wojskowym. W 1944 r. została rozbita pod Kiszyniowem i rozwiązana 9 października. Odtworzona 27 października jako 257 Dywizja Grenadierów Ludowych.
Struktura organizacyjna.
457., 466. i 477. pułk piechoty, 257. pułk artylerii, 257. batalion pionierów, 257. oddział rozpoznawczy, 257. oddział przeciwpancerny, 257. oddział łączności, 257. polowy batalion zapasowy;
457., 466. i 477. pułk grenadierów, 257. pułk artylerii, 257. batalion pionierów, 257. batalion fizylierów, 257. oddział przeciwpancerny, 257. oddział łączności, 257. polowy batalion zapasowy;
457., 466. i 477. pułk grenadierów, 257. pułk artylerii, 257. batalion pionierów, 257. dywizyjna kompania fizylierów, 257. oddział przeciwpancerny, 257. oddział łączności, 257. polowy batalion zapasowy;
457., 466. i 477. pułk grenadierów, 257. pułk artylerii, 257. batalion pionierów, 257. dywizyjny batalion fizylierów, 257. oddział przeciwpancerny, 257. oddział łączności, 257. polowy batalion zapasowy;

</doc>
<doc id="1786998" url="https://pl.wikipedia.org/wiki?curid=1786998" title="Kościół Wniebowzięcia Najświętszej Maryi Panny i św. Stanisława w Bodzentynie">
Kościół Wniebowzięcia Najświętszej Maryi Panny i św. Stanisława w Bodzentynie

Kościół parafialny Wniebowzięcia NMP i św. Stanisława Biskupa w Bodzentynie – zabytkowy kościół rzymskokatolicki ufundowany przez Zbigniewa Oleśnickiego a zbudowany w latach 1440–1452.
Historia.
W miejsce pierwotnego kościoła z 1355 (spalonego), powstała obecna świątynia gotycka z inicjatywy biskupa krakowskiego Zbigniewa Oleśnickiego. Została zbudowana w latach 1440–1452. Jest to budowla trójnawowa typu bazylikowego, wzorowany na rozwiązaniach architektonicznych występujących w krakowskich kościołach bazylikowych. 
Do połowy XVII wieku prowadzono w kolegiacie jedynie prace reperacyjno-restauracyjne, które nie wpływały na jej układ przestrzenny. Rok 1656 był tragiczną datą nie tylko dla miasta, ale i dla kolegiaty. Porażka Szwedów pod Sandomierzem stanowiła początek odwrotu wojsk Karola Gustawa, które wycofując się z Sandomierza, 20 marca, wysadziły w powietrze zamek królewski. Wzniecone wybuchem pożary uszkodziły także blisko usytuowaną kolegiatę.
Pożar zniszczył dach kościoła, szczyty zachodnie i znaczną część sklepienia prezbiterium. Ogień nie dosięgnął wnętrza kolegiaty. Nie zważając na trudności finansowe kapituła kolegiacka pod przewodnictwem scholastyka, a od 1631 roku prepozyta Alberta Lipnickiego postanowiła przystąpić do remontu i odbudowy.
Przebudowy.
W trakcie odbudowy zmieniono konstrukcję dachu na dwuspadową, naprawiono posadzkę i okna.
W latach 1670–1674 przebudowano fasadę zachodnią, dobudowano kruchtę, ujętą lizenami i zwieńczoną trójkątnym frontonem, z kolumnowym barokowym portalem. W zwieńczeniu portalu w znajdujących się po obu stronach niszach umieszczono późnobarokowe rzeźby świętych z 2 poł. XVIII wieku.
Ok. 1680 kolegiata otrzymała pilastrowy szczyt z niskimi wieżyczkami i oknem o bogatym obramieniu. Szczyt tynkowany z detalami z kamienia kunowskiego, oddzielony belkowaniem i cokołem, ujęty w spływy wiążące go z flankującymi czworobocznymi wieżyczkami, rozczłonkowany parami pilastrów, zwieńczony trójkątnym przyczółkiem, pośrodku wnęka arkadowa w pilastrowym obramieniu z przerwanym przyczółkiem, w którym umieszczono kartusz z herbem kapituły, a poniżej kartusz z herbem Łabędź bpa Andrzeja Trzebickiego, na frontonie rzeźba Matki Boskiej z Dzieciątkiem i po bokach kamienne wazony.
W roku 1712 zmieniono pokrycie dachu na miedziane. W 1755 zlikwidowano cmentarz grzebalny przy kolegiacie. W 1737–1760 wystawiono nową dzwonnicę.
Zmiany we wnętrzu kolegiaty w XVIII.
Prace prowadzone w ciągu XVIII wieku dotyczyły przede wszystkim wnętrza kolegiaty i nadały jej jednorodny, barokowy wystrój. Na mocy postanowienia kapituły z 1713 zatynkowano w prezbiterium XV-wieczną polichromię.
Zmiany przebiegały dwuetapowo:
Kaplica Najświętszej Marii Panny.
W 1766 archidiakon Ligęza ufundował nowe pełne wyposażenie do kaplicy mansjonarskiej adaptowanej na kaplicę Sakramentu. W 1767 do kaplicy sprawiono ołtarz z marmuru. Ołtarz w kaplicy mansjonarskiej skomponowany jednolicie z iluzjonistycznie malowanym wnętrzem. Późnobarokowy ołtarz z czarnego marmuru, inkrustowanego z rokokowymi partiami drewnianymi, ze starszym (z 1699 roku) drewnianym tabernakulum. W polu środkowym obraz ostatniej wieczerzy z 1767. Polichromia w kaplicy została wykonana w latach 1770–1775 przez Bartłomieja Gołębiowskiego, ukończona po jego śmierci przez Mateusza Mateusza Rejchana. Sceny ujęte w ramy iluzjonistycznej architektury przedstawiają anioła budzącego Eliasza w puszczy, spotkanie Melchizedeka z Abrahamem, alegorię kościoła wśród aniołów. Na ścianach widnieją: Manna niebieska, umywanie nóg apostołom, Niewierny Tomasz, Mojżesz i papież.
Ostatnia faza modernizacji.
Prace dotyczyły głównie zakrystii. Dla upamiętnienia wysiłku kapituły w 1791 uczyniono tablicę inskrypcyjną z dębnickiego marmuru, którą umieszczono w północnej nawie nad portalem do zakrystii.
Dzieła Macieja Polejowskiego w kolegiacie sandomierskiej.
Ziemia sandomierska jest jedyną z terenu Małopolski, gdzie daleko na zachód dotarły działa mistrzów lwowskich. Lokalni artyści sandomierscy prezentowali niski poziom, dlatego członkowie kapituły w trosce o dobrą jakość dzieł zwracali się z zamówieniem do mistrzów z dużych ośrodków miejskich. Grawitacja Sandomierza w stronę ośrodka krakowskiego była zjawiskiem oczywistym, jednak od poł. XVIII nastąpiła ekspansja artystyczna Lwowa, przede wszystkim w zakresie rzeźby. Lwów w okresie rokoka stał się centrum sztuki rzeźbiarskiej. Na ziemi sandomierskiej spotkały się więc dwie rzeźbiarskie tradycje – krakowska i lwowska. Bardziej tradycyjną rzeźbę szkoły krakowskiej prezentują w kolegiacie figury autorstwa Antoniego Rojowskiego w ołtarzu Kaplicy Sakramentu z 1767. Kontynuują one tradycję miękkiego, płynnego lirycznego stylu Baltazara Fontany. Ekspansja Lwowa była spowodowana słabością Krakowa w tym czasie, który stał się ośrodkiem prowincjonalnym w dziedzinie rzeźby w II poł. XVII wieku. Maciej Polejowski rzeźbiarz i architekt, pochodził z artystycznej rodziny. Rzeźbił zarówno w kamieniu, drewnie, jak i modelował w stiuku.
Zabytkowy zespół.
Kościół jest częścią zespołu, wpisanego do rejestru zabytków nieruchomych (nr rej.: A.215/1-4 z 3.11.1947 i z 15.02.1967), do którego należą także:

</doc>
<doc id="1786999" url="https://pl.wikipedia.org/wiki?curid=1786999" title="Trójca Święta (obraz Michaela Willmanna)">
Trójca Święta (obraz Michaela Willmanna)

Trójca Święta – obraz śląskiego malarza barokowego, Michaela Willmanna, namalowany w 1681 roku jako dolna część głównego ołtarza w kościele klasztornym w Lubiążu na Dolnym Śląsku.
W 1943 roku obraz wyjęto z ołtarza i z innymi pracami tego artysty wywieziono do kościoła w Lubomierzu, a na przełomie 1944 i 1945 roku Szklarskiej Poręby, gdzie został przejęty przez czerwonoarmistów, którzy przekazali go w ręce polskie. W 1952 roku obrazy Willmanna przekazano Metropolitalnej Kurii Warszawskiej. Od tamtego czasu miejsce przechowywania obrazu jest nieznane.

</doc>
<doc id="1787000" url="https://pl.wikipedia.org/wiki?curid=1787000" title="Parafia św. Barbary w Łęcznej">
Parafia św. Barbary w Łęcznej

Parafia św. Barbary w Łęcznej – rzymskokatolicka parafia w Łęcznej, należąca do Archidiecezji lubelskiej i Dekanatu Łęczna. Została erygowana w 1989 roku.
Zasięg parafii.
Do parafii należą wierni z Łęcznej mieszkający przy ulicach: Akacjowej, Armii Krajowej, Bogdanowicza, Jana Pawła II, Jaśminowej, Legionistów, Leśnej, Obrońców Pokoju, Orląt Lwowskich, Patriotów Polskich, Sikorskiego, Spacerowej, Wierzbowej, Wiklinowej, Wiosennej, Wojska Polskiego, Wrzosowej oraz wierni z miejscowości Sufczyn.
Historia parafii.
Od 1985 istniał w Łęcznej punkt duszpasterski przy tymczasowej kaplicy św. Barbary. Parafia św. Barbary powstała 21.11.1989 w wyniku podziału parafii św. Marii Magdaleny dla potrzeb szybko rozrastającego się miasta. Tworzeniem nowego ośrodka duszpasterskiego, na polecenie ks. bpa Bolesława Pylaka, zajął się ks. Piotr Kurowski. W 1987 odpowiedzialność za budowę i rozwój duchowy parafii przejął ks. Adam Lewandowski. Od 1.09.1990 posługę w parafii rozpoczęły siostry Franciszkanki Misjonarki Maryi. Od 1997 roku funkcję proboszcza zaczął pełnić ks. Stanisław Zając. W 1998 została przeprowadzona pierwsza misja parafialna. Proboszczem parafii w 2005 został ks. Andrzej Lupa.

</doc>
<doc id="1787002" url="https://pl.wikipedia.org/wiki?curid=1787002" title="Coco">
Coco



</doc>
<doc id="1787003" url="https://pl.wikipedia.org/wiki?curid=1787003" title="Stare Bałuty">
Stare Bałuty

Stare Bałuty – dawna wieś, a także jedno z wydzielonych na potrzeby Systemu Informacji Miejskiej w Łodzi osiedli administracyjnych na terenie Bałut.
Granice osiedla.
Granica dzielnic Bałuty/Polesie – Pojezierska – Julianowska – Inflancka – Marysińska – Obrońców Warszawy – Marynarska – Wojska Polskiego – Młynarska – Berlińskiego – Krótka – Osiedlowa – Wrześnieńska – Biała – Limanowskiego – granica dzielnic Bałuty/Polesie
Historia.
Dawniej samodzielna miejscowość. Od 1867 w gminie Radogoszcz należącej do powiatu łodzińskiego (łódzkiego) w guberni piotrkowskiej.
18 sierpnia 1915 wieś Stare Bałuty włączono do Łodzi.

</doc>
<doc id="1787004" url="https://pl.wikipedia.org/wiki?curid=1787004" title="UV mapping">
UV mapping

UV mapping (z ang. mapowanie UV) – nakładanie dwuwymiarowego obrazu na obiekt trójwymiarowy. Mapa siatki obiektu 3D transformowana jest na płaszczyznę jako obraz 2-wymiarowy. Tekstura UV posiada zatem tylko 2-wymiarowe współrzędne: formula_1 i formula_2 zamiast formula_3 formula_4 formula_5 znane z teksturowania w trójwymiarze.
Po tak przygotowanym obrazie można rysować, tworząc teksturę UV, aby następnie nałożyć ją na obiekt 3D – w ten sposób powstaje efekt malowania po powierzchni obiektu. Taka metoda jest wygodna dla teksturatora tworzącego teksturę.

</doc>
<doc id="1787005" url="https://pl.wikipedia.org/wiki?curid=1787005" title="Parafia św. Józefa Opiekuna Rodzin w Łęcznej">
Parafia św. Józefa Opiekuna Rodzin w Łęcznej

Parafia św. Józefa Opiekuna Rodzin w Łęcznej – rzymskokatolicka parafia w Łęcznej, należąca do archidiecezji lubelskiej i Dekanatu łęczna. Została erygowana w 2002 roku.
Na obszarze parafii leżą ulice: Chełmska, Górnicza, Gwarków, Kapitana Żabickiego, Skarbka, Staszica, Szkolna. Jest najmłodszą parafią w mieście. Położona jest w środku osiedla Samsonowicza, posiada obecnie 4 duszpasterzy.
Proboszczem jest ks. Misa Stefan Stanisław (dziekan dekanatu łęczyńskiego).
Inicjatorem budowy kościoła na osiedlu Samsonowicza był ks. Janusz Rzeźnik, a autorem projektu prof. Szczepan Baum.
Wiosną 2001 roku dopełniono wszystkich niezbędnych formalności, uzyskano pozwolenia, rozpoczęto grodzenie placu i gromadzenie materiałów budowlanych. Budowa trwała do 2006 roku.

</doc>
<doc id="1787006" url="https://pl.wikipedia.org/wiki?curid=1787006" title="Herri met de Bles">
Herri met de Bles

Herri met de Bles, właśc. Herri Patinir lub Henri Patenier (ur. ok. 1510 w Bouvignes, zm. po 1555, zapewne w Ferrarze) – niderlandzki malarz, bratanek Joachima Patinira.
W 1535 został mistrzem cechu malarzy w Antwerpii. Podróżował do Włoch, gdzie uzyskał przydomek Civetta (od motywu małej sowy występującej na jego obrazach). Swoje dzieła sygnował wizerunkiem puszczyka, stąd przydomek Bles.
Prowadził duży warsztat malarski, w którym zatrudniał wielu pracowników i uczniów.
Malował fantastyczne pejzaże z małymi scenami biblijnymi i rodzajowymi. Sztafaż w jego kompozycjach często wykonywali inni mistrzowie lub pomocnicy.

</doc>
<doc id="1787008" url="https://pl.wikipedia.org/wiki?curid=1787008" title="Parafia św. Marii Magdaleny w Łęcznej">
Parafia św. Marii Magdaleny w Łęcznej

Parafia św. Marii Magdaleny w Łęcznej – najstarsza parafia rzymskokatolicka w mieście i jedna z czterech parafii rzymskokatolickich w Łęcznej, należąca do archidiecezji lubelskiej i Dekanatu Łęczna. Została erygowana w 1350 roku. 
Do parafii należą ulice: 11 Listopada, 3 Maja, Bożniczna, Cegielniana, Chełmska, Górnicza, Gwarków, Jagiełki, Jana Pawła II, Kanałowa, Krasnystawska, Krótka, Księżycowa, Litewska, Lubelska, Łańcuchowska, Mickiewicza, Milejowska, Nowokościelna, Ogrodowa, Pańska, Partyzancka, Pasternik, Piłsudskiego, Pl. Kanałowy, Pl. Kościuszki, Pogodna, Przemysłowa, Rynek II, Rynek III, Skarbka, Słoneczna, Staszica, Szkolna, Średnia, Świętoduska, Tysiąclecia, Żabickiego oraz miejscowości Podzamcze kol., Podzamcze w., Stara Wieś kol., Stara Wieś w., Stasin, Witaniów kol., Witaniów w.
Parafia św. Marii Magdaleny, jest parafią ciągłych zmian. 20 lat temu obejmowała ona miasto i niemal całą gminę Łęczna, dzisiaj tylko ich części. Na przestrzeni tych lat z macierzystego ośrodka wyodrębniło się kilka nowych parafii: najpierw św. Barbary w Łęcznej, później z Ludwinie a w 2003 r. św. św Józefa Opiekuna Rodzin w Łęcznej, następnie działają ośrodki duszpasterskie w Ciechankach Łęczyńskich i w Zofiówce.
Parafia św.Marii Magdaleny w praktyce liturgii dnia codziennego łączy tradycję z nowoczesnością. Uroczyście i co roku uczestniczymy w nabożeństwie poświęcenia pól, procesji Bożego Ciała, odpuście ku czci św.Marii Magdaleny- naszej patronki oraz w wielu innych świętach zakorzenionych w polskiej tradycji. Przed kilkunastu laty, jako pierwsza parafia w mieście, obchodziliśmy 4 grudnia- św.Barbary, popularne święto Barbórki. Obecnie dzień św.Barbary czci każda z łęczyńskich parafii. Pomimo tego, ciągle jeszcze w procesjach, uroczystościach, a także podczas pogrzebów pojawia się sztandar górników, pamiętający pierwszą Barbórkę w Łęcznej. Ważnym wyznacznikiem misji Kościoła jest działalność charytatywna i opiekuńcza. Dawniej przejawiała się ona w Łęcznej w zadaniach realizowanych przez kościół Św.Ducha. Współcześnie tego rodzaju aktywność przebiera w parafii przeróżne formy. Od 1996r. działa Stacja Opieki CARITAS, pierwsza i jedyna w diecezji lubelskiej. Na przestrzeni ostatnich lat zmieniła ona zasady swego działania, współpracując z Narodowym Funduszem Zdrowia na mocy podpisanego kontaktu, obejmującego opiekę długoterminową w domu pacjenta. Stacja od samego początku prowadzi także wypożyczalnię sprzętu rehabilitacyjnego, potrzebnego do opieki przy chorym.

</doc>
<doc id="1787013" url="https://pl.wikipedia.org/wiki?curid=1787013" title="2MASX J00482185-2507365">
2MASX J00482185-2507365

2MASX J00482185-2507365 (również PGC 198197) – para galaktyk znajdująca się w konstelacji Rzeźbiarza w odległości około 780 milionów lat świetlnych od Ziemi.
Odkrycie mniejszej galaktyki wizualnie nakładającej się na większą dokonano przypadkiem w trakcie badań NGC 253, na którą składają się gwiazdy pierwszego planu. Obserwacje prowadzone przy pomocy teleskopów naziemnych ukazywały tylko jeden obiekt. Obie galaktyki, choć zdają się być blisko siebie, w rzeczywistości nie oddziałują na siebie wzajemnie. Większa galaktyka ma rozmiary Drogi Mlecznej i jest dziesięciokrotnie większa od mniejszej.
Ten przypadkowy układ galaktyk może pomóc w zrozumieniu struktury galaktyk, ponieważ wcześniej nie obserwowano pyłu galaktycznego rozprzestrzeniającego się na tak dużą odległość poza widoczne krawędzie galaktyki. Dodatkowo szlaki pyłu pochodzące z mniejszej galaktyki wydają się być całkowicie pozbawione gwiazd. Ze względu na rozległy obszar zajmowany przez galaktyki zazwyczaj nie ma obiektów, które mogłyby oświetlić takie przestrzenie. Dlatego nie wiadomo czy takie struktury pyłu jak w tym przypadku są powszechnym zjawiskiem we Wszechświecie.

</doc>
<doc id="1787016" url="https://pl.wikipedia.org/wiki?curid=1787016" title="Centre de documentation et étude sur la langue internationale">
Centre de documentation et étude sur la langue internationale



</doc>
<doc id="1787019" url="https://pl.wikipedia.org/wiki?curid=1787019" title="Teatr Literacki">
Teatr Literacki

Teatr Literacki (także: Teatr Literacki Warszawa, Teatr Literacki Aleksandry Ford) – prywatny teatr dramatyczny, założony w 1991 przez Aleksandrę Ford-Sampolską. Jeden z najdłużej działających prywatnych teatrów w Warszawie. Teatr przez wiele lat dawał przedstawienia w "Domu Literatury" - siedzibie Związku Literatów Polskich przy ul. Krakowskie Przedmieście w Warszawie, a także w ramach Sceny "Lapidarium" Muzeum Warszawy. Obecnie teatr występuje gościnnie na scenach stołecznych centrów kultury. Przy teatrze funkcjonuje trzyletnia, eksternistyczna "Prywatna Warszawska Szkoła Teatralna". Do zespołu artystycznego należą głównie studenci tej szkoły.
Repertuar Teatru.
W repertuarze teatru znajdują się sztuki klasyczne, dramatyczne, spektakle poetyckie na podstawie twórczości największych polskich poetów, a także klasyczne baśnie dla najmłodszej widowni. 

</doc>
<doc id="1787020" url="https://pl.wikipedia.org/wiki?curid=1787020" title="Port lotniczy Lalomalava">
Port lotniczy Lalomalava

Port lotniczy Lalomalava (IATA: LAV) – międzynarodowy port lotniczy położony we wiosce Lalomalava, na wyspie Savaiʻi. Jest piątym portem lotniczym na Samoa.

</doc>
<doc id="1787021" url="https://pl.wikipedia.org/wiki?curid=1787021" title="Fazor">
Fazor



</doc>
<doc id="1787023" url="https://pl.wikipedia.org/wiki?curid=1787023" title="Port lotniczy Mata’aho">
Port lotniczy Mata’aho

Port lotniczy Mata'aho (IATA: NFO, ICAO: NFTO) – port lotniczy zlokalizowany na wyspie Niuafoʻou w Królestwie Tonga.

</doc>
<doc id="1787025" url="https://pl.wikipedia.org/wiki?curid=1787025" title="Drotrekogina alfa">
Drotrekogina alfa

Drotrekogina alfa () – lek wykazujący działanie przeciwzakrzepowe i przeciwzapalne. Lek ma postać aktywowanego białka C wytwarzanego metodami inżynierii genetycznej w hodowli komórek ludzkich. Białko to bierze udział w procesach krzepnięcia krwi i reakcji zapalnej.
Dawkowanie.
Zwykle 24 μg na kilogram masy ciała na godzinę we wlewie dożylnym. Leczenie należy rozpocząć do 24 godzin od wystąpienia sepsy i powinno trwać 96 godzin.
Uwagi.
Podczas leczenia należy monitorować parametry krzepnięcia: APTT, PT, liczbę płytek krwi.
W czasie przyjmowania drotrekoginu alfa nie należy karmić piersią.
W 2010 roku ukazały się wyniki badania PROWESS-SHOCK, które stwierdziło większą liczbę ciężkich powikłań krwotocznych u pacjentów, którym podawano Xigris (10 vs. 8 przypadków w grupie placebo) i niewielki wzrost śmiertelności 28-dniowej (26.4% vs. 24.2%). W następstwie lek został wycofany z obrotu w październiku 2011 roku.

</doc>
<doc id="1787027" url="https://pl.wikipedia.org/wiki?curid=1787027" title="Indie Wschodnie">
Indie Wschodnie

Indie Wschodnie (, , , ) – wyspiarska część Azji Południowo-Wschodniej, zasadniczo tożsama z Archipelagiem Malajskim.
Nazwa wywodzi się z okresu kolonialnego, z końca XVI wieku. Odnosiła się pierwotnie do większego regionu, obejmującego Półwysep Indyjski oraz obszary położone na wschód od niego, w tym Cejlon, Półwysep Indochiński oraz Archipelag Malajski. Służyła odróżnieniu „właściwych” Indii od Indii Zachodnich, znajdujących się w Ameryce.

</doc>
<doc id="1787028" url="https://pl.wikipedia.org/wiki?curid=1787028" title="6 Pułk Policji SS (galicyjski)">
6 Pułk Policji SS (galicyjski)

6 Galicyjski Ochotniczy Pułk SS (policyjny) (niem. "Galizisches SS Freiwilligen Regiment 6 (Polizei)") – niemiecki pułk policyjny SS, utworzony 6 sierpnia 1943 z ukraińskich ochotników zgłaszających się do 14 Dywizji Grenadierów SS. Kadra pochodziła z 32 pułku policji SS.
Historia.
Z nieprzyjętych do dywizji ochotników utworzono pułki policji SS o numerach 4, 5 (5 lipca 1943), 6 (6 sierpnia 1943), 7 (12 sierpnia 1943), 8 (20 września 1943). 
Pułk przeszedł szkolenie w okupowanej Francji. Liczył początkowo 1293 żołnierzy i oficerów. Sformowany został z ochotników pochodzących z rejonu Jarosławia, Przemyśla i Lwowa. Dowódcą pułku był ppłk żandarmerii Werner Kühn. Pułk stacjonował w Grajewie, Fichtenwalde i Suwałkach. Pułk został rozwiązany 31 stycznia 1944, a 1 200 policjantów wcielono do pułku zapasowego 14 Dywizji Grenadierów SS.

</doc>
<doc id="1787032" url="https://pl.wikipedia.org/wiki?curid=1787032" title="7 Galicyjski Pułk Ochotniczy SS">
7 Galicyjski Pułk Ochotniczy SS



</doc>
<doc id="1787034" url="https://pl.wikipedia.org/wiki?curid=1787034" title="8 Galicyjski Pułk Ochotniczy SS">
8 Galicyjski Pułk Ochotniczy SS



</doc>
<doc id="1787036" url="https://pl.wikipedia.org/wiki?curid=1787036" title="René Girard (piłkarz)">
René Girard (piłkarz)

René Girard (ur. 3 kwietnia 1954 w Vauvert) – francuski piłkarz grający na pozycji defensywnego pomocnika. Trener piłkarski.
Kariera klubowa.
Karierę piłkarską Girard rozpoczął w zespole Nîmes Olympique. W 1973 roku awansował do kadry pierwszego zespołu, i wtedy też zadebiutował w pierwszej lidze francuskiej. Od sezonu 1974/1975 był podstawowym zawodnikiem zespołu. W Nîmes występował przez osiem sezonów. W tym okresie rozegrał 202 spotkania w pierwszej lidze i zdobył w nich 27 goli.
W 1980 roku Girard przeszedł do Girondins Bordeaux. Swój pierwszy sukces z tym klubem osiągnął w 1984 roku, gdy sięgnął z nim po swój pierwszy tytuł mistrza kraju w karierze. W 1985 roku obronił z Bordeaux tytuł mistrzowski, a w 1986 roku wystąpił w zwycięskim 2:1 finale Pucharu Francji z Olympique Marsylia. Rok później wywalczył z Bordeaux dublet - mistrzostwo oraz krajowy puchar (grał przez 90 minut w wygranym 2:0 finałowym meczu z Olympique). Oba tytuły były ostatnimi dla Girarda w jego karierze piłkarskiej. W barwach Bordeaux od 1980 do 1988 roku rozegrał 241 meczów i strzelił 17 goli.
Latem 1988 Girard wrócił do Nîmes Olympique, który występował w rozgrywkach drugiej ligi francuskiej. Grał w nim przez trzy lata, ale nie wywalczył promocji do ekstraklasy. W 1991 roku w wieku 37 lat zakończył karierę piłkarską.
Kariera reprezentacyjna.
W reprezentacji Francji Girard zadebiutował 14 października 1981 roku w przegranym 2:3 spotkaniu eliminacji do Mistrzostw Świata 1982 z Irlandią. W 1982 roku został powołany przez selekcjonera Michela Hidalgo na ten turniej. Był tam rezerwowym zawodnikiem, ale zagrał w czterech meczach: z Anglią (1:3), Kuwejtem (4:1), Austrią (1:0) oraz o 3. miejsce z Polską (2:3 i gol w 13. minucie), który był jego ostatnim w kadrze narodowej. Łącznie rozegrał w niej 7 spotkań i strzelił jedną bramkę.
Kariera trenerska.
Po zakończeniu kariery piłkarskiej Girard został trenerem. Na początku lat 90. dwukrotnie prowadził Nîmes Olympique. W 1996 roku został trenerem Pau FC, a w 1998 roku prowadził RC Strasbourg w Ligue 1. W 2002 roku został selekcjonerem reprezentacji Francji U-19. Rok później przejął kadrę U-16. W latach 2004–2008 prowadził reprezentację U-21. Z kolei w 2009 roku został szkoleniowcem Montpellier HSC zastępując na tym stanowisku Rollanda Courbisa. W latach 2013–2015 trenował drużynę Lille OSC. W maju 2016 roku został szkoleniowcem FC Nantes.
Osiągnięcia.
Jako trener:
Jako piłkarz:

</doc>
<doc id="1787037" url="https://pl.wikipedia.org/wiki?curid=1787037" title="Już Czytam">
Już Czytam

Już Czytam – miesięcznik dla dzieci w wieku około 7-10 lat, wydawany przez Prószyński i S-ka od października 1993 do grudnia 1998. Ukazały się 62 numery pisma.
Czasopismo wydawane było na licencji wydawnictwa Bayard Press i było polskim tłumaczeniem miesięcznika "J'aime lire", który ukazuje się we Francji od lat 70. XX wieku do dziś i sprzedawany jest co miesiąc w ponad 2 mln egzemplarzy.
Każdy numer zbudowany był ze stałych części: 

</doc>
<doc id="1787038" url="https://pl.wikipedia.org/wiki?curid=1787038" title="Port lotniczy Ebon">
Port lotniczy Ebon

Port lotniczy Ebon (IATA: EBO) – port lotniczy zlokalizowany na atolu Ebon (Wyspy Marshalla).

</doc>
<doc id="1787044" url="https://pl.wikipedia.org/wiki?curid=1787044" title="Mazanka">
Mazanka



</doc>
<doc id="1787045" url="https://pl.wikipedia.org/wiki?curid=1787045" title="Giuseppe Bianchi">
Giuseppe Bianchi



</doc>
<doc id="1787046" url="https://pl.wikipedia.org/wiki?curid=1787046" title="Port lotniczy Vanua Lava">
Port lotniczy Vanua Lava

Port lotniczy Vanua Lava (IATA: SLH, ICAO: NVSC) – port lotniczy położony w Sola, na wyspie Vanua Lava (Vanuatu).

</doc>
<doc id="1787047" url="https://pl.wikipedia.org/wiki?curid=1787047" title="Eugenes">
Eugenes

Eugenes – rodzaj ptaka z podrodziny kolibrów (Trochilinae) w rodzinie kolibrowatych (Trochilidae).
Zasięg występowania.
Rodzaj obejmuje gatunki występujące w Stanach Zjednoczonych, Meksyku, Gwatemali, Salwadorze, Hondurasie, Kostaryce i Panamie.
Morfologia.
Długość ciała 11–14 cm; masa ciała 7–10 g. 
Systematyka.
Etymologia.
"Eugenes": "eugenēs" „szlachetny, wysoko urodzony”, od ευ "eu" „dobry”; γενος "genos" „pochodzenie, rodzina”. 
Podział systematyczny.
Do rodzaju należą następujące gatunki:

</doc>
<doc id="1787048" url="https://pl.wikipedia.org/wiki?curid=1787048" title="Giuseppe Bianchi (architekt)">
Giuseppe Bianchi (architekt)

Giuseppe Bianchi - włoski architekt, autor projektu kościoła św. Jana Ewangelisty w Parmie z 1749 roku.

</doc>
<doc id="1787053" url="https://pl.wikipedia.org/wiki?curid=1787053" title="Port lotniczy Choiseul Bay">
Port lotniczy Choiseul Bay

Port Lotniczy Choiseul Bay (ang. "Choiseul Bay Airport") – port lotniczy zlokalizowany w mieście Taro Island, na Wyspach Salomona.

</doc>
<doc id="1787055" url="https://pl.wikipedia.org/wiki?curid=1787055" title="Nanni di Baccio Bigio">
Nanni di Baccio Bigio

Nanni di Baccio Bigio (ur. ok. 1511 we Florencji, zm. 1568 w Rzymie) - pseudonim włoskiego architekta Giovanniego Lippi.
Życiorys.
Pracował głównie w Rzymie, gdzie był, m.in. autorem projektu Palazzo Salviati alla Lungara, kierował przebudową zamku Sant'Angelo oraz zbudował Porta del Popolo.

</doc>
<doc id="1787057" url="https://pl.wikipedia.org/wiki?curid=1787057" title="Patagona">
Patagona



</doc>
<doc id="1787058" url="https://pl.wikipedia.org/wiki?curid=1787058" title="Taranto (stacja kolejowa)">
Taranto (stacja kolejowa)

Taranto (włoski: "Stazione di Taranto") – stacja kolejowa w Tarencie, w regionie Apulia, we Włoszech. Stacja posiada 6 peronów. Jest jedną z największych stacji kolejowych w regionie. Została otwarta w 1868.
Historia.
Budowa stacji Taranto zaczął po zatwierdzeniu projektu linii Bari-Taranto przez Gioia del Colle, która została ukończona 15 września 1868. Dnia 28 lutego 1869 roku stacja była również połączona z Metaponto przez Società per le Strade Ferrate Meridionali, która rozpoczęła budowę linii Jonica. W tym samym dniu zostało również oddane połączenia między stacją i portem w Taranto i otworto pierwszy odcinek linii Battipaglia-Potenza-Metaponto, po jej ukończeniu, otworto główne połączenie kolejowe do Salerno i Neapolu. W roku 1886 Società per le Strade Ferrate del Mediterraneo otworzyło linię Taranto-Brindisi, która zapewniła połączenie (szybsze i bezpieczniejsze) między dwiema stacjami i portem. Stacja Taranto była wspólna dla administracji kolejowej Rete Adriatica i Rete Mediterranea. Do końca XIX w. była najważniejszym węzłem kolejowym, na północ i na Adriatyku, na którym prowadzono cały ruch środków spożywczych i drewna z Kalabrii i Sycylii. Ta została obniżona po otwarciu linii Tirrenica Meridionale, która przeniosła cały ruch kolejowy w kierunku Salerno i Neapolu. Po utworzeniu South Ferrovie del Sud Est stała się źródłem dodatkowych linii regionalnych przez Martina Franca.

</doc>
<doc id="1787060" url="https://pl.wikipedia.org/wiki?curid=1787060" title="Sappho">
Sappho



</doc>
<doc id="1787061" url="https://pl.wikipedia.org/wiki?curid=1787061" title="Lippi">
Lippi



</doc>
<doc id="1787062" url="https://pl.wikipedia.org/wiki?curid=1787062" title="Młodzieżowe Mistrzostwa Europy w Lekkoatletyce 2005">
Młodzieżowe Mistrzostwa Europy w Lekkoatletyce 2005

5. Młodzieżowe Mistrzostwa Europy w Lekkoatletyce – zawody lekkoatletyczne dla sportowców do lat 22, które odbyły się na Steigerwaldstadion w Erfurcie między 14, a 17 lipca 2005 roku.

</doc>
<doc id="1787066" url="https://pl.wikipedia.org/wiki?curid=1787066" title="258 Dywizja Piechoty (III Rzesza)">
258 Dywizja Piechoty (III Rzesza)

258 Dywizja Piechoty – niemiecka dywizja z czasów II wojny światowej, sformowana w Rostocku na mocy rozkazu z 26 sierpnia 1939 roku, w czwartej fali mobilizacyjnej w II Okręgu Wojskowym.
We wrześniu 1939 w Polsce w składzie 1 Armii, następnie na froncie zachodnim, by w lipcu 1940 powrócić na ziemie polskie.
Od czerwca 1941 na froncie wschodnim, w składzie Grupy Armii Środek, następnie od sierpnia 1942 do rozbicia dywizji w sierpniu 1944 pod Jassami, w składzie Grupy Armii Południe.

</doc>
<doc id="1787067" url="https://pl.wikipedia.org/wiki?curid=1787067" title="Szymon Mysłakowski">
Szymon Mysłakowski

Szymon Mysłakowski (ur. 8 lutego 1982 w Krakowie) – polski aktor, absolwent Wydziału Aktorskiego PWST w Krakowie.
Życiorys.
Od 2004 roku związany z Teatrem im. Bogusławskiego w Kaliszu. W 2014 został aktorem Teatru Nowego w Poznaniu, z którym obecnie współpracuje. Od września 2017 roku etatowy aktor Teatru Współczesnego w Warszawie.
Nagrodzony m.in. w 2008 roku na 48. Kaliskich Spotkaniach Teatralnych nagrodą za rolę Syfona w "Ferdydurke, czyli czas nieuniknionego mordu". W tym samym roku otrzymał Nagrodę Prezydenta Miasta Kalisza. W 2012 został uhonorowany Medalem Młodej Sztuki.
W latach 2017–2018 był członkiem obsady programu komediowego „SNL Polska”, a także występował w specjalnej wersji „Weekend Update”. W związku z tym w 2020 r. wziął udział w projekcie serwisu Player pod nazwą „Doniesienia”.
Od 2021 roku w serialu "Mamy to" będzie wcielał się w rolę Szymona.

</doc>
<doc id="1787068" url="https://pl.wikipedia.org/wiki?curid=1787068" title="Siły Zbrojne Rzeczypospolitej Polskiej w przededniu wejścia Polski do NATO">
Siły Zbrojne Rzeczypospolitej Polskiej w przededniu wejścia Polski do NATO

Siły Zbrojne Rzeczypospolitej Polskiej w przededniu wejścia Rzeczypospolitej Polskiej do Organizacji Traktatu Północnoatlantyckiego – struktura organizacyjna SZ RP w drugiej połowie lat 90 XX wieku.
Wojska Lądowe.
Krakowski Okręg Wojskowy.
Inne jednostki
Wojska Lotnicze i Obrony Powietrznej.
Pułki i eskadry

</doc>
<doc id="1787070" url="https://pl.wikipedia.org/wiki?curid=1787070" title="Port lotniczy Angaur">
Port lotniczy Angaur

Port lotniczy Angaur – port lotniczy położony na wyspie Angaur (Palau). W latach 1944-1945 używany przez amerykańskie wojska lotnicze.

</doc>
<doc id="1787073" url="https://pl.wikipedia.org/wiki?curid=1787073" title="Cerkiew Świętych Piotra i Pawła w Szawlach (nieistniejąca)">
Cerkiew Świętych Piotra i Pawła w Szawlach (nieistniejąca)

Cerkiew Świętych Piotra i Pawła – prawosławna cerkiew w Szawlach, wzniesiona w latach 1864–1867 i zburzona na polecenie władz samorządowych niepodległej Litwy w 1936. 
Historia.
Cerkiew została zbudowana na potrzeby istniejącej od 1841 parafii prawosławnej w Szawlach. Carskie władze lokalne zdecydowały o jej umiejscowieniu przy głównym rynku miasta, w bezpośredniej okolicy katolickiej katedry Świętych Apostołów Piotra i Pawła, co miało dowodzić triumfu prawosławia na terenach zamieszkanych głównie przez katolików. Kamień węgielny pod budowę cerkwi został poświęcony 26 sierpnia 1864. Generał-gubernator wileński Michaił Murawjow wsparł budowę sumą półtora tysiąca rubli; część tych pieniędzy pochodziła z kar i kontrybucji nałożonych na uczestników i zwolenników powstania styczniowego. Pozostałą część potrzebnych środków przekazali sami wierni. Autorem projektu budynku był Nikołaj Czagin, który zaplanował wzniesienie cerkwi w stylu neobizantyjskim. 
7 maja 1867 gotową świątynię poświęcił biskup kowieński Aleksander. Już dwadzieścia lat później niezbędny był jej remont dokonany ze środków parafii. Na początku XX wieku istniały plany rozbudowy cerkwi, ostatecznie niezrealizowane. Nabożeństwa w cerkwi przestały być odprawiane w latach 1915–1920, kiedy wszyscy duchowni prawosławni z Szawli przebywali na bieżeństwie. 
W 1927 obiekt został odremontowany. Już w dwa lata później samorząd Szawli zażądał zwrotu gruntu, na którym znajdowała się cerkiew, w celu wzniesienia na nim budynku urzędowego. Mimo apeli społeczności prawosławnej i zwierzchnika eparchii wileńskiej i litewskiej do najwyższych władz kraju, cerkiew została ostatecznie rozebrana w 1936. Prawosławnym pozwolono przenieść do cmentarnej cerkwi Ikony Matki Bożej „Wszystkich Strapionych Radość” całe wyposażenie dawnej świątyni, zaś w czerwcu 1937 samorząd wypłacił im odszkodowanie w wysokości 30 tys. litów, zezwalając równocześnie na wzniesienie nowej świątyni w obrębie cmentarza prawosławnego. Otrzymała ona to samo wezwanie, co rozebrana cerkiew.
Architektura.
Wejście do cerkwi prowadziło przez przedsionek, ponad którym wznosiła się dzwonnica zakończona niewielką cebulastą kopułą z krzyżem. Drzwi były obramowane portalem, poniżej dachu znajdował się rząd półkolistych okien. Druga, umieszczona na bębnie kopuła znajdowała się ponad nawą, otoczona przez cztery mniejsze. Prezbiterium było niższe od pozostałej części budynku. Na fasadzie znajdowała się malowana na desce ikona patronów cerkwi. We wnętrzu znajdował się dwurzędowy ikonostas. Na dzwonnicy umieszczony był dzwon o wadze 52 pudów. 

</doc>
<doc id="1787074" url="https://pl.wikipedia.org/wiki?curid=1787074" title="Port lotniczy Peleliu">
Port lotniczy Peleliu

Port lotniczy Peleliu – port lotniczy położony na wyspie Peleliu (Palau). W latach 1944-1945 używany przez amerykańskie wojska lotnicze.

</doc>
<doc id="1787079" url="https://pl.wikipedia.org/wiki?curid=1787079" title="Loddigesia">
Loddigesia



</doc>
<doc id="1787083" url="https://pl.wikipedia.org/wiki?curid=1787083" title="Port lotniczy Manihiki">
Port lotniczy Manihiki

Port lotniczy Manihiki – port lotniczy zlokalizowany na wyspie Manihiki (Wyspy Cooka).

</doc>
<doc id="1787085" url="https://pl.wikipedia.org/wiki?curid=1787085" title="Ravenna (stacja kolejowa)">
Ravenna (stacja kolejowa)

Ravenna (włoski: "Stazione di Ravenna") – stacja kolejowa w Rawennie, w regionie Emilia-Romania, we Włoszech. Stacja posiada 4 perony. Zarządzana jest przez Rete Ferroviaria Italiana oraz należy do projektu Centostazioni.

</doc>
<doc id="1787091" url="https://pl.wikipedia.org/wiki?curid=1787091" title="Philippe Mahut">
Philippe Mahut

Philippe Mahut (ur. 4 marca 1957 w Lunery, zm. 8 lutego 2014 w Paryżu) – francuski piłkarz, grał na pozycji obrońcy.
Kariera klubowa.
Karierę piłkarską Mahut rozpoczął w zespole RC Fontainebleau, w którym grał w latach 1974–1976. Następnie przeszedł do Troyes AC i w jego barwach zadebiutował w pierwszej lidze francuskiej w sezonie 1976/1977. Był podstawowym zawodnikiem zespołu i grał w nim przez dwa sezony.
Latem 1978 roku Mahut odszedł z Troyes do FC Metz. Przez cztery lata zdobył dla tego klubu 2 bramki w 135 rozegranych ligowych meczach. W 1982 roku przeszedł do AS Saint-Étienne. Jego pobyt w tym klubie trwał dwa lata, a zawodnik wystąpił w nim 65 razy strzelając 2 gole.
W 1984 roku Mahut został piłkarzem paryskiego Racingu Club de France. W 1985 roku spadł z nim jednak do drugiej ligi. Pobyt w Division 2 trwał jeden sezon i w 1986 roku Racing wygrał te rozgrywki powracając do pierwszej ligi. W 1988 roku Mahut opuścił klub stając się zawodnikiem drugoligowca, Stade Quimpérois. Po dwóch latach zmienił drużynę. Został piłkarzem Le Havre AC. W 1991 roku wygrał z nim rozgrywki drugiej ligi awansując tym samym do Ligue 1. W 1993 roku mając 37 lat zakończył karierę sportową.
Kariera reprezentacyjna.
W reprezentacji Francji Mahut zadebiutował 9 września 1981 roku w przegranym 0:2 spotkaniu eliminacji do Mistrzostw Świata 1982 z Belgią. W 1982 roku został powołany przez selekcjonera Michela Hidalgo na ten turniej. Był tam rezerwowym zawodnikiem i zagrał jedynie w meczu o 3. miejsce z Polską (2:3). Ostatni mecz w kadrze narodowej rozegrał 23 marca 1983 roku przeciwko Związkowi Radzieckiemu (1:1). Łącznie rozegrał w niej 9 spotkań.
Kariera trenerska.
Od 2008 roku Mahut pełnił funkcję selekcjonera reprezentacji Laosu.

</doc>
<doc id="1787093" url="https://pl.wikipedia.org/wiki?curid=1787093" title="Sidra (rzeka)">
Sidra (rzeka)

Sidra – rzeka w województwie podlaskim, lewobrzeżny dopływ Biebrzy.
Rzeka swój początek bierze w okolicach wsi Starowlany na wysokości około 170 metrów n.p.m. Kilka razy w roku zalewa przybrzeżne łąki. Rzeka ma długość 35,15 km i spadek 50 m.

</doc>
<doc id="1787094" url="https://pl.wikipedia.org/wiki?curid=1787094" title="Parafia Świętych Piotra i Pawła w Szawlach">
Parafia Świętych Piotra i Pawła w Szawlach

Parafia Świętych Piotra i Pawła – prawosławna parafia w Szawlach, w dekanacie kowieńskim eparchii wileńskiej i litewskiej Rosyjskiego Kościoła Prawosławnego.
Historia.
W momencie erygowania parafia w Szawlach liczyła 207 osób i nie posiadała swojej cerkwi. Prawosławni modlili się w latach 1841–1852 w domu Josifa Czarlinskiego, zaś do 1867 w kaplicy urządzonej w szkole w Szawlach. Wcześniej, po stłumieniu powstania styczniowego, carskie władze lokalne postanowiły wznieść w Szawlach wolnostojącą cerkiew, która miała być dowodem rozprzestrzeniania się prawosławia także na obszarach tradycyjnie zamieszkanych przez katolików. Dodatkowym impulsem dla budowy świątyni był stały wzrost liczby parafian, których liczba na początku lat 60. XIX wieku przekroczyła 400 osób. Cerkiew została wzniesiona w latach 1864–1867 przy głównym rynku miasta, w sąsiedztwie katolickiej katedry Świętych Apostołów Piotra i Pawła.
Równolegle z poświęceniem cerkwi w maju 1867 parafia otrzymała 200 hektarów ziemi uprawnej i 6 hektarów łąk, które zostały skonfiskowane parafii katolickiej. Władze sfinansowały również budowę dwóch drewnianych budynków mieszkalnych dla proboszcza i psalmisty. W latach 80. XIX wieku parafia w Szawlach liczyła już 583 osoby. Ze względu na systematyczny wzrost liczby wiernych w 1878 w mieście została poświęcona druga cerkiew, położona w obrębie cmentarza prawosławnego. Przed I wojną światową parafia w Szawlach liczyła 1284 osoby. W 1915 jej proboszcz udał się na bieżeństwo. W 1920 konieczne było tworzenie struktur parafii od nowa: w czasie pierwszych nabożeństw odprawianych po wojnie w cerkwi pojawiało się zaledwie kilkanaście osób. Parafia szybko jednak wróciła do stanu liczebnego sprzed bieżeństwa. 
W 1936, na polecenie władz samorządowych, cerkiew parafialna została zburzona. Parafia otrzymała za nią odszkodowanie w wysokości 30 tys. litów, które umożliwiło budowę nowej cerkwi pod tym samym wezwaniem. Przez dwa lata świątynią parafialną była cerkiew Ikony Matki Bożej „Wszystkich Strapionych Radość”, następnie w 1938 otwarto nową cerkiew. W 1947 władze stalinowskie zarejestrowały parafię, która liczyła ok. 600 osób, pozostawiając jej jednak tylko cerkiew Świętych Piotra i Pawła. Druga cerkiew w mieście została zamknięta i w ciągu kolejnych dziesięcioleci uległa całkowitej dewastacji (jej ruiny rozebrano w 2007 r.).

</doc>
<doc id="1787095" url="https://pl.wikipedia.org/wiki?curid=1787095" title="Efawirenz">
Efawirenz

Efawirenz – organiczny związek chemiczny stosowany jako lek przeciwretrowirusowy. Hamuje postęp zakażenia HIV poprzez zmniejszenie liczby wirionów we krwi. Należy do grupy nienukleozydowych inhibitorów odwrotnej transkryptazy.
Farmakokinetyka.
Lek osiąga maksymalne stężenie w osoczu krwi po ok. 5 godzinach od podania, w ponad 99% wiąże się z białkami osocza. Biologiczny okres półtrwania wynosi 40–55 godzin. Metabolizm zachodzi głównie w wątrobie.
Dawkowanie.
Doustnie. Dawkę oraz częstotliwość stosowania leku ustala lekarz. Zwykle osoby dorosłe 0,6 g raz na dobę w jednej dawce, niezależnie od posiłków.
Uwagi.
Kobiety przyjmujące efawirenz powinny stosować skuteczne metody zapobiegania ciąży. Lek nie może być stosowany przez kobiety karmiące piersią. W razie wystąpienia działań niepożądanych takich jak senność, zmęczenie, ból głowy, nie należy prowadzić pojazdów oraz obsługiwać maszyn.

</doc>
<doc id="1787096" url="https://pl.wikipedia.org/wiki?curid=1787096" title="Kaczy Żleb">
Kaczy Żleb

Kaczy Żleb () – duży żleb opadający spod przełęczy Zachodnie Żelazne Wrota (2280 m) w grani głównej Tatr do Doliny Kaczej. Wschodnie jego obramowanie w górnej części tworzy północna grań Śnieżnych Kop, niżej urwiska Zasłonistej Turni. Od zachodniej strony opada pod ścianami Zachodniego Szczytu Żelaznych Wrót, Żłobistego Szczytu i Rumanowego Szczytu do południowo-zachodniego końca dolnej części Doliny Kaczej. Śnieg zalega w nim zwykle do późnego lata. Ma kilka odgałęzień, jednym z nich jest Żłobiste Koryto.
Jest to potężny żleb przypominający kanion. Według Władysława Cywińskiego prawdopodobnie jest największym żlebem w całych Tatrach i prawdopodobnie także – najgroźniejszym. Zalegają w nim prawie wieczne śniegi. W. Cywiński pisał: "Co się tu dzieje przy ulewnych deszczach czy wiosennych roztopach? Lepiej pozostawić to wyobraźni, niż bezpośrednim obserwacjom". Żleb ma pionowe boczne ściany, a jego koryto osiąga szerokość do 20 m, jest wypełnione skalnym gruzem. Latem miejscami zalegają w nim płaty śniegu z pułapkowymi dziurami. Jest w nim kilka wymytych i wygładzonych przez lawiny progów, a na nich wodospady, które zanikają tylko przy długotrwałej suszy.
Witold Henryk Paryski w swoim przewodniku taternickim pisze, że w dolnej części Kaczy Żleb rozgałęzia się na dwa koryta. Przy oglądaniu z oddali tak to wygląda, jednak w rzeczywistości są to dwa oddzielne żleby. Ten drugi to Mały Kaczy Żleb będący przedłużeniem Rumanowego Koryta. Rozdziela je bula, w górnej części trawiasta i łatwa, w dolnej poderwana pionowymi, skalnymi ściankami. Górą przechodzi w grzędę wrastającą w podstawę czołowej ściany lewego filara Rumanowego Szczytu. Jej wysokość nad dnem Kaczego Żlebu w żadnym miejscu nie jest mniejsza od 10 m. Powyżej buli znajduje się Kaczy Taras.
Najniższa część Kaczego Żlebu tworzy piarżyste koryto dochodzące niemal do Zielonego Stawu Kaczego. Jego głębokość co roku się zwiększa, a brzegi koryta tworzą strome boczne wały złożone z otoczaków, w najniższej części zmielonych prawie na piasek.
Taternictwo.
"Kaczym Żlebem"; 0+, krótki odcinek IV w skali tatrzańskiej, niebezpieczna kruszyzna, strome śniegi, czas przejścia 2 godz.

</doc>
<doc id="1787099" url="https://pl.wikipedia.org/wiki?curid=1787099" title="Parafia Najświętszej Maryi Panny z Góry Karmel w Brzegu Dolnym">
Parafia Najświętszej Maryi Panny z Góry Karmel w Brzegu Dolnym

Parafia Najświętszej Maryi Panny z Góry Karmel – parafia rzymskokatolicka w Brzegu Dolnym, w powiecie wołowskim, w województwie dolnośląskim.
Znajduje się na terenie dekanatu Brzeg Dolny w archidiecezji wrocławskiej.
Parafia została erygowana w XVIII wieku jako luterańska. Od 1945 rzymskokatolicka, obsługiwana przez kapłanów archidiecezjalnych.
Mieści się przy Rynku, jest najstarszą parafią w mieście.
Duszpasterze.
W latach 1945–1970 proboszczem był ks. kan. Jan Puk, który przybył do Brzegu Dolnego wraz z repatryjantami ze Śniatyna (obecna Ukraina). Razem ze wspólnotą parafialną przywieziono "Łaskami słynący Obraz Matki Bożej Szkaplerznej" wraz z licznymi wotami wdzięczności za otrzymane łaski. Ks. kan. Jan Puk jest pochowany na miejskim cmentarzu komunalnym.
W latach 1970–1977 ks. kan. Zdzisław Kiwacz, który zmarł w Częstochowie w latach 90.
W latach 1977–1988 ks. kan. Władysław Łętowski, który rozpoczął budowę kościoła Matki Boskiej Królowej Polski na os. Fabrycznym, od roku 1988 erygowaną jako nowa Parafia, zmarł 9 stycznia 2019 roku w Bielsku Białej i tam został pochowany. 
W latach 1988–2009 ks. kan. Tomasz Krawczyński, który zmarł 31 grudnia 2009 roku i został pochowany na miejskim cmentarzu komunalnym.
Od roku 2010 proboszczem jest ks. Andrzej Sycz.

</doc>
<doc id="1787100" url="https://pl.wikipedia.org/wiki?curid=1787100" title="Brzozówka (rzeka)">
Brzozówka (rzeka)

Brzozówka – rzeka, lewostronny dopływ Biebrzy o długości 56,76 km i spadku około trzydziestu kilku metrów. Płynie w województwie podlaskim.
Początek rzeki znajduje się w lasach w okolicy Niemczyna. Najpierw płynie w kierunku zachodnim, następnie odbija na północ. Od wsi Brzozówka Folwarczna do ujścia do Biebrzy stanowi granicę powiatu sokólskiego i białostockiego.

</doc>
<doc id="1787102" url="https://pl.wikipedia.org/wiki?curid=1787102" title="Regiony ekonomiczne Rosji">
Regiony ekonomiczne Rosji

 Regiony ekonomiczne Rosji – Rosja podzielona jest na dwanaście ekonomicznych regionów gospodarczych (ros: экономические районы wymawia się: [ekonomiczieskije rajony]).
Podział regionów.
Regiony ekonomiczne są jednostkami funkcjonującymi odrębnie od oficjalnych federacyjnych podziałów kulturalnych i etnicznych, utworzonymi dla potrzeb gospodarczych i statystycznych. Jednostki te wykazują następujące wspólne cechy:
Regiony ekonomiczne są równocześnie podzielone na strefy ekonomiczne (zwane również "makroregionami"). .
Utworzenie i zniesienie regionów i stref ekonomicznych lub zmiany w ich składzie są podejmowane przez rząd federalny Rosji.

</doc>
<doc id="1787103" url="https://pl.wikipedia.org/wiki?curid=1787103" title="325 Dywizja Piechoty">
325 Dywizja Piechoty

325 Dywizja Piechoty (Dywizja Piechoty Jütland) – niemiecka dywizja z czasów II wojny światowej, sformowana w Aalborgu na mocy rozkazu z 9 marca 1945 roku, poza falą mobilizacyjną. 
Jednostka utworzona została na bazie ozdrowieńców wychodzących ze szpitali. Zdołano zorganizować 3 pułki grenadierów składające się z dwóch niekompletnych batalionów oraz również liczący dwa bataliony pułk artylerii. 12 kwietnia niesformowana do końca dywizja została skierowana do 1 Armii Spadochronowej na froncie zachodnim i tam skapitulowała w maju 1945 r.
Struktura organizacyjna.
590., 591. i 592. pułk grenadierów, 325 pułk artylerii, 325 kompania pionierów, 325 kompania przeciwpancerna, 325 kompania łączności;

</doc>
<doc id="1787104" url="https://pl.wikipedia.org/wiki?curid=1787104" title="Kolory Polski">
Kolory Polski



</doc>
<doc id="1787107" url="https://pl.wikipedia.org/wiki?curid=1787107" title="Język anal">
Język anal

Język anal lub namfau – język tybeto-birmański używany w Indiach (stan Manipur) i Mjanmie. Ma nieco ponad 23 tys. użytkowników. Można wyróżnić dwa dialekty: laizo i mulsom. 

</doc>
<doc id="1787109" url="https://pl.wikipedia.org/wiki?curid=1787109" title="Plotzensee">
Plotzensee



</doc>
<doc id="1787113" url="https://pl.wikipedia.org/wiki?curid=1787113" title="This Is It (singel)">
This Is It (singel)

This Is It – singel Michaela Jacksona z albumu "This Is It". Utwór zawiera chórki nagrane przez braci Michaela, The Jacksons. Piosenka została napisana w 1983 roku przez Michaela Jacksona i Paula Ankę. Jackson oddał kawałek Sa-Fire, która nagrała go i umieściła na swoim albumie "I Wasn't Born Yesterday" w 1991 roku.
10 października 2009 roku Sony na swojej stronie opublikowało 43-sekundowy fragment oryginalnej wersji śpiewanej przez króla popu.
Premiera pełnego utworu miała miejsce 12 października o północy na oficjalnej stronie artysty.
Lista utworów.
EP
Promo CD

</doc>
<doc id="1787116" url="https://pl.wikipedia.org/wiki?curid=1787116" title="Zamek Królewski w Lublinie">
Zamek Królewski w Lublinie



</doc>
<doc id="1787118" url="https://pl.wikipedia.org/wiki?curid=1787118" title="Parafia Matki Bożej Królowej Polski w Brzegu Dolnym">
Parafia Matki Bożej Królowej Polski w Brzegu Dolnym

Parafia Matki Bożej Królowej Polski w Brzegu Dolnym – katolicka parafia archidiecezji wrocławskiej należąca do Brzeg Dolny. 
Parafia została erygowana w 1988. Mieści się przy ulicy Zielonej w Brzegu Dolnym i jest najmłodszą parafią w mieście. Obejmuje dzielnicę Osiedle Fabryczne i wieś Łososiowice. 
Proboszczem jest ks. Jacek Włostowski. Przy parafii prowadzi działalność Żywy Różaniec oraz Arcybractwo Adoracji Nocnej.

</doc>
<doc id="1787119" url="https://pl.wikipedia.org/wiki?curid=1787119" title="DW965">
DW965



</doc>
<doc id="1787120" url="https://pl.wikipedia.org/wiki?curid=1787120" title="Stary Jasiniec">
Stary Jasiniec

Stary Jasiniec – wieś w Polsce położona w województwie kujawsko-pomorskim, w powiecie bydgoskim, w gminie Koronowo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według danych Urzędu Gminy Koronowo (XII 2015 r.) miejscowość liczyła 311 mieszkańców.

</doc>
<doc id="1787121" url="https://pl.wikipedia.org/wiki?curid=1787121" title="Dupleks (druk)">
Dupleks (druk)

Dupleks jest dodatkowym modułem instalowanym w drukarce, który służy do automatycznego wykonywania wydruków dwustronnych. Kartka po nałożeniu na nią pierwszej strony wydruku nie jest wyrzucana na tacę, lecz kierowana jest do dupleksu, odwracana, a następnie ponownie kierowana do drukarki w celu nałożenia na nią drugiej strony wydruku. Wydruk dwustronny wyrzucany jest na tacę wyjściową.
Aby można było zainstalować moduł dupleksu, drukarka musi być do tego dostosowana (mieć taką możliwość). Zwykle jest to moduł dedykowany tylko dla konkretnego modelu drukarki.

</doc>
<doc id="1787122" url="https://pl.wikipedia.org/wiki?curid=1787122" title="Bad Ems">
Bad Ems

Bad Ems (do 1913 Ems) – powiatowe miasto uzdrowiskowe w Niemczech, w kraju związkowym Nadrenia-Palatynat, siedziba powiatu Rhein-Lahn oraz gminy związkowej Bad Ems-Nassau. Do 31 grudnia 2018 siedziba gminy związkowej Bad Ems. Leży ok. 10 km na wschód od Koblencji i ok. 100 km na północny zachód od Frankfurtu nad Menem. W mieście znajduje się siedziba Krajowego Urzędu Statystycznego Nadrenii-Palatynatu ("Statistisches Landesamt Rheinland-Pfalz").
Gospodarka.
W mieście rozwinął się przemysł włókienniczy oraz spożywczy.
Geografia.
Miasto leży nad rzeką Lahn, naturalną granicą pomiędzy pasmami górskimi Westerwald i Taunus należącymi do Reńskich Gór Łupkowych. Miasto i gmina związkowa leżą na terenie Parku Natury Nassau.
Klimat.
Suma rocznych opadów wynosi 798 mm (dla porównania w 63% stacji pomiarowych w Niemczech odnotowuje się mniejsze opady).
Najbardziej suchym miesiącem jest luty, a najwięcej opadów przypada na czerwiec.
Historia.
W czasach Imperium rzymskiego na terenie dzisiejszego Bad Ems wybudowano warowny obóz jako część umocnień granicznych (tzw. Limes Górnogermańsko-Retycki). Z warowni niewiele zostało, jednak ślady obecności Rzymian można znaleźć w okolicznych lasach. Pierwsze udokumentowane wzmianki o wsi Ems pochodzą z 880, a nadanie praw miejskich miało miejsce w 1324, wtedy to w Bad Ems zaczęły powstawać uzdrowiska. W XVII i XVIII wieku Bad Ems było jednym z najbardziej znanych kurortów w Niemczech. Miasto było u szczytu w XIX wieku, kiedy do gości miejscowości należeli cesarz Wilhelm I, car Mikołaj I, car Aleksander II, Richard Wagner, Fiodor Dostojewski czy Wasilij Wierieszczagin.
W 1870 z miasta Wilhelm I wysłał do Bismarcka depeszę, znaną później jako depesza emska. Zmieniona przez Bismarcka treść, opublikowana w prasie, przyczyniła się do wybuchu wojny francusko-pruskiej, w wyniku której powstało Cesarstwo Niemieckie.
W 1876 car Aleksander II w Domu „Cztery Wieże” (niem. "Haus „Vier Türme”") wydał ukaz emski, zabraniający używania języka ukraińskiego.
Polonika.
W Bad Ems w 1832 zmarła Stefania Radziwiłłówna, dziedziczka ogromnego majątku Radziwiłłów tzw. „schedy wittgensteinowskiej”.
Polityka.
Gmina związkowa Bad Ems liczy 16 670 mieszkańców (2009) i składa się z miasta Bad Ems oraz z miejscowości na prawach gmin: Arzbach, Becheln, Dausenau, Fachbach, Frücht, Kemmenau, Miellen i Nievern.
Miasto jest siedzibą Krajowego Urzędu Statystycznego Nadrenii-Palatynatu ("Statistisches Landesamt Rheinland-Pfalz"), Sztabu Kryzysowego Okręgu Rhein-Lahn.
Bad Ems jest rodzinnym miastem posła Bundestagu Josefa Winklera (Związek 90/Zieloni).
Rada miejska.
Rada miejska w Bad Ems składa się z 24 radnych, wybranych w wyborach samorządowych 27 września 2009 oraz burmistrza – przewodniczącego rady. Wcześniejsze wybory z 7 czerwca 2009 zostały przez Komisję Wyborczą Landu Nadrenia-Palatynat uznane za nieważne z powodu możliwego fałszerstwa przy głosowaniu korespondencyjnym.
Podział mandatów w radzie miejskiej:
Transport.
Transport drogowy.
Przechodząca przez miasto droga B260, zwana szlakiem zdrojowym (niem. "Bäderstraße"), biegnie wzdłuż rzeki Lahn od ujścia do Renu w Lahnstein, aż do Nassau i dalej do Wiesbaden. Od listopada 2006 tunel Malbergtunnel o długości 1,6 km przejął ruch na odcinku Fachbach/Bad Ems odciążając centrum miasta. Do Bad Ems dojechać można również autostradą A3 (zjazd Montabaur) lub A61 (zjazd Koblenz/Waldesch).
Transport kolejowy.
Bad Ems leży na szlaku kolejowym 625 (Koblencja – Wetzlar) (tzw. Lahntalbahn). Pasażerów obsługują stacje Bad Ems z najmniejszą halą peronową w Niemczech oraz Bad Ems West. Miasto posiada połączenia regionalne w kierunku Koblencji czy Limburga nad Lahn, skąd można się przesiąść w pociągi dalekobieżne.
Na terenie uzdrowiska funkcjonuje kolej linowo-torowa Kurwaldbahn. Drugą, podobną, ale nieczynną linią jest Malbergbahn.
Transport wodny.
Miasto leży między 123. (kemping Bad Ems) a 127. km (śluza) rzeki Lahn. Posiada wiele miejsc do przycumowania, dźwig, stacje benzynową, marinę.
Turystyka.
Miasto położone nad rzeką Lahn z dużym założeniem parkowym wzdłuż wschodniego brzegu z promenadą. Posiada klasyczny hotel w starym stylu - Grand Hotel i piękny dom zdrojowy z najstarszym kasynem gry w Niemczech. Wiele starych budynków starannie odnowionych. Atrakcją turystyczną jest przejazd kolejką linowo-kołową (Kurwaldbahn) na wzgórze Bismarcka. Dużą atrakcją są termy (Emser Therme).
Przez położenie nad rzeką Lahn umożliwia uprawianie sportów wodnych (kajaki, kanu, łodzie motorowe). Wzdłuż rzeki biegnie trasa rowerowa (Lahn-Radweg) o całkowitej długości 245 km, która w kierunku Koblencji kończy się wraz z ujściem Lahn do Renu. 
Współpraca.
Miejscowości partnerskie:

</doc>
<doc id="1787125" url="https://pl.wikipedia.org/wiki?curid=1787125" title="Mistrzostwa Świata w Boksie Kobiet 2002">
Mistrzostwa Świata w Boksie Kobiet 2002

Mistrzostwa Świata w Boksie Kobiet 2002 – 2. edycja mistrzostw świata w boksie kobiet, która odbyła się w dniach 21 - 27 października 2002 roku w mieście Antalya w Turcji. Tabelę medalową wygrały pięściarki reprezentujące Koreańską Republikę Ludowo-Demokratyczną (dwa złote i dwa srebrne medale). 

</doc>
<doc id="1787127" url="https://pl.wikipedia.org/wiki?curid=1787127" title="Diodorus Siculus">
Diodorus Siculus



</doc>
<doc id="1787128" url="https://pl.wikipedia.org/wiki?curid=1787128" title="Song Jiaoren">
Song Jiaoren

Song Jiaoren (ur. 5 kwietnia 1882, zm. 22 marca 1913) – chiński polityk republikański i rewolucjonista, założyciel i pierwszy przywódca Kuomintangu. 
Działał w opozycji antymandżurskiej. W 1905 roku był jednym ze współzałożycieli Ligi Związkowej, w której odgrywał drugą rolę, zaraz po Sun Jat-senie. Po rewolucji Xinhai i proklamowaniu Republiki Chińskiej, w sierpniu 1912 roku doprowadził do połączenia Ligi Związkowej z czterema mniejszymi partiami republikańskimi i utworzenia Chińskiej Partii Narodowej, której został przewodniczącym. 
Stojąc na czele Kuomintangu, poprowadził tę partię do zwycięstwa w przeprowadzonych na początku 1913 roku wyborach parlamentarnych i był typowany jako kandydat na premiera. Zaniepokojony zwycięstwem republikanów prezydent Yuan Shikai usiłował najpierw przekupić Songa, a gdy nie przyniosło to rezultatu, zorganizował 20 marca 1913 roku w Szanghaju zamach na jego życie. Ciężko ranny Song zmarł dwa dni później.
Życiorys.
Młodość.
Urodził się w 1882 roku w Taoyuan w prowincji Hunan. W wieku sześciu lat rozpoczął edukację w szkole prywatnej. W wieku siedemnastu lat ukończył szkołę średnią, jednak nie przystąpił do egzaminów. Rok po porażce powstania bokserów spotkał w Wuchangu działacza rewolucyjnego Huanga Xinga, który wciągnął Songa do ruchu antymandżurskiego. W 1904 roku dwójka działaczy założyła Towarzystwo Odrodzenia Chin. 
Pracował jako nauczyciel w prywatnej szkole średniej, równocześnie prowadził tajną działalność rewolucyjną. W 1904 roku wraz z innymi działaczami zaplanował zamach bombowy na budynki rządowe w Changsha, plany te zostały odkryte a Song musiał uciec z kraju. Wyemigrował do Japonii, w której przebywali Czang Kaj-szek i Sun Jat-sen. W 1905 roku poznał Sun Jat-sena, który wraz z Song Jiaorenem założył Ligę Związkową, zmierzającą do obalenia w Chinach reżimu mandżurskiego.
Rewolucja Xinhai.
Jesienią 1911 roku w Chinach wybuchła rewolucja, która do historii przeszła jako "rewolucja Xinhai". Rewolucja była dziełem establishmentu, który zdecydował o tym że dynastia mandżurska nie jest już w stanie chronić interesów chińskiej elity. Po wybuchu rewolucji Song powrócił do kraju. 
Jako że lider Ligi Związkowej Sun Jat-sen był w kraju nieobecny, do rywalizacji o stanowisko prezydenta nowo powstałej republiki stanęli pozostali liderzy Ligi Związkowej, wśród których znalazł się Song Jiaoren. Ostatecznie tymczasowym prezydentem został Sun, między dwójką działaczy wywiązał się konflikt. Song uważał, że urząd prezydenta powinien być jedynie symboliczny, a wprowadzony powinien zostać system parlamentarny.
25 sierpnia 1912 roku Song przekształcił Ligę Związkową w Kuomintang, jednocześnie do partii włączono cztery mniejsze partie. Song poprowadził partię do wyborów parlamentarnych zaplanowanych na koniec 1912 roku. Kuomintang w obu izbach parlamentu zdobył około 45% miejsc.
Zamach.
Song był typowany jako jeden z kandydatów na premiera. Uważany był za zwolennika demokracji w stylu zachodnim. Wdał się w konflikt z prezydentem Yuanem Shikaiem, który dążył do ponownej budowy w kraju dyktatury a nawet restauracji cesarstwa. Yuan próbował przekupić Songa - podczas jednego ze spotkań prezydent próbował wręczyć Songowi książeczkę czekową, Song odrzucił propozycję korupcyjną. Odrzucenie propozycji rozzłościło środowisko prezydenta, które wynajęło płatnego zabójcę wywodzącego się z jednego z gangów z Szanghaju.
Song został postrzelony 20 marca 1913 roku. Został przewieziony do szpitala, kulę wyjęto, jednak wdarło się zapalenie otrzewnej. Polityk zmarł po dwóch dniach. Zamachowcem był były żołnierz Yin Kuicheng. 
Śmierć Songa zapoczątkowała kilkunastoletni okres anarchii, która zakończyła się po zjednoczeniu kraju przez komunistów w 1949 roku.

</doc>
<doc id="1787130" url="https://pl.wikipedia.org/wiki?curid=1787130" title="Edward Dąbrowa">
Edward Dąbrowa

Edward Wojciech Dąbrowa (ur. 1 kwietnia 1949 w Miłkowie) – polski historyk, prof. dr hab. nauk historycznych.
Życiorys.
W 1972 ukończył studia na Wydziale Filozoficzno-Historycznym Uniwersytetu Jagiellońskiego. W 1994 uzyskał tytuł profesorski. Specjalizuje się w historii wojskowości i historii starożytnego Rzymu oraz Izraela.
Obecnie kieruje Zakładem Historii Starożytnej, a także Instytutem Judaistyki na Wydziale Historycznym UJ, jest redaktorem naczelnym wydawanego przez nią pisma Scripta Judaica Cracoviensia.
Jest członkiem Komisji Filologii Klasycznej PAU, Komisji Historii i Kultury Żydów PAU, a także Netherlands Institute for Advanced Study in the Humanities and Social Sciences. Był promotorem 10 rozpraw doktorskich.

</doc>
<doc id="1787131" url="https://pl.wikipedia.org/wiki?curid=1787131" title="Parafia Chrystusa Króla w Brzegu Dolnym">
Parafia Chrystusa Króla w Brzegu Dolnym

Parafia Chrystusa Króla w Brzegu Dolnym – parafia rzymskokatolicka w dekanacie Brzeg Dolny w archidiecezji wrocławskiej.
Parafia została erygowana w XIV wieku.
Terytorium.
Obejmuje dzielnicę Warzyń i wieś Naborów.
Grupy parafialne.
Liturgiczna Służba Ołtarza; Resurrectio Christi; Eucharystyczny Ruch Młodych; Koła Żywego Różańca; Oaza Rodzin; Schola "Promyki Radości"; Chór Oremus i Chór Seniorów; Kółko Misyjne Dzieci

</doc>
<doc id="1787133" url="https://pl.wikipedia.org/wiki?curid=1787133" title="Parafia śś. Piotra i Pawła w Szawlach">
Parafia śś. Piotra i Pawła w Szawlach



</doc>
<doc id="1787134" url="https://pl.wikipedia.org/wiki?curid=1787134" title="Eddy De Lepine">
Eddy De Lepine



</doc>
<doc id="1787136" url="https://pl.wikipedia.org/wiki?curid=1787136" title="Chór „Moniuszko”">
Chór „Moniuszko”

Chór „Moniuszko”, właśc. Stowarzyszenie Śpiewacze Chór Męski im. St. Moniuszki w Żninie – chór polski, założony 7 lutego 1909 w Żninie pod nazwą „Koło Śpiewackie Polskie”, którego głównym celem było pielęgnowanie języka polskiego, polskich tradycji i patriotyzmu za pomocą pieśni.
Historia.
W 1910 roku chór przystąpił do Wielkopolskiego Związku Śpiewaczego, a w Żninie odbyły się pierwsze zawody z udziałem chórów okręgu wągrowieckiego oraz zespołów z Poznania i Bydgoszczy. W czerwcu 1914 zespół brał udział w X Walnym Zjeździe Śpiewackim w Poznaniu. W 1924 chór uczestniczył w XI Zjeździe Śpiewackim Wielkopolskim (II Wszechpolskim) w Poznaniu. W tym samym roku z okazji 15-lecia istnienia poświęcony został sztandar chóru, sfinansowany przez miasto Żnin. Podczas koncertu rok później chórem gościnnie dyrygował Feliks Nowowiejski. 
Po II wojnie światowej na Pałukach reaktywowano działalność chóru. Patronem chóru został Stanisław Moniuszko. Członkowie chóru zajmowali się nie tylko śpiewem, ale także wystawianiem sztuk teatralnych i operetek.
W okresie przedwojennym chór utrzymywał się z własnych składek, organizowanych zabaw i balów oraz datków. Po wojnie funkcjonował pod patronatem Klubu Sportowego „Pałuczanka” (1945–1948), cukrowni w Żninie (1948–1951), PSS Społem w Żninie (1951–1993), a od 1993 Urzędu Miejskiego w Żninie. 
Prezesem chóru najdłużej, bo przez 23 lata (od 1992 do 2015), był Zbysław Pilarski (zm. 2016). Dyrygentem chóru jest Beata Różańska, prowadzi go od 1990.
Nagrody.
Chór otrzymał m.in. nagrodę Ministra Kultury i Sztuki (1965), puchar Wojewódzkiej Rady Narodowej w Bydgoszczy (1980), a także Odznakę Honorową Złotą z Wieńcem Laurowym Polskiego Związku Chórów i Orkiestr (2009).

</doc>
<doc id="1787138" url="https://pl.wikipedia.org/wiki?curid=1787138" title="Przerytybór">
Przerytybór



</doc>
<doc id="1787139" url="https://pl.wikipedia.org/wiki?curid=1787139" title="Lista kraterów na Marsie">
Lista kraterów na Marsie

Lista nazwanych kraterów marsjańskich. Zawiera te z setek z tysięcy kraterów uderzeniowych na Marsie, które posiadają nazwy własne. Marsjańskie kratery mają nazwy pochodzące od znanych naukowców i autorów science fiction, lub jeśli są mniejsze niż 60 km średnicy, otrzymały nazwy miast na Ziemi. Na tej liście nie są uwzględnione wielkie baseny uderzeniowe Hellas, Argyre i Isidis Planitia, które nie posiadają morfologii typowej dla kraterów uderzeniowych.

</doc>
<doc id="1787140" url="https://pl.wikipedia.org/wiki?curid=1787140" title="Jean Jouvenet">
Jean Jouvenet

Jean-Baptiste Jouvenet, zw. Le Grand (ur. w 1644 w Rouen, zm. w 1717 w Paryżu) – francuski malarz okresu baroku.
Życiorys.
Uczył się u swego ojca Laurenta Jouveneta oraz od 1661 u Charlesa Le Bruna w Paryżu. Później był jego współpracownikiem w Wersalu. Uległ też wpływowi Poussina. W 1675 został członkiem Akademii.
Malował przede wszystkim liczne obrazy religijne, a także kompozycje mitologiczne, alegoryczne oraz portrety. W 1716 namalował cykl 6 obrazów dla kościoła St-Martin-des-Champs. Wykonywał też dekoracje ścienne (Rennes, Wersal, Paryż) i projektował kartony do tapiserii.

</doc>
<doc id="1787141" url="https://pl.wikipedia.org/wiki?curid=1787141" title="Eksemestan">
Eksemestan

Eksemestan (łac. "exemestanum") – nieodwracalny steroidowy inhibitor aromatazy enzymu biorącego udział w przekształcaniu androgenów w estrogeny u kobiet przed menopauzą i po niej – powodujący zmniejszenie ilości estrogenów w organizmie.
Farmakokinetyka.
Lek szybko wchłania się z przewodu pokarmowego. Maksymalne stężenie w osoczu krwi osiąga po ok. 2 godzinach, w 90% wiąże się z białkami osocza. Biologiczny okres półtrwania wynosi średnio ok. 24 godziny.
Dawkowanie.
Doustnie. Dawkę i częstotliwość przyjmowania leku ustala lekarz. Zwykle 1 tabletka raz na dobę po posiłku, o tej samej porze dnia.
Uwagi.
Eksemestanu nie wolno stosować u kobiet będących w ciąży oraz karmiących piersią. Lek może wpływać na sprawność psychofizyczną, dlatego nie należy prowadzić pojazdów oraz obsługiwać maszyn w czasie jego stosowania.

</doc>
<doc id="1787142" url="https://pl.wikipedia.org/wiki?curid=1787142" title="Eva Hahn">
Eva Hahn

Eva Hahn, cz. Eva Hahnová, do 1993 Eva Schmidt-Hartmann (ur. w 1946 w Pradze) – niemiecko-czeska historyk, od 1968 w Niemczech (wtedy Republika Federalna Niemiec); absolwentka London School of Economics (1981). W latach 1981-1999 była pracownikiem naukowym Collegium Carolinum w Monachium, skąd - jak twierdzi - została zwolniona za krytyczny artykuł. Poparło ją wtedy wielu naukowców. Jej mężem jest Hans Henning Hahn, z którym publikuje na temat wysiedleń Niemców po II wojnie światowej, głównie Niemców sudeckich.

</doc>
<doc id="1787143" url="https://pl.wikipedia.org/wiki?curid=1787143" title="Gumniska-Fox">
Gumniska-Fox



</doc>
<doc id="1787145" url="https://pl.wikipedia.org/wiki?curid=1787145" title="Leonid Spiridonow">
Leonid Spiridonow

Leonid Spiridonow (ros. Леонид Николаевич Спиридонов; ur. 16 grudnia 1980 w Kerdjome) – rosyjski i od 2003 roku kazachski zapaśnik startujący w kategorii do 66 kg w stylu wolnym. Dwukrotny olimpijczyk. Czwarty w Atenach 2004 i piąty w Pekinie 2008 w kategorii 66 kg.
Czterokrotny uczestnik Mistrzostw Świata, brązowy medal w 2009. Trzeci na Igrzyskach Azjatyckich w 2010, piąty w 2006. Złoty medal w Mistrzostwach Azji w 2006. Drugi w Pucharze Świata w 2009 i 2012 roku. Uniwersytecki mistrz świata w 2000 roku.
W 2014 w barwach Rosji zdobył tytuł mistrza świata w zapasach plażowych.

</doc>
<doc id="1787146" url="https://pl.wikipedia.org/wiki?curid=1787146" title="MTS-360">
MTS-360

MTS-360 – prototypowy gąsienicowy ciągnik artyleryjski zbudowany przez Bumar Łabędy na zamówienie Wojska Polskiego pod koniec lat osiemdziesiątych.
Historia.
Pod koniec lat siedemdziesiątych Bumar Łabędy wyprodukował prototypową serię ciągników gąsienicowych dla polskiej artylerii o oznaczeniu MTS. Trafiły one na testy do armii, jednakże nie zostały skierowane do masowej produkcji, mimo pozytywnych ocen. MTS był zwrotniejszy i zużywał mniej paliwa od sowieckich konstrukcji przy takich samych lub wyższych możliwościach uciągu. Jednak z uwagi na sytuację geopolityczną, oraz wypieranie armat holowanych przez nowocześniejsze armatohaubice Dana i Goździk, zaprzestano prac nad pojazdem.
Dane techniczne.
Podczas gdy podobne radzieckie wozy tego typu ważyły około 26–27 ton, opracowany przez Bumar gąsienicowy ciągnik, wyposażony w silnik W46-2S1 z T-72, ważył około 22 ton. Masę zredukowano dzięki zastosowaniu stopów żelaza i aluminium. MTS był więc zwrotniejszy i zużywał mniej paliwa niż konstrukcje radzieckie.

</doc>
<doc id="1787147" url="https://pl.wikipedia.org/wiki?curid=1787147" title="Hector Dyer">
Hector Dyer

Hector Monroe Dyer (ur. 2 czerwca 1910 w Los Angeles, zm. 19 maja 1990 w Fullerton w Kalifornii) – amerykański lekkoatleta sprinter, mistrz olimpijski z 1932 z Los Angeles.
Jako student Stanford University w 1930 zwyciężył w biegu na 220 jardów podczas akademickich mistrzostw USA (IC4A). Na igrzyskach olimpijskich w 1932 w Los Angeles biegł na 3. zmianie sztafety 4 × 100 metrów, która zdobyła złoty medal, w półfinale ustanowiła rekord świata wynikiem 40,6 s, a w finale poprawiła go na 40,0 s (w składzie: Robert Kiesel, Emmett Toppino, Hector Dyer i Frank Wykoff).
Po ukończeniu studiów pracował w przemyśle naftowym, następnie prowadził stację benzynową w Beverly Hills, a później pracował w biurach maklerskich w handlu ropą naftową.

</doc>
<doc id="1787149" url="https://pl.wikipedia.org/wiki?curid=1787149" title="Söl'ring">
Söl'ring

Söl'ring – jeden z dialektów języka fryzyjskiego, występujący na wyspie Sylt w Niemczech, w rejonie Północnej Fryzji. Nazwa Söl'ring pochodzi od fryzyjskiego słowa Söl' oznaczającego wyspę Sylt. Razem z dialektami Fering, Öömrang i Heligolandic tworzy grupę wyspiarskich dialektów północnofryzyjskich (na zachodnim wybrzeżu Szlezwika-Holsztynu). Aspektem różniącym Söl'ring od innych dialektów jest duży wpływ języka duńskiego. Z powodu masowego napływu turystów na wyspę Sylt wiele form tego dialektu zostało wypartych przez formy języka niemieckiego, a dialektem Söl'ring posługuje się obecnie tylko kilkuset użytkowników, z których wielu nie zamieszkuje już wyspy Sylt. Szanse na przetrwanie tego dialektu są niewielkie w porównaniu z innymi dialektami wyspiarskimi, mimo wprowadzenia Söl'ring w kilku szkołach podstawowych jako języka wykładowego.

</doc>
<doc id="1787151" url="https://pl.wikipedia.org/wiki?curid=1787151" title="Połomeja">
Połomeja



</doc>
<doc id="1787152" url="https://pl.wikipedia.org/wiki?curid=1787152" title="Lamberg">
Lamberg

Lamberg:

</doc>
<doc id="1787153" url="https://pl.wikipedia.org/wiki?curid=1787153" title="Eliza Roszkowska Öberg">
Eliza Roszkowska Öberg

Eliza Roszkowska Öberg (ur. 3 lutego 1978 w Piasecznie) – szwedzka polityk, posłanka w szwedzkim Parlamencie, z ramienia Umiarkowanej Partii Koalicyjnej (MSP, Moderaterna)
Jest pierwszą Polką, która w 2006 roku została posłem w Riksdagu.
Z wykształcenia jest informatykiem. Posiada podwójne obywatelstwo, szwedzkie i polskie..

</doc>
<doc id="1787155" url="https://pl.wikipedia.org/wiki?curid=1787155" title="Salzgitter (przedsiębiorstwo)">
Salzgitter (przedsiębiorstwo)

Salzgitter AG – niemiecki producent stali, z siedzibą w Salzgitter. Przedsiębiorstwo jest drugim co do wielkości producentem wyrobów stalowych w Niemczech, ustępujące jedynie koncernowi ThyssenKrupp Stahl AG. Spółka produkuje wyroby walcowane ze stali, różne wyroby metalowe oraz rury.
Spółka jest notowana na giełdzie frankfurckiej pod symbolem SZGG.
Przedsiębiorstwo założone w 1858 jako Aktiengesellschaft Ilseder Hütte.
Od 2000 roku spółka jest właścicielem Mannesmannröhren-Werke AG, przedsiębiorstwa przejętego od grupy Mannesmann AG.

</doc>
<doc id="1787156" url="https://pl.wikipedia.org/wiki?curid=1787156" title="Opoczka">
Opoczka

2 miejscowości w Polsce: 
Inne:

</doc>
<doc id="1787157" url="https://pl.wikipedia.org/wiki?curid=1787157" title="Anita Chojnacka">
Anita Chojnacka



</doc>
<doc id="1787158" url="https://pl.wikipedia.org/wiki?curid=1787158" title="Doumbia Seydou">
Doumbia Seydou



</doc>
<doc id="1787160" url="https://pl.wikipedia.org/wiki?curid=1787160" title="Pałac w Masunach">
Pałac w Masunach

Pałac w Masunach rodu von Gamp-Massaunen (niem. "Herrenhaus Massaunen") – zespół pałacowo-parkowy znajdujący się we wsi Masuny (niem. "Massaunen") w gminie Sępopol w powiecie bartoszyckim w województwie warmińsko-mazurskim. Budynek został wzniesiony w 1910 jako siedziba rodu von Gamp-Massaunen w stylu neobarokowym. 
Położenie.
Pałac położony jest na obrzeżach wsi Masuny około 7 km na północ od Sępopola, 24 km na północny wschód od Bartoszyc i 3 km od granicy z Rosją – obwodem kaliningradzkim. Znajduje się przy lokalnej drodze z Sępopola w zakolu rzeki Łyny.
Historia.
Dawna historia wsi i majątku nie jest dobrze znana, natomiast przypuszcza się, iż pierwsza osada istniała w tym miejscu już w XV wieku.
W końcu XIX wieku dobra przeszły w ręce rodziny Gerlach, która w ówczesnym Massaunen zarządzała łącznym majątkiem o powierzchni około 800 ha, a który specjalizował się w wielotonowym rolnictwie. 
W początku XX wieku dobra przeszły w ręce Karla Gampa (Karl Friedrich Oskar Freiherr von Gamp-Massaunen 1846-1918), który był aktywnym politykiem, radcą i członkiem niemieckiego lokalnego rządu- pruskiego Landtagu (Preußischer Landtag), którą to funkcję piastował od 1884 roku do śmierci w 1918. W 1907 roku otrzymał tytuł szlachecki barona i przybrał nazwisko Gamp- Massaunen. W 1910 roku w Masunach na zlecenie rodziny wzniesiono rodową rezydencję w stylu neobarokowym. Duży, dwukondygnacyjny pałac był od 1922 roku, od czasu ustanowienia przez członka rodu Botho von Gamp-Massaunena, siedzibą rodzinnego majoratu – niepodzielnego majątku, dziedzicznego przez najstarszego syna. W tym czasie dobra, rozwinięte przez Karla, zajmowały terytorium o powierzchni 1455 ha, na których poza uprawą ziemi znajdowały się także cztery folwarki z gorzelnią, mleczarnią i cegielnią.
Po II wojnie światowej, którą pałac przetrwał w dobrym stanie, zarówno sam budynek jak i większość dóbr znalazła się pod zarządem polskiej administracji ludowej. Majątek, który przejęło Państwowe Gospodarstwo Rolne rozparcelowano, a budynek pałacu zaadaptowano jako przedszkole oraz biura i mieszkania na potrzeby pracowników gospodarstwa. Od lat 70. XX wieku pałac stoi pusty i niezagospodarowany, systematycznie niszczejąc i popadając w coraz większą ruinę. 
Obecnie budynek jest własnością Agencji Własności Rolnej Skarbu Państwa, która od kilku lat bezskutecznie i za niskie kwoty w przetargach próbuje sprzedać pałac prywatnej osobie.
Architektura.
Zespół pałacowy składa się z pałacu oraz otaczającego go, dochodzącego do brzegów rzeki Łyny, parku. 
Sam budynek pałacu wybudowany został w 1910 roku w stylu neobarokowym i od tego czasu nie przeszedł żadnego większego remontu. Założony jest na planie klasycznego prostokąta, a na całej swojej długości posiada dwukondygnacyjną formę z wysokim poddaszem. Nakryty jest dachem czterospadowym, a część elewacji frontowej, mieszczącej wejście, jest lekko wysunięta. Powierzchnia użytkowa pałacu wynosi 1410 m², a kubatura 3210 m³. 
Z przekazów przodków przedwojennych mieszkańców wiadomo, iż w pałacowych wnętrzach, w okresie świetności majątku, znajdowały się prowadzące na piętro podwójne dębowe schody. Wiadomo także, iż sufity były bogato zdobione sztukaterią, pomieszczenia ogrzewane kominkami, a ogród i park bogate były w liczny, wielogatunkowy starodrzew. 
Zabytek.
W skład zespołu pałacowego w Masunach wchodzą, wpisane do rejestru zabytków nieruchomych:

</doc>
<doc id="1787161" url="https://pl.wikipedia.org/wiki?curid=1787161" title="Wittan">
Wittan

Wittan – herb własny rodzin szlacheckich Wittan oraz Witan. Pochodzi od herbu Pierzchała, ale różni się od niego tym, że na tarczy posiada dwa lwy zamiast charakterystycznej dla pierwowzoru wieży szachowej.

</doc>
<doc id="1787162" url="https://pl.wikipedia.org/wiki?curid=1787162" title="Pustelnik spiżowy">
Pustelnik spiżowy

Pustelnik spiżowy ("Glaucis aeneus") – gatunek małego ptaka z rodziny kolibrowatych (Trochilidae).
Występuje głównie w Kostaryce, czasami spotykany też w Nikaragui oraz zachodniej Panamie; sporadycznie występuje również na nizinnych terenach zachodniej Kolumbii, północno-zachodniego Ekwadoru i wschodniego Hondurasu. Jego środowiskiem są wilgotne subtropikalne lub tropikalne lasy oraz mocno zdegradowane połacie leśne.
Nie wyróżnia się podgatunków. Dawniej często uznawano go za jeden gatunek z pustelnikiem rdzawogardłym ("P. hirsutus"), ale choć ich zasięgi występowania pokrywają się w zachodniej Panamie i zachodniej Kolumbii, nie dochodzi do hybrydyzacji między nimi.
Długość ciała: około 10,16 cm, długość dzioba: średnio 3,17 cm.
Międzynarodowa Unia Ochrony Przyrody (IUCN) uznaje pustelnika spiżowego za gatunek najmniejszej troski (LC – "least concern") nieprzerwanie od 1988 roku. Całkowita liczebność populacji nie została oszacowana; w 1996 roku opisywany był jako „dość pospolity”. Trend liczebności populacji nie jest znany.

</doc>
<doc id="1787164" url="https://pl.wikipedia.org/wiki?curid=1787164" title="Suchedniów Wąskotorowy">
Suchedniów Wąskotorowy

Suchedniów Wąskotorowy – dawna wąskotorowa towarowa stacja kolejowa w Suchedniowie, w województwie świętokrzyskim, w Polsce.

</doc>
<doc id="1787167" url="https://pl.wikipedia.org/wiki?curid=1787167" title="Podlaski Oddział Straży Granicznej">
Podlaski Oddział Straży Granicznej

Podlaski Oddział Straży Granicznej imienia gen. dyw. Henryka Minkiewicza – jeden z dziewięciu oddziałów Straży Granicznej. 
Swoją siedzibę ma w Białymstoku, a ochrania odcinek granicy państwowej o długości 246,93 km z Republiką Białoruską. Oddział na północy graniczy z Warmińsko-Mazurskim OSG, a na południu z Nadbużańskim OSG, ochraniając odcinek granicy z Republiką Litewską i Republiką Białorusi. Ponadto w zasięgu działania POSG znajduje się odcinek o długości 104,28 km granicy wewnętrznej Unii Europejskiej (granica polsko-litewska).
Formowanie i zmiany organizacyjne.
Tworzenie Oddziału Straży Granicznej w Białymstoku rozpoczęto w lutym 1991 roku. W dniu 14 lutego 1991 roku Komendant Główny SG płk prof. dr hab. Marek Lisiecki wydał Zarządzenie Nr 6/91 na mocy którego powstał Oddział Straży Granicznej w Białymstoku, któremu do ochrony został powierzony odcinek granicy państwowej od znaku granicznego 1988, stanowiącego rozgraniczenie z odcinkiem służbowej odpowiedzialności Oddziału SG w Kętrzynie, wyłącznie do znaku granicznego nr 1346, stanowiącego rozgraniczenie z Oddziałem SG w Chełmie.
Rozkazem Specjalnym Nr Pf-30 z dnia 18 lutego 1991 roku Komendant Główny Straży Granicznej nadał z dniem 15 lutego 1991 roku białostockiemu oddziałowi nazwę „Podlaski Oddział Straży Granicznej” z miejscem stacjonowania w Białymstoku.
Zarządzeniem Komendanta Głównego SG Nr 6/91, w kwietniu 1991 roku do Warmińsko–Mazurskiego Oddziału SG Kętrzynie przekazano strażnice w miejscowościach Węgorzewo, Banie Mazurskie i Gołdap.
Zarządzeniem nr 019 Komendanta Głównego SG z dnia 30 kwietnia 1991 roku w sprawie zorganizowania Oddziału SG w Chełmie oraz przeorganizowania Oddziałów SG w Białymstoku i Przemyślu w maju 1991 roku została podjęta decyzja o skróceniu na południu odcinka oddziału do linii rzeki Bug. W następstwie tej decyzji do Nadbużańskiego Oddziału SG w Chełmie przekazano graniczne jednostki organizacyjne w Janowie Podlaskim, Terespolu i Sławatyczach.
W dniu 7 maja 1991 roku Komendant Główny Straży Granicznej płk prof. dr hab. Marek Lisiecki wydał zarządzenie nr 021 na mocy którego z dniem 16 maja 1991 roku rozwiązano Podlasko–Mazurską Brygadę Wojsk Ochrony Pogranicza w Białymstoku oraz Graniczną Placówkę Kontrolną Podlasko–Mazurskiej Brygady WOP w Terespolu. 
Jednocześnie na mocy tego zarządzenia został utworzony Podlaski Oddział Straży Granicznej w Białymstoku według etatu nr 44/015 o stanie osobowym 952 funkcjonariuszy i 70 pracowników urzędów państwowych.
Decyzją nr 1 Komendanta Głównego Straży Granicznej z dnia 20 stycznia 1992 roku nadano Podlaskiemu Oddziałowi Straży Granicznej w Białymstoku imię „ Gen. dyw. Henryka Minkiewicza” oraz sztandar. Uroczyste wręczenie sztandaru miało miejsce 23 maja 1992 roku.
Zarządzeniem nr 64 Komendanta Głównego Straży Granicznej z dnia 2 listopada 2010 roku określono i wprowadzono symbol Podlaskiego Oddziału Straży Granicznej.
Zasięg terytorialny.
W początkowym okresie istnienia Podlaski Oddział SG ochraniał odcinek granicy państwowej o długości 351,2 km. Swym zasięgiem obejmował województwa: białostockie i suwalskie. Po rozpadzie Związku Radzieckiego i powstaniu nowych państw oddział ochraniał odcinek granicy państwowej o długości 246,93 km z Republiką Białorusi oraz odcinek o długości 104,28 km z Republiką Litwy.
Aktualnie Podlaski Oddział Straży Granicznej obejmuje terytorialnym zasięgiem Województwo podlaskie. 
W terytorialnym zasięgu działania oddziału, terenowymi organami Straży Granicznej byli komendant oddziału, komendanci strażnic i granicznych placówek kontrolnych, a po reorganizacji w 2004 roku jest komendant oddziału i komendanci placówek.
Ochraniany przez POSG odcinek granicy państwowej przebiega głównie lądem, przecinając duże kompleksy leśne Puszczy Augustowskiej, Knyszyńskiej i Białowieskiej. Ponadto strefa działania obejmuje obszar czterech parków narodowych: Białowieskiego, Biebrzańskiego, Narwiańskiego, Wigierskiego oraz parków krajobrazowych.
Struktura organizacyjna.
Kadra kierownicza i struktura organizacyjna Podlaskiego Oddziału Straży Granicznej w dniu 16 maja 1991 roku:
Graniczne jednostki organizacyjne: 
Od 22 marca 2002 roku zaczął funkcjonować po stronie polskiej w Granicznej Placówce Kontrolnej w Budzisku Punkt Kontaktowy Straży Granicznej, celem usprawnienia wymiany informacji z Republiką Litewską.
Od 2003 roku funkcjonowanie Podlaskiego Oddziału Straży Granicznej regulowało Zarządzenie nr 35 Komendanta Głównego Straży Granicznej z dnia 24 września 2003 roku w sprawie nadania regulaminu organizacyjnego Komendzie Podlaskiego Oddziału Straży Granicznej im. gen dyw. Henryka Minkiewicza w Białymstoku (Dz. Urz. KGSG Nr 6, poz. 42, z 2005 r. z późniejszymi zmianami.
Od 24 sierpnia 2005 roku w miejsce dotychczas funkcjonujących strażnic oraz granicznych placówek kontrolnych utworzono placówki Straży Granicznej. Funkcjonariusze i pracownicy pełniący służbę i zatrudnieni w strażnicach oraz granicznych placówkach kontrolnych Straży Granicznej stali się odpowiednio funkcjonariuszami i pracownikami placówek Straży Granicznej.
Od 22 kwietnia 2014 roku funkcjonowanie Podlaskiego Oddziału Straży Granicznej reguluje Zarządzenie nr 54 Komendanta Głównego Straży Granicznej z dnia 22 kwietnia 2014 roku w sprawie nadania regulaminu organizacyjnego Komendzie Podlaskiego Oddziału Straży Granicznej imienia gen. dyw. Henryka Minkiewicza w Białymstoku (Dz. Urz. 2014.44).
Komendą Oddziału kieruje Komendant Oddziału przy pomocy zastępców Komendanta Oddziału,
głównego księgowego oraz kierowników komórek organizacyjnych komendy oddziału. 
W skład komendy oddziału wchodzą komórki organizacyjne, o których mowa poniżej oraz Zespół Stanowisk Samodzielnych.
Zespół Stanowisk Samodzielnych, w skład którego wchodzą radca prawny i kapelan, jest bezpośrednio nadzorowany przez Komendanta Oddziału. 
Komórkami organizacyjnymi komendy oddziału są:
W strukturze organizacyjnej Podlaskiego Oddziału Straży Granicznej funkcjonuje 16 placówek straży granicznej, z czego:
Placówki Podlaskiego Oddziału Straży Granicznej:

</doc>
<doc id="1787168" url="https://pl.wikipedia.org/wiki?curid=1787168" title="Staszów LHS">
Staszów LHS

Staszów LHS – towarowa stacja kolejowa w Staszowie, w gminie Staszów, w powiecie staszowskim, w województwie świętokrzyskim, w Polsce.

</doc>
<doc id="1787169" url="https://pl.wikipedia.org/wiki?curid=1787169" title="Zassów">
Zassów



</doc>
<doc id="1787172" url="https://pl.wikipedia.org/wiki?curid=1787172" title="Silencer (zespół muzyczny)">
Silencer (zespół muzyczny)

Silencer – szwedzki zespół muzyczny grający black metal. Założony został w 1995 roku w Sztokholmie z inicjatywy gitarzysty Leere, do którego w krótkim czasie dołączył wokalista i frontman zespołu – Nattramn. W 1998 roku w wyniku współpracy z sesyjnym perkusistą Jonasem Mattsonem ukazało się jednoutworowe demo pt. "Death – Pierce Me". Rok później, zespół podpisał kontrakt z wytwórnią Prophecy Productions. Tym razem rolę perkusisty przejął Steve Wolz. W październiku 2001 roku wydany został jedyny pełny album grupy, również zatytułowany "Death – Pierce Me". Wkrótce po wydaniu albumu, Nattramn trafił do szpitala psychiatrycznego, co w konsekwencji spowodowało rozpad grupy.

</doc>
<doc id="1787177" url="https://pl.wikipedia.org/wiki?curid=1787177" title="223 Dywizja Piechoty (III Rzesza)">
223 Dywizja Piechoty (III Rzesza)

223 Dywizja Piechoty - niemiecka dywizja z czasów II wojny światowej, sformowana przez dowództwo Landwehry w Dreźnie na mocy rozkazu z 26 sierpnia 1939 roku, w 3 fali mobilizacyjnej w IV Okręgu Wojskowym.
Struktura organizacyjna.
344., 385. i 425 pułk piechoty, 223 pułk artylerii, 223 batalion pionierów, 223 oddział rozpoznawczy, 223 oddział przeciwpancerny, 223 oddział łączności, 223 polowy batalion zapasowy;
344., 385. i 425 pułk piechoty, 223 pułk artylerii, 233 batalion pionierów, 1/233 oddziału rozpoznawczego, 233 oddział przeciwpancerny, 233 oddział łączności, 233 polowy batalion zapasowy;
344., 385. i 425 pułk grenadierów, 223 pułk artylerii, 233 batalion pionierów, 233 oddział przeciwpancerny, 233 oddział łączności, polowy batalion zapasowy;

</doc>
<doc id="1787182" url="https://pl.wikipedia.org/wiki?curid=1787182" title="Stellula">
Stellula



</doc>
<doc id="1787185" url="https://pl.wikipedia.org/wiki?curid=1787185" title="Podział administracyjny Australii Południowej">
Podział administracyjny Australii Południowej

Stan Australia Południowa dzieli się na 69 obszarów samorządu lokalnego ("Local Government Areas", LGAs). Prawo stanowe przewiduje istnienie tylko jednego szczebla samorządu terytorialnego. Samorządy używają różnych nazw: miasto ("city" lub "town"), gmina ("rural city" lub "municipal council"), region ("regional council") lub dystrykt ("district"). Część używa tylko swoich nazw własnych i wówczas oficjalnie nazywane są radami ("councils"). Rozróżnienie to ma charakter głównie symboliczny, bowiem wszystkie samorządy sytuują się na tym samym szczeblu administracji i mają identyczne kompetencje, a ich granice nie mogą się pokrywać. Osobną grupę stanowią tzw. społeczności aborygeńskie ("Aboriginal communities"), których status został zrównany z samorządami lokalnymi. 
Samorządy obejmują swoją jurysdykcją jedynie nieco ponad 40% powierzchni stanu, ale jednocześnie niemal 100% jego ludności. Najsłabiej zaludniona część stanu - zamieszkana przez niespełna 4 tysiące osób, choć obejmująca blisko 60% powierzchni Australii Południowej - zarządzana jest przez Outback Areas Community Development Trust, stanowiący agendę rządu stanowego.
Stolica i największe miasto stanu - Adelaide - podobnie jak inne wielkie miasta Australii nie posiada jako całość żadnej osobowości prawnej, lecz jest w sensie administracyjnym tylko aglomeracją złożoną z 19 niezależnych samorządów. Kwestie o zasięgu ogólnomiejskim regulowane są bezpośrednio przez władze stanowe.

</doc>
<doc id="1787186" url="https://pl.wikipedia.org/wiki?curid=1787186" title="Kloulklubed">
Kloulklubed

Kloulklubed – miasto w Palau; położone na północnym wybrzeżu wyspy Peleliu. Według danych szacunkowych na rok 2009 liczy 761 mieszkańców. Czwarte co do wielkości miasto kraju.

</doc>
<doc id="1787187" url="https://pl.wikipedia.org/wiki?curid=1787187" title="Niżnia Żłobista Przełączka">
Niżnia Żłobista Przełączka

Niżnia Żłobista Przełączka (, , , 2327 m) – przełęcz w słowackiej części grani głównej Tatr Wysokich. Znajduje się pomiędzy Zachodnim Żelaznym Szczytem (ok. 2360 m) a Żłobistym Szczytem (2426 m), dokładniej zaś jego trzecim, najniższym wierzchołkiem zwanym Żłobistą Kopką ("Zlobná kopka"). Przełęcz ta stanowi najniższe zagłębienie w grani między nimi.
Ku południowemu zachodowi z Niżniej Żłobistej Przełączki opada na Żelazną Płaśń piarżysty, łatwy do przejścia żleb. Jego wylot znajduje się na granicy między Zmarzłą Kotliną i Rumanową Dolinką – spadający nim materiał skalny i śnieg dostają się do obydwu tych dolinek. Na przeciwległą stronę, do Kaczego Żlebu w Dolinie Kaczej opada krucha i bardzo stroma depresja, dołem przekształcająca się w stromą rynnę. Rynna ta uchodzi do Kaczego Żlebu na wysokości około 2000 m nieco powyżej obrywu, który odsłonił nagie płyty.

</doc>
<doc id="1787188" url="https://pl.wikipedia.org/wiki?curid=1787188" title="Ładniej? PRL w przestrzeni miasta">
Ładniej? PRL w przestrzeni miasta

Ładniej? PRL w przestrzeni miasta – projekt społeczno-artystyczny realizowany w 2009 roku z inicjatywy doktorantów i studentów Uniwersytetu w Białymstoku – wolontariuszy Fundacji Uniwersytetu w Białymstoku – oraz Klubu Krytyki Politycznej w Białymstoku zorientowany na wywołanie debaty publicznej nad przemianami zachodzącymi w przestrzeni miejskiej Białegostoku po przekształceniu w 1989 roku Polskiej Rzeczypospolitej Ludowej w III Rzeczpospolitą. Projekt zaadresowano do białostockiej młodzieży szkolnej i akademickiej, mieszkańców miasta oraz do turystów.
Organizatorzy projektu postanowili popularyzować wiedzę o urbanistyce, architekturze i sztuce miasta oraz zachęcić mieszkańców do dokładniejszego poznania jego historii. Stworzono również przestrzenie dyskusji, takie jak otwarte dyskusje z udziałem artystów, naukowców i polityków oraz wycieczki, „fotosafari”, warsztaty i wystawy w których wszyscy zainteresowani mogli wyrazić swoje opinie na temat wyglądu miasta. Na stronie internetowej projektu za pomocą opcji zgodnych ze standardem Web 2.0 użytkownicy mogą uczestniczyć w dalszej dyskusji nad dostrzeganymi zmianami oraz nad tym czy i jak zachować architekturę PRL-u.
Punktem wyjścia w realizacji „Ładniej? PRL w przestrzeni miasta” było zebranie starych pocztówek, zdjęć, materiałów archiwalnych i informacji z prasy lokalnej z lat 1945-1989 („Gazeta Białostocka”, „Gazeta Współczesna”, „Kurier Podlaski”). Następnie uczestnicy projektu próbowali uchwycić zmiany na fotografiach, które zaprezentowano na dwóch wystawach: w Bibliotece Uniwersyteckiej im. J. Giedroycia przy dawnym biurowcu Zjednoczenia Budownictwa oraz na Wydziale Historyczno-Socjologicznym Uniwersytetu w Białymstoku w dawnym budynku KW PZPR. Zwiedzający wystawy mogli ocenić przemiany na specjalnych planszach. Do tego odrębna wystawa zawierająca kolaże starych i współczesnych zdjęć została przedstawiona na podsufitkach w autobusach komunikacji miejskiej, które gościły również w II białostockiej edycji „Galerii Bezdomnej”.
Przygotowano również dwie ścieżki i ich mapy na których umieszczono istotne punkty związane z architekturą okresu PRL w Białymstoku. Mapy te po wzbogaceniu w opisy i zdjęcia udostępniono również na stronie internetowej umożliwiając zwiedzającym ją odbywanie wirtualnych spacerów po mieście. Szlaki te przedstawiono również w broszurach informacyjnych i mapach w wersji drukowanej. Planowana jest także publikacja specjalnego albumu.
Do tego korzystając z technologii Google Maps przygotowano specjalną mapę „Białystok w opinii mieszkańców” stanowiącą forum na którym odwiedzający stronę mogą wypowiadać się na temat architektury z epoki PRL. Możliwe są tu nie tylko wypowiedzi pisemne i komentarze do oznaczonych już miejsc, da się też określić kolejne – zapomniane, bądź pozytywnie lub negatywnie przekształcone lokacje. Mapę tą można wypełniać zdjęciami oraz nagraniami audio i wideo – da się tu chociażby umieścić przewodnik po mieście, który inni będą mogli odsłuchać podczas spacerów, jak również upublicznić stare fotografie i pocztówki, udokumentować przedmioty życia codziennego i istotne miejsca publiczne. Materiały te można umieścić na jednym z darmowych serwerów internetowych lub przesłać organizatorom projektu pocztą tradycyjną bądź elektroniczną.
Partnerami projektu są Instytut Socjologii Uniwersytetu w Białymstoku, Biblioteka Uniwersytecka im. J. Giedroycia, Studenckie Koło Naukowe Historyków na Uniwersytecie w Białymstoku, Archiwum Państwowe w Białymstoku, Komunalne Przedsiębiorstwo Komunikacji Miejskiej oraz Stowarzyszenie „Fabryka Bestsellerów”. Projekt zrealizowano przy wsparciu finansowym Prezydenta Miasta Białegostoku.
Przebieg szlaku architektury lat 1945-1989.
Urząd pocztowy (ul. Kolejowa) – "Okrąglak" – "Galeriowiec" – Dworzec PKS – Spodki – "Domus" – Zespół Osiedli Robotniczych – Kino "Pokój" – Pierwszy w Polsce sklep samoobsługowy – Hotel Cristal – Sklep "Ratuszowy" – Siedziba Towarzystwa Przyjaźni Polsko-Radzieckiej – Bank Narodowy – Powszechny Dom Towarowy – Dom Partii – Pomnik Bohaterów Ziemi Białostockiej – Dom Handlowy "Central" – Dom Technika – Sąd Okręgowy – Siedziba Związków Zawodowych – Białostockie Zjednoczenie Budownictwa – Osiedle Piaski – Dom Aktora – Szpital kliniczny – Białostocka Filharmonia – Klub Escapada – Klub Muzyczny "Odeon" – Pierwszy białostocki wieżowiec – Urząd Skarbowy – Polski Związek Łowiecki – Białostocki Teatr Lalek – Hotel Turkus – Tereny Wystawowe – Stadion Gwardii – Kombinat Bawełniany w Fastach – Białostocka fabryka domów "Fadom"
Przebieg szlaku małej architektury lat 1945-1989.
„Ptaki” (rozwidlenie szos na Warszawę i Ełk) – Pomnik Obrońców Białegostoku – „Koła” – „Rogalik” – Neon Domus – „Wiejskie plony” – Gołąbek pokoju – „Moda damska i męska” – „Kompozycje geometryczne” – „Sowy” – „Znaki zodiaku” – „Pory dnia i pory roku” – „Znaki zodiaku” (2) – „Kompozycje geometryczne” (2) – „Rozety” – „Wojsko” – „Głowy” – Neon żonkil – „Herby i Maszkarony” – „Nadanie praw miejskich magdeburskich” – „Monety Polskie” – „Zawody” – „Konie” – „Znaki zodiaku” (3) – „Ptak” – „Zwierzęta” – „Kamienica pod literką A” – „Biesiady przy stole” – „Ksiądz Kluk” – „Sceny wiejskie, ornamenty kwiatowe” – Pomnik Bohaterów Ziemi Białostockiej – Neon Cepelia – Polski Związek Łowiecki – Pomnik Wdzięczności – Socrealistyczne rzeźby przy Pałacu Branickich
Osoby związane z architekturą PRL w Białymstoku.
Ważne postacie związane z obiektami wskazanymi w ramach projektu stanowią:

</doc>
<doc id="1787190" url="https://pl.wikipedia.org/wiki?curid=1787190" title="Koboko">
Koboko

Koboko – miasto w północno-zachodniej Ugandzie. Liczy 51.300 mieszkańców . Stolica Dystryktu Koboko. Miejsce urodzenia ugandyjskiego prezydenta-dyktatora Idi Amina.

</doc>
<doc id="1787191" url="https://pl.wikipedia.org/wiki?curid=1787191" title="Iganga">
Iganga

Iganga – miasto we wschodniej Ugandzie. Liczy 53700 mieszkańców. Stolica, główne miejskie, administracyjne i handlowe centrum Dystryktu Iganga.

</doc>
<doc id="1787192" url="https://pl.wikipedia.org/wiki?curid=1787192" title="Region Powołżański">
Region Powołżański

 Powołżański region ekonomiczny (ros. Поволжский экономический район – jeden z dwunastu regionów ekonomicznych Rosji.
Powierzchnia regionu wynosi 536 400 km ², zamieszkuje go 16 905 000 osób, przy gęstości zaludnienia 31 osób/km². 73% ludności to mieszkańcy miast.
Osobliwością regionu jest jego geograficzne położenie. Jego obszar ciągnie się wzdłuż 1500 kilometrowego fragmentu biegu rzeki Wołgi. Położenie to w ogromnym stopniu wpływa na działalność gospodarczą, oraz lokalizację i funkcjonalność osiedli ludzkich na wszystkich etapach rozwoju.
Gospodarka.
Główną gałęzią przemysłu w regionie jest przemysł elektromaszynowy. Składają się na niego przemysł motoryzacyjny, przemysł lotniczy, produkcja maszyn i narzędzi rolniczych, oraz maszyn dla przemysłu petrochemicznego.
Inne główne sektory regionu to: Przemysł petrochemiczny i przemysł chemiczny, które specjalizują się w produkcji opon, elementów gumowych, nawozów sztucznych, włókien i innych produktów. Sektory te są ściśle związane z przemysłem naftowym i gazowniczym.
Energetyka jest tu oparta na kilku dużych elektrowniach wodnych, elektrowni jądrowej (Bałakowo) i elektrociepłowni. Region połączony jest liniami energetycznymi z regionami centralnym i uralskim.
Rolnictwo.
W rolnictwie regionu dominują rośliny oleiste, zboża i uprawy warzyw, włączając melony. Zwierzęta gospodarskie (bydło mleczne i mięsne, owce, świnie).
Wskaźniki społeczno – ekonomiczne.
Według badań z 1999, w regionie jest więcej niż średnie poparcie dla zmian gospodarczych, zarówno pod względem wzrostu wartości krajowej gospodarki, jak i oczekiwania na poprawę w majątku osobistym obywateli i dochodów gospodarstw domowych. W regionie posiadanie dóbr konsumpcyjnych kształtuje się powyżej średniej w Federacji Rosyjskiej. Średnia długość życia kobiet i mężczyzn znacznie przewyższa średnie krajowe. PKB na mieszkańca znajduje się poniżej średniej narodowej i utrzymuje się na poziomie około 83% średniego PKB w Rosji. Mimo to regularne wypłaty wynagrodzenia są obecnie znacznie powyżej średniej, co przekłada się na wysoki optymizm wśród mieszkańców. Faktem tym, można wytłumaczyć wysoki poziom zadowolenia nawet u tych, którzy zgłaszają zarobki w wysokości ok. 50% średniej krajowej.

</doc>
<doc id="1787193" url="https://pl.wikipedia.org/wiki?curid=1787193" title="Hoima">
Hoima

Hoima – miasto w zachodniej Ugandzie. Liczy 42600 mieszkańców. Stolica, główne miejskie, administracyjne i handlowe centrum Dystryktu Hoima.

</doc>
<doc id="1787195" url="https://pl.wikipedia.org/wiki?curid=1787195" title="Kelly Curtis">
Kelly Curtis

Kelly Lee Curtis (ur. 17 czerwca 1956 w Santa Monica, w stanie Kalifornia) – amerykańska aktorka i producentka filmowa, córka amerykańskiej pary aktorskiej: Tony’ego Curtisa i Janet Leigh, siostra amerykańskiej aktorki filmowej Jamie Lee Curtis.

</doc>
<doc id="1787196" url="https://pl.wikipedia.org/wiki?curid=1787196" title="Mityana">
Mityana

Mityana – miasto w środkowo-południowej Ugandzie. Liczy 39,3 tys. mieszkańców . Stolica, główne miejskie, administracyjne i handlowe centrum Dystryktu Mityana.

</doc>
<doc id="1787197" url="https://pl.wikipedia.org/wiki?curid=1787197" title="Busia (Uganda)">
Busia (Uganda)

Busia – miasto we wschodniej Ugandzie. Busia liczy 47.100 mieszkańców. Stolica, główne miejskie, administracyjne i handlowe centrum Dystryktu Busia.
Geografia.
Busia leży we wschodniej części Ugandy i 150 kilometrów od stolicy Kampali blisko granicy z Kenią.
Od strony północnej oddalone 30 kilometrów od brzegu Jeziora Wiktorii.

</doc>
<doc id="1787198" url="https://pl.wikipedia.org/wiki?curid=1787198" title="Fort Portal">
Fort Portal

Fort Portal – miasto w Ugandzie. Według danych szacunkowych na rok 2009 liczy 45 193 mieszkańców. Stolica Dystryktu Kabarole. W pobliżu wznosi się pasmo górskie Ruwenzori. Miasto jest położone w pobliżu parku narodowego Kibale.
W mieście rozwinął się przemysł spożywczy, skórzany oraz włókienniczy.

</doc>
<doc id="1787199" url="https://pl.wikipedia.org/wiki?curid=1787199" title="29 Szczecińska Brygada Zmechanizowana">
29 Szczecińska Brygada Zmechanizowana



</doc>
<doc id="1787201" url="https://pl.wikipedia.org/wiki?curid=1787201" title="275 Dywizja Piechoty">
275 Dywizja Piechoty

275 Dywizja Piechoty – niemiecka dywizja z czasów II wojny światowej, sformowana w rejonie Lorien na mocy rozkazu z 17 listopada 1943 roku, w 22. fali mobilizacyjnej przez IV Okręg Wojskowy.
Struktura organizacyjna.
983., 984. i 985. pułk grenadierów, 275. pułk artylerii, 275. batalion pionierów, 275. batalion fizylierów, 275. kompania przeciwpancerna, 275. oddział łączności, 275. polowy batalion zapasowy;
983., 984. i 985. pułk grenadierów, 275. pułk artylerii, 275. batalion pionierów, 275. batalion fizylierów, 275. oddział przeciwpancerny, 275. oddział łączności, 275. polowy batalion zapasowy;
983., 984. i 985. pułk grenadierów, 275. pułk artylerii, 275. batalion pionierów, 275. dywizyjny batalion fizylierów, 275. oddział przeciwpancerny, 275. oddział łączności, 275. polowy batalion zapasowy;
Szlak bojowy.
Dywizja weszła do akcji w Normandii w czerwcu 1944 r., gdzie zastąpiła Dywizję Panzer Lehr. Podczas operacji "Cobra" została rozbita przez Amerykanów. Jej niedobitki walczyły jeszcze pod Falaise i Akwizgranem. Ostatecznie z frontu ewakuowano zaledwie 800 żołnierzy. Dywizję częściowo odbudowano poprzez włączenie pomniejszych jednostek i w listopadzie skierowano ponownie do walki pod Akwizgran. Podczas bitwy o las Hürtgen jednostka ponownie została całkowicie rozbita. Jej resztki wchłonęła 344 Dywizja Piechoty.
275 Dywizja jako samodzielna jednostka pojawiła się jeszcze raz w Czechosłowacji w marcu 1945 r. Ok. 29 kwietnia została zniszczona przez wojska sowieckie w kotle Halbe.

</doc>
<doc id="1787203" url="https://pl.wikipedia.org/wiki?curid=1787203" title="Most Runyang">
Most Runyang

Most Runyang () – duży kompleks mostowy, który przebiega przez Jangcy w prowincji Jiangsu, w Chinach, poniżej Nankinu. Kompleks składa się z dwóch głównych mostów, łączących Zhenjiang na południowym brzegu rzeki i Yangzhou na północy. Most jest częścią Autostrady Pekin-Szanghaj.
Most południowy jest mostem wiszącym z głównym przęsłem o długości 1490 m. Po jego zbudowaniu w 2005 stał się czwartym najdłuższy mostem wiszącym na świecie i największym w Chinach. Wraz z otwarciem Mostu Xihoumen w 2007 spadł na drugie miejsce. Pylony mają wysokość 215 m nad poziomem wody. Wysokość prześwitu do żeglugi wynosi 50 metrów.
Most północny jest mostem wiszącym z głównym przęsłem o długości 406 m z pylonami o wysokości 150 m nad poziomem wody. Między dwoma mostami jest wyspa Siyezhou. Całkowita długość kompleksu mostowego wynosi około 35.66 km. Budowę kompleksu rozpoczęto w październiku 2000 i została zakończona przed terminem. Most kosztował 5,8 miliardów juanów (około 700 milionów dolarów amerykańskich). Kompleks otwarto dla ruchu w dniu 30 kwietnia 2005.

</doc>
<doc id="1787205" url="https://pl.wikipedia.org/wiki?curid=1787205" title="Rumiska Przełączka">
Rumiska Przełączka

Rumiska Przełączka (słow. "Zlomisková štrbina", niem. "Krygowskischarte", węg. "Omladékvölgyi csorba") – głęboko wcięta przełęcz położona na wysokości ok. 2300 m n.p.m. w słowackich Tatrach Wysokich. Znajduje się w głównej grani Tatr Wysokich pomiędzy Wschodnim Szczytem Żelaznych Wrót a Zmarzłym Szczytem. Od północnej strony ściany spod przełęczy opadają do najwyższego piętra Doliny Kaczej, od południowej do Doliny Złomisk. Nie prowadzą na nią żadne znakowane szlaki turystyczne.
Polska nazwa Rumiskiej Przełączki pochodzi od ludowego słowa "rumiska" – rumowiska skalne. Rumowiskami nazywano dawniej Dolinę Złomisk. Nazwą niemiecką uhonorowany został Stanisław Krygowski, który wraz z towarzyszami jako pierwszy osiągnął jej siodło.
Historia.
Pierwsze wejścia turystyczne:

</doc>
<doc id="1787208" url="https://pl.wikipedia.org/wiki?curid=1787208" title="36 Brygada Pancerna">
36 Brygada Pancerna



</doc>
<doc id="1787215" url="https://pl.wikipedia.org/wiki?curid=1787215" title="Bitwa pod Helike">
Bitwa pod Helike

Bitwa pod Helike – starcie zbrojne, które miało miejsce w roku 228 p.n.e. w trakcie kampanii kartagińskiej w Hiszpanii, zakończone porażką Kartagińczyków i śmiercią ich wodza Hamilkara Barkasa. 
W latach 236–231 p.n.e. Kartagińczycy odnieśli szereg zwycięstw w walkach z Iberami podbijając liczne miejscowe plemiona i zakładając własną prowincję ze stolicą w Akra Leuke. W roku 228 p.n.e. dobra passa Kartagińczyków zakończyła się w trakcie bitwy pod Helike z plemieniem Uretanów. Podczas odwrotu śmierć poniósł dowodzący Kartagińczykami Hamilkar Barkas, który utonął podczas przeprawy w pobliskiej rzece. Według rzymskich źródeł Hamilkar poniósł śmierć z ręki przeciwnika gdy Iberowie zaatakowali Kartagińczyków pędząc przed sobą płonące wozy ciągnięte przez woły. Atak ten wywołał zamieszanie w szeregach wojsk Hamilkara, które rozproszyły się. Iberowie uderzyli na uciekającego przeciwnika, zabijając wielu żołnierzy w tym samego Hamilkara. Po śmierci swego wodza, Kartagińczycy wybrali jego następcą Hasdrubala Pięknego, który po wzmocnieniu swoich sił odniósł szereg zwycięstw nad Iberami w dolinie rzeki Guadiana. 

</doc>
<doc id="1787222" url="https://pl.wikipedia.org/wiki?curid=1787222" title="Karo (grupa etniczna)">
Karo (grupa etniczna)

Karo albo Kara – jeden z ludów omockich. Zamieszkuje dolinę Omo w Etiopii. 
Najprawdopodobniej jest to najmniejsza grupa etniczna nie tylko w dolinie Omo, ale i w całej Etiopii. Jego liczebność to około tysiąca osób, plemię zamieszkuje podobno tylko trzy wioski i jest zagrożone wyginięciem.
Karo wyróżniają się różnobarwnymi wzorami, którymi przyozdabiają ciała, najczęściej za pomocą kolorowej glinki. Zdobienia u mężczyzn są bogatsze niż u kobiet. Lud Karo inspiruje się przede wszystkim naturą. Jest najmniejszą grupą etniczną Etiopii - zamieszkuje 3 wioski. Członkowie tego plemienia słyną również z przekłuwania dolnej wargi. Młodym kobietom nacina się skórę w różnych miejscach ciała, po czym naciera się rany tłuszczem i niekiedy zasypuje się je popiołem. Blizny powstałe na skutek tego zabiegu są symbolem dojrzałości i przynależności do grupy, uznawane są wśród ludu Karo za symbol atrakcyjności. Mężczyźni również nacinają swoją skórę, żeby pokazać swoją odwagę, a także podkreślić liczbę zabitych wrogów.
Nad Omo bydło i kozy są tożsame z bogactwem i prestiżem społecznym. Jeżeli mężczyzna nie posiada swojego stada nie może się ożenić, bo nie ma czym zapłacić za żonę. W czasie suszy panuje głód, wówczas można krowę sprzedać na targu i kupić zboże lub ściągać krew i mleko i w ten sposób przeżyć najtrudniejszy okres.
Poza krowami i kozami, które są tutaj niezwykle ważne, ale niezwykle trudne w utrzymaniu ze względu na muchy tse-tse, podstawą utrzymania są pola uprawiane dzięki Omo. W porze obfitych opadów rzeka niesie ogromne masy wody, które spływają do niej z okolicznych gór i centralnej wyżyny. Nadmiar wody zalewa brzegi i w ten sposób nawadnia i użyźnia znajdujące się tutaj pola. Ludzie Karo wychodzą wówczas na użyźnione pola i patykami robią w błocie małe dziurki w które następnie wrzucają ziarenka kukurydzy lub sorgo. Robią to tak samo od wieków, bo ta technika była już stosowana w starożytnym Egipcie na polach nad Nilem. 

</doc>
<doc id="1787223" url="https://pl.wikipedia.org/wiki?curid=1787223" title="Loteria pieniężna">
Loteria pieniężna



</doc>
<doc id="1787225" url="https://pl.wikipedia.org/wiki?curid=1787225" title="Sztuka grzechu">
Sztuka grzechu

Sztuka grzechu (isl. "Tími nornarinnar") – powieść kryminalna islandzkiego pisarza Árniego Þórarinssona z 2005. Jest to czwarta książka, w której w roli głównego bohatera występuje dziennikarz śledczy Einar, a jednocześnie pierwsza powieść autora wydana w Polsce (2009).
Treść.
Powieść opowiada o śledztwie prowadzonym przez Einara na północy Islandii (przede wszystkim w miejscowościach Akureyri i Rydagerdi), podczas służbowego pobytu, mającego na celu otwarcie zamiejscowego biura "Gazety Popołudniowej" w Akureyri. Zagadkę stanowi morderstwo młodego i dobrze zapowiadającego się aktora Skarphedinna Valgardsonna i powiązane z nim wydarzenia (w tym inne morderstwa). Powieść nawiązuje do sztuki Galdra-Loftur Jóhanna Sigurjónssona, która była realizowana przez część z bohaterów książki w sali gimnastycznej prowincjonalnego liceum.
Książka, oprócz głównego wątku kryminalnego, podejmuje i opisuje szereg problemów związanych ze współczesnością Islandii: rabunkowa industrializacja i urbanizacja niektórych obszarów związana z utratą przez nie walorów przyrodniczych i turystycznych, wyludnianie obszarów słabo zamieszkałych, alkoholizm i przemoc wśród młodzieży, napięcia pomiędzy rdzennymi mieszkańcami Wyspy a imigrantami z innych części Europy, powszechna dostępność narkotyków oraz wynaturzenia obrotu finansowego.

</doc>
<doc id="1787226" url="https://pl.wikipedia.org/wiki?curid=1787226" title="Domowy Kościół">
Domowy Kościół

Domowy Kościół (również Kościół domowy) – w katolicyzmie i protestantyzmie rodzaj niewielkich wspólnot duchowych.
Domowy Kościół w katolicyzmie.
Domowy Kościół w katolicyzmie to ruch świeckich dla małżeństw, inspirowany duchowością ks. Franciszka Blachnickiego. Stanowi gałąź rodzinną Ruchu Światło-Życie.
Domowy Kościół powstał w 1973 r. Pierwsza wakacyjna oaza odbyła się w tym roku w Krościenku nad Dunajcem. W tym samym roku ks. Blachnicki utworzył pierwszy krąg rodzin w Lublinie. W 1974 roku było już 36 kręgów.
Działa przy parafiach. Rodziny Domowego Kościoła spotykają się w tzw. kręgach (liczących od 4 do 7 małżeństw) w jednym z ich domów. Jedno z małżeństw staje się parą animatorską. Nad spotkaniami czuwa ksiądz moderator. W formacji małżeństw ważne są rekolekcje.
Główne założenia:
Kościół domowy w protestantyzmie.
Kościół domowy w protestantyzmie to zazwyczaj niewielka grupa ludzi spotykająca się na zgromadzeniach religijnych w domu któregoś z jego członków. Kościoły te nie są związane z żadną konkretną denominacją choć teologicznie mogą być mniej lub bardziej powiązane z różnymi denominacjami. Kościoły domowe unikają denominacyjnych określeń ich wspólnoty, nie są zarejestrowane prawnie jako Kościół czy związek wyznaniowy, często też nie mają wyznaczonego pastora czy grona starszych. W swoim nauczaniu deklarują opieranie się na Biblii. Praktykują chrzest oraz pamiątkę Wieczerzy Pańskiej.

</doc>
<doc id="1787228" url="https://pl.wikipedia.org/wiki?curid=1787228" title="Kościół domowy">
Kościół domowy



</doc>
<doc id="1787229" url="https://pl.wikipedia.org/wiki?curid=1787229" title="Turowla">
Turowla



</doc>
<doc id="1787231" url="https://pl.wikipedia.org/wiki?curid=1787231" title="Swen Swenson">
Swen Swenson

Swen Swenson (ur. 23 stycznia 1932, zm. 23 czerwca 1993) – broadwayowski tancerz, wokalista i aktor.
Uczył się baletu klasycznego w The School of American Ballet (SAB) w Nowym Jorku, a także pobierał lekcje aktorstwa u Miry Rostovej (znanej jako nauczycielki takich aktorów, jak Montgomery Clift, Armand Assante, Peter Gallagher i Jessica Lange).
W 1963 roku był nominowany do nagrody Tony w kategorii najlepszy aktor drugoplanowy za rolę w musicalu "Little Me". Występował także w innych broadwayowskich przedsięwzięciach, w tym w musicalach "Wildcat" (u boku Lucille Ball), "Annie", "I Remember Mama", "No, No, Nanette" oraz w revivalu "Can-Cana" z 1981 roku. Pojawiał się w filmach ("What’s the Matter with Helen?") oraz w telewizji ("Ed Sullivan Show", "Your Show of Shows").
Był gejem. Zmarł w wieku sześćdziesięciu jeden lat w wyniku powikłań związanych z AIDS.

</doc>
<doc id="1787232" url="https://pl.wikipedia.org/wiki?curid=1787232" title="225 Dywizja Piechoty (III Rzesza)">
225 Dywizja Piechoty (III Rzesza)

225 Dywizja Piechoty - niemiecka dywizja z czasów II wojny światowej, sformowana przez dowództwo Landwehry w Hamburgu na mocy rozkazu z 26 sierpnia 1939 roku, w 3. fali mobilizacyjnej w X Okręgu Wojskowym.
Struktura organizacyjna.
333., 376. i 377. pułk piechoty, 255. pułk artylerii, 255. batalion pionierów, 255. oddział rozpoznawczy, 255. oddział przeciwpancerny, 255. oddział łączności, 255. polowy batalion zapasowy;
333., 376. i 377. pułk piechoty, 255. pułk artylerii, 255. batalion pionierów, 255. oddział przeciwpancerny, 255. oddział łączności, 255. polowy batalion zapasowy;
333., 376. i 377. pułk grenadierów, 255. batalion pionierów, 225. batalion fizylierów, 255. oddział przeciwpancerny, 255. oddział łączności, 255. polowy batalion zapasowy;
376. i 377. pułk grenadierów, 255. batalion pionierów, 225. batalion fizylierów, 255. oddział przeciwpancerny, 255. oddział łączności, 255. polowy batalion zapasowy;

</doc>
<doc id="1787235" url="https://pl.wikipedia.org/wiki?curid=1787235" title="Irena Malarczyk">
Irena Malarczyk

Irena Malarczyk-Kalita (ur. 25 października 1928 w Krynkach, zm. 13 kwietnia 2009 w Warszawie) – polska aktorka.
Życiorys.
W 1952 ukończyła studia na PWST w Warszawie. Zadebiutowała w teatrze 31 sierpnia 1952 roku.
Żona Józefa Kality.
Została pochowana na Cmentarzu Komunalnym na Powązkach; kwatera B-14-18.

</doc>
<doc id="1787237" url="https://pl.wikipedia.org/wiki?curid=1787237" title="Ben Macdui">
Ben Macdui

Ben Macdui (gael. "Beinn Mac Duibh") – szczyt w paśmie Cairngorm, w Grampianach Wschodnich. Leży w Szkocji, na granicy Aberdeenshire i Moray. Jest to najwyższy szczyt Cairngorm i drugi co do wysokości w Szkocji. 

</doc>
<doc id="1787243" url="https://pl.wikipedia.org/wiki?curid=1787243" title="Saori Yoshida">
Saori Yoshida

 – japońska zapaśniczka startująca w kategorii do 55 kg w stylu wolnym, trzykrotna mistrzyni olimpijska, dwunastokrotna mistrzyni świata.
Największym jej sukcesem jest złoty medal igrzysk olimpijskich w Atenach, Pekinie i w Londynie (kategoria 55 kg) i srebrny w Rio de Janeiro 2016(kategoria 53 kg).
Jest 13-krotną złotą medalistką mistrzostw świata (2002-2012). Cztery razy wygrała igrzyska azjatyckie (2002, 2006, 2010, 2014), cztery razy mistrzostwa Azji. Uniwersytecka mistrzyni świata z 2002 i mistrzyni uniwersjady w 2005. Pierwsza w Pucharze Świata w 2003, 2004, 2005, 2006 i 2014; druga w 2012. Mistrzyni świata juniorów i kadetów (1998-2001).
Mistrzyni Japonii w stylu wolnym w wadze do 55 kg z lat 2002–2011, 2013 i 2015 oraz w wadze do 53 kg z 2014.

</doc>
<doc id="1787244" url="https://pl.wikipedia.org/wiki?curid=1787244" title="Enfuwirtyd">
Enfuwirtyd

Enfuwirtyd, "enfuvirtide" – lek przeciwwirusowy, inhibitor fuzji wirusa z komórką. Blokuje fuzję między błoną komórkową wirusa i komórki docelowej, zapobiega tym samym wniknięciu wirusowego RNA do komórki docelowej.
Farmakokinetyka.
Lek wiąże się w 92% z białkami osocza. Biologiczny okres półtrwania wynosi 3,8 godziny.
Przeciwwskazania.
Należy zachować ostrożność przy podawaniu leku chorym z niewydolnością wątroby lub nerek.
Dawkowanie.
Podskórnie. Lek powinien być przepisywany przez lekarzy, którzy mają doświadczenie w leczeniu zakażeń wirusem HIV. Dorośli i młodzież powyżej 16 roku życia 90 mg 2 razy na dobę.
Uwagi.
Nie należy karmić piersią w okresie stosowania leku.

</doc>
<doc id="1787245" url="https://pl.wikipedia.org/wiki?curid=1787245" title="Mały Młyn w Gdańsku">
Mały Młyn w Gdańsku

Mały Młyn – zabytkowy budynek dawnego spichlerza w Śródmieściu Gdańska, obecnie błędnie zwany Małym Młynem. Położony jest przy ulicy Rajskiej 2 na Starym Mieście, obecnie pełni funkcje biurowe.
Historia.
Wzniesiony został na sklepieniu rozpiętym nad przekopanym w połowie XIV wieku Kanałem Raduni, w pobliżu kościoła św. Katarzyny. Gotycki budynek ceglany z dwuspadowym dachem krytym dachówką powstał około 1400 roku (między 1391 a 1407). Nie pełnił funkcji młyna, służył jako spichlerz produktów pochodzących z położonego po przeciwległej strony ulicy Wielkiego Młyna.
Spichlerz został przebudowany w XV wieku; wschodnia ściana szczytowa została wzmocniona masywnymi przyporami, a elewacja południowa (znajdująca się na Wyspie Młyńskiej) przelicowana. W XVIII wieku we wnętrzu wykonano podmurówkę z odsadzką. W końcu XIX wieku wykuto prostokątne otwory okienne i drzwiowe, z nadprożami wzmocnionymi stalowymi belkami. Budynek został niszczony w 1945 roku, pod koniec II wojny światowej. W wyniku powojennej odbudowy został pozbawiony gotyckiej fasady wschodniej oraz otrzymał zbyt wysoką więźbę dachową. 
Odbudowany, od 1967 roku mieści gdański oddział Polskiego Związku Wędkarskiego, tzw. Dom Wędkarza.

</doc>
<doc id="1787246" url="https://pl.wikipedia.org/wiki?curid=1787246" title="231 Dywizja Piechoty (III Rzesza)">
231 Dywizja Piechoty (III Rzesza)

231 Dywizja Piechoty – niemiecka dywizja z czasów II wojny światowej, sformowana przez dowództwo Landwehry w Norymberdze na mocy rozkazu z 26 sierpnia 1939 roku, w 3. fali mobilizacyjnej w XIII Okręgu Wojskowym.
Struktura organizacyjna.
302., 319. i 342. pułk piechoty, 231. pułk artylerii, 231. batalion pionierów, 231. oddział rozpoznawczy, 231. oddział przeciwpancerny, 231. oddział łączności;
302., 319. i 342. pułk piechoty, 231. pułk artylerii, 231. batalion pionierów, 231. oddział rozpoznawczy, 231. oddział przeciwpancerny, 231. oddział łączności, 231. polowy batalion zapasowy;

</doc>
<doc id="1787252" url="https://pl.wikipedia.org/wiki?curid=1787252" title="Wschodni Żelazny Szczyt">
Wschodni Żelazny Szczyt

Wschodni Żelazny Szczyt (, , , 2337 m) – szczyt w głównej grani słowackich Tatr Wysokich. Od masywu Śnieżnych Kop (dokładnie od Hrubej Śnieżnej Kopy) oddzielają go Wschodnie Żelazne Wrota, natomiast od Zmarzłego Szczytu głęboko wcięta Rumiska Przełączka. Najokazalej jego wierzchołek prezentuje się z sąsiadującej Hrubej Śnieżnej Kopy – kształtem swym przypomina smukłą iglicę. Do Wschodnich Żelaznych Wrót opada urwistym uskokiem o wysokości około 80 m.
Nazwa tego szczytu przeszła ewolucję, którą Władysław Cywiński opisuje jako „zdroworozsądkową” (im krótsza, tym lepsza). Dawniej nazywano go Południowo-Wschodnim Szczytem Żelaznych Wrót, później Wschodnim Szczytem Żelaznych Wrót, obecnie Wschodnim Żelaznym Szczytem.
Historia.
Pierwsze wejścia turystyczne:

</doc>
<doc id="1787254" url="https://pl.wikipedia.org/wiki?curid=1787254" title="INLA">
INLA



</doc>
<doc id="1787257" url="https://pl.wikipedia.org/wiki?curid=1787257" title="Ostrynia">
Ostrynia

Ostrynia (ukr. Остриня) – wieś na Ukrainie, w obwodzie iwanofrankowskim, w rejonie tłumackim, do 1945 w Polsce, w województwie stanisławowskim, w powiecie tłumackim, w gminie Oleszów.

</doc>
<doc id="1787260" url="https://pl.wikipedia.org/wiki?curid=1787260" title="Mały Młyn">
Mały Młyn

 

</doc>
<doc id="1787261" url="https://pl.wikipedia.org/wiki?curid=1787261" title="On Your Mark">
On Your Mark

On Your Mark - piosenka japońskiego duetu rockowego Chage &amp; Aska. W roku 1995 Hayao Miyazaki na prośbę artystów nakręcił trwający sześć i pół minuty animowany teledysk. Animacja nie posiada dialogów i ma zaburzoną chronologię zdarzeń - prezentowane są jakby kolejne alternatywne wersje wydarzeń, rozwijające się ku różnym zakończeniom.
Opis fabuły.
Animacja oparta jest na tekście piosenki. Teledysk opowiada historie dwóch mężczyzn którzy ratują młodą, uskrzydloną dziewczynę. Mimo wielu trudności nie mają zamiaru się poddać.
Animacja zaczyna się sceną ukazującą sielski krajobraz niewielkiego miasteczka. Nad zabudowaniami góruje największa niepokojąca i tajemnicza, cementowa budowla. Przez kadr przewija się znak ostrzegający przed wysoką radioaktywnością. Wraz z pierwszymi dźwiękami piosenki, scena zmienia się ukazując oddział policji lecący w pojazdach latających przez futurystyczne miasto. Szturmują oni wielopiętrowy budynek należący do sekty, strzelając do każdego napotkanego człowieka. Oddział antyterrorystów bez problemu przedziera się przez cały budynek opanowując go. Podczas przeszukiwania ciał dwóch policjantów natyka się na mała nieprzytomną dziewczynkę trzymaną tu w niewoli, leżącą wśród stosu odpadków. Z jej pleców wyrastają skrzydła.
Gdy piosenka dochodzi do pierwszego refrenu scena zmienia się. Widać dwójkę mężczyzn jadących samotnie kabrioletem po wiejskiej drodze. Podczas gdy jeden z nich prowadzi drugi pomaga wzlecieć dziewczynce z poprzedniej sceny w górę na swoich skrzydłach. Akcja z powrotem przenosi się do budynku sekty. Powtarza się scena z dwójką policjantów znajdujących dziewczynę. Zdejmują oni maski przeciwgazowe. Okazują się oni być mężczyznami z poprzedniej sceny. Wynoszą nieprzytomne dziecko i dają jej trochę wody. Wkrótce do zniszczonego budynku sekty przylatują ludzie w kombinezonach ochronnych i zabierają dziewczynkę. Dwójka mężczyzn nie może pogodzić się z zabraniem jej. Przygotowują się do odbicia dziewczyny. Jeden buduje urządzenie, które pomogłoby im się włamać do budynku w którym ją trzymają, podczas gdy drugi pracuje przy komputerze.
Dwójka mężczyzn przebranych w kombinezony ochronne dostaje się do miejsca w którym trzymają dziewczynkę, po drodze obezwładniając naukowców. Udaje im się ją zabrać. Wsiadają do wielkiej pancernej ciężarówki i odjeżdżają. Nie udaje im się daleko uciec. Gdy tylko wyjeżdżają na drogę, pnącą się pod górę, zostają zaatakowani przez jeden z policyjnych pojazdów. Następuje eksplozja po której ich samochód wypada z drogi i spada. Mężczyźni chcą żeby dziewczynka odleciała i sama się uratowała, jednak ona nie pozwala na to i trzyma jednego z nich za ręce. Cała trójka wraz z samochodem spada.
Następuje powrót do sceny odnalezienia dziewczynki oraz jej uratowania. Znowu widać jak samochód jest atakowany i spada, tym razem okazuje się, że pojazd potrafi latać dzięki dodatkowym silnikom odrzutowym. Odlatując jak najszybciej bohaterowie uderzają w budynek. Nic im nie jest i wybiegają z niego w pośpiechu. Mężczyźni jadą samotnie kabrioletem przez wiejską drogę. Okolica którą przemierzają to opustoszałe miasteczko które widać było na samym początku. Jeden z mężczyzn pomaga aniołowi wzlecieć. Dziewczynka unosi się w przestworza i znika wśród chmur.
O filmie.
Film nawiązuje do wybuchu reaktora w Czarnobylu w roku 1986, który skaził wówczas duży obszar, zmuszając ludzi tam mieszkających do ucieczki oraz przesiedlenia się. Dwójka policjantów wydaje się być odwzorowaniem Chage i Aski, muzyków wykonujących tę piosenkę.

</doc>
<doc id="1787262" url="https://pl.wikipedia.org/wiki?curid=1787262" title="Admirał floty Związku Radzieckiego">
Admirał floty Związku Radzieckiego

Admirał floty Związku Radzieckiego, ros. "Адмирал флота Советского Союза" – najwyższy stopień w Marynarce ZSRR wprowadzony 3 marca 1955. Odpowiadał stopniowi marszałka ZSRR. Wcześniej, od maja 1945 stopniowi marszałka odpowiadał stopień admirał floty.
Stopień został zniesiony w związku z rozpadem ZSRR w 1991. 
Stopień admirała floty Związku Radzieckiego posiadali:
Pagony: wielka pięcioramienna gwiazda, z wchodzącymi spod niej promieniami i czarną kotwicą na czerwonym tle. Dalej herb ZSRR. Identyczne pagony nosił w l. 1945 - 1955 admirał floty.
Bibliografia

</doc>
<doc id="1787263" url="https://pl.wikipedia.org/wiki?curid=1787263" title="Paul G. Kirk Jr.">
Paul G. Kirk Jr.

Paul Grattan Kirk Jr. (ur. 18 stycznia 1938 w Newton w Massachusetts) – amerykański polityk, przewodniczący Krajowego Komitetu Partii Demokratycznej (1985-1989), przewodniczący rady nadzorczej biblioteki prezydenckiej im. Johna F. Kennedy’ego, współprzewodniczący bezpartyjnej komisji ds. debat prezydenckich.
24 września 2009 gubernator Massachusetts Deval Patrick ogłosił, iż wyznaczył Kirka na miejsce zmarłego Senatora Edwarda Kennedy’ego na podstawie świeżo uchwalonego prawa, dającego gubernatorowi taką możliwość. Zasiadał w Senacie do rozstrzygnięcia przedterminowych wyborów w styczniu 2010.

</doc>
<doc id="1787266" url="https://pl.wikipedia.org/wiki?curid=1787266" title="Kaori Ichō">
Kaori Ichō

 – japońska zapaśniczka startująca w kategorii do 58–63 kg w stylu wolnym, czterokrotna mistrzyni olimpijska,dziesięciokrotna mistrzyni świata świata.
Największym jej sukcesem jest złoty medal igrzysk olimpijskich w Atenach, Pekinie i w Londynie (kategoria 63 kg) i w Rio de Janeiro w wadze 58 kg.
Jest dziesięciokrotną złotą medalistką mistrzostw świata (2002-2007, 2010, 2011, 2013, 2014). Pierwsza w Pucharze Świata w 2002, 2003, 2004, 2005, 2006, 2010, 2011, 2012. Złota medalistka igrzysk azjatyckich z 2006, srebrna w 2002. Pięciokrotna mistrzyni Azji. Mistrzyni uniwersjady w 2005 roku. W ciągu 13 lat kariery Icho wygrała 189 pojedynków z rzędu.
Jest siostrą Chiharu Ichō.

</doc>
<doc id="1787267" url="https://pl.wikipedia.org/wiki?curid=1787267" title="Kaori Icho">
Kaori Icho



</doc>
<doc id="1787268" url="https://pl.wikipedia.org/wiki?curid=1787268" title="Osiedle Baba w Pradze">
Osiedle Baba w Pradze

 
Osiedle Baba w Pradze – modernistyczne osiedle w czeskiej Pradze, powstałe w latach 1928-1932 według ogólnego projektu Pavla Janáka (poszczególne domy projektowali różni architekci) i inspirowane ideami Werkbundu.
Historia.
Osiedle Baba jest najważniejszym dziełem Pavla Janáka – wybitnego czeskiego architekta doby modernizmu. Zaprojektował on ogólny plan urbanistyczny i sformułował zasady dotyczące zabudowy kwartału, natomiast poszczególne budynki projektowali różni architekci tego okresu, przede wszystkim związani z Pragą.
Plany dzielnicy, zlokalizowanej na północ od centrum stolicy Czech, powstały w latach 1928-1932. Budowa 31 domów miała być zgodna ze zdrowym stylem życia. Architekci byli ograniczeni zasadami ramowymi, które określały przede wszystkim wysokość obiektów i udział przestrzeni zielonych na poszczególnych działkach. Atrakcyjna lokalizacja, na południowo-zachodnim zboczu sprawia, że z poszczególnych domów rozciąga się rozległa panorama miasta. Powstanie osiedla planowano od 1928, ale z uwagi na Wielki kryzys gospodarczy budowa ruszyła na dobre w początku lat 30. XX w. Idea zabudowy Baby była reakcją na wystawę architektury mieszkaniowej w Stuttgarcie w 1927 (Werkbund) pod przewodnictwem Miesa van der Rohe. W okresie socjalizmu osiedle Baba zostało częściowo zeszpecone różnego rodzaju dobudowami, nie zawsze zgodnymi z duchem tutejszej zabudowy.
Struktura.
Osiedle projektowano jako zróżnicowany kompleks urbanistyczny dla różnych odbiorców, o różnym statusie majątkowym, stąd architektura nie jest monotonna – spotykamy tu zarówno domy jedno-, wielorodzinne, jak i szeregowe. Wśród inwestorów byli popularni artyści, pisarze, urzędnicy państwowi i nauczyciele akademiccy. Budynki rozmieszczono analizując przede wszystkim pochyłości terenu, orientację działek i położenie stoku. System ulic respektował charakter pejzażu i stąd praktycznie każdy dom szczyci się pięknym widokiem na Pragę. Domy są należycie oświetlone, ponieważ dłuższe ściany są z reguły zwrócone na południe. Prawie wszystkie budynki otwierają się na ogród i dolinę Wełtawy, posiadają duże okna, różnokształtne loggie, balkony i tarasy. Wszystko to pozwala na maksymalne korzystanie z położenia osiedla, przy jednoczesnym poszanowaniu dla przyrody i krajobrazu. Janákowi zależało na dobrym skomponowaniu dzielnicy także dlatego, że wybrał to miejsce na swój dom rodzinny. Zadanie zaprojektowania go powierzył współpracownikowi, Ot. Fierlingrovi.
Interesującym pomysłem Janáka było sformułowanie i zastosowanie tzw. pokoju gościnnego, który zastąpił jadalnię, którą usunął z centralnej części mieszkania. Przestrzeń pokoju gościnnego winna odpowiadać potrzebie wypoczynku, ułatwiając wykonywanie czynności, które mają miejsce „między spaniem a jedzeniem”. Ważna jest także rola kuchni – jednak w przyszłości rola ta powinna słabnąć. Przedpokój, zdaniem Janáka nie powinien być zbyt duży, gdyż może przerodzić się w zagracony obszerny schowek. Podkreśla się natomiast rolę łazienki. Niezbędne są garderoba i pokój służącej, choć rola tego ostatniego, w miarę postępujących zmian społecznych miała zostać zakwestionowana.
Współcześnie.
Obecnie osiedle znajduje się pod ochroną konserwatorską i jest celem licznych odwiedzin miłośników architektury XX w. Popularne wśród Prażan nadal stanowi bardzo atrakcyjny kompleks mieszkaniowy, co świadczy o ponadczasowości zawartych w tej architekturze wartości formalnych i funkcjonalnych.
Dojazd.
Autobusem miejskim linii 131 ze stacji metra Hradčanská do przystanku U Matěje.
Inne.
Na terenie osiedla Baba znajduje się niewielka ruina zameczku z XVII w.
Zestawienie budynków.
Tabela zawiera poszczególne modernistyczne realizacje na osiedlu:

</doc>
<doc id="1787269" url="https://pl.wikipedia.org/wiki?curid=1787269" title="Czehrynie, Czehrynie">
Czehrynie, Czehrynie

[Czehrynie, Czehrynie...] (oryg. ukr. "[Чигрине, Чигрине...]") – incipit wiersza Tarasa Szewczenki z 1844. 
Okoliczności powstania utworu.
Szewczenko napisał pozbawiony tytułu wiersz zaczynający się od słów "Czehrynie, Czehrynie" w Moskwie, wracając z Ukrainy do Petersburga, i zawarł go w tomie "Trzy lata" pod datą 19 lutego 1844. Dzieło należało do cyklu utworów zainspirowanych pobytem poety w rodzinnych stronach, będących refleksją nad obecną sytuacją Ukrainy i jej przyczynami, których poeta doszukiwał się w decyzji Bohdana Chmielnickiego o podpisaniu ugody perejasławskiej. Inspiracją dla napisania utworu była również wizyta Szewczenki w Czehryniu z roku poprzedniego. Poeta oglądał wówczas miejsca związane z historią Kozaczyzny i wykonał szereg rysunków przedstawiających architekturę miasta. 
Treść.
Patrząc na miasto Czehryń poeta zastanawia się nad kruchością sławy: wspaniały niegdyś Czehryń nie przypomina niczym swojej dawnej świetności, związanej z okresem Kozaczyzny. Wspomina epokę, kiedy Kozacy walczyli z Tatarami, Polakami i Rosjanami, odnosząc w tej walce zwycięstwa. Stwierdza jednak, że sukcesy te nie przyniosły Ukrainie wolności; dziś "śpi [ona] martwym snem", zrujnowana. Tylko poeta widzi grozę sytuacji. Świadomy tego, zwraca się do Czehrynia, by spał dalej, "żydostwem omotany" - sam poeta nie traci jednak nadziei, że przyszłe pokolenie na nowo podejmie walkę o wolność. Sam stwierdza, że myśl o sytuacji ojczyzny nie pozwala mu na odpoczynek, wręcz przeciwnie - w rozpaczy może jedynie tworzyć, zachęcać rodaków do walki, a być może w przyszłości powrócą najlepsze kozackie tradycje, z którymi poeta utożsamia świetność swojego kraju. 
Cechy utworu.
"[Czehrynie, Czehrynie...]" kontynuuje wątek podjęty we wcześniejszym utworze zawartym w tym samym zbiorze: "Rozkopanej mogile". Refleksja nad przyczynami upadku Ukrainy jest jednak jedynie zasygnalizowana, Szewczenko skupia się raczej na idealizacji wydarzeń okresu Kozaczyzny, podkreślaniu odwagi Kozaków i niesprawiedliwości dziejowej bez łączenia ich z konkretnymi postaciami. Zasadniczym tematem wiersza jest lament poety-patrioty nad zrujnowaną i zniewoloną ojczyzną, jak również nad apatią społeczeństwa: chociaż podmiot liryczny wierzy w odrodzenie swojego kraju, wie również, że jest ono kwestią odległą. Szewczenko wraca również do rozważań nad społeczną rolą artysty, które podejmował m.in. w wierszu "Perebendia". Poeta jest w jego wierszu człowiekiem o wyjątkowej wrażliwości, predestynowanym do tego, by lepiej niż inni rozumieć otaczający go świat i stale cierpieć z powodu nieszczęść, jakich nie dostrzegają inni. Równocześnie to poeta, właśnie dzięki swojej szczególnej wiedzy, musi być aktywny społecznie, a być może przyczyni się do społecznego przebudzenia. 
Wiersz wyróżnia się w zbiorze wyjątkowym ładunkiem osobistych emocji. Poeta zwraca się w nim do swojej duszy, mówi o swoich łzach i trudzie, podkreśla gwałtowność uczuć zwielokrotnionymi znakami interpunkcyjnymi (podwójne znaki zapytania i wykrzykniki). 
Utwór był po raz pierwszy publikowany w numerze 11 czasopisma "Вечерниці" w 1863. Na język polski tłumaczyli go Jerzy Jędrzejewicz, Jerzy Pogonowski, Paulin Święcicki oraz Czesław Jastrzębiec-Kozłowski. 

</doc>
<doc id="1787271" url="https://pl.wikipedia.org/wiki?curid=1787271" title="Hipparchus">
Hipparchus



</doc>
<doc id="1787272" url="https://pl.wikipedia.org/wiki?curid=1787272" title="Gregory Douglass">
Gregory Douglass

Gregory Douglass (ur. 19 grudnia 1980 r.) – amerykański wokalista, autor tekstów do utworów, gitarzysta i pianista.
Jest otwarcie zdeklarowanym gejem, w związku z czym niektóre z jego utworów poruszają tematykę queerową.

</doc>
<doc id="1787273" url="https://pl.wikipedia.org/wiki?curid=1787273" title="Wikipedia w języku suahili">
Wikipedia w języku suahili



</doc>
<doc id="1787274" url="https://pl.wikipedia.org/wiki?curid=1787274" title="Fresenius">
Fresenius

Fresenius SE &amp; Co. KGaA – niemiecka spółka z branży opieki zdrowotnej z siedzibą w Bad Homburg vor der Höhe. Dostarcza produkty i usługi dla dializ, w szpitalach oraz w stacjonarnej i ambulatoryjnej opiece medycznej. Zajmuje się zarządzaniem szpitalami oraz inżynierią i usługami dla centrów medycznych i innych placówek służby zdrowia. Spółka notowana jest na frankfurckiej giełdzie papierów wartościowych.
Firma zajmuje 245. miejsce w rankingu Forbesa, Forbes Global 2000.
Historia.
Przedsiębiorstwo zostało założone w 1912 roku we Frankfurcie nad Menem przez przedsiębiorcę i farmaceutę, doktora Eduarda Freseniusa (1874-1946) i funkcjonowało pod nazwą „Przedsiębiorstwo chemiczno-farmaceutyczne Dr. Eduarda Freseniusa” Spółka komandytowa (niem. "Dr. Eduard Fresenius chemisch-pharmazeutische Industrie KG"). W XIX wieku rodzina Freseniusów przejęła praktykę farmaceutyczną rodziny Hirschów, której historia sięgała roku 1462.
W roku 1933 produkcja sprzętu medycznego została oddzielona od reszty przedsiębiorstwa, które nadal zajmowało się działalnością w branży farmaceutycznej. Nowe przedsiębiorstwo przeniesiono następnie do pobliskiego miasta Bad Homburg, gdzie siedziba znajduje się do dzisiaj.
Po niespodziewanej śmierci Eduarda Freseniusa, władzę w spółce przejęła jego adoptowana córka, Else Kröner (1925-1988). Choć Kröner miała wówczas jedynie dwadzieścia jeden lat, okres najszybszego rozwoju przedsiębiorstwa przypadł na czas jej kierownictwa. Przewodniczyła władzom Freseniusa do 1981, kiedy to spółka zmieniła formę prawną na spółkę akcyjną. W 1983 założyła Fundację Else Kröner-Fresenius (niem. "Else Kröner-Fresenius-Stiftung"), której misją jest wspieranie badań klinicznych i innowacji w medycynie.
W latach 2007–2011 przedsiębiorstwo dwukrotnie zmieniało swój status prawny. 16 lipca 2007 została zakończona transformacja z AG na SE. 28 stycznia 2011 przedsiębiorstwo stało się KGaA, w której SE jest komplementariuszem (SE &amp; Co. KGaA).
Właścicielami akcji są: w 58,17% zarząd oraz Kröner GmbH i Else Kröner-Fresenius-Stiftung, 9,74% akcji posiada Allianz Life Insurance Ltd., a 32,09% to akcjonariat rozproszony.
Fresenius w Polsce.
W Polsce Fresenius obecny jest od początku lat 90. XX wieku. W 1998 działalność rozpoczęła spółka Fresenius Medical Care Polska S.A. (FMC Polska), zaś w 1994 Fresenius NephroCare Polska Sp. z o.o., która jest częścią międzynarodowego koncernu Fresenius Medical Care. FMC Polska i Fresenius NephroCare Polska mają swoje siedziby w Poznaniu. Od 1998 działalność w Polsce prowadzi również Fresenius Kabi Polska Sp. z o.o. z siedzibą w Warszawie.
Od 2015 we Wrocławiu funkcjonują dwa centra usług wspólnych (ang. "Shared Services Centers"), Fresenius Kabi Business Services Sp. z o.o. oraz Fresenius Medical Care SSC Sp. z o.o. W 2021 zarejestrowano Fresenius Netcare Polska Sp. z o.o. z siedzibą we Wrocławiu, które odpowiedzialne jest za stworzenie Centrum Usług Informatycznych dla Grupy Fresenius.
W sierpniu 2021, Fresenius NephroCare Polska rozszerzył swoją działalność o wielospecjalistyczną ambulatoryjną opiekę medyczną.

</doc>
<doc id="1787276" url="https://pl.wikipedia.org/wiki?curid=1787276" title="Wang Jiao">
Wang Jiao

Wang Jiao (; ur. 20 stycznia 1988 w Shenyang) – chińska zapaśniczka startująca w kategorii do 72 kg w stylu wolnym, mistrzyni olimpijska.
Największym jej sukcesem jest złoty medal igrzysk olimpijskich w Pekinie w kategorii do 72 kg. W Londynie 2012 zajęła piąte miejsce w kategorii 72 kg.
Czterokrotna uczestniczka mistrzostw świata, piąta w 2005. Zdobyła trzy medale w mistrzostwach Azji, - złoty w 2005. Pierwsza w Pucharze Azji w 2003. Druga w Pucharze Świata w 2009; siódma w 2012 roku.

</doc>
<doc id="1787279" url="https://pl.wikipedia.org/wiki?curid=1787279" title="Bądźmy poważni na serio">
Bądźmy poważni na serio

Bądźmy poważni na serio (alternatywny polski tytuł Brat marnotrawny, ang. "The Importance Of Being Earnest") – dramat komediowy w trzech aktach Oscara Wilde’a z 1895 roku, którego dowcipne dialogi są satyrą na przywary i hipokryzję ówczesnego społeczeństwa. Oryginalny tytuł sztuki zawiera nieprzetłumaczalną na polski grę słów (słowo „Earnest” może oznaczać imię Ernest, jak i słowo ‘poważny’, czyli oryginalny tytuł można przetłumaczyć: „Ważność bycia Ernestem” lub „Ważność bycia szczerym”).
Akcja sztuki rozgrywa się w Anglii u schyłku epoki wiktoriańskiej, a zawarty w niej lekki humor opiera się na intrydze, w której udział biorą dwaj bogaci młodzieńcy – John Worthing i Algernon Moncrieff, a także wymyślony przez nich Ernest, za którego każdy z bohaterów w pewnym momencie się podaje.
W pierwotnej wersji sztuka składała się z czterech aktów i czasem w takiej właśnie formie nadal jest wystawiana.
Fabuła.
Algernon Moncrieff to młody londyński arystokrata, którego odwiedza przyjaciel znany mu jako Ernest Worthing. Ernest pochodzi ze wsi i przybywa z zamiarem oświadczenia się kuzynce Algernona, Gwendolen. Algernon domaga się jednak wyjaśnienia, dlaczego na jego papierośnicy widnieje napis „Od małej Cecily dla kochanego wujka Jacka”. Ernest przyznaje się więc, że prowadzi podwójne życie: na wsi znany jest jako poważny i rozsądny John (Jack), który przed swoją podopieczną Cecily udaje, że ma w Londynie rozpustnego brata Ernesta, którym musi się często opiekować. W mieście natomiast staje się wyzwolonym Ernestem. Okazuje się, że Algernon z kolei udaje, że na wsi ma przyjaciela inwalidę, Bunbury, i też czasem za niego się podaje.
Ciotka Algernona, Lady Bracknell, wraz ze swoją córką Gwendolen, zaprasza Algernona na kolację, ale on odmawia, tłumacząc się Bunburym. Tymczasem Gwendolen przyjmuje oświadczyny Jacka, ale wydaje się, że raczej darzy uczuciem imię Ernest. Jack chce być ochrzczony jako Ernest Worthing. W rozmowie z Jackiem Lady Bracknell jest przerażona tym, że został on jako dziecko adoptowany po tym jak znaleziono go w torbie na dworcu kolejowym. Odmawia mu ręki Gwendolen i zabrania córce spotykania się z nim. Jednak dziewczyna potajemnie wraca do Jacka, aby mu wyznać miłość i prosi o adres na wsi. Gdy Jack go podaje, Algernon zapisuje go na mankiecie i postanawia poznać młodą podopieczną Jacka.
W wiejskim domku Jacka guwernantka Cecily, panna Prism, udziela jej lekcji niemieckiego, gdy przyjeżdża adorator panny Prism, pastor Chasuble. Cecily aranżuje ich wspólny spacer i wymyka się z lekcji. Przybywa Algernon, przedstawiając się jako Ernest Worthing, a Cecily, od dawna zafascynowana opowieściami o młodszym bracie, daje się mu od razu zauroczyć. Podobnie jak Gwendolen, Cecily również kocha Ernesta dla jego imienia, więc Algernon prosi pastora o chrzest. Tymczasem Jack postanawia skończyć z historiami o Erneście i wraca do domu na wsi w żałobie, twierdząc, że brat zmarł w Paryżu, ale zmuszony jest przyjąć inną taktykę, widząc Algernona w roli Ernesta.
Gdy po ucieczce od matki z Londynu przyjeżdża Gwendolen, Cecily kłóci się z nią o to, która z nich jest zaręczona z Ernestem. Pojawiają się Jack i Algernon i ich oszustwo wychodzi na jaw. Kobiety jednak wybaczają im i nie zrywają zaręczyn, a młodzieńcy potwierdzają swe chęci zmiany imion przez chrzest. Na miejsce przybywa Lady Bracknell i wyraża wątpliwości, czy Cecily jest odpowiednią partią dla jej siostrzeńca, ale szybko są one rozwiane, gdy dowiaduje się o majątku dziewczyny. Jack wstrzymuje swoją zgodę na ślub Cecily, dopóki Lady Bracknell nie pobłogosławi jego małżeństwa z Gwendolen. Impas zostaje przerwany pojawieniem się panny Prism, którą Lady Bracknell rozpoznaje jako pokojówkę, która przed laty wyszła z jej domu z dzieckiem w wózku i nigdy nie wróciła. Panna Prism wyjaśnia, że w swym roztrzepaniu pomyliła dziecko ze swoim manuskryptem i manuskrypt włożyła do wózka, a dziecko do torebki, którą zostawiła na dworcu. Gdy Jack pokazuje torebkę, okazuje się, że to on jest zagubionym dzieckiem i tym samym starszym bratem Algernona. Lady Bracknell mówi, że jako pierworodny syn powinien zatem otrzymać imię po swoim ojcu, generale Moncrieff, ale nie umie sobie przypomnieć jego imienia. Gdy Jack sprawdza to w dokumentach wojskowych, odkrywa, że jego ojciec miał na imię Ernest. Szczęśliwe pary: Ernest i Gwendolen, Algernon i Cecily oraz pastor Chasuble i panna Prism padają sobie w objęcia.

</doc>
<doc id="1787280" url="https://pl.wikipedia.org/wiki?curid=1787280" title="Georgi Atanasow (polityk)">
Georgi Atanasow (polityk)

Georgi Iwanow Atanasow, bułg. Георги Иванов Атанасов (ur. 25 lipca 1933 we wsi Prawosławen k. Płowdiwu, zm. 31 marca 2022 w Sofii) – bułgarski działacz komunistyczny.
Życiorys.
Ukończył studia historyczne na Uniwersytecie Sofijskim. W 1956 roku wstąpił do Bułgarskiej Partii Komunistycznej. Od 1966 do 1990 był deputowanym do Zgromadzenia Narodowego. W okresie od 21 marca 1986 do 3 lutego 1990 roku pełnił funkcję premiera Bułgarii. W listopadzie 1992 roku został skazany na karę 10 lat pozbawienia wolności za przywłaszczenie pieniędzy w kwocie 203 tys. lewów z funduszu przeznaczonego dla sierot. W sierpniu 1994 roku zwolniono go z odbywania kary z powodu złego stanu zdrowia.

</doc>
<doc id="1787282" url="https://pl.wikipedia.org/wiki?curid=1787282" title="Edwardowo (Poznań)">
Edwardowo (Poznań)

Edwardowo – część Poznania zlokalizowana na wschód od Ławicy, w przybliżeniu pomiędzy ul. Bukowską na północy, Fortem VIIa na wschodzie, Laskiem Marcelińskim na południu i Osiedlem Bajkowym na zachodzie. 
Charakterystyka.
Powstanie w ostatnich dekadach XX w. Osiedla Bajkowego zatarło granicę pomiędzy Edwardowem a Ławicą – obecnie osiedle to zwykło się przyporządkowywać raczej do Ławicy, chociaż wschodnia część ul. Jana Brzechwy oraz ul. Stanisława Jachowicza i jej przecznice leżą na terenie Edwardowa. Tereny Edwardowa w dużej części zajmuje także Osiedle Poetów.
Według danych z 1 stycznia 2010 r. obszar Edwardowa zamieszkiwało 755 osób.
Dawniej duży folwark. Obecnie nazwa Edwardowa jest po części zapomniana – wypiera ją przede wszystkim nazwa Osiedla Bajkowego i pobliskiego Marcelina. 
Edwardowo zabudowane jest w dużej mierze domami jednorodzinnymi i szeregowymi. Znajdują się tu także dość rozległe ogrody działkowe oraz schronisko dla zwierząt. Przez wiele lat funkcjonowało tu także zaplecze techniczne MTP, a nawet okresowo (w czasach PRL) organizowano tutaj wystawy plenerowe w ramach targów międzynarodowych. We wschodniej części Edwardowa (na pograniczu z Marcelinem) funkcjonuje duża galeria handlowa – King Cross Marcelin. Przez Edwardowo projektuje się przeprowadzenie III ramy komunikacyjnej Poznania. 
Nazwy ulic zlokalizowanych na terenie Edwardowa pochodzą przede wszystkim z jednej grupy toponimicznej: od nazwisk poetów polskich, np. Bolesława Leśmiana czy Leopolda Staffa. Poza tym występują tu pojedyncze przypadki nazw wywiedzionych z innych źródeł, np.: miasta Dolnego Śląska (Strzegomska, Zgorzelecka) i bajki (Leśnych Skrzatów).
Edwardowo obsługiwane jest przez linie autobusowe MPK Poznań – 148, 159, 177, 729 i 242. 

</doc>
<doc id="1787283" url="https://pl.wikipedia.org/wiki?curid=1787283" title="Mała księżniczka (ujednoznacznienie)">
Mała księżniczka (ujednoznacznienie)



</doc>
<doc id="1787285" url="https://pl.wikipedia.org/wiki?curid=1787285" title="Albadé Abouba">
Albadé Abouba

Albadé Abouba – nigerski polityk, minister spraw wewnętrznych w latach 2002–2004 oraz od 2007 do 2010, pełniący obowiązki premiera Nigru od 23 września 2009 do 2 października 2009.
Życiorys.
Albadé Abouba pochodzi z ludu Wodaabe z departamentu Tahoua. 9 listopada 2002 objął stanowisko ministra spraw wewnętrznych i decentralizacji w rządzie premiera Hamy Amadou. 30 grudnia 2004 w nowym gabinecie Amandou został ministrem bez teki i jednocześnie doradcą prezydenta Mamadou Tandji. 1 marca 2007 powrócił na stanowisko ministra spraw wewnętrznych i decentralizacji.
9 czerwca 2007, w gabinecie premiera Seyniego Oumarou objął urząd ministra stanu ds. wewnętrznych, bezpieczeństwa publicznego i decentralizacji. Urząd zachował również w drugim rządzie Oumarou, mianowanym przez prezydenta Tandję 19 sierpnia 2009 po wprowadzeniu zmian do konstytucji. Abouba pełni także funkcję sekretarza generalnego Ruchu Narodowego na rzecz Rozwijającego się Społeczeństwa (MNSD, "Mouvement National de la Société de Développement").
23 września 2009, po rezygnacji ze stanowiska przez premiera Oumarou, Abouba objął funkcję tymczasowego szefa rządu. 2 października 2009 nowym premierem został mianowany Ali Badjo Gamatié. W jego rządzie zachował stanowisko ministra spraw wewnętrznych, które zajmował do czasu zamachu stanu w lutym 2010.

</doc>
<doc id="1787288" url="https://pl.wikipedia.org/wiki?curid=1787288" title="Port lotniczy Wŏnsan">
Port lotniczy Wŏnsan

Port lotniczy Wŏnsan (kor. 해주공항) – port lotniczy w mieście Wŏnsan, w Korei Północnej. Jest administrowany przez Koreańską Armię Ludową. Jest używane zarówno do celów wojskowych, jak i cywilnych.

</doc>
<doc id="1787295" url="https://pl.wikipedia.org/wiki?curid=1787295" title="Okna (film)">
Okna (film)

Okna (wł. "La finestra di fronte", 2003) – melodramat koprodukcji portugalsko-turecko-brytyjsko-włoskiej w reżyserii Ferzana Özpeteka. Film był wielokrotnie nagradzany, m.in. na MFF w Karlowych Warach.
Obsada.
Opracowano na podstawie materiału źródłowego.

</doc>
<doc id="1787296" url="https://pl.wikipedia.org/wiki?curid=1787296" title="Julian Wright">
Julian Wright

Julian Emil-Jamaal Wright (ur. 20 maja 1987 w Chicago) – amerykański koszykarz, występujący na pozycjach silnego skrzydłowego lub środkowego, obecnie zawodnik Taichung Wagor Suns.
W 2005 wystąpił w meczu wschodzących gwiazd - Nike Hoop Summit oraz McDonald’s All-American.
Został wybrany z numerem 13 draftu 2007 przez New Orleans Hornets. Grał dla Uniwersytetu Kansas.
Kariera w NBA.
W swoim pierwszym sezonie, Wright notował średnio 3,9 punktu i 2,1 zbiórki na mecz. W sezonie 2008-09 grał średnio 14 minut na mecz, podczas których zdobywał 4,4 punktu i 3 zbiórki na mecz.
1 stycznia 2022 dołączył do Taichung Wagor Suns

</doc>
<doc id="1787298" url="https://pl.wikipedia.org/wiki?curid=1787298" title="Port lotniczy Batlava-Donja Penduha">
Port lotniczy Batlava-Donja Penduha

Port lotniczy Batlava-Donja Penduha (ang.: "Batlava-Donja Penduha Airfield", kod IATA: JBT, kod ICAO: LYPT) – cywilno-wojskowe lotnisko położone w miejscowości Batlava w Kosowie. Jest to trzeci co do wielkości port lotniczy Kosowa.

</doc>
<doc id="1787300" url="https://pl.wikipedia.org/wiki?curid=1787300" title="Xu Li">
Xu Li

Xu Li (; ur. 17 grudnia 1989 w Suzhou) – chińska zapaśniczka startująca w kategorii do 55 kg w stylu wolnym, wicemistrzyni olimpijska.
Największym jej sukcesem jest srebrny medal igrzysk olimpijskich w Pekinie w kategorii do 55 kg. Brązowa medalistka mistrzostw Azji w 2008. Pierwsza w Pucharze Świata w 2007 i 2009 roku.

</doc>
<doc id="1787302" url="https://pl.wikipedia.org/wiki?curid=1787302" title="Li Xu">
Li Xu



</doc>
<doc id="1787303" url="https://pl.wikipedia.org/wiki?curid=1787303" title="Jiao Wang">
Jiao Wang



</doc>
<doc id="1787304" url="https://pl.wikipedia.org/wiki?curid=1787304" title="Krajobraz po bitwie">
Krajobraz po bitwie

Krajobraz po bitwie – polski dramat filmowy z 1970 roku w reżyserii Andrzeja Wajdy, zrealizowany na podstawie opowiadania "Bitwa pod Grunwaldem" Tadeusza Borowskiego. 
Zdjęcia kręcono w Gdańsku (budynek Akademii Muzycznej) i Elblągu (park Bażantarnia, węzeł na autostradzie Berlinka).
Fabuła.
Akcja filmu toczy się na terenie byłego obozu koncentracyjnego w zachodnich Niemczech, który został wyzwolony przez wojska amerykańskie. Obóz koncentracyjny decyzją Amerykanów został przekształcony w obóz dla uchodźców, ale więźniowie nadal nie mogą go opuszczać. Atmosfera wśród więźniów jest napięta, dochodzi do ciągłych sporów i waśni. Główny bohater filmu, poeta Tadeusz, przeżywa silny kryzys psychiczny i światopoglądowy po pobycie w obozie i nie potrafi porozumieć się z dawnymi współwięźniami. Pewnego dnia do obozu przyjeżdżają kobiety. Wśród nich jest młoda polska Żydówka Nina, z którą się zaprzyjaźnia. Dziewczyna namawia go, by wraz z nią uciekł.
Dystrybucja.
Premiera filmu odbyła się w ramach podwójnego pokazu z wycinankowym krótkim metrażem "Syn" produkcji Studia Miniatur Filmowych.
Nagrody.
"Źródło": FilmPolski.pl

</doc>
<doc id="1787305" url="https://pl.wikipedia.org/wiki?curid=1787305" title="Zuzana Štefečeková">
Zuzana Štefečeková

Zuzana Štefečeková (ur. 15 stycznia 1984 w Nitrze) − słowacka strzelczyni, trzykrotna medalistka olimpijska, mistrzyni świata.
Dwukrotna wicemistrzyni olimpijska z Pekinu (2008) i Londynu (2008) w konkurencji trap kobiet. W 2007 roku została mistrzynią uniwersjady, a w 2010 roku mistrzynią świata. Jest obecną rekordzistką świata w trapie kobiet (wraz z czterema innymi zawodniczkami).
W 2021 roku, na rozgrywanych w Tokio letnich igrzyskach olimpijskich, wywalczyła złoty medal w konkurencji trap i jednocześnie wynikiem 43 punktów ustanowiła olimpijski rekord w tej konkurencji.

</doc>
<doc id="1787308" url="https://pl.wikipedia.org/wiki?curid=1787308" title="Zuzana Stefecekova">
Zuzana Stefecekova



</doc>
<doc id="1787312" url="https://pl.wikipedia.org/wiki?curid=1787312" title="Drents Museum w Assen">
Drents Museum w Assen

Drents Museum w Assen – muzeum holenderskiej prowincji Drenthe zlokalizowane w jej stolicy – Assen.
Historia.
Drents Museum powstało w 1854, jako instytucja pokazująca obiekty związane z historią prowincji. Szczególnie istotną część ekspozycji stanowiły zabytki archeologiczne, których sporo znajdowano w tamtych czasach na terenie regionu. Z czasem zbiór muzeum stał się jednym z najwartościowszych w Holandii w kategorii prehistorii. Znajduje się tu m.in. słynna Yde Girl – zmumifikowana rytualna ofiara, znaleziona w bagnach, nieopodal holenderskiego Yde.
W latach 70. XX w. władze prowincji przekazały dla muzeum nowy gmach o pokaźnej powierzchni wystawienniczej. W związku z tym placówka mogła pokusić się o próbę stworzenia kolekcji sztuki. W tym celu muzeum podjęło współpracę z fundacją "Stuchting Schone Kunsten rond 1900" ("Fundacja Sztuk Pięknych około roku 1900"), którą w 1964 powołali w Apeldoorn potomkowie artystów holenderskich, tworzących na przełomie XIX i XX w. Fundacja udostępniła swe zbiory muzeum i w 1977 zaprezentowano ekspozycję "Sztuka około roku 1900". W 1983 kolekcja ta przeszła na własność Drents Museum, stając się trzonem zbiorów artystycznych placówki.
Stan obecny.
Obecnie na zbiory składają się: malarstwo, rzeźba, rysunek, grafika, plakaty, druki reklamowe, książki ilustrowane, tapety, meble, szkło i ceramika. Ogółem w 1998 było to 35.000 eksponatów. Kolekcja obejmuje okres od lat 80. XIX w. (np. Jan Toorop, Isaac Israels, Georg Breitner) poprzez wczesne prace Pieta Mondriana, aż po 20-lecie międzywojenne. Muzeum wypożycza też obiekty z innych muzeów holenderskich na wystawy czasowe lub w długoterminowe depozyty.
Wystawa w Poznaniu.
W 1998 w Muzeum Narodowym w Poznaniu odbyła się wystawa czasowa pt. "Ku nowej formie – sztuka holenderska 1885-1935 – ze zbiorów Drents Museum w Assen". Zaprezentowano na niej m.in. prace Pieta Mondriana, ceramikę z Delftu i inne eksponaty placówki.

</doc>
<doc id="1787313" url="https://pl.wikipedia.org/wiki?curid=1787313" title="Dolina Szeroka">
Dolina Szeroka



</doc>
<doc id="1787314" url="https://pl.wikipedia.org/wiki?curid=1787314" title="Karl Novak">
Karl Novak

Karl, Karlo I. Novak (ur. 1905 w Puli, zm. 1975 w Atenach) – jugosłowiański wojskowy w randze majora, przywódca Błękitnej Gwardii podczas II wojny światowej.
Życiorys.
W okresie międzywojennym służył w armii jugosłowiańskiej, dochodząc do stopnia majora. Podczas ataku wojsk niemieckich na Jugosławię w kwietniu 1941, pełnił funkcję szefa sztabu Triglavskiego Oddziału Górskiego w składzie 7. Armii. Po zakończeniu wojny i zajęciu Słowenii przez Włochów stanął na czele kolaboracyjnych oddziałów słoweńskich czetników, podporządkowanych płk. Dragoljubowi Mihailoviciowi.
Po ogłoszeniu rozejmu przez władze włoskie opuścił Słowenię pod koniec września 1943, przybywając z pomocą chorwackich Ustaszy do Rzymu. Po zakończeniu wojny pracował w Grecji dla brytyjskiego wywiadu, a następnie CIA.

</doc>
<doc id="1787315" url="https://pl.wikipedia.org/wiki?curid=1787315" title="Szeroka Dolina">
Szeroka Dolina



</doc>
<doc id="1787316" url="https://pl.wikipedia.org/wiki?curid=1787316" title="Karlo Novak">
Karlo Novak



</doc>
<doc id="1787317" url="https://pl.wikipedia.org/wiki?curid=1787317" title="Radio Doxa">
Radio Doxa

Radio Doxa (wcześniej Radio Góra św. Anny, Radio Plus Opole) – diecezjalna stacja radiowa nadająca swój program na całą Opolszczyznę.
Stacja została powołana specjalnym dekretem Biskupa opolskiego ks. abp Alfonsa Nossola 22 marca 1994. W eterze pojawiła się 16 kwietnia 1995 o godz. 10.00.
Od 1 września 1998 (po czterech latach realizowania samodzielnego programu) Radio Góra św. Anny przystąpiło do współpracy programowej ze Spółką Producencką Plus, utworzoną pod auspicjami Konferencji Episkopatu Polski. Spowodowało to zmianę nazwy rozgłośni na Radio Plus Opole. Stacja pozostała w dalszym ciągu rozgłośnią radiową Diecezji Opolskiej, przy zachowaniu dotychczasowej kościelnej osobowości prawnej. Od 2005 r. rozgłośnia współpracowała z siecią na podstawie umowy franczyzowej.
Z początkiem maja 2014 opolska rozgłośnia opuściła sieć Radia Plus, zmieniając nazwę na Radio Doxa. Powodem decyzji był m.in. brak zgody rady programowej Radia Plus Opole na zmianę formatu muzycznego na disco polo.
Aktualnym dyrektorem radia jest ks. Krzysztof Faber.
Częstotliwości.
Obecnie stacja nadaje z czterech nadajników obejmujących swym zasięgiem obszary znacznie wykraczające poza Opolszczyznę. Najsilniejszy nadajnik zlokalizowany jest na kominie Elektrowni Opole, ok. 9 km od centrum miasta, w miejscowości Brzezie.

</doc>
<doc id="1787318" url="https://pl.wikipedia.org/wiki?curid=1787318" title="Zachodni Żelazny Szczyt">
Zachodni Żelazny Szczyt

Zachodni Żelazny Szczyt (, , , 2359 m) – szczyt w głównej grani Tatr Wysokich w ich słowackiej części. Znajduje się w niej pomiędzy Żłobistą Kopką oddzielony od niej Niżnią Żłobistą Przełączką a Śnieżnymi Kopami, od której oddziela go przełęcz Zachodnie Żelazne Wrota. Wierzchołek nie jest dostępny dla turystów, nie prowadzą na niego, podobnie jak na pobliskie obiekty, żadne znakowane szlaki turystyczne.
Zachodni Żelazny Szczyt to szczyt zwornikowy. Na południowy zachód w kierunku Doliny Złomisk odchodzi od niego krótka grań wznosząca się zarówno nad Zmarzłą Kotliną, jak i Dolinką Rumanową. Znajduje się w niej Przełęcz pod Kozią Strażnicą, a kulminacją jej jest Kozia Strażnica. Na północ, do Kaczego Żlebu, ze szczytu opada krucha ściana o skośnej podstawie i deniwelacji dochodzącej do 200 m. Ku południowemu zachodowi do Żelaznej Kotliny opada ściana nie tylko dwukrotnie niższa, ale także mniej stroma.
Nazwa.
Nazwa tego szczytu przeszła ewolucję, którą Władysław Cywiński opisuje jako „zdroworozsądkową” (im krótsza, tym lepsza):
Pierwotnie nazwą „Żelazne” określano tylko przełęcz Wschodnie Żelazne Wrota, później „Żelaznymi” nazwano także przełęcz zachodnią i otaczające je skały. Nazwy te pochodzą od tego, że owe przełęcze wyglądają jak specjalnie wykonane otwory, jak gdyby wrota czy bramy, a otaczające je ciemne skały przypominają żelazo. Takie „żelazne” nazwy występują nie tylko w Tatrach, ale także poza nimi w różnych krajach. Powstały niezależnie od siebie i oznaczają otoczone skałami górskie przełęcze lub przełomy rzek.
Taternictwo.
Szczyt nie jest dostępny dla turystów, nie prowadzą na niego, podobnie jak na pobliskie obiekty, żadne znakowane szlaki turystyczne.

</doc>
<doc id="1787320" url="https://pl.wikipedia.org/wiki?curid=1787320" title="Nastologia">
Nastologia

Nastologia (ang. "Teenology", 2007) – irlandzki serial animowany emitowany w Polsce na kanale ZigZap. Serial wyprodukowany przez Brown Bag Films.
Wersja polska.
Wersja polska: Master Film
Wystąpili:
i inni

</doc>
<doc id="1787321" url="https://pl.wikipedia.org/wiki?curid=1787321" title="Eremias">
Eremias

Eremias – rodzaj jaszczurki z rodziny jaszczurkowatych (Lacertidae).
Zasięg występowania.
Rodzaj obejmuje gatunki występujące w Eurazji.
Systematyka.
Etymologia.
"Eremias": "erēmia" „pustynia, pustkowie”.
Podział systematyczny.
Do rodzaju należą następujące gatunki:

</doc>
<doc id="1787323" url="https://pl.wikipedia.org/wiki?curid=1787323" title="Karate po polsku">
Karate po polsku

Karate po polsku – polski film z 1982 w reżyserii Wojciecha Wójcika.
Opis fabuły.
Akcja filmu dzieje się latem 1978 roku. Główny bohater filmu Piotr jest mistrzem wschodnich sztuk walki i zarazem artystą plastykiem. Wraz z przyjacielem Michałem (obaj są studentami plastyki) przybywa z Warszawy do mazurskiej wsi (realnie jest to miejscowość Stare Juchy), by namalować fresk w pobliskiej świątyni (stanowi ją Kaplica Najświętszej Marii Panny w Studzienicznej). Wkrótce dołącza do nich też dziewczyna Piotra, Dorota.
Praca połączona z pobytem wakacyjną porą w turystycznym regionie wydaje się być sielankowymi okolicznościami, jednak przybysze od początku popadają w konflikt z miejscową szajką kłusowników i chuliganów, którym przewodzi Roman. Żadna ze stron nie zamierza ustąpić w zaognionej sytuacji, a pierwszoplanowe role z obu grup odgrywają: herszt bandy, Roman, mający za sobą pobyt w zakładzie karnym oraz nieugięty i pryncypialny Piotr, kierujący się zasadami i umiejętnościami wyniesionymi ze sztuk walk. Poboczną, aczkolwiek istotną rolę w rozwoju akcji odgrywa tajemnicza postać „Kapitana”, będącego stryjem Romana, który był komendantem w rejonie Augustowa podczas II wojny światowej, a po niej walczył jako leśny w partyzantce antykomunistycznej. Jego brat, a ojciec Romana, także był partyzantem, lecz zmarł w więzieniu komunistycznym, zaś w tym czasie na matce Romana partyzanci wykonali wyrok śmierci jako karę za kontakty z miejscowym szefem UBP. W związku z tymi zdarzeniami stryj wychowywał Romana, a ten po wyjeździe do Warszawy wszedł na drogę przestępczą, wskutek czego odsiadywał wyroki 1,5 roku i 3 lat więzienia. W czasie akcji filmu „Kapitan” wiedzie marny żywot próbując jednocześnie pomóc Romanowi i odwieść go ze złej drogi przestępstw i chuligaństwa. Wobec agresji bandy Romana wymierzonej w stronę przybyłych przyjaciół-malarzy, napięcie pomiędzy stronami narasta (w międzyczasie banda zatapia w jeziorze auto przyjaciół, w którym tonie też pies Bobo) i prowadzi niechybnie do ostatecznej rozgrywki w dniu planowanego odjazdu przyjaciół z miasteczka. W finalnej scenie najpierw „Kapitan” wymusza na Romanie uwolnienie Piotra (usiłując powstrzymać obu rywali przed zgubną konfrontacją), po czym Piotr zabija Romana ciosem karate, a w rewanżu zdający sobie z tego sprawę „Kapitan” zabija Piotra strzałem z broni palnej.
Niemal cała fabuła filmu przedstawia okres, w którym akcja rozgrywa się na Mazurach. Wyjątkiem od tego jest pierwsza scena, w której Dorota śpiąc z Michałem w łóżku, budzi się w nocy z koszmaru. W ich pokoju na ścianie widnieje duża podobizna Piotra, zaś obok jego zdjęcie z czarną szarfą. Scenę należy uznać za czas następczy po właściwiej akcji filmu oraz przyjąć, że po śmierci Piotra, Michał i Dorota zostali parą.
Produkcja.
Jako plenery przy kręceniu zdjęć wybrano miejscowości:
Podczas realizacji film nosił roboczy tytuł "Drzazgi". Ostatecznie tuż przed premierą ze względów marketingowych zmieniono go na "Karate po polsku" (nastała wówczas duża popularność filmów o sztukach walki w Polsce).
W scenie odpustu wykorzystano utwór „Zabawa w stylu folk” Krzysztofa Krawczyka.
W scenie biesiady nad jeziorem Roman śpiewa balladę, będącą tłumaczeniem rosyjskiej piosenki więziennej „Taganka”.
Odbiór.
Swoim tytułem film przyciągał zainteresowanie i sprawiał wrażenie krajowego odpowiednika "Wejścia smoka" (tj. amerykańskiego klasyku kina akcji). Wbrew temu produkcja stanowiła przede wszystkim film o charakterze dramatu psychologicznego, w którym nad głównymi bohaterami ciąży „fatum śmierci”. Treść filmu opisano jako „przejmujący obraz agresji, przemocy i zdziczenia obyczajów”, a w szczegółach „tragiczne konsekwencje starcia dwóch jednostek cechującym się zagrożonym poczuciem własnej wartości i brakiem tolerancji umożliwiającej wzajemne porozumienie”. Film został zrecenzowany jako „szydercze określenie ponurego odgrywania mocnych ludzi w środowiskach małych miasteczek”, a tym samym był niejako nowszą wersją polskiej produkcji "Nie zaznasz spokoju" z 1977. W zapowiedziach prasowych "Karate po polsku" określono jako film „efektowny, obfitujący w chwile mocnych spięć i śmiałe sceny erotyczne”. 
Film wszedł na ekrany kin w Polsce w maju 1983. W kinach był przeznaczony dla widzów od 18 lat.
Do 2000 "Karate po polsku" był jednym z dwóch polskich filmów o tematyce dalekowschodnich sztuk walk (jako pierwszy uznano "Kung-fu" z 1979).

</doc>
<doc id="1787324" url="https://pl.wikipedia.org/wiki?curid=1787324" title="Do Polaków">
Do Polaków

Do Polaków (ukr. Полякам) – wiersz Tarasa Szewczenki napisany w okresie między rokiem 1847 a 1850 w Twierdzy Orskiej. 
Okoliczności powstania utworu.
Wiersz "Do Polaków" powstał w czasie zesłania Szewczenki do Orska i jest najpełniejszą wykładnią poglądów ukraińskiego poety narodowego w sprawie wpływu Polski na historię ziem ukraińskich, jak również perspektyw współdziałania obydwu narodów w walce o niepodległość swoich krajów. Był uzupełniany i dopracowywany także po wyjściu Szewczenki na wolność, około 1858. 
Treść.
Poeta zwraca się w wierszu do Polaków, wspominając czasy świetności Kozaczyzny i zastanawiając się nad przyczynami nieszczęść Ukrainy. Stwierdza, że w przeszłości Kozacy i Polacy nie byli wrogami. Sytuacja zmieniła się, gdy polscy magnaci rozpoczęli kolonizację ziem ukraińskich, a księża rzymskokatoliccy zaczęli propagować wiarę katolicką w miejsce prawosławia. Wówczas doszło do krwawych walk między Polakami a Kozakami, które ostatecznie uniemożliwiły porozumienie między nimi. Poeta wierzy jednak, że ciągle jest ono możliwe. Zwraca się do Polaków, by podali Kozakom rękę i wspólnie z nimi odbudowali „raj nasz cichy”. 
Cechy utworu.
Zdaniem Mariana Jakóbca wiersz "Do Polaków" należy traktować jako uzupełnienie przesłania wierszy Szewczenki, w których mówi on o przyczynach zniewolenia swojej ojczyzny o dosłowne wskazanie, iż wrogami Ukrainy są nie wszyscy Polacy, a jedynie magnaci kolonizujący ziemie ukraińskie i księża rzymskokatoliccy, którzy siłowo propagowali swoją wiarę na tych obszarach. Dzieło zbudowane jest na kontraście – z jednej strony Szewczenko ukazuje sielankowy obraz wcześniejszego pełnego porozumienia Polaków i Kozaków, z drugiej podkreśla krwawy przebieg konfliktu między obiema stronami, do jakiego doszło za sprawą działalności wskazanych wyżej osób. Ratunkiem i szansą na porozumienie ma być wzajemna miłość w duchu chrześcijańskim. Tym samym wiersz "Do Polaków" staje się jednym z coraz częstszych w późnej twórczości Szewczenki nawiązań do historii i etyki chrześcijaństwa. 
Wiersz przyjmuje podobną konwencję zwrotu do narodu, jaką reprezentował wcześniejszy utwór adresowany do Ukraińców, "Do umarłych i żywych i nienarodzonych rodaków moich na Ukrainie i nie na Ukrainie list mój przyjacielski".
Publikacja.
Wiersz ukazał się po raz pierwszy drukiem we Lwowie, na łamach "Dziennika Literackiego", w języku ukraińskim, ale zapisany alfabetem łacińskim, w 1859. Pierwszy przekład utworu został dokonany już dwa lata później. Na język polski był on tłumaczony przez Juliana Ejsmonda, Eugeniusza Żytomirskiego, Bohdana Żyranika i Zofię Wojnarowską. 

</doc>
<doc id="1787326" url="https://pl.wikipedia.org/wiki?curid=1787326" title="Helmut Matura">
Helmut Matura

Helmut Matura (ur. 1941, zm. 2011) – polski malarz naiwny, od 1989 kierował Grupą Janowską.
W latach 50. XX wieku uczęszczał na zajęcia w zespole plastycznym przy kopalni "Wieczorek". Uczęszczał do Liceum Plastycznego w Krakowie. Następnie podjął pracę w kopalni "Wieczorek" jako górnik. W 1985 przeszedł na emeryturę i powrócił do Grupy Janowskiej, a od 1989 był jej kierownikiem. Wykonywał obrazy olejne, akwarelę i grafikę. Ulubionym tematem malarza był pejzaż zwłaszcza przemysłowy. Brał udział w wielu wystawach w kraju i za granicą i współpracował z Galerią "Art-Ballauf" w Niemczech oraz z Beskidzką Galerią Sztuki. W 2008 roku podczas "Jarmarku Sztuki" w ramach Międzynarodowego Festiwalu Sztuki Naiwnej na rynku w Nikiszowcu zaprezentował swe prace i brał udział w plenerze malarskim. Zmarł w październiku 2011 roku.

</doc>
<doc id="1787330" url="https://pl.wikipedia.org/wiki?curid=1787330" title="Estufa Fria">
Estufa Fria

Estufa Fria (Ogród Zimny) – 1,5-hektarowy kompleks krytych ogrodów w Parku Edwarda VII, nieopodal placu Markiza de Pombala w Lizbonie (Portugalia).
Historia.
W miejscu obecnego ogrodu funkcjonował w XIX w. kamieniołom bazaltu. Założenie parkowe, z roślinami z całego świata, postanowiono zrealizować przed I wojną światową, lecz wydarzenia tej batalii pokrzyżowały i opóźniły te plany. Po wojnie wrócono do zarzuconych zamiarów – w 1926 rozpoczęto prace pod kierunkiem architekta i malarza Raula Carapinhii. Ogród (już jako założenie zamknięte zadaszeniem) otwarto dla publiczności w 1933. W latach 40. XX w. modernizowano całe założenie Parku Edwarda VII. Po kolejnej modernizacja, w 1975 otwarto Estufa Quente i Estufa Doce (ogrody: Gorący i Słodki) – oryginalne rozwiązanie prezentujące rośliny, według projektu inż. Paulido Garcii.
Kolekcja.
Ogrody prezentują rośliny według gatunków i stref klimatycznych.
Ekspozycja zaaranżowana jest w bardzo atrakcyjny sposób – odwiedzający mogą się przechadzać wąskimi chodnikami, pośród roślin, na różnych wysokościach. Zabudowano różnorodne elementy małej architektury – mostki, groty, ławki, zapewniające dobre widoki na poszczególne części ogrodów. Przy kasie możliwe jest nabycie pamiątek i roślin.
Dojazd.
Dojazd metrem – stacje "Estação Parque" oraz "Estação Marquês do Pombal".

</doc>
<doc id="1787331" url="https://pl.wikipedia.org/wiki?curid=1787331" title="Poromera">
Poromera

Poromera – rodzaj gadów z rodziny jaszczurkowatych (Lacertidae), obejmujący jeden gatunek występujący w Afryce.

</doc>
<doc id="1787333" url="https://pl.wikipedia.org/wiki?curid=1787333" title="Georges Enescu">
Georges Enescu



</doc>
<doc id="1787336" url="https://pl.wikipedia.org/wiki?curid=1787336" title="Radio Traffic FM">
Radio Traffic FM

Radio Traffic FM – lokalna stacja radiowa we Wrocławiu, nadająca 24-godzinny program na częstotliwości 97,8 MHz do dnia 29 czerwca 2013 roku. 30 czerwca 2013 roku program stacji zastąpiony został przez Radio ZET Gold.
Stację założono w 2007 roku. Jej grupę docelową stanowiły osoby w wieku 20-45 lat z wyższym i średnim wykształceniem.
Nadajnik o mocy 0,5 kW umieszczony był na szczycie wieży Bazyliki św. Elżbiety Węgierskiej we Wrocławiu (zwanej kościołem Garnizonowym). Anteny umieszczone były na wysokości 120 m n.p.m. plus 90 m wysokości wieży.

</doc>
<doc id="1787337" url="https://pl.wikipedia.org/wiki?curid=1787337" title="Fraport">
Fraport

Fraport AG – niemieckie przedsiębiorstwo, spółka akcyjna notowana na giełdzie frankfurckiej.
Fraport jest operatorem zarządzającym największego portu lotniczego w Niemczech lotniska Frankfurt Airport. Fraport zarządza także lotniskami w Ljubljanie (Słowenia), portem lotniczym w Limie (Peru), międzynarodowym portem lotniczym Antalya (Turcja) oraz pierwszym terminalem na lotnisku Brisbane (Australia), a wcześniej również lotniskami w Hahn i Hanowerze (Niemcy). Spółka zarządzająca lotniskiem Pułkowo pod Petersburgiem, które jest wykorzystywane w celach wojskowych, w 25 procentach należy do niemieckiego przedsiębiorstwa Fraport.
Przedsiębiorstwo zatrudnia około 21 961 pracowników, w tym około 15 000 pracowników na lotnisku we Frankfurcie.
Od sezonu 2002/2003 do 2011/2012 Fraport był głównym sponsorem piłkarskiego klubu Eintracht Frankfurt.

</doc>
<doc id="1787341" url="https://pl.wikipedia.org/wiki?curid=1787341" title="Brat marnotrawny">
Brat marnotrawny



</doc>
<doc id="1787343" url="https://pl.wikipedia.org/wiki?curid=1787343" title="Oliver Gavin">
Oliver Gavin

Oliver Benjamin Gavin (ur. 29 września 1972 w Huntingdon) – brytyjski kierowca wyścigowy.
Kariera.
Brytyjczyk karierę rozpoczął od kartingu. Po jej zakończeniu postanowił rozpocząć poważną karierę wyścigową, debiutując w 1991 roku, w Formule Vee. W tym samym sezonie dostał nagrodę McLaren Autosport BRDC Award, na najbardziej obiecującego brytyjskiego kierowcę roku.
W roku 1993 awansował do większej prestiżem, Brytyjskiej Formuły 3, gdzie zatriumfował dwa lata później. Poza tym zaliczył dwuletni epizod w Formule 1, z ekipą Pacific, w której to w latach 1994-1995 pełnił rolę kierowcy testowego. Pomimo tego nigdy nie zadebiutował w wyścigach GP.
W 1997 roku postanowił spróbować swych sił w Międzynarodowej Formule 3000. Debiut nie był udany, gdyż w ciągu trzech rund Oliver ani razu nie zakwalifikował się do wyścigu. Głównym tego powodem były słabe osiągi bolidu. Do serii powrócił w roku 1999, już w pełnym sezonie. Wyniki nie uległy jednak znacznej poprawie i Gavin został sklasyfikowany na 16. lokacie, z dorobkiem trzech punktów.
Od sezonu 2001 Brytyjczyk regularnie bierze udział w 24-godzinnym wyścigu Le Mans. W tym czasie czterokrotnie w swojej klasie, w latach: 2002 oraz 2004-2006. Najlepszy wynik osiągnął w roku 2006, kiedy to zajął 4. miejsce w ogólnej klasyfikacji.

</doc>
<doc id="1787349" url="https://pl.wikipedia.org/wiki?curid=1787349" title="Mariya Pinigina">
Mariya Pinigina



</doc>
<doc id="1787350" url="https://pl.wikipedia.org/wiki?curid=1787350" title="Rudy (województwo kujawsko-pomorskie)">
Rudy (województwo kujawsko-pomorskie)

Rudy (niem. "Ruden") – osada w Polsce, położona w województwie kujawsko-pomorskim, w powiecie bydgoskim, w gminie Solec Kujawski.
W latach 1975–1998 miejscowość administracyjnie należała do województwa bydgoskiego.
Położenie.
Rudy położone są w Puszczy Bydgoskiej, około 1,5 km na zachód od Solca Kujawskiego, kilkaset metrów na południe od drogi krajowej nr 10 Bydgoszcz – Toruń.
Charakterystyka.
Osada znajduje się na niewielkiej polanie w Puszczy Bydgoskiej przy potoku zwanym Rudna, który odprowadza wodę do Wisły. Od południa sąsiaduje z lasem porastającym wydmy śródlądowe, natomiast od północy z Makowiskami. Potok Rudna odwadnia obniżenie w Puszczy Bydgoskiej, wypełnione glebą organiczną, gdzie wskutek podpiętrzenia wody, utworzono trzy stawy. W miejscu tym Nadleśnictwo Solec Kujawski urządziło leśną ścieżkę dydaktyczną, gdzie oprócz stawów można zobaczyć las bagienny oraz źródła i wysięki zasilające ciek wodny. W miejscowości znajdują się pozostałości dawnego folwarku z dworem z ok. 1910, przebudowanym w 1924.
Przez Rudy przebiega szlak „Komputerków” z Bydgoszczy przez jezioro Jezuickie, Łażyn i Wypaleniska do Solca Kujawskiego. Natomiast około 1,5 km na południowy zachód od osady wzdłuż tzw. traktu bydgosko-gniewkowskiego wiedzie szlak „Puszczański” z Bydgoszczy-Łęgnowa na przełaj przez Puszczę Bydgoską do Gniewkowa.
W 2012 roku Stowarzyszenie Rozwoju Solca Kujawskiego w partnerstwie z Nadleśnictwem Solec Kujawski utworzyło leśną ścieżkę edukacyjno-przyrodniczą „Ku Źródliskom” (3,5 km, 10 przystanków z tablicami informacyjnymi), która prowadzi do źródeł potoku Rudna. Wypływająca z ziemi woda zasila leśny staw, przy którym urządzono miejsce wypoczynku.
Historia.
Osadę odnotowano w źródłach pisanych w 1583 r. jako "Rudny Młyn". Do napędu młyna wykorzystywano potok spływający do Wisły, który na krawędzi terasy opadającej ku dolinie Wisły posiadał odpowiedni spadek. Miejscowość posiadała 2 łany ziemi uprawnej. Bliżej Wisły znajdowała się "Ruda Otorowska", gdzie w XVI wieku istniała kuźnia.
Rudy jako własność królewska należały niegdyś do starostwa bydgoskiego, a od początku XVII wieku były uposażeniem niegrodowego starostwa soleckiego. Miejscowość oznaczono na mapie Schröttera z końca XVIII wieku. Rozwój osady w XVIII wieku wiązał się z powszechnym w tych okolicach osadnictwem olęderskim, a w XIX wieku także z kolonizacją niemiecką. Już w 1700 roku młyn w Rudach został wykupiony przez olędrów, a na początku XIX w. cała wieś była w rękach niemieckich.
Spis miejscowości rejencji bydgoskiej z 1833 r. podaje, że w Rudach znajdowały się: folwark, wieś oraz młyn wodny. Mieszkało tu 65 osób wyznania ewangelickiego w 8 domach. Według opisu Jana Nepomucena Bobrowicza z 1846 r. wieś Rudy należała do rządowej domeny bydgoskiej. Kolejny spis z 1860 r. podaje, że w majątku Rudy (niem. "Ruden") mieszkało 79 osób (wszyscy ewangelicy) w 9 domach. Właścicielem był niejaki Gülker. Dzieci z miejscowości uczęszczały do szkoły w Soleckich Olędrach Zamkowych (niem. "Schlosshauland"). Miejscowość należała do parafii katolickiej i ewangelickiej w Solcu.
Natomiast dla roku 1884 Słownik geograficzny Królestwa Polskiego podaje, że Rudy położone były przy trakcie bydgosko-gniewkowskim, 4 km na południowy zachód od Solca, u źródeł Rudki – niewielkiego dopływu Wisły. Posiadłość położona była na terenie dawnego soleckiego lasu miejskiego i obejmowała 480 ha gruntów, w tym 147 ha użytków rolnych, 20 ha łąk i 271 ha lasów. W 9 domach mieszkało tu 104 osób, w tym 96 ewangelików i 8 katolików. 

</doc>
<doc id="1787352" url="https://pl.wikipedia.org/wiki?curid=1787352" title="Pałac Królewski w Bukareszcie">
Pałac Królewski w Bukareszcie

Pałac Królewski (rum. "Palatul Regal") – monumentalny gmach, znajdujący się w Bukareszcie, na "Piaţa Revoluţiei", do 1989 znanym jako "Piaţa Palatului". Obecnie w dawnej siedzibie królewskiej mieści się Narodowe Muzeum Sztuki ("Muzeul Naţional de Artă al României").
Pierwotny gmach został wzniesiony w 1815 przez kanclerza Dincu Golescu i mieścił najważniejsze urzędy państwowe, rezydowali w nim również hospodarowie Wołoszczyzny. Budynek został później rozbudowany przez Aleksandra Jana Cuzę, pierwszego władcę Zjednoczonych Księstw Mołdawii i Wołoszczyzny, a następnie rozbudował go król Karol I w latach 1882–1885 według projektu francuskiego architekta Paula Gottereau. Kształtem przypominał on współczesny gmach i stanowił zimową rezydencję rodziny królewskiej. W 1926 niemal cały budynek strawił pożar, ocalały tylko marmurowe schody.
Odbudowę (a właściwie budowę od podstaw nowego budynku) przeprowadzono w latach 30. i zakończono w 1937 r. Pracami kierował Rumun, N. Nenciulescu. W wyniku prac pałac uzyskał dzisiejszy, klasycystyczny kształt. Nowe skrzydło, zwane skrzydłem Kretzulescu (ze względu na bliskość cerkwi o takiej nazwie) przeznaczono na zbiory muzealne. W 1939 r. przed pałacem stanął pomnik konny Karola I, autorstwa Chorwata Ivana Meštrovicia
W 1944 r. (po przejściu Rumunii na stronę aliantów) na pałac spadło osiemdziesiąt niemieckich bomb. Po wymuszonej abdykacji króla Michała I w 1947 r. i proklamowaniu republiki, muzeum otwarto dla szerokiej publiczności (oficjalnie w 1950 r.); gości witał ogromny posąg Stalina, a dawne pokoje reprezentacyjne zajęła Rada Ministrów (później Rada Państwa). Przy okazji, niemal natychmiast po obaleniu monarchii, komuniści rozebrali także pomnik Karola I i, prawdopodobnie, przetopili go, a części mogły zostać użyte do odlania pomnika Lenina, wzniesionego przy "Domu Prasy".
W 1961 r. muzeum przeniesiono do skrzydła północnego, które całkowicie przebudowano. W okresie komunistycznym z tyłu pałacu dobudowano tzw. Salę Pałacową ("Sala Palatului", 1959-60), siedzibę KC Komunistycznej Partii Rumunii. Po 1989 r. w części tej mieścił się rumuński Senat, który w 2005 r. przeniesiony został do Pałacu Parlamentu.
Podczas rewolucji w 1989 r. pałac był świadkiem krwawych walk pomiędzy powstańcami a oddziałami wiernymi Nicolae Ceaușescu i znalazł się na linii ognia; częściowo spłonął, zniszczeniu uległa też część kolekcji. Po 1990 r. przeprowadzono remont i przeznaczono cały budynek na potrzeby muzeum (ponowne otwarcie nastąpiło w 2000 r.), ale w niektórych miejscach widać jeszcze ślady po kulach.
W 2010 r. przed pałacem stanął pomnik króla Karola I, wzorowany na przedwojennym.

</doc>
<doc id="1787353" url="https://pl.wikipedia.org/wiki?curid=1787353" title="Maria Kulczunowa-Pinigina">
Maria Kulczunowa-Pinigina



</doc>
<doc id="1787354" url="https://pl.wikipedia.org/wiki?curid=1787354" title="Boris Stomachin">
Boris Stomachin

Boris Stomachin (ur. 1974) − rosyjski dziennikarz, opozycjonista. W 2006 roku został skazany na 5 lat więzienia za artykuły przedstawiające w negatywnym świetle wojnę w Czeczenii (oficjalnie za "podżeganie do nienawiści religijnej i wzywanie do ekstremistycznych działań").

</doc>
<doc id="1787355" url="https://pl.wikipedia.org/wiki?curid=1787355" title="256 Dywizja Piechoty (III Rzesza)">
256 Dywizja Piechoty (III Rzesza)

256 Dywizja Piechoty – niemiecka dywizja z czasów II wojny światowej, sformowana w Dreźnie na mocy rozkazu z 26 sierpnia 1939 roku, w 4. fali mobilizacyjnej w IV i XIII Okręgu Wojskowym.
Struktura organizacyjna.
456., 476. i 481. pułk piechoty, 256. pułk artylerii, 256. batalion pionierów, 256. oddział rozpoznawczy, 256. oddział przeciwpancerny, 256. oddział łączności, 256. polowy batalion zapasowy;
456. i 481. pułk grenadierów, 256. pułk artylerii, 256. batalion pionierów, 256. oddział przeciwpancerny, 256. oddział łączności, 256. polowy batalion zapasowy;
456. i 481. pułk grenadierów, 256. pułk artylerii, 256. batalion pionierów, 256. dywizyjna kompania fizylierów, 256. oddział przeciwpancerny, 256. oddział łączności, 256. polowy batalion zapasowy;

</doc>
<doc id="1787356" url="https://pl.wikipedia.org/wiki?curid=1787356" title="Hibernacja (biologia)">
Hibernacja (biologia)



</doc>
<doc id="1787357" url="https://pl.wikipedia.org/wiki?curid=1787357" title="Agata Pietrzyk">
Agata Pietrzyk

Agata Pietrzyk (ur. 21 lipca 1988) − polska zapaśniczka, srebrna i brązowa medalistka mistrzostw świata, brązowa medalistka mistrzostw Europy.
Dwukrotna medalistka mistrzostw świata w zapasach w stylu wolnym: brązowy medal z Tokio (2008) i srebrny z Herning (2009). W 2008 roku została brązową medalistką mistrzostw świata i mistrzynią Europy juniorów. Na mistrzostwach Europy zdobyła brązowy medal w 2010 roku.
W trakcie uprawiania zapasów dwukrotnie (w 2010 i 2012 roku) doznała zerwania więzadła w prawym kolanie. W kwietniu 2013 roku ogłosiła, że, w obawie przed możliwymi następstwami potencjalnego kolejnego takiego urazu, zamierza zakończyć karierę sportową.
Na arenie międzynarodowej po raz ostatni wystąpiła w lutym 2012 roku. W tym samym roku także po raz ostatni wzięła udział w zawodach krajowych.

</doc>
<doc id="1787362" url="https://pl.wikipedia.org/wiki?curid=1787362" title="Kino &quot;Wenus&quot; w Pszczynie">
Kino &quot;Wenus&quot; w Pszczynie



</doc>
<doc id="1787363" url="https://pl.wikipedia.org/wiki?curid=1787363" title="John O’Beirne Ranelagh">
John O’Beirne Ranelagh

John O’Beirne Ranelagh – irlandzki historyk, producent edukacyjnych programów telewizyjnych dla BBC. Autor m.in. 

</doc>
<doc id="1787370" url="https://pl.wikipedia.org/wiki?curid=1787370" title="Więzy krwi (serial telewizyjny 2001)">
Więzy krwi (serial telewizyjny 2001)

Więzy krwi – polski serial obyczajowy, emitowany w latach 2001–2002. Fabułą serialu są perypetie członków rodziny Bronowiczów.

</doc>
<doc id="1787373" url="https://pl.wikipedia.org/wiki?curid=1787373" title="255 Dywizja Piechoty (III Rzesza)">
255 Dywizja Piechoty (III Rzesza)

255 Dywizja Piechoty – niemiecka dywizja z czasów II wojny światowej, sformowana w Löbau na mocy rozkazu z 26 sierpnia 1939 roku, w 4. fali mobilizacyjnej w IV Okręgu Wojskowym.
Struktura organizacyjna.
455., 465. i 475. pułk piechoty, 255. pułk artylerii, 255. batalion pionierów, 255. oddział rozpoznawczy, 255. oddział przeciwpancerny, 255. oddział łączności, 255. polowy batalion zapasowy;
322. grupa dywizyjna (677. i 678. grupa pułkowa), 465. i 475. pułk grenadierów, 255. pułk artylerii, 255. batalion pionierów, 255. batalion dywizyjny, 255. oddział przeciwpancerny, 255. oddział łączności, 255. polowy batalion zapasowy;

</doc>
<doc id="1787374" url="https://pl.wikipedia.org/wiki?curid=1787374" title="Region Uralski">
Region Uralski

Uralski region ekonomiczny ( wymawia się: [uralskij ekonomiczieskij rajon]) – jest jednym z dwunastu regionów ekonomicznych Rosji. 
Obszar obejmuje centralną i południową część Uralu, oraz fragmentami rosyjskie części nizin Wschodnioeuropejskiej i Zachodniosyberyjskiej. Z powierzchnią około 824 000 km ² jest obszarem nieco większym od Turcji. Region zamieszkuje około 20 436 000 ludzi, przy gęstości zaludnienia 25 osób/km ², z czego 74% populacji mieszka w miastach.
Największy miastami przemysłowych są tu: Magnitogorsk, Jekaterynburg, Czelabińsk, Niżny Tagił, i Perm. Przez obszar przechodzi kilka linii kolejowych. Transport wodny odbywa się rzekami Kamą, Biełą i Ural.
Region uralski jest drugim co do wielkości (po Centralnym) największym przemysłowym regionem ekonomicznym Rosji. W czasach ZSRR był głównym centrum produkcji żelaza i stali. Wchodząca w jego skład Baszkiria, była w czasach ZSRR największym ośrodkiem produkcji ropy. Ponadto, od XVII wieku istnieje tu bardzo dobrze rozwijające się górnictwo, w szczególności w częściach południowej, środkowej i północnej Uralu.
Gospodarka.
Trzy główne sektory regionu to hutnictwo żelazne i nieżelazne, oraz budowa maszyn. Ponadto znajdują się tu bardzo ważne ośrodki przemysłu chemicznego, przemysłu petrochemicznego, przemysłu naftowego i gazowniczego i przemysł drzewny. Hutnictwo metali nieżelaznych produkuje tytan, magnez, miedź, nikiel, aluminium i inne metale. 
Region pod względem zużycia energii zajmuje drugie miejsce w Rosji. Posiada on kilka dużych elektrowni, ale nie mogą one zaspokoić jego popytu na prąd, tym samym jest jego importerem netto.
Na rolnictwo regionu składają się głównie uprawa pszenicy, produkcja mięsa i mleka.
Wskaźniki społeczno - ekonomiczne.
Drugi po regionie centralnym przemysłowy obszar Rosji ma wpływ na wysoki PKB regionu, który plasuje się zdecydowanie powyżej średniej krajowej. Mimo to przeciętne miesięczne wynagrodzenie jest jednak nieco niższe niż średnia w kraju. W wyniku kryzysu ekonomicznego lat 90. i upadku państwowej gospodarki, wiele przedsiębiorstw regionu znalazło się w trudnej sytuacji. Doprowadziło to do powstania w latach następnych problemów największych przedsiębiorstw. Część wynagrodzeń została obniżona poniżej średniej krajowej, aby mogły być wypłacone w całości. 
Prywatyzacja nie zmieniła starego sowieckiego stylu struktury przemysłowej. Odsetek zatrudnionych w byłych przedsiębiorstwach państwowych na Uralu jest powyżej średniej krajowej, przy czym udział tworzenia nowych przedsiębiorstw prywatnych jest o jedną czwartą niższe od średniej krajowej.

</doc>
<doc id="1787377" url="https://pl.wikipedia.org/wiki?curid=1787377" title="Tarnów Opolski (stacja kolejowa)">
Tarnów Opolski (stacja kolejowa)

Tarnów Opolski – stacja kolejowa w miejscowości Tarnów Opolski, w województwie opolskim, w powiecie opolskim, w gminie Tarnów Opolski, w Polsce.
W roku 2017 stacja obsługiwała 50–99 pasażerów na dobę.

</doc>
<doc id="1787378" url="https://pl.wikipedia.org/wiki?curid=1787378" title="6 Armia Pancerna (ZSRR)">
6 Armia Pancerna (ZSRR)

6 Armia Pancerna () – związek operacyjny Armii Czerwonej z okresu II wojny światowej.
24 stycznia 1944 r. sformowano 6 APanc. pod dowództwem gen. por. wojsk pancernych A. G. Krawczenki w składzie:
W dniu 12 września 1944 przemianowana na 6 Gwardyjską Armię Pancerną.
Dowódcy.
Gen. por. wojsk pancernych (od października 1944) gen. płk wojsk pancernych Andriej Krawczenko (I 1944 – 12 IX 1944)

</doc>
<doc id="1787379" url="https://pl.wikipedia.org/wiki?curid=1787379" title="Julija Ratkiewicz">
Julija Ratkiewicz

Julija Ratkiewicz (ros. Юлия Раткевич, azer. Yuliya Ratkeviç; ur. 16 lipca 1985) – białoruska zapaśniczka stylu wolnego, od 2007 roku reprezentująca Azerbejdżan. Brązowa medalistka olimpijska, mistrzyni, srebrna i brązowa medalistka mistrzostw świata, mistrzyni Europy, mistrzyni uniwersjady, dwukrotna wicemistrzyni Europy juniorów. Ósma na igrzyskach europejskich w 2015. Piąta w Pucharze Świata w 2015 i szósta w 2010 roku.
Największym jej sukcesem jest brązowy medal igrzysk olimpijskich w Londynie w wadze 55 kg. W Rio de Janeiro 2016 zajęła piąte miejsce w kategorii 58 kg. Zdobyła złoty medal mistrzostw świata w Herning (2009). W 2010, w Moskwie, zdobyła srebro w kategorii do 55 kg. Jest mistrzynią Europy seniorów (2011) oraz dwukrotną wicemistrzynią Europy juniorów (2004, 2005).

</doc>
<doc id="1787380" url="https://pl.wikipedia.org/wiki?curid=1787380" title="Otmice (stacja kolejowa)">
Otmice (stacja kolejowa)

Otmice – stacja kolejowa w miejscowości Otmice, w województwie opolskim, w powiecie strzeleckim, w gminie Izbicko, w Polsce. Do 2020 roku jego nazwa pochodziła od większej miejscowości Kamień Śląski leżącej w pobliżu, lecz już w powiecie krapkowickim, gminie Gogolin.
W roku 2017 stacja obsługiwała 20–49 pasażerów na dobę.

</doc>
<doc id="1787385" url="https://pl.wikipedia.org/wiki?curid=1787385" title="Miłość o smaku Orientu">
Miłość o smaku Orientu

Miłość o smaku orientu (ang. "The Ramen Girl") – amerykańsko-japońska komedia obyczajowa w reżyserii Roberta Ackermana z 2008 roku.
Opis fabuły.
Abby, młoda Amerykanka, robi niespodziankę swojemu chłopakowi i przylatuje do Tokio. Tam czeka na nią smutna niespodzianka. Chłopak wyjeżdża i ją porzuca. Abby próbuje zagospodarować sobie jakoś czas. Zaczyna pracować w pobliskiej japońskiej restauracji, gdzie podaje się zupę ramen, narodową potrawę Japonii. Chce tam się nauczyć ją gotować. Nie jest to jednak łatwe. Perfekcyjne zrobienie tego dania wymaga wiele cierpliwości, serca i czasu. Nie pomaga też brak znajomości języka japońskiego i kuchmistrz despota, Maezumi.

</doc>
<doc id="1787386" url="https://pl.wikipedia.org/wiki?curid=1787386" title="Ismael Kombich">
Ismael Kombich

Ismael Kombich (ur. 16 stycznia 1985) – kenijski lekkoatleta, średniodystansowiec.
Kombich razem z kolegami z reprezentacji Kenii jest aktualnym rekordzistą świata w sztafecie 4 x 800 metrów (7:02,43 2006). Medalista mistrzostw kraju.

</doc>
<doc id="1787387" url="https://pl.wikipedia.org/wiki?curid=1787387" title="Zaurbek Sokhiew">
Zaurbek Sokhiew



</doc>
<doc id="1787389" url="https://pl.wikipedia.org/wiki?curid=1787389" title="Mio Nishimaki">
Mio Nishimaki

 – japońska zapaśniczka startująca w kategorii do 63 kg w stylu wolnym, dwukrotna mistrzyni świata.
Największym jej sukcesem jest złoty medal mistrzostw świata w Tokio (2008) i Herning (2009). Mistrzyni Azji w 2009. Siódma w igrzyskach azjatyckich w 2010. Druga w Pucharze Świata w 2007; czwarta w 2009; szósta w 2006. Mistrzyni świat juniorów w 2005 i 2006. Uniwersytecka mistrzostyni świata w 2006 roku.

</doc>
<doc id="1787390" url="https://pl.wikipedia.org/wiki?curid=1787390" title="Szymiszów (stacja kolejowa)">
Szymiszów (stacja kolejowa)

Szymiszów – stacja kolejowa w miejscowości Szymiszów-Osiedle, w województwie opolskim, w powiecie strzeleckim, w gminie Strzelce Opolskie, w Polsce. Według klasyfikacji PKP ma kategorię dworca regionalnego.
W roku 2017 stacja obsługiwała 20–49 pasażerów na dobę.

</doc>
<doc id="1787394" url="https://pl.wikipedia.org/wiki?curid=1787394" title="Bądźmy poważni na serio (ujednoznacznienie)">
Bądźmy poważni na serio (ujednoznacznienie)



</doc>
