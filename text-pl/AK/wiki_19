<doc id="1787397" url="https://pl.wikipedia.org/wiki?curid=1787397" title="254 Dywizja Piechoty (III Rzesza)">
254 Dywizja Piechoty (III Rzesza)

254 Dywizja Piechoty – niemiecka dywizja z czasów II wojny światowej, sformowana w Dortmundzie na mocy rozkazu z 26 sierpnia 1939 roku, w 4. fali mobilizacyjnej w VI Okręgu Wojskowym.
Struktura organizacyjna.
454., 474. i 484. pułk piechoty, 254. pułk artylerii, 254. batalion pionierów, 254. oddział rozpoznawczy, 254. oddział przeciwpancerny, 254. oddział łączności, 254. polowy batalion zapasowy;
82. grupa dywizyjna (158. i 166. grupa pułkowa), 454. i 484. pułk grenadierów, 254. pułk artylerii, 254. batalion pionierów, 254. batalion fizylierów, 254. oddział przeciwpancerny, 254. oddział łączności, 254. polowy batalion zapasowy;
454., 474. i 484. pułk grenadierów, 254. pułk artylerii, 254. batalion pionierów, 254. batalion fizylierów, 254. oddział przeciwpancerny, 254. oddział łączności, 254. polowy batalion zapasowy;

</doc>
<doc id="1787398" url="https://pl.wikipedia.org/wiki?curid=1787398" title="Monkey Gone to Heaven">
Monkey Gone to Heaven

Monkey Gone to Heaven – piosenka amerykańskiej grupy alt rockowej Pixies, wydana w 1989 roku na płycie Doolittle. Została napisana przez frontmana grupy, Blacka Francisa i wyprodukowana przez Gila Nortona. Poruszone w niej kwestie ochrony środowiska i nawiązania do biblijnej numerologii pojawiają się także w tekstach innych utworów zawartych na albumie. „Monkey Gone to Heaven” to pierwszy utwór zespołu, w nagraniu którego brali udział muzycy spoza grupy: wiolonczeliści Arthur Fiacco i Ann Rorich, oraz skrzypkowie Karen Karlsrud i Corine Metter.
„Monkey Gone to Heaven” był pierwszym singlem z „Doolittle” w Stanach Zjednoczonych i Wielkiej Brytanii, a także pierwszym wydawnictwem Elektra Records na rynku amerykańskim. Piosenka uzyskała pozytywne recenzje; David Fricke z magazynu „Rolling Stone” opisał ją jako „żrące, fascynujące rozmyślanie o Bogu i odpadach”. Utwór znalazł się w wielu zestawieniach opublikowanych w prasie muzycznej.

</doc>
<doc id="1787399" url="https://pl.wikipedia.org/wiki?curid=1787399" title="MDAX">
MDAX

MDAX (skrót od "Mid-Cap-DAX") – niemiecki indeks giełdowy obliczany od 19 stycznia 1996 przez Deutsche Börse dla spółek średniej wielkości.
Składa się on z wykazu następnych 50 największych pod względem kapitalizacji rynkowej spółek poniżej 30 największych spółek wchodzących w skład indeksu akcji DAX (i z wyłączeniem sektorów technologicznych). MDAX bierze pod uwagę nie tylko wzrost cen akcji, ale również wzrost kapitału poprzez wypłatę dywidendy.

</doc>
<doc id="1787400" url="https://pl.wikipedia.org/wiki?curid=1787400" title="Xiu Xiu (zespół muzyczny)">
Xiu Xiu (zespół muzyczny)

Xiu Xiu (IPA [], shoe-shoe) – amerykański zespół grający muzykę będącą pochodną psychodelii, indie-rocka i innych stylów muzycznych, założony w 2000 roku w San Jose w Kalifornii. Nazwa grupy pochodzi od tytułu filmu "Xiu Xiu: The Sent Down Girl". Grupa ma w dorobku 9 albumów studyjnych i jeden koncertowy. W sierpniu 2009 roku grupa wystąpiła podczas festiwalu Unsound.
Dyskografia.
Opracowano na podstawie materiału źródłowego.
Albumy
Albumy koncertowe
Kompilacje

</doc>
<doc id="1787401" url="https://pl.wikipedia.org/wiki?curid=1787401" title="Angry Machines">
Angry Machines

Angry Machines to siódmy studyjny album heavy metalowego zespołu Dio, wydany w 1996 roku. Album doszedł do 49 miejsca w zestawieniu Billboard 200.

</doc>
<doc id="1787424" url="https://pl.wikipedia.org/wiki?curid=1787424" title="Arago de Sète">
Arago de Sète

Arago de Sète Volley-Ball (Arago de Sète VB) – francuski męski klub siatkarski założony w 1953 roku z siedzibą w mieście Sète.
W sezonie 2012/2013 klub uczestniczy w rozgrywkach Ligue A.

</doc>
<doc id="1787425" url="https://pl.wikipedia.org/wiki?curid=1787425" title="Arago de Sète Volley-Ball">
Arago de Sète Volley-Ball



</doc>
<doc id="1787427" url="https://pl.wikipedia.org/wiki?curid=1787427" title="Arago de Sete">
Arago de Sete



</doc>
<doc id="1787430" url="https://pl.wikipedia.org/wiki?curid=1787430" title="Prawowierny Kościół Greckokatolicki">
Prawowierny Kościół Greckokatolicki

Ukraiński Prawowierny Kościół Greckokatolicki, UOGCC () – sedewakantystyczna wspólnota unitów powstała w 2008 roku na Ukrainie. Nazywana również grupą Antonina Dohnala lub dohnalowcami (ukr. "догналівці"). 
Głównym centrum religijnym odłamu był klasztor bazyliański Zwiastowania Najświętszej Maryi Panny w Podhorcach. Na czele wspólnoty stoją byli mnisi pochodzenia czeskiego, słowackiego i ukraińskiego nazywani ojcami podhoreckimi. Odnoszą się oni krytycznie do wszelkich reform w Kościołach greckokatolickich w związku z czym od początku XXI wieku znajdują się w ciągłym konflikcie z hierarchią Kościoła katolickiego. 
W 2008 r. po niekanonicznej konsekracji biskupiej czterech ojców podhoreckich Ukraiński Kościół Greckokatolicki uznał grupę za schizmatycką. Podobne stanowisko zajęła Stolica Apostolska, która odmówiła uznania denominacji za katolicką i ekskomunikowała czterech jej biskupów. W ostatnich latach kierownictwo grupy nałożyło anatemę na wszystkich katolickich biskupów na świecie, w tym na papieża Benedykta XVI i jego poprzednika Jana Pawła II. Jednocześnie ojcowie podhoreccy dnia 7 kwietnia 2011 roku ogłosili utworzenie Bizantyjskiego Katolickiego Patriarchatu, który składa się z niekanonicznie wyświęconych biskupów pod przewodnictwem Antonina Dohnala. 
Wspólnota znana jest z organizowania częstych manifestacji i procesji w największych miastach Ukrainy (głównie we Lwowie).

</doc>
<doc id="1787431" url="https://pl.wikipedia.org/wiki?curid=1787431" title="Relaksacja Debye">
Relaksacja Debye



</doc>
<doc id="1787434" url="https://pl.wikipedia.org/wiki?curid=1787434" title="253 Dywizja Piechoty (III Rzesza)">
253 Dywizja Piechoty (III Rzesza)

253 Dywizja Piechoty – niemiecka dywizja z czasów II wojny światowej, sformowana w Akwizgranie na mocy rozkazu z 26 sierpnia 1939 roku, w 4. fali mobilizacyjnej w VI Okręgu Wojskowym.
Struktura organizacyjna.
453., 464. i 473. pułk piechoty, 253. pułk artylerii, 253. batalion pionierów, 253. oddział rozpoznawczy, 253. oddział przeciwpancerny, 253. oddział łączności, 253. polowy batalion zapasowy;
453. i 464. pułk grenadierów, 253. pułk artylerii, 253. batalion pionierów, 253. batalion dywizyjny, 253. oddział przeciwpancerny, 253. oddział łączności, 253. polowy batalion zapasowy;
453., 464. i 473. pułk grenadierów, 253. pułk artylerii, 253. batalion pionierów, 253. batalion dywizyjny, 253. oddział przeciwpancerny, 253. oddział łączności, 253. polowy batalion zapasowy;

</doc>
<doc id="1787435" url="https://pl.wikipedia.org/wiki?curid=1787435" title="Madonna di Loreto">
Madonna di Loreto

Madonna di Loreto ("Madonna Loretańska", "Matka Boska Loretańska", "Madonna pielgrzymów") – obraz włoskiego malarza barokowego Caravaggia. Dzieło nowatorskie pod względem ikonograficznym i jeden z najbardziej znanych obrazów autora, które powstały w tzw. okresie rzymskim. Odznacza się harmonią, którą podkreśla i uwydatnia perfekcyjne użycie światłocienia.
Opis obrazu.
Obraz powstał w latach 1604–1605 dla kaplicy Cavalletti w kościele w Sant’Agostino położonym obok Placu Navona w Rzymie, został ufundowany przez jednego ze spadkobierców zmarłego w 1603 Ermete Cavalletti, rzymskiego notariusza i pracownika Kamery Apostolskiej.
Dzieło przedstawia parę pielgrzymów składających hołd Madonnie z Dzieciątkiem. Postać Madonny jest wyidealizowana i przypomina klasyczną rzeźbę, jej twarz jest delikatna i idealnie szlachetna. Maria odziana w powłóczystą szatę, z troską i miłością pochyla się w stronę pątników. Trzymane w ramionach dziecko jest już duże i świadomie patrzy w stronę gości, na jego twarzy maluje się zaciekawienie połączone z obawą.
Madonna z Dzieciątkiem przedstawiona jest realistyczne i zmysłowo, odkryta szyja Marii i nagie, delikatne ciało jej dziecka podkreślają cielesną witalność postaci. Jedynym znakiem świadczącym o świętości Matki Boskiej jest delikatny nimb nad jej głową.
Para pielgrzymów przedstawiona została naturalistycznie, prości i biedni ludzie, odziani w brudne i zniszczone szaty, klęczą u stóp Madonny, którą oddziela od pątników zaledwie jeden schodek. Ich twarze, ukazane z boku, wyrażają wzruszenie i uwielbienie, twarze i ręce mają zniszczone i poorane zmarszczkami.
Do postaci Marii pozowała kobieta lekkich obyczajów z Piazza Nova, o imieniu Lena, która była utrzymanką notariusza rzymskiego Mariano Pasqualone. Kobieta była przyczyną kłótni, w wyniku której Caravaggio zranił przeciwnika i opuścił Rzym, chroniąc się w Genui u księcia Marzo Colonny. Prace nad obrazem zostały przerwane i dopiero po wycofaniu oskarżeń przez Pasqualone, malarz powrócił do Rzymu i ukończył dzieło. Obraz Caravaggia wywołał oburzenie, malarzowi zarzucano niestosowność, wytykano brudne nogi pątników i postrzępiony czepek kobiety, raziło akcentowanie pobożności ludzi prostych i ubogich. Baglioni zarzucił mu naruszenie zasad "decorum" i "dignitas" (stosowności i dostojeństwa), na które kładł nacisk Sobór trydencki. Ostatecznie obraz pozostał w kaplicy.

</doc>
<doc id="1787438" url="https://pl.wikipedia.org/wiki?curid=1787438" title="Śnieżna Kopa">
Śnieżna Kopa



</doc>
<doc id="1787441" url="https://pl.wikipedia.org/wiki?curid=1787441" title="Błotnica Strzelecka (stacja kolejowa)">
Błotnica Strzelecka (stacja kolejowa)

Błotnica Strzelecka – stacja kolejowa w miejscowości Błotnica Strzelecka, w województwie opolskim, w powiecie strzeleckim, w gminie Strzelce Opolskie, w Polsce.
W roku 2017 stacja obsługiwała 50–99 pasażerów na dobę.
Miejscowy dworzec kolejowy został poważnie uszkodzony podczas przejścia trąby powietrznej w 2008 i później rozebrany.

</doc>
<doc id="1787443" url="https://pl.wikipedia.org/wiki?curid=1787443" title="Awanturyn">
Awanturyn



</doc>
<doc id="1787445" url="https://pl.wikipedia.org/wiki?curid=1787445" title="Stonewall (wydarzenia)">
Stonewall (wydarzenia)



</doc>
<doc id="1787447" url="https://pl.wikipedia.org/wiki?curid=1787447" title="Warszawskie mosty">
Warszawskie mosty



</doc>
<doc id="1787450" url="https://pl.wikipedia.org/wiki?curid=1787450" title="Wybory parlamentarne w Portugalii w 2009 roku">
Wybory parlamentarne w Portugalii w 2009 roku

Wybory parlamentarne w Portugalii w 2009 roku - wybory do portugalskiego parlamentu, Zgromadzenia Republiki, przeprowadzone 27 września 2009 i wygrane przez rządzącą Partię Socjalistyczną. 
Przygotowania i kampania wyborcza.
27 czerwca 2009 prezydent Aníbal Cavaco Silva oficjalnie zarządził organizację wyborów, wyznaczając ich datę na 27 września. Do głosowania w wyborach parlamentarnych uprawnionych było 9,5 mln obywateli Portugalii. O 230 mandatów ubiegało się 15 partii politycznych. Wśród nich największe szanse na zwycięstwo miały, dominujące od lat na scenie politycznej, rządząca Partia Socjalistyczna (PS} oraz pozostająca w opozycji centroprawicowa Partia Socjaldemokratyczna (PSD). Sondaże, w ostatnich miesiącach przed wyborami, wskazywały na niewielką przewagę PS, jednak prognozowały, że żadna z sił politycznych nie będzie w stanie samodzielnie utworzyć rządu. 
12 września 2009 w Portugalii rozpoczęła się kampania wyborcza, która trwała do 25 września. W czasie debaty telewizyjnej 13 września 2009 przewodnicząca PSD Manuela Ferreira Leite zarzuciła rządowi premiera José Sócratesa brak kompetencji i nieradzenie sobie ze skutkami kryzysu gospodarczego. Premier Socrates bronił dokonań swojego gabinetu i przedstawił program PS w kwestach polityki gospodarczej i społecznej. Dodał, że jego rząd udzielił wsparcia 37 tysiącom firm. 
W czasie kampanii wyborczej deklarował, że jego priorytetem będzie tworzenie nowych miejsc pracy oraz zapowiedział kontynuację wielkich projektów publicznych, jak budowa szybkiej kolei TGV. W okresie przed wyborami bezrobocie w Portugalii sięgnęło poziomu 9% i było najwyższe od początku lat 80. XX w. Partia Socjaldemokratyczna wzywała natomiast do zawieszenia projektów infrastrukturalnych oraz zapowiadała ograniczenie wydatków państwowych i podjęcie działań na rzecz zwiększenia inwestycji przez sektor prywatny. Zarówno PSD, jak i Blok Lewicy oraz Portugalska Partia Komunistyczna wykluczyły możliwość wspólnych rządów z socjalistami.
W ostatnich dniach przed wyborami sondaże wskazywały już na wyraźną przewagę socjalistów nad socjaldemokratami (38% do 29%), co jednak w dalszym ciągu nie umożliwiało im zdobycia większości parlamentarnej niezbędnej do samodzielnego rządzenia.
Wyniki wyborów.
Pierwsze sondażowe wyników wyborów exit poll, dawały zwycięstwo rządzącej PS, która miała zdobyć od 36% do 40%% głosów. Opozycyjna PSD miała uzyskać od 25% do 29% głosów, Blok Lewicy od 9 do 12%, koalicja komunistów i zielonych od 8,5 do 11,5%, a Centrum Demokratyczne i Społeczne – Partia Ludowa od 7 do 10% głosów. 
Według oficjalnych wyników wyborów podanych przez Portugalską Komisję Wyborczą w wyborach parlamentarnych zwyciężyła PS, zdobywając 97 miejsc w parlamencie, co najprawdopodobniej nie pozwoli jej jednak na kontynuację samodzielnych rządów i stworzenie większościowego gabinetu. Frekwencja wyborcza wyniosła 59,74%.

</doc>
<doc id="1787451" url="https://pl.wikipedia.org/wiki?curid=1787451" title="Janusz Skumin Tyszkiewicz">
Janusz Skumin Tyszkiewicz



</doc>
<doc id="1787454" url="https://pl.wikipedia.org/wiki?curid=1787454" title="Kotulin (przystanek kolejowy)">
Kotulin (przystanek kolejowy)

Kotulin – przystanek osobowy w miejscowości Kotulin, w województwie śląskim, w powiecie gliwickim, w gminie Toszek, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="1787455" url="https://pl.wikipedia.org/wiki?curid=1787455" title="Franciszek Fesser">
Franciszek Fesser

Franciszek Fesser (ur. 16 sierpnia 1885 w Rogach, zm. 23 października 1956 w Katowicach-Piotrowicach) – polski górnik, działacz związkowy i polityczny na Górnym Śląsku, powstaniec, poseł na Sejm Śląski III i IV kadencji (1930–1939). 
Życiorys.
Urodził się 16 sierpnia 1885 w Rogach, w rodzinie Franciszka (1838–1899) i Józefy z d. Janocha (1847–1917). W młodości pracował jako górnik w kopalni „Kleofas”. W 1918 przyłączył się do Polskiej Organizacji Wojskowej w rodzinnym powiecie opolskim. Wziął udział w akcji plebiscytowej oraz II i III powstaniu śląskim. Po włączeniu wschodniej części Śląska do RP w 1922 znalazł się w Polsce, gdzie działał w organizacjach narodowo–patriotycznych, m.in. Związku Powstańców Śląskich oraz Związku Obrony Kresów Zachodnich. Działał w ruchu związkowym, organizował Związek Związków Zawodowych na Śląsku, a od 1930 był prezesem Związku Zawodowego Przemysłu Górniczego (odłamu ZZZ). W 1926 związał się z Narodowo-Chrześcijańskim Zjednoczeniem Pracy, z ramienia którego uzyskał mandat posła do Sejmu Śląskiego III kadencji (1930). Zasiadał w Komisji Pracy i Opieki Społecznej. W 1935 uzyskał reelekcję z tego samego ugrupowania. Pracował w Komisjach Pracy i Opieki Społecznej (jako wiceprzewodniczący) oraz: Administracyjno-Samorządowej, Regulaminowej i Budżetowo-Skarbowej. W latach 30. pełnił również funkcję zastępcy naczelnika gminy Piotrowice. 
W czasie okupacji niemieckiej przebywał w Polsce centralnej. Po 1945 wrócił na Śląsk, jednak nie uczestniczył w życiu politycznym (m.in. z powodu choroby). Zmarł w Katowicach-Piotrowicach. 
Był mężem Barbary z d. Hupasch (1883–1955). 

</doc>
<doc id="1787456" url="https://pl.wikipedia.org/wiki?curid=1787456" title="Richard Hoggart">
Richard Hoggart

Richard Herbert Hoggart (ur. 24 września 1918 w Leeds, zm. 10 kwietnia 2014 w Londynie) – brytyjski literaturoznawca, kulturoznawca i socjolog (szczególnie zainteresowany brytyjską kulturą popularną). Akademik i osoba publiczna. 
Życiorys.
Richard Hoggart, z wykształcenia historyk i teoretyk literatury, znawca Wystana Hugh Audena, kształcił się w Cockburn High School i na Uniwersytecie w Leeds (studiując anglistykę). Podczas Drugiej wojny światowej służył w Artylerii Królewskiej. W latach 1946-1959 nauczał na Uniwersytecie w Hull, w roku 1956/1957 przebywał w Stanach Zjednoczonych wykładając literaturę na Uniwersytecie w Rochester a w latach 1959-1962 był starszym wykładowcą literatury angielskiej na Uniwersytecie w Leicester. Pracując (w latach 1962-1973) jako profesor literatury angielskiej założył w roku 1964 na Uniwersytecie w Birmingham "Ośrodek Współczesnych Badań nad Kulturą" ("Centre for Contemporary Cultural Studies") - znany też jako (kulturoznawcza) szkoła Birmingham - i był jego dyrektorem do 1973 roku. Z tego względu uznawany jest za jednego z „ojców założycieli” współczesnych studiów kulturowych (w języku angielskim określa się je jako "cultural studies" - terminem, który ukuł Hoggart). Hoggart nie był profesjonalnym socjologiem. Do socjologii i studiów kulturowych doprowadziły go prawdopodobnie zainteresowania pedagogiczne. W latach 1971-1975 był zastępcą dyrektora generalnego UNESCO. W latach 1976-1984 związany był z Goldsmiths College na Uniwersytecie w Londynie skąd przeszedł na emeryturę. W uznaniu zasług Richarda Hoggarta główny budynek Goldsmiths College nazwano jego imieniem. 
Hoggart był członkiem rozlicznych organizacji i komitetów publicznych zajmujących się pracą nad młodzieżą, audycjami młodzieżowymi, oświatowymi programami radiowymi i innych - m.in.: "Albermarle Committee on Youth Services", "Pilkington Committee on Broadcasting", "Arts Council of Great Britain", "Statesman and Nation Publishing Company Ltd". Był też przewodniczącym: "Rady Doradczej d.s. Kształcenia Ustawicznego" ("Advisory Council for Adult and Continuing Education"), "Broadcasting Research Unit" a także zarządcą "Królewskiego Teatru Szekspirowskiego" ("Royal Shakespeare Theatre").
Miał dwóch synów (Simon i Paul) i córkę (Nicola). Simon Hoggart jest dziennikarzem politycznym, a Paul Hoggart krytykiem telewizyjnym.
Poglądy i publikacje.
Jego najczęściej cytowana praca to "The Uses of Literacy" z 1957 roku. Ma ona kluczowe znaczenie dla badań kultury popularnej w Anglii - stała się ważnym głosem w dyskusji nad wartością kształtujących się form tej kultury. Ujęciem i oceną kultury popularnej przedstawioną w tej publikacji Hoggart wpisuje się w nurt intelektualnych krytyków tego zjawiska powszechny, w połowie lat 50., na obu kontynentach (prezentuje jednak przy tym swoiste wyraźnie społeczne i pedagogiczne nastawienie). Mimo czasowo-przestrzennych ograniczeń formułowanych generalizacji (do rejonu Anglii) jego spostrzeżenia można odnieść do wszystkich rozwiniętych krajów kapitalistycznych. Hoggart napisał tę książkę, gdy prowadził kursy dla dorosłych na Uniwersytecie w Hull. Czerpał przy tym ze swych doświadczeń wychowanka sierocińców w robotniczych dzielnicach Leeds: Chapeltown i Hunslet. Po części stanowi ona autobiografię i była interpetowana jako swego rodzaju rozżalenie spowodowane utratą autentyczności w kulturze popularnej i jako krytyka kultury masowej narzuconej przez przemysł kulturalny. W książce tej Hoggart usiłuje ukazać jak autentyczna, tradycyjna i ściśle powiązana społeczność klasy robotniczej ulega rozkładowi w ramach postępującej ekspansji kultury masowej i amerykanizacji. Pokazuje jak dawna, kultura robotnicza wywodząca się z dawniejszej, jeszcze chłopskiej i wiejskiej tradycji (folkloru wiejskiego), choć może niewyszukana i prostacka, wypierana jest przez, jego zdaniem, znacznie szkodliwszą kulturę masową. Książka składa się z dwóch części. Pierwsza stanowi opis dawnego ładu życia klasy robotniczej: silnej rodziny, rodziców i sąsiadów; podziału świata na „nas” i na „nich”; troską o to, co konkretne i preferencją tego co bezpośrednie, aktualne i przyjemne. Pisząc o tym wszystkim Hoggart czerpał m.in. z doświadczeń własnego dzieciństwa i młodości przeżytych w środowisku robotniczym. Druga część przedstawia obraz kształtującej się kultury masowej. Hoggart skupia się na skutkach oddziaływania wielkonakładowej literatury publikowanej w pierwszej połowie XX w., podważa wartość popularnych magazynów i powieści przepełnionych przemocą i seksem. Krytykuje dziennikarzy za uproszczenia czy za skupianie się na personaliach. Wskazuje na manipulacyjny i eksploatacyjny wpływ filmów hollywoodzkich, „barów mlecznych” i muzyki z szaf grających czy komercyjnych piosenek popularnych. Zdaniem Hoggarta robotnicy zatracają tożsamość, swoje korzenie i własną kulturę zatapiając się w nowo powstających formach kultury masowej. Richard Hoggart podobnie więc jak George Orwell, w obliczu ekspansji kultury masowej i konsumpcjonizmu pragnął zachować społeczność i struktury życia tradycyjnej klasy robotniczej. Kulturze robotniczej tak jak i wiejskiej kulturze ludowej przypisywał organiczną harmonię, prawdziwe wzory społecznej integracji, podzielanie autentycznych wartości czy autonomię czasu wolnego. Starał się jednak aby przy tym nie popaść w idealizację właściwą różnego typu ludomańskim utopiom XIX w. Angielski tytuł pracy "The Uses of Literacy", oznaczający dosłownie różnorodne użytki czynione z umiejętności czytania i pisania lub szerzej - oświaty (w pracy tej szkoła, obok kultury masowej, jest jedną z dróg przekształcania tradycyjnej kultury robotniczej) jest trudny do przetłumaczenia na język polski. Dlatego tłumaczenie jego pracy na język polski ukazało się w 1976 roku pod tytułem "Spojrzenie na kulturę robotniczą w Anglii". 
Chęć kontynuacji swoistej metody sformułowanej przez Hoggarta w pracy "The Uses of Literacy" była jednym z motywów założenia "Centre for Contemporary Cultural Studies" (szkoły Birmingham). 
W pracy "The Way We Live Now" z 1995 roku wyraża żal z powodu upadku autorytetu moralności, który, jak twierdzi, dostarczała kiedyś religia. Hoggart zaatakował współczesne szkolnictwo za jego nacisk na „zawodowy” i „kulturalny relatywizm” i tendencje do skupiania się na tym co popularne i krzykliwe.
Tłumaczenia prac na język polski.
"Spojrzenie na kulturę robotniczą w Anglii", tłum. Aleksandra Ambros, przedmowa Antonina Kłoskowska, Warszawa 1976, PIW, seria "Biblioteka Myśli Współczesnej" ("The Uses of Literacy. Aspects of Working-class Life with Special Reference to Publications and Entertainments," 1957)

</doc>
<doc id="1787458" url="https://pl.wikipedia.org/wiki?curid=1787458" title="Wrzeciona snu">
Wrzeciona snu

Wrzeciono snu jest impulsem ukazującym aktywność mózgu widocznym na EEG. Pojawia się ono podczas drugiej fazy snu NREM. Zasięg jego fal wynosi 12–16 Hz, które pojawiają się na 0,5 do 1,5 sekundy.
Funkcje.
Wrzeciona snu (czasami określane jako fale sigma) mogą przedstawić okresy, w czasie których mózg hamuje proces przetwarzania, aby utrzymać śpiącego w spokojnym stanie. Wraz z zespołami K określają specyfikę snu NREM (II). Wrzeciona snu wskazują na początek fazy NREM. Wrzeciona mają często zwężane końce i często widzi się je nad przednim i środkowym rejonem mózgu. Mogą, lecz nie muszą być współbieżne, ale muszą być symetryczne i obustronne.
Wrzeciona snu pojawiają się w wyniku interakcji między komórkami we wzgórzu a korze mózgowej. 

</doc>
<doc id="1787462" url="https://pl.wikipedia.org/wiki?curid=1787462" title="Andrzej Piszczatowski">
Andrzej Piszczatowski

Andrzej Wojciech Piszczatowski (ur. 22 października 1945 w Gdańsku, zm. 18 kwietnia 2011 w Warszawie) – polski aktor teatralny, filmowy i telewizyjny, reżyser teatralny.
Życiorys.
W latach 1968–1974 występował w Teatrze Wybrzeże w Gdańsku. W 1968 ukończył studia w Państwowej Wyższej Szkole Teatralnej im. Aleksandra Zelwerowicza w Warszawie. Od 1975 był aktorem Teatru Powszechnego w Warszawie.
W czasie stanu wojennego był współtwórcą niezależnego Teatru Domowego. Od połowy lat 90. XX w. parał się reżyserią radiową, był autorem kilkudziesięciu słuchowisk.
Zmarł 18 kwietnia 2011 w Warszawie i został pochowany na starym cmentarzu na Służewie, przy kościele św. Katarzyny.

</doc>
<doc id="1787463" url="https://pl.wikipedia.org/wiki?curid=1787463" title="Ligota Toszecka (przystanek kolejowy)">
Ligota Toszecka (przystanek kolejowy)

Ligota Toszecka – przystanek osobowy w miejscowości Ligota Toszecka, w województwie śląskim, w powiecie gliwickim, w gminie Toszek, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1787465" url="https://pl.wikipedia.org/wiki?curid=1787465" title="251 Dywizja Piechoty (III Rzesza)">
251 Dywizja Piechoty (III Rzesza)

251 Dywizja Piechoty – niemiecka dywizja z czasów II wojny światowej, sformowana w Bad Hersfeld na mocy rozkazu z 26 sierpnia 1939 roku, w 4. fali mobilizacyjnej w IX Okręgu Wojskowym.
Struktura organizacyjna.
451., 459. i 471. pułk piechoty, 251. pułk artylerii, 251. batalion pionierów, 251. oddział rozpoznawczy, 251. oddział przeciwpancerny, 251. oddział łączności, 251. polowy batalion zapasowy;
184., 448. i 451. pułk grenadierów, 251. pułk artylerii, 251. batalion pionierów, 251. batalion fizylierów, 251. oddział przeciwpancerny, 251. oddział łączności, 251. polowy batalion zapasowy;

</doc>
<doc id="1787470" url="https://pl.wikipedia.org/wiki?curid=1787470" title="Linia kolejowa nr 240">
Linia kolejowa nr 240

Linia kolejowa nr 240 Świecie nad Wisłą – Terespol Pomorski – jednotorowa, niezelektryfikowana linia kolejowa znaczenia miejscowego, łącząca stacje Świecie nad Wisłą i Terespol Pomorski. Historycznie linia prowadziła do stacji Złotów.
Historia.
Linia została oddana w całości do użytku w 1909 roku. Obecnie (2020) na całej linii ruch pociągów pasażerskich został zawieszony; jedynie na odcinku Terespol – Konopat – Świecie Przechowo kursują pociągi towarowe.
Połączenia pasażerskie zawieszono jesienią 2005 roku, a tory w Świeciu rozebrano w maju 2010 roku. Na początku 2015 roku linia na odcinku Więcbork – Złotów została rozebrana, a w jej śladzie ma powstać trasa rowerowa Złotów – Kujan.
Charakterystyka techniczna.
Linia w całości jest klasy C3, maksymalny nacisk osi wynosi 196 kN dla lokomotyw oraz wagonów, a maksymalny nacisk liniowy wynosi 71 kN (na metr bieżący toru). Linia zaopatrzona jest w elektromagnesy samoczynnego hamowania pociągów. Linia podlega pod obszar konstrukcyjny ekspozytury Centrum Zarządzania Linii Kolejowych Gdańsk, a także pod Zakład Linii Kolejowych Bydgoszcz. Prędkość maksymalna poruszania się pociągów na linii wynosi 40 km/h, a jej prędkość konstrukcyjna wynosi 80 km/h. Obowiązują następujące maksymalne prędkości:
Na linii zostały wprowadzone ograniczenia jej użytkowania - posterunek Konopat jest zamknięty.

</doc>
<doc id="1787471" url="https://pl.wikipedia.org/wiki?curid=1787471" title="1 Cancri">
1 Cancri

1 Cancri (1 Cnc) – gwiazda w konstelacji Raka. Jest olbrzymem typu widmowego K o jasności obserwowanej 5,817.

</doc>
<doc id="1787472" url="https://pl.wikipedia.org/wiki?curid=1787472" title="Leon Jezierski">
Leon Jezierski

Leon Jezierski (ur. 11 kwietnia 1915 w Pińczowie, zm. ?) – polski księgowy i działacz polityczny, poseł na Sejm PRL III kadencji.
Życiorys.
W 1939 ukończył studia na Akademii Handlu Zagranicznego we Lwowie, po czym podjął pracę w charakterze księgowego w Polskim Towarzystwie Handlu Kompensacyjnego w Warszawie. W czasie okupacji niemieckiej pracował dla Związku Plantatorów Tytoniu (również w charakterze księgowego). Po zakończeniu II wojny światowej zatrudniony w starostwie powiatowym w Pińczowie, a później w Oddziale Wojewódzkim Banku Rolnego w Kielcach (jako naczelnik wydziału oraz zastępca dyrektora). Aktywny w Stronnictwie Demokratycznym od 1947, w 1957 objął obowiązki sekretarza Wojewódzkiego Komitetu w Kielcach. Przez długi okres zasiadał w Radzie Naczelnej i Centralnym Komitecie. W 1961 uzyskał mandat posła na Sejm PRL w okręgu Kielce, pracował w Komisji Handlu Zagranicznego. 

</doc>
<doc id="1787473" url="https://pl.wikipedia.org/wiki?curid=1787473" title="Nebelhorn Trophy 2009">
Nebelhorn Trophy 2009

Nebelhorn Trophy 2009 – międzynarodowe zawody łyżwiarstwa figurowego w sezonie 2009/2010. Zawody rozgrywano od 23 do 26 września 2009 roku w hali Eissportzentrum Oberstdorf w Oberstdorfie.
Były to drugie i zarazem ostatnie po Mistrzostwach Świata 2009 zawody, podczas których państwa mogły uzyskać kwalifikację na Zimowe Igrzyska Olimpijskie 2010 w Vancouver.

</doc>
<doc id="1787474" url="https://pl.wikipedia.org/wiki?curid=1787474" title="Paczyna (stacja kolejowa)">
Paczyna (stacja kolejowa)

Paczyna – stacja kolejowa w miejscowości Paczyna, w województwie śląskim, w powiecie gliwickim, w gminie Toszek, w Polsce.
W roku 2017 stacja obsługiwała 50–99 pasażerów na dobę.
Przez stację przebiega Linia kolejowa nr 132 Bytom – Wrocław Główny.

</doc>
<doc id="1787475" url="https://pl.wikipedia.org/wiki?curid=1787475" title="Zarządzanie kompetencjami">
Zarządzanie kompetencjami

Zarządzanie kompetencjami – opisywanie kompetencji pracowników w przejrzysty sposób oraz zapewnienie ich transferu, wykorzystania i rozwoju w aspekcie strategicznych celów przedsiębiorstwa. 
Podstawy.
Zarządzanie kompetencjami w przedsiębiorstwie ma na celu efektywne wykorzystywanie potencjałów, jakimi dysponuje każde przedsiębiorstwo w oparciu o zdolności i umiejętności zatrudnionych pracowników i rozwijanie na tej podstawie kompetencji nieodzownych do osiągnięcia trwałej konkurencyjności. Zarządzanie kompetencjami umożliwia lepsze sterowanie i kontrolowanie w przedsiębiorstwie coraz bardziej złożonych i trudnych do określenia zewnętrznych i wewnętrznych warunków ramowych (por. Bach, Oesterle, Vogler 2000). W efekcie zarządzanie kompetencjami jest dyscypliną zarządzania umożliwiającą przedsiębiorstwom aktywne sterowanie własnymi zasobami kompetencyjnymi oraz ich kierunkowanie. 
Zarządzanie kompetencjami łączy w sobie dwa zasadnicze punkty wyjścia nauk organizacyjnych, istotnych także w tym przypadku: punkt wyjścia bazujący na zasobach, czyli dotyczący istoty kompetencji, oraz punkt wyjścia nastawiony na uczenie się kompetencji. W zarządzaniu kompetencjami oba te punkty wyjścia mają istotne znaczenie. 
Punkt wyjścia bazujący na zasobach – nazywany także punktem wyjścia dotyczącym istoty kompetencji – zasadniczo zajmuje się wykorzystaniem potencjału organizacji i ma na celu zapewnienie zdolności długofalowego przetrwania przedsiębiorstwa przez odpowiednią akumulację zasobów oraz w rezultacie odcięcie się od otoczenia rynkowego. 
Punkt wyjścia nastawiony na uczenie się – koncentruje się na osobie jako podmiocie dysponującym kompetencjami. W tym kontekście kompetencje określa się jako przesłanki dysponowania nimi.
Definicja.
Jako istotne zadanie oparte na wiedzy z zakresu prowadzenia przedsiębiorstwa, zarządzanie kompetencjami wykracza poza tradycyjne rozumienie wykształcenia i doskonalenia, ponieważ integruje uczenie się, organizację, wykorzystywanie i wprowadzanie na rynek kompetencji.
Zarządzanie kompetencjami jest dyscypliną zarządzania mającą za zadanie opisywanie kompetencji w przejrzysty sposób oraz zapewnienie ich transferu, wykorzystania i rozwoju, z ukierunkowaniem na osobiste cele danego pracownika oraz na cele przedsiębiorstwa. 
Zadania zarządzania kompetencjami.
Ta koncepcja łączy płaszczyznę pracownika z płaszczyzną przedsiębiorstwa. Obejmuje wszelkie środki, metody i narzędzia służące identyfikacji ukierunkowanej na wykorzystanie zgodnie ze specyfiką przedsiębiorstwa, a także transferowi oraz rozwojowi kompetencji pracowników, mając na celu trwałe zwiększenie ekonomicznej siły działania całej organizacji. Zarządzanie kompetencjami nie jest dyscypliną zinstytucjonalizowaną, przy czym musi być stosowane i zrozumiane przez wszystkich członków organizacji i zakorzenione w każdym istotnym procesie działalności przedsiębiorstwa. Całościowe kształtowanie zarządzania kompetencjami nie jest możliwe bez takiej integracyjnej myśli przewodniej.
W zarządzaniu kompetencjami najważniejsze są cztery zadania.
Reprezentacja Strukturalny i skomprymowany przegląd kompetencji na płaszczyźnie pracowników i przedsiębiorstwa. Wynik: strukturalna analiza zasobów kompetencji. 
Refleksja Krytyczne rozważenie zasobów kompetencyjnych i wysnucie wniosków dotyczących interwencji w przedsiębiorstwie w celu optymalizacji. Wynik: docelowa inwentaryzacja i ocena kompetencji. 
Podział i rozprzestrzenianie kompetencji ponad różnymi płaszczyznami organizacji (płaszczyzna projektowa, procesowa i sterowania). Wynik: rozprzestrzenienie i wysoka dostępność zasobów kompetencji. 
Rozwój Dostosowanie portfela kompetencji z uwzględnieniem istniejącego potencjału i przyszłych wymogów (rozwój lub redukcja).
Model integracyjnego zarządzania kompetencjami.
Wprowadzenie w przedsiębiorstwie zarządzania kompetencjami może być realizowane według modelu postępowania opracowanego przez Northa i Reinhardta i sprawdzonego w praktyce. Model ten opiera się na myśli przewodniej, zgodnie z którą portfelem kompetencji może sterować, dostosowywać go i rozwijać zarówno sam pracownik (kompetencje indywidualne), jak i przedsiębiorstwo (kompetencje skumulowane w ramach organizacji). Cechą tego modelu jest synchronizacja obu płaszczyzn. Realizacja modelu powinna być łatwa do zrozumienia przez zwykłych użytkowników i dostosowana do specyfiki przedsiębiorstwa. Takie dostosowanie ma ułatwić praktykowi modułowa konstrukcja modelu. Wdrożenie zarządzania kompetencjami może obejmować fazę identyfikacji, walidacji i transferu. 
Faza identyfikacji.
Istniejące w przedsiębiorstwie i ważne strategicznie pola działalności oraz związane z nimi kompetencje przedsiębiorstwa są systematycznie badane i identyfikowane, poczynając od analizy. Wybrane procesy tworzenia wartości, procesy handlowe, produkty, usługi, projekty i technologie są badane pod kątem ważnych dla przedsiębiorstwa pól kompetencji. W oparciu o tę wiedzę ustala się strategiczny kierunek docelowy dla zarządzania kompetencjami (np. zainicjowanie dokształcania pod kątem kompetencji; budowanie nowej kompetencji przedsiębiorstwa XY itd.). Na podstawie wyników analizy określa się poszczególne kompetencje ważne dla wynikających z organizacji zadań pracowników (katalog zadań). W oparciu o ten katalog ustala się role niezależne od organizacji i konieczne do tego kompetencje (katalog ról). Niezależnie od funkcji i hierarchii dla każdej roli opracowuje się jednoznaczny planowany profil kompetencji, złożony w każdym przypadku z komponentów fachowych, metodycznych i socjalnych (drill-down). Kompetencje dotyczące zadań i ról są kumulowane i ujęte w strukturę istotnych pól działania w katalogu kompetencji. 
Faza walidacji.
W fazie walidacji w oparciu o katalog planowanych kompetencji stawia się pytania dotyczące rzeczywistych kompetencji pracowników. Te pytania mogą być stawiane w formie analogowej lub cyfrowej. W tym zakresie przedsiębiorstwa mogą się koncentrować na ważnych strategicznie grupach pracowników (np. badania i rozwój, informatycy). Stopień kompetencji, tzn. cechy poszczególnych kompetencji, są ujmowane na wcześniej ustalonej skali ekspertyz, co umożliwia ich mierzenie. Chcąc uzyskać zróżnicowaną ocenę, można dodatkowo dokonywać oszacowania według domeny kompetencji. Profile kompetencji są weryfikowane i w razie potrzeby zmieniane na podstawie warsztatów z udziałem grup pracowników, indywidualnych rozmów z przełożonymi i/lub samooceny pracowników. Efektem jest przegląd profili i szczegółowych kompetencji poszczególnych pracowników w przedsiębiorstwie (karta kompetencji pracownika). Jako wsparcie (grupa ds. refleksji i analizy wyników) służą tu różne techniki wizualizacji, oddające zasoby danych w zwięzłej formie i ułatwiające podejmowanie decyzji. 
Faza transferu.
W oparciu o przejrzystość zasobów kompetencji można w zależności od popytu i podaży kompetencji bardzo dokładnie sterować w przedsiębiorstwie transferem kompetencji między pracownikami. Wyizolowane dotąd zasoby kompetencji stają się przejrzyste w ramach całej organizacji i mogą być połączone w sieć. Dynamiczną lub okresową aktualizację i dystrybucję informacji dotyczących kompetencji wspierają odpowiednie rozwiązania techniczne. Diagnoza wzorów uczenia się i kompetencji może się odbywać w ramach całej organizacji poprzez „tracking” wzorów tworzenia sieci między pracownikami. Traktując to jako instrument sterowania, kierownictwo przedsiębiorstwa może wykorzystać wyniki wzorów przebiegu kompetencji jako bazę do poprawy zarządzania kompetencjami i specyficznego dostosowania koncepcji tworzenia sieci. Podstawienie do tego modelu systemu wskaźników dostosowanego do specyfiki przedsiębiorstwa umożliwi stałą kontrolę i aktywne kształtowanie zasobów kompetencji 

</doc>
<doc id="1787477" url="https://pl.wikipedia.org/wiki?curid=1787477" title="Jan Palczewski">
Jan Palczewski

Jan Bolesław Palczewski (ur. 1901 w Tomaszowie Mazowieckim, zm. 1990) – polski inżynier i wykładowca, poseł na Sejm Ustawodawczy (1947–1952). 
Życiorys.
Ukończył Gimnazjum Filologiczne w Tomaszowie Mazowieckim, po czym pracował jako pedagog w szkole powszechnej. Praktykował w zakładzie włókienniczym w rodzinnym mieście. W 1934 uzyskał stopień inżyniera w Wyższej Szkole Włókiennictwa w Verviers. W 1935 zatrudniony w Zakładach Przemysłu Lnianego "Krosno", później również jako inspektor Izby Przemysłowo-Handlowej w Wilnie oraz w Zakładach Wyrobów Włókienniczych "Stradom" w Częstochowie. 
W okresie okupacji niemieckiej walczył w Armii Krajowej. Po zakończeniu wojny kierował Oddziałem Częstochowskiego Stowarzyszenia Inżynierów i Techników Przemysłu Włókienniczego. Był także dyrektorem Izby Przemysłowo-Handlowej w Częstochowie.
Objął funkcję dyrektora Oddziału Centrum Szkolenia Zawodowego dla Przemysłu Włókienniczego w Częstochowie. W latach 1946–1947 kierował Szkołą Przemysłowo–Włókienniczą. Zakładał, a później pełnił funkcję dziekana Wydziału Włókienniczego Szkoły Inżynierskiej w Częstochowie (później Politechniki Częstochowskiej) od 1950 do 1960 (z przerwą na okres 1954-1958, gdy zasiadał w fotelu prorektora Politechniki).
Organizował struktury Związku Młodzieży Demokratycznej i Stronnictwa Demokratycznego w Częstochowie i okręgu. W 1947 uzyskał mandat posła na Sejm Ustawodawczy w okręgu Częstochowa. Zasiadał w Komisjach Morskiej i Handlu Zagranicznego, Zdrowia, Wojskowej oraz Spółdzielczości, Aprowizacji i Handlu. 
Odznaczony Krzyżem Walecznych oraz Srebrnym Krzyżem Zasługi i Srebrnym Krzyżem Zasługi z Mieczami. 
Był autorem publikacji naukowych, m.in. "Podstaw przędzalnictwa" (1961).

</doc>
<doc id="1787478" url="https://pl.wikipedia.org/wiki?curid=1787478" title="Członkowie rodu Von Wilamowitz-Moellendorff">
Członkowie rodu Von Wilamowitz-Moellendorff



</doc>
<doc id="1787481" url="https://pl.wikipedia.org/wiki?curid=1787481" title="Cwi Hirsch Kalischer">
Cwi Hirsch Kalischer



</doc>
<doc id="1787482" url="https://pl.wikipedia.org/wiki?curid=1787482" title="Borys Finkel">
Borys Finkel

Borys Arkadijowycz Finkel, ukr. Борис Аркадійович Фінкель, ros. Борис Аркадьевич Финкель, "Boris Arkadjewicz Finkel" (ur. 2 lutego 1968 w obwodzie czerniowieckim, Ukraińska SRR) – ukraiński piłkarz pochodzenia żydowskiego, grający na pozycji napastnika, a wcześniej obrońcy, reprezentant Ukrainy, trener piłkarski.
Kariera piłkarska.
Kariera klubowa.
Jest wychowankiem Bukowyny Czerniowce, w którym w 1986 rozpoczął karierę piłkarską. W 1988 został piłkarzem klubu Zaria Bielce. W 1990 powrócił do Bukowyny, a w następnym roku przeszedł do Hałyczyny Drohobycz. Sezon 1992 ponownie rozpoczął w Bukowynie. Występował potem w klubach Dnipro Dniepropetrowsk i Nywa Winnica, ale zawsze wracał do Bukowyny. Karierę piłkarską zakończył w FK Czerkasy.
Kariera reprezentacyjna.
26 sierpnia 1994 debiutował w narodowej reprezentacji Ukrainy w zremisowanym 1:1 meczu towarzyskim z Zjednoczonymi Emiratami Arabskimi, strzelając debiutowego gola. Łącznie rozegrał 4 mecze i strzelił 1 gola.
Kariera trenerska.
Po zakończeniu kariery piłkarskiej wyjechał na stałe do Niemiec, gdzie pełnił funkcje grającego trenera w drużynach niższych lig DJK Utzenhofen i FSV Gärbershof.

</doc>
<doc id="1787483" url="https://pl.wikipedia.org/wiki?curid=1787483" title="Scherza Fryderyka Chopina">
Scherza Fryderyka Chopina

Scherza Fryderyka Chopina – dorobek Fryderyka Chopina w tym gatunku muzycznym obejmuje cztery niezależne scherza – op. 20, op. 31, op. 39 i op. 54 oraz trzy scherza zawarte w sonatach kompozytora (Sonata fortepianowa b-moll, op.35, Sonata fortepianowa h-moll op. 58 i Sonata wiolonczelowa g-moll op. 65).
Scherzo op. 20.
Scherzo h-moll op. 20 – pierwsze z czterech scherz stworzonych przez polskiego pianistę. Kompozycja została napisana w tonacji h-moll i przeznaczona jest do wykonywania na fortepian solo. Dzieło powstało w Wiedniu w roku 1830 (wersja początkowa) a jego dopracowanie miało miejsce rok później. Wersja na potrzeby wydania nut drukiem ukończona została na przełomie lat 1834/1835. Utwór dedykowany jest Thomasowi Albrechtowi (fr. oryg. "A Monsieur T. Albrecht"). Scherzo jest opusem 20 w dorobku twórcy. Kompozycja (podobnie jak trzy pozostałe samodzielne scherza) znajduje się w programie eliminacji oraz I i II etapu Międzynarodowego Konkursu Pianistycznego im. Fryderyka Chopina.
Pierwsze wydania.
Pierwszy raz kompozycja została wydana 1 lutego 1835 w Paryżu przez wydawnictwo Maurice’a Schlesingera pod tytułem "Scherzo Pour Le Pianoforte, Op. 20" (numer wydawniczy: M. S. 1832). Publikacja posiadała 17 stron o wysokości 34 centymetrów i została dołączona jak suplement do 5 numeru „Revue et Gazette Musicale”. W Niemczech dzieło ukazało się drukiem (19 str. o wys. 34 cm) w maju tego samego roku w Lipsku nakładem „Breitkopf &amp; Härtel” (numer wydawniczy: 5599). Trzy miesiące później nastąpiło wydanie utworu w Wielkiej Brytanii. Nakładem „Wessel &amp; Co.” w Londynie ukazało się "Le Banquet Infernal. Scherzo, pour le Piano Forte, Op. 20" (17 str. o wys. 34 cm). Duży odstęp czasowy między stworzeniem a wydaniem scherza był spowodowany wieloma trudnościami technicznymi jakie znajdują się w utworze.
Budowa dzieła.
Pierwsza część charakteryzuje się "frenetycznym" rytmem. Ze względu na niego pierwszy wydawca - wbrew woli Chopina - nadał dziełu podtytuł "Piekielny bankiet". Jest ona dramatyczna i żywa. Druga część przywołuje polską kolędę "Lulajże, Jezuniu". Świadczy ona o przywiązaniu Chopina do ojczyzny oraz tęsknotą za nią.
Typowe scherzo to, jak sama nazwa wskazuje (z wł. "żart"), dzieło o charakterze pogodnym, wesołym i żartobliwym. Ta forma muzyczna przybrała u muzyka zupełnie inny nastrój. Refleksjami niemieckiego kompozytora i pianisty Roberta Schumanna (1810–1856) na temat dzieła było pytanie:
Warty uwagi jest fakt, iż Schumann wypowiadał te słowa krótko po tym jak opublikował w grudniu 1831 w czasopiśmie muzycznym „Allgemaine Musikalische Zeitung” recenzję chopinowskich „Wariacji op. 2” na temat „Là ci darem la mano” z opery Wolfganga Amadeusa Mozarta „Don Giovanni”, w której znajduje się słynne zdanie: "Panowie, czapki z głów, oto geniusz." (z oryg. niem. "Hut ab Ihr Herren, ein Genie!"). Utwór z klasycznym scherzem, wykorzystywanych w symfoniach lub sonatach, łączy tylko metrum 3/4.
Przeciętne wykonanie dzieła trwa około 9 minut.
Scherzo op. 31.
Scherzo b-moll op. 31 – drugie ze scherz Fryderyka Chopina, powstało ono w 1837 roku, a wydane jeszcze tego samego roku, z dedykacją dla Adéle de Fürstenstein.
W utworze posępne barwy kontrastują z jasnymi, radosnymi wzlotami. Scherzo utrzymane jest w formie sonatowej. Mnóstwo uczuć, wyrażonych przez Chopina dźwiękami, wymaga od wykonawców wyczucia i subtelności.
Scherzo op. 39.
Scherzo cis-moll op. 39 – trzecie ze scherz Chopina.
Kompozytor napisał je na przełomie 1838 i 1839, podczas wyjazdu na Majorkę (z tego okresu pochodzą również Preludia op. 28), ostateczną formę nadał mu w 1840 w Paryżu. Wydane zostało w tym samym roku z dedykacją dla Adolfa Gutmanna (ucznia kompozytora).
Scherzo jest posępne i melancholijne, ponure w charakterze, elegijne i epickie. Jest usiane licznymi fragmentami "staccato".
Scherzo op. 54.
Scherzo E-dur op. 54 – czwarte ze scherz Fryderyka Chopina.
Chopin napisał Scherzo na przełomie lat 1841–1842 w Nohant i w Paryżu.
Wydane zostało w 1843 roku z dedykacją dla Jeanne de Caraman (uczennicy Chopina).
Tempo "Presto" rozwija się dopiero po ekspozycji prostego spokojnego motywu, jakby kadencji. Elementami wiążącymi formę utworu są częste powtórzenia nawiązujące do formy ronda, wariacyjne powtarzanie motywu tematu, zwłaszcza w końcowych fragmentach.

</doc>
<doc id="1787484" url="https://pl.wikipedia.org/wiki?curid=1787484" title="Stanisław Kaliszewski">
Stanisław Kaliszewski

Stanisław Kaliszewski (ur. 22 maja 1907 w Motowidłówce w guberni kijowskiej, zm. 18 lutego 1983 w Warszawie) – polski nauczyciel, dziennikarz i publicysta, poseł na Sejm Ustawodawczy (1947–1952) oraz na Sejm PRL I, III i IV kadencji (1952–1956, 1961–1969). 
Życiorys.
Syn Wincentego. Ukończył gimnazjum w Kielcach oraz studia polonistyczne na Uniwersytecie Warszawskim. Pracował jako nauczyciel w szkołach średnich oraz publicysta literacki (m.in. w „Prosto z Mostu”). W okresie II wojny światowej uczestniczył w tajnym nauczaniu. Lata 1944–1945 spędził w niemieckim obozie (po upadku powstania warszawskiego). W 1945 podjął pracę w charakterze radcy Gabinetu Ministra Spraw Zagranicznych ds. Publikacji, zaangażował się również w działalność w Stronnictwie Demokratycznym. W 1947 uzyskał mandat posła na Sejm Ustawodawczy w okręgu Chełm: zasiadał w Komisjach Kultury i Sztuki (jako przewodniczący), propagandowej (przewodniczący) i Spraw Zagranicznych. W 1952 został ponownie wybrany (do Sejmu PRL, w okręgu Gorzów Wielkopolski), wszedł w skład Komisji Kultury, Oświaty i Nauki. W tym samym roku został redaktorem politycznym prasy SD, a od 1953 do 1957 pełnił obowiązki wiceredaktora „Tygodnika Demokratycznego” (od 1957 redaktora naczelnego). 
Był radnym Rady Narodowej miasta stołecznego Warszawy oraz Wojewódzkiej Rady Narodowej w Poznaniu. W 1961, po pięciu latach przerwy, powrócił do pracy parlamentarzysty (z okręgu Otwock) zasiadając w Komisji Kultury i Sztuki (jako jej wiceprzewodniczący). W 1965 uzyskał reelekcję w tym samym okręgu, objął przewodnictwo Komisji. W 1966 wszedł w skład Rady Kultury i Sztuki. Od 1969 przebywał na rencie dla zasłużonych działaczy. 
Przez długi okres zasiadał we władzach SD: Centralnym Komitecie (1947–1969) i Centralnej Komisji Rewizyjnej (1969–1976). Był członkiem zarządu Wydawnictwa „Epoka”.
Odznaczony Orderem Sztandaru Pracy II klasy, Krzyżami Kawalerskim (1954) i Komandorskim Orderu Odrodzenia Polski, Medalem 10-lecia Polski Ludowej (1955), a także dwukrotnie Srebrnym Krzyżem Zasługi (dwukrotnie w 1946). 
Został pochowany na Cmentarzu Komunalnym na Powązkach (kwatera A-11-13(344)).
Żonaty z Jadwigą Kaliszewską z domu Kowalewską (1914–1995).
Przypisy.
 

</doc>
<doc id="1787485" url="https://pl.wikipedia.org/wiki?curid=1787485" title="Pasmo Brzanki">
Pasmo Brzanki

Pasmo Brzanki, nazywane także Pasmem Brzanki i Liwocza – pasmo górskie na Pogórzu Ciężkowickim, pomiędzy dolinami Białej i Wisłoki. Najwyższymi wzniesieniami są Liwocz (562 m) – jednocześnie najwyższy szczyt Pogórza Ciężkowickiego oraz Brzanka (534 m).
Pasmo Brzanki rozpoczyna się na zachodzie w widłach Białej i Rzepianki i ciągnie równoleżnikowo poprzez wzniesienia: Golanka (355 m), Nosalowa (365 m), Morgi (453 m), Brzanka (534 m), przełęcz Obraz, Góra Pasia (527 m), Wielka Góra (508 m), Kamionka (513 m), Krzyżowa Góra (479 m), Gilowa Góra (502 m), Wisowa (406 m), Rysowany Kamień (427 m), Mały Liwocz (465 m), Góra Kamińska (507 m) i Liwocz (562 m) aż do miejscowości Kołaczyce w dolinie Wisłoki na wschodzie. Tylko w jednym miejscu jest rozcięte – potok Rostówka dokonuje w nim przełomu między wzniesieniami Morgi i Nosalowa, oddzielając jego skrajną, zachodnią część z wzniesieniem Nosalowej od głównego ciągu Pasma Brzanki.
53,5% obszaru Pasma Brzanki zajmują lasy. Pozostała część to tereny zajęte przez pola uprawne i zabudowania miejscowości rozłożonych na obydwu zboczach. W obrębie lasu istnieją też polany – np. polana Morgi. Z ciekawszych form skalnych wymienić należy Ostry Kamień na Pasiej Gorze, głaz na szczycie Rysowanego Kamienia i Borówkę w Żurowej. W dolnych częściach dominują lasy mieszane sosnowo – dębowe, z domieszką jodły i buku. Na szczytach najwyższych wzniesień wykształcił się zespół roślinny żyznej buczyny karpackiej.
W 1995 roku Pasmo Brzanki zostało objęte ochroną pod postacią Parku Krajobrazowego Pasma Brzanki.
Szlaki turystyczne.
Pasmo Brzanki pokryte jest siecią znakowanych szlaków turystycznych.
Poniżej wierzchołka Brzanki znajduje się schronisko turystyczne: Bacówka Brzanka, zbudowane w 1981 roku jako schronisko turystyki kwalifikowanej przez PTTK. Obecnie bacówka znajduje się w rękach prywatnych. Obok schroniska wybudowano wieżę widokową.

</doc>
<doc id="1787486" url="https://pl.wikipedia.org/wiki?curid=1787486" title="Reprezentacja Serbii w koszykówce mężczyzn">
Reprezentacja Serbii w koszykówce mężczyzn

Reprezentacja Serbii w koszykówce mężczyzn – drużyna, która reprezentuje Serbię w koszykówce mężczyzn. Za jej funkcjonowanie odpowiedzialny jest Związek Koszykówki Serbii. W ocenie FIBA reprezentacja Serbii nie jest kontynuatorem tradycji reprezentacji Jugosławii. Decyzja ta jest zgodna z prawem międzynarodowym (Rezolucja Rady Bezpieczeństwa ONZ nr 777 poparta przez Zgromadzenie Ogólne ONZ rezolucją nr 47/1), które stanowi, że Federalna Republika Jugosławii (dzisiejsza Republika Serbii) nie jest kontynuatorem prawnym Socjalistycznej Federacyjnej Republiki Jugosławii.
Reprezentacja Federalnej Republiki Jugosławii zadebiutowała w rozgrywkach FIBA w 1995 podczas eliminacji Mistrzostw Europy 1995. Swój pierwszy mecz rozegrała przeciwko Bułgarii wygrywając 93:87, a następnie zapewniła sobie awans do finałów mistrzostw. Drużyna w swoim debiucie w finałach Mistrzostw Europy po zwycięstwie w finale nad Litwą zdobyła tytuł Mistrza Europy oraz awans do turnieju koszykówki na IO 1996.
Od 2006 w związku z referendum niepodległościowym w Czarnogórze drużyna reprezentuje wyłącznie Republikę Serbii.

</doc>
<doc id="1787487" url="https://pl.wikipedia.org/wiki?curid=1787487" title="Wierny ogrodnik (powieść)">
Wierny ogrodnik (powieść)

Wierny Ogrodnik (ang. "The Constant Gardener") – to powieść Johna le Carré, w której intrygi szpiegowskie zastępuje chciwość międzynarodowych korporacji farmaceutycznych oraz związane z nimi problemy „zapomnianego kontynentu”. 
W 2005 roku Fernando Meirelles nakręcił na jej podstawie film z Ralph Fiennesem w roli Justina Quayle, męża Tessy - Rachel Weisz. 
Fabuła.
W Kenii, niedaleko jeziora Turkana, zostaje zgwałcona, a następnie zamordowana
Tessa Quayle - działaczka organizacji charytatywnych, aktywistka ruchów praw obywatelskich, a zarazem żona brytyjskiego dyplomaty. Wszystkie podejrzenia skupiają się na zaginionym dr. Arnoldzie Bluhmie, który towarzyszył ofierze podczas podróży.
Tessa i Arnold protestowali przeciwko nieludzkim praktykom światowych firm farmaceutycznych, które dostarczały lokalnej ludności przeterminowane leki oraz wykorzystywały ją do testowania nowych produktów.
Informacje ujawnione przez funkcjonariuszy Scotland Yardu wykluczają Bluhma z kręgu podejrzanych, a jednocześnie wskazują na nowe motywy. Próby zatuszowania sprawy przez przełożonych Justina skłaniają go do zasięgnięcia informacji na temat ostatnich zainteresowań żony. Okazuje się, że skupiały się wokół Dypraxy - nowego leku przeciw gruźlicy (oparte na faktach: w 1996 roku firma Pfizer testowała nowy lek na zapalenia opon mózgowych - fluorochinolon trowafloksacynę pod nazwą Trovan w miejscowości Kano w Nigerii).

</doc>
<doc id="1787488" url="https://pl.wikipedia.org/wiki?curid=1787488" title="Plac św. Piotra">
Plac św. Piotra



</doc>
<doc id="1787490" url="https://pl.wikipedia.org/wiki?curid=1787490" title="Beata Kozikowska">
Beata Kozikowska

Beata Kozikowska właściwie Beata Kozikowska-Siudy (ur. 5 sierpnia 1971 w Bielsku-Białej) – polska aktorka telewizyjna i teatralna.
W 1995 ukończyła studia na PWST w Krakowie i w tym samym roku zadebiutowała w roli Iriny w "Trzech Siostrach" Antoniego Czechowa na scenie Teatru Wybrzeże w Gdańsku. Poza tym występowała w Teatrze Rozmaitości w Warszawie (1995), w Teatrze Polskim w Warszawie (1995) i w Teatrze Narodowym w Warszawie (1999).

</doc>
<doc id="1787492" url="https://pl.wikipedia.org/wiki?curid=1787492" title="Przezchlebie (przystanek kolejowy)">
Przezchlebie (przystanek kolejowy)

Przezchlebie – nieistniejący przystanek osobowy w miejscowości Przezchlebie, w województwie śląskim, w powiecie tarnogórskim, w gminie Zbrosławice, w Polsce.

</doc>
<doc id="1787495" url="https://pl.wikipedia.org/wiki?curid=1787495" title="Leonid Pimonow">
Leonid Pimonow

Leonid Pimonow (ros. Леонид Васильевич Пимонов; lit. Leonidas Pimonovas; ur. 18 lipca 1908 w Orenburgu, zm. 24 marca 2000 w Wilnie) – polski, francuski i litewski fizyk akustyk, działacz społeczny wywodzący się z rodu Pimonowów, honorowy przewodniczący Naczelnej Rady Staroobrzędowców Rzeczypospolitej.
Życiorys.
Urodził się w Orenburgu w znanej rodzinie staroobrzędowych działaczy wileńskich Pimonowów (syn Wasilija Mojsiejewicza i Nadieżdy Iwanowny). Ojciec był fundatorem molenny w Wilnie. W czasie I wojny światowej znalazł się ponownie wraz z rodzicami na terenie Rosji, z której powrócił do kraju w latach 20. Ukończył gimnazjum im. Adama Mickiewicza w Wilnie, a w 1935 studia na Wydziale Matematyki i Nauk Ścisłych Uniwersytetu Stefana Batorego.
Zajmował się sportem, uczestnicząc w turniejach tenisowych. Interesował się kinematografią, pracował m.in. jako kamerzysta i reżyser filmów krótkometrażowych dla Polskiej Agencji Telegraficznej. W 1930 był autorem filmu poświęconego wizycie prezydenta Mościckiego w wileńskiej molennie. Wraz z kuzynem Borysem był właścicielem kinoteatrów wileńskich "Hollywood" i "Kasyno".
W 1941 z żoną Eugenią (z domu Starczewska – Polka, która przyjęła prawosławie) wyjechał do Niemiec, gdzie w latach 1941–1947 pracował w fabryce Breunsinga w Berlinie (jako robotnik, później dyrektor). Kształcił się w Berlińskim Instytucie Technicznym, gdzie uzyskał stopień doktora fizyki. Od końca lat 40. mieszkał we Francji. Pracował m.in. jako inżynier we Francuskim Narodowym Centrum Badań nad Telekomunikacją w Paryżu. W 1965 uzyskał doktorat z fizyki na Sorbonie. Od 1967 stał na czele laboratorium Szkoły Praktycznej Badań Wyższych.
Od 1971 do 1979 pełnił obowiązki dyrektora Narodowego Centrum Badań Naukowych w Paryżu, a w latach 1971–1973 stał na czele Towarzystwa Akustyków Francji.
W latach 80. po raz pierwszy po wojnie przyjechał do Polski, gdzie wybrano go honorowym przewodniczącym Naczelnej Rady Staroobrzędowców. W 1985 założył Fundację im. Pimonowów w Suwałkach w celu pomocy wspólnotom staroobrzędowców w północno-wschodniej Polsce.
Po 1991 nadano mu obywatelstwo litewskie, a sam Pimonow po raz pierwszy przyjechał w 1994 na Litwę. W 1998 uczestniczył jako gość w zjeździe staroobrzędowców w Poniewieżu. Rok wcześniej założył w Wilnie Fundację im. Eugenii i Leonida Pimonowów na rzecz pomocy chorym na Alzheimera. Żona Eugenia zmarła na Alzheimera w Paryżu w 1996 i została pochowana na wileńskim cmentarzu staroobrzędowców.

</doc>
<doc id="1787496" url="https://pl.wikipedia.org/wiki?curid=1787496" title="William C. Boyd">
William C. Boyd

William Clouser Boyd (ur. 4 marca 1903, zm. 19 lutego 1983) – amerykański naukowiec który w latach 30 XX wieku z żoną Lyle przeprowadził światowe badania dotyczące rozkładu grup krwi.
Odkrył, że grupy krwi są dziedziczne i nie podlegają otoczeniu. Analiza genetyczna grup krwi skłoniły go do stwierdzenia że rasy ludzi są populacjami różniącymi się allelami. Na tej podstawie podzielił światową populację na 13 geograficznie wyrażanych ras z różnymi profilami grup krwi.
Później odkrył lektyny w roślinach. Badał również grupy krwi mumii.

</doc>
<doc id="1787498" url="https://pl.wikipedia.org/wiki?curid=1787498" title="Kometa Holmesa">
Kometa Holmesa



</doc>
<doc id="1787499" url="https://pl.wikipedia.org/wiki?curid=1787499" title="Kometa Holmsa">
Kometa Holmsa



</doc>
<doc id="1787506" url="https://pl.wikipedia.org/wiki?curid=1787506" title="Alfred Leo Abramowicz">
Alfred Leo Abramowicz



</doc>
<doc id="1787507" url="https://pl.wikipedia.org/wiki?curid=1787507" title="Pogranicznyj">
Pogranicznyj



</doc>
<doc id="1787508" url="https://pl.wikipedia.org/wiki?curid=1787508" title="Thomas W. Simons">
Thomas W. Simons



</doc>
<doc id="1787509" url="https://pl.wikipedia.org/wiki?curid=1787509" title="Faith, Hope &amp; Fury">
Faith, Hope &amp; Fury



</doc>
<doc id="1787510" url="https://pl.wikipedia.org/wiki?curid=1787510" title="PZL-105 Pelikan">
PZL-105 Pelikan

PZL-105 Pelikan (TS-17) – projekt polskiego samolotu rolniczego, stworzony przez zespół konstruktorów Tadeusza Sołtyka. Projekt pozostał na etapie drewnianego modelu z jednym skrzydłem i prawie ukończonej dokumentacji technicznej.
Historia.
Sukces rolniczych wersji samolotów PZL-101 Gawron i An-2 w pierwszej połowie lat 60. skierował uwagę WSK-Okęcie na możliwość zaprojektowania nowego samolotu przeznaczonego tylko do prac rolniczych. Coraz większe użycie tego typu maszyn w krajowej jak i zagranicznej produkcji rolniczej pozwalało widzieć przyszłość dla tego typu samolotów. W 1963 roku anulowano dalsze prace nad samolotem myśliwskim TS-16 Grot, będąc tymczasowo „bezrobotnym”, Sołtyk zaproponował opracowanie konstrukcji rolniczej mogącej przewozić ok. 1500 kg środków chemicznych. Zespół konstruktora opracował wstępny projekt takiego samolotu oznaczonego jako TS-17 Pelikan. Maszyna przewoziła chemikalia w zbiorniku umieszczonym za kabiną załogi, po wymontowaniu zbiornika maszyna mogła pełnić rolę samolotu wielozadaniowego. Przeprowadzono próby tunelowe na modelu i rozpoczęto kompletowanie dokumentacji technicznej. Projekt otrzymał oficjalną nazwę PZL-105 Pelikan. Wiosną 1965 roku gotowa była drewniana makieta z jednym skrzydłem a do połowy tego samego roku wykonano niemal kompletną dokumentację techniczną nowego samolotu. W wyniku polityki ograniczającej rozwój własnych konstrukcji lotniczych, Instytut Lotnictwa wydał opinię, według której Pelikan nie przewyższał swoimi osiągami samolotu An-2. W lecie 1965 roku na polecenie Zjednoczenia Przemysłu Lotniczego WSK-Okęcie poleciło przerwanie dalszych prac.
Konstrukcja.
Układ konstrukcyjny samolotu zbliżony był do rozwiązań zastosowanych w PZL-101 Gawron. Pelikan był dwumiejscowym, zastrzałowym górnopłatem z półskorupowym kadłubem, wykonanym z duraluminium. Prosty płat ze slotem i dwuszczelinowymi klapami. Jako napędu zamierzano uzyć śmigłowcowego silnika Lit-3. Podwozie stałe z kółkiem ogonowym na końcu kadłuba. Usterzenie pionowe miało zostać zamontowane na obu krańcach statecznika poziomego.

</doc>
<doc id="1787511" url="https://pl.wikipedia.org/wiki?curid=1787511" title="Nick Young">
Nick Young

Nick Young (ur. 1 czerwca 1985 roku w Los Angeles) – amerykański zawodowy koszykarz, występujący na pozycji rzucającego obrońcy, mistrz NBA z 2018.
Kariera NBA.
Pierwszy mecz w NBA Nick Young rozegrał 15 grudnia 2007 przeciwko Sacramento Kings. 14 stycznia 2009, zanotował rekordowe 33 punkty, w meczu z New York Knicks.
W swoim pierwszym sezonie notował 7,5 punktu i 1,5 zbiórki na mecz. Przez dwa lata spędzone w NBA poczynił postępy widoczne w statystykach z sezonu 2008-2009 : 10,9 punktu, 1,8 zbiórki i 1,2 asysty na mecz.
Young swoją największą zdobycz punktową w meczu - 43 punkty - zdobył przeciwko Sacramento Kings 11 stycznia 2011.
15 marca 2012 Nick Young został wymieniony do Los Angeles Clippers na mocy trójstronnej umowy między LA Clippers, Denver Nuggets i Washington Wizards. Trzy dni później zanotował swój debiut w drużynie z Los Angeles przeciwko Detroit Pistons, kiedy to zagrał 28 minut, rzucił 9 punktów i zaliczył 1 asystę. W lipcu 2012 roku podpisał kontrakt z Philadelphia 76ers, a rok później z Los Angeles Lakers.
7 lipca 2017 został zawodnikiem Golden State Warriors.
10 grudnia 2018 dołączył do Denver Nuggets. 30 grudnia opuścił klub.
Statystyki.
Na podstawie Basketball-Reference.com 
"Stan na koniec sezonu 2018/19"

</doc>
<doc id="1787514" url="https://pl.wikipedia.org/wiki?curid=1787514" title="Krasnyj Kawkaz (1916)">
Krasnyj Kawkaz (1916)

Krasnyj Kawkaz (ros. Красный Кавказ, tzn. Czerwony Kaukaz) – radziecki krążownik ciężki z okresu międzywojennego i II wojny światowej. Był jedynym okrętem zmodyfikowanego typu "Admirał Nachimow".
Historia.
Budowę "Krasnego Kawkaza" rozpoczęto w 1913 jako jednego z czterech krążowników lekkich typu "Admirał Nachimow" dla carskiej rosyjskiej Floty Czarnomorskiej, pod nazwą "Admirał Łazariew". Projekt okrętów wywodził się z krążowników typu "Swietłana" budowanych dla Floty Bałtyckiej. Z powodu wybuchu I wojny światowej, a następnie rewolucji w Rosji, żaden z krążowników nie został ukończony w terminie. Ostatecznie z okrętów typu "Admirał Nachimow" ukończono według pierwotnego projektu tylko okręt główny (jako "Czerwona Ukraina"), natomiast "Admirał Łazariew" został przeprojektowany, a z budowy pozostałych dwóch zrezygnowano. 
Stępkę pod budowę "Admirała Łazariewa", późniejszego "Krasnego Kawkaza", położono 19 października 1913 w stoczni Russud w Mikołajowie na Ukrainie, jeszcze przed oficjalnym zamówieniem. Zamówienie na budowę okrętu zostało złożone dopiero 12 marca 1914 w stoczni OZNiW w Mikołajowie, która miała być wykonawcą urządzeń napędowych (w ramach podziału zadań ze stocznią Russud, która wykonywała kadłub). Faktycznie prace podjęto w początkach lipca 1914. Przewidywano termin ukończenia na 20 października 1916, lecz z powodu wybuchu I wojny światowej i trudności organizacyjnych oraz materiałowych, budowa miała stale zwiększające się opóźnienie. 28 maja 1916 podjęto próbę wodowania kadłuba okrętu, lecz utknął on na pochylni z powodu słabego smarowania jej płóz i udało się go ściągnąć na wodę dopiero 8 czerwca 1916. Nowy termin oddania okrętu przewidziano na grudzień 1917. Dalsze opóźnienia budowy wywołała rewolucyjna sytuacja wewnętrzna w Rosji, a po rewolucji lutowej w 1917 prace wstrzymano. W dodatku, 17 marca 1918 Mikołajów został zajęty przez wojska państw centralnych, a następnie miasto przechodziło z rąk do rąk podczas wojny domowej. Między innymi, nieukończony krążownik formalnie wcielili w skład swojej floty Ukraińcy i 27 stycznia 1919 przemianowali go na "Hetman Petro Doroszenko" (Гетьман Петро Дорошенко), ale już w lutym miasto i okręty zostały przejęte przez siły interwentów i "białych".
Po zakończeniu wojny domowej, nieukończony krążownik znalazł się w posiadaniu ZSRR. W 1924 zdecydowano dokończyć jego budowę według zmodyfikowanego projektu, ze wzmocnionym uzbrojeniem. Od 1925 opracowano kilka projektów wstępnych całkowitej przebudowy, zakładających uzbrojenie w 5 nowych dział kalibru 180 mm konstrukcji Zakładów Bolszewik w Leningradzie, w pojedynczych wieżach (podobnie do japońskiego sześciowieżowego typu "Furutaka"). Zrezygnowano z tego jednak z uwagi na przeciążenie kadłuba (jedna wieża ważyła 125 ton) oraz względy finansowe, nie pozwalające na polepszenie stateczności przez dodanie bąbli przeciwtorpedowych. W międzyczasie Rewolucyjna Rada Wojenna zatwierdziła 16 marca 1926 ograniczony projekt, przewidujący instalację 8 armat 203 mm na pojedynczych stanowiskach, zdjętych ze starych okrętów. Ostatecznie opracowano kompromisowy wariant pełnej przebudowy, z uzbrojeniem w 4 działa 180 mm w pojedynczych wieżach w osi okrętu (projekt nr 815), bez polepszania osłony kadłuba. 14 grudnia 1926 zmieniono nazwę okrętu na "Krasnyj Kawkaz" (Czerwony Kaukaz). Prace podjęto jesienią w 1927, w stoczni im. A. Marty w Mikołajowie. We wrześniu 1931 rozpoczęto próby okrętu, a 25 stycznia 1932 wszedł on do służby w radzieckich Siłach Morskich Morza Czarnego. Planowano początkowo według analogicznego projektu ukończyć krążownik "Woroszyłow" (eks "Admirał Butakow") typu "Swietłana", lecz plany te zarzucono z przyczyn finansowych. 
Opis.
Krążownik "Krasnyj Kawkaz" odróżniał się od pierwotnych projektów typów "Admirał Nachimow" i "Swietłana" i dwóch ukończonych według nich okrętów ("Czerwona Ukraina" i "Krasnyj Krym") nowoczesną architekturą i sylwetką, typowymi dla nowych międzywojennych krążowników. W odróżnieniu od oryginalnego projektu, jego artyleria główna umieszczona była w całości w czterech wieżach w osi symetrii okrętu (po dwie na dziobie i rufie), a nie w kazamatach i odkrytych stanowiskach na burtach. Zastosowano przy tym działa większego kalibru 180 mm, w miejsce 130 mm. W stosunku do projektu, kadłub został wydłużony o 3 metry. Zmianie uległ kształt dziobnicy, która stała się wygięta w górnej części i bardziej wysmukła. Obniżono o jeden pokład poziom pokładu dziobowego (poprzednio znajdowały się pod nim usunięte kazamaty dział). Jeszcze przed dziobowymi wieżami artylerii zastosowano niewielki uskok pokładu dziobowego (na wysokość pół pokładu), natomiast zasadniczy uskok pokładu znajdował się na śródokręciu, w rejonie drugiego komina. Okręt miał dwa proste, szeroko rozstawione kominy (z powodu likwidacji dwóch dziobowych kotłowni z 4 kotłami, liczbę kominów zmniejszono z trzech w stosunku do oryginalnego projektu). Również nadbudówka dziobowa została rozbudowana i cofnięta nieco w kierunku rufy. Maszty o konstrukcji palowej zastąpiono przez masywne maszty, z rozbudowanymi pomostami i przyrządami kierowania ogniem na szczycie. Dziobowy maszt trójnożny był połączony z nadbudówką dziobową; rufowy czworonożny był przed rufową grupą wież i zawieszono na nim dwa charakterystyczne masywne kratownicowe dźwigi do obsługi wodnosamolotów i łodzi. Kadłub dzielił się na 23 główne poprzeczne przedziały wodoszczelne. Nowe uzbrojenie pociągnęło także konieczność sporych zmian w rozplanowaniu wewnętrznym okrętu, przede wszystkim z uwagi na konieczność instalacji fundamentów wież i komór amunicyjnych. Z powodu zmniejszenia ilości kotłów, zwiększono wydajność pozostałych przez przejście na opalanie paliwem płynnym i zwiększenie ciśnienia.
Uzbrojenie główne stanowiły 4 działa 180 mm B-1K o długości lufy L/60 (faktycznie L/59), opracowane przez Zakłady Bolszewik (dawne Zakłady Obuchowskie) w Leningradzie. Umieszczone były w pojedynczych wieżach MK-1-180, opracowanych przez Leningradzkie Zakłady Metalliczeskie (LMZ). Artylerię przeciwlotniczą początkowo stanowiły 4 działa 75 mm wz.28 Mellera. Ponieważ były one przestarzałe, według niektórych źródeł zamieniono je wkrótce po wejściu do służby na 4 półautomatyczne działa 45 mm 21-K. Uzbrojenie uzupełniało 12 wyrzutni torped 450 mm, w czterech trzyrurowych aparatach, po dwa na burcie, za rufowym kominem. Okręt mógł też stawiać 100 min morskich lub przenosić 40 bomb głębinowych. Wyposażony był ponadto w niemiecką katapultę pneumatyczną Heinkel K-3 i przenosił początkowo dwa wodnosamoloty obserwacyjne KR-1 (Heinkel HD-55), przechowywane bezpośrednio na katapulcie (bez hangaru). Samolotów tych używano jedynie do 1936. Po tej dacie brak było nowych odpowiednio lekkich maszyn i katapulta została później zdemontowana.
W 1935 wzmocniono uzbrojenie przeciwlotnicze montując 4 stanowiska podwójnie sprzężonych włoskich dział 100 mm Minzini, z maskami przeciwodłamkowymi, po dwa stanowiska na burcie, w rejonie śródokręcia. Po remoncie w 1940 zamontowano działka automatyczne 37 mm 70-K oraz wielkokalibrowe karabiny maszynowe 12,7 mm DSzK. Następnie, podczas remontu w styczniu-sierpniu 1942 wzmocniono uzbrojenie przeciwlotnicze, montując na śródokręciu dalsze 2 dwudziałowe stanowiska dział 100 mm Minzini z zatopionego półbliźniaczego krążownika "Czerwona Ukraina", a także 2 działa 76,2 mm L/55 34-K na rufie. Liczba działek 37 mm 70-K sięgnęła 10. Po kolejnym remoncie w 1944, 2 działa 76 mm i 4 działa 45 mm zastąpiono przez 4 działka 37 mm 70-K, doprowadzając ich stan do 14. Prawdopodobnie zamontowano wówczas także brytyjski radar typu 291, 2 działka 40 mm Bofors i 6 działek 20 mm Oerlikon. Po wojnie zdemontowano dodatkowe 4 działa 100 mm oraz część działek 37 mm. 
Planowano na przełomie lat 30. i 40. dokonać gruntownej modernizacji uzbrojenia okrętu, z 8 działami 152 mm w wieżach dwudziałowych MK-17, 8 działami 76,2 mm plot w podwójnych stanowiskach 81-K, 6 działkami 37 mm, 8 wkm 12,7 mm i 6 wyrzutniami torped 533 mm, lecz do tego nie doszło, ponieważ wieże MK-17 były dopiero w stadium projektowania. Nie doszła też do skutku kolejna propozycja przezbrojenie okrętu w 8 dział 130 mm w wieżach dwudziałowych B-2ŁM (projektowanych dla nowych niszczycieli projektu 30), gdyż również nie były one jeszcze dostępne.
Główny burtowy pas pancerny na linii wodnej ciągnął się na większości długości okrętu i miał grubość 75 mm i wysokość 2,1 m, wykonany był z cementowanej stali Kruppa. Nad nim rozciągał się górny pas, grubości 25 mm, wysokości 2,25 m, na całej długości kadłuba. Dolny pokład (na wysokości górnej krawędzi głównego pasa pancernego) miał grubość 20 mm, górny pokład miał również grubość 20 mm. Maszyna sterowa była przykryta pancerzem 25 mm. Na rufie była poprzeczna gródź pancerna grubości 50 mm. Według pierwotnego projektu, stanowisko dowodzenia było chronione pancerzem 75 mm (podłoga i dach 50 mm).
Ocena.
Krążownik "Krasnyj Kawkaz" stanowił ciekawy i bezprecedensowy przykład wykorzystania starego kadłuba do budowy względnie nowoczesnego okrętu. W stosunku do pierwotnego projektu, jego artyleria uległa znacznemu wzmocnieniu pod względem kalibru i racjonalności rozmieszczenia (w pierwotnym projekcie, z 15 dział 130 mm jedynie 8 stanowiło salwę burtową, a w zmodyfikowanym - wszystkie 4 działa 180 mm). Mimo to, okręt miał umiarkowaną wartość bojową. Z uwagi na kaliber dział, "Krasnyj Kawkaz" według standardów międzynarodowych zaliczał się do krążowników ciężkich; miał jednak znacznie mniejszą liczbę dział od zagranicznych jednostek tej klasy (stosowano co najmniej 6-8 dział), a także ich mniejszy kaliber (typowy 203 mm). Nietypowy układ artylerii w pojedynczych wieżach zastosowano oprócz "Krasnego Kawkaza" jedynie w japońskich krążownikach zbliżonej wielkości typu "Furutaka", które jednak przenosiły 6 dział (zostały one później przebudowane z trzema wieżami dwudziałowymi). Na ograniczonych parametrach "Krasnego Kawkaza" odbiły się także uwarunkowania ekonomiczne. Same działa 180 mm, aczkolwiek dysponujące świetnymi parametrami balistycznymi i donośnością, miały niską szybkostrzelność z powodu wadliwego systemu zasilania amunicją (teoretycznie 6 strzałów na minutę, w praktyce – maksymalnie 4, a 2 ogniem ciągłym). Ponadto, miały niską żywotność luf (55 wystrzałów) i w konsekwencji, wobec małej ilości wyprodukowanych luf, podczas II wojny światowej były już zużyte, co ograniczało celność ognia, a wkrótce doprowadziło do całkowitego zużycia dział (jedynej wymiany luf dokonano prawdopodobnie w 1935). Pod koniec lat 30. nie wymieniano już luf, gdyż planowano zmianę uzbrojenia okrętu, który zresztą traktowany był jako jednostka doświadczalna. Dość silne natomiast było uzbrojenie przeciwlotnicze średniego kalibru (po modernizacji), a w toku działań wojennych stało się ono wyjątkowo silne jak na krążownik (12 dział 100 mm i 2 działa 76 mm). Zalety te w części niwelował brak nowoczesnego systemu kierowania ogniem i umiarkowanie silne uzbrojenie małokalibrowe, składające się początkowo z półautomatycznych armat 45 mm o małej szybkostrzelności. Opancerzenie okrętu odpowiadało grubością lekkim krążownikom z lat 20. i nie zapewniało ochrony przeciw działom lekkich krążowników (należy jednak zauważyć, że większość nowych krążowników ciężkich pierwszego pokolenia nie była lepiej opancerzona). Mimo tych niedostatków, przy braku większych okrętów przeciwnika na swoim akwenie działań (Morzu Czarnym), "Krasnyj Kawkaz" odegrał wartościową rolę podczas wojny, pełniąc zadania wspierania wojsk lądowych. 
Służba.
W październiku-listopadzie 1933 okręt odbył pierwszy rejs zagraniczny, do Turcji, Grecji i Włoch (z niszczycielami "Pietrowskij" i "Szaumian"). 11 stycznia 1935 przydzielono go do odtworzonej Floty Czarnomorskiej. W latach 1938-40 okręt był remontowany w stoczni im. Ordżonikidze w Sewastopolu. 
W chwili wybuchu wojny niemiecko-radzieckiej 22 czerwca 1941 okręt był dowodzony przez kapitana II rangi (kmdr por.) Aleksieja Guszczina, wchodząc w skład brygady krążowników w Sewastopolu. Pierwszą akcją krążownika było postawienie obronnych zagród z 200 min w dniach 23-24 czerwca 1941. Od 6 lipca 1941 bazował w Noworosyjsku. W dniach 11-12 września 1941 wspierał ogniem obronę Odessy (wystrzelono 85 pocisków 180 mm). 22 września 1941 "Krasnyj Kawkaz" przetransportował desant 696 żołnierzy pod Grigoriewkę koło Odessy i wspierał wojska (8 pocisków). Z powodu trudnej sytuacji na froncie, okręt ewakuował 4 października 1000 ludzi z Odessy do Sewastopola, a 16 października 1600 ludzi. 15 października ponownie wspierał ogniem obronę (27 pocisków). Do grudnia pełnił głównie zadania ewakuacji z Sewastopola na wschód ludzi i sprzętu, lecz także dowożenia posiłków do Sewastopola oraz ostrzeliwania celów lądowych (zwłaszcza 2 i 21 grudnia). 2-4 listopada przeholował nadto z Noworosyjska do Poti uszkodzony krążownik "Woroszyłow". 
29 grudnia 1941 "Krasnyj Kawkaz" uczestniczył w operacji desantowej w Teodozji na Krymie, transportując 1586 żołnierzy, których wysadził podchodząc do mola w porcie. Wspierał też 29 i 30 grudnia desant ogniem. Został trafiony 8 pociskami i 5 granatami moździerzowymi, m.in. uszkodzona pociskiem została druga wieża 180 mm i dziobowa kotłownia, zginęło 27 marynarzy i raniono 66. Był też wówczas 14 razy atakowany bezskutecznie przez lotnictwo. 4 stycznia 1942 okręt ponownie transportował do Teodozji żołnierzy i sprzęt 224. Samodzielnego Dywizjonu Artylerii Przeciwlotniczej, lecz około 9.23 stojąc przy molo został uszkodzony przez bombowce nurkujące Junkers Ju 87 bliskimi wybuchami 5 bomb 500-1000 kg. Pomimo nabrania ok. 1000-1800 ton wody w części rufowej i uszkodzenia obu sterów i jednej śruby napędowej, okręt dotarł z małą prędkością 7,3 węzła 5 stycznia do Tuapse. 29-30 stycznia został przeholowany przez zbiornikowiec "Moskwa" do Poti w celu remontu, gdzie 26 marca okręt po zdjęciu części wyposażenia zadokowano w doku pływającym (o udźwigu jedynie 5000 t). Część dziobowa okrętu pozostawała przy tym poza dokiem. 3 kwietnia 1942 "Krasnyj Kawkaz" został odznaczony tytułem okrętu gwardyjskiego za udział w operacji kerczańsko-teodozyjskiej. Podczas remontu wzmocniono uzbrojenie przeciwlotnicze, montując przede wszystkim 2 podwójne stanowiska dział 100 mm z zatopionego w Sewastopolu krążownika "Czerwona Ukraina", z którego wzięto też śrubę napędową. 22 lipca 1942 okręt opuścił dok, a 25 sierpnia 1942 powrócił do służby. Liczba załogi sięgnęła 878, w tym 51 oficerów. 
Po powrocie do linii, "Krasnyj Kawkaz" nadal pełnił głównie funkcje transportowe, przewożąc we wrześniu i październiku posiłki z Poti do Tuapse. 22 października został tam zaatakowany przez niemieckie kutry torpedowe, lecz bezskutecznie. 6 listopada 1942 dowódcą został kpt. II rangi (kmdr por.) Wasilij Jeroszenko. 
4 lutego 1943 okręt wspierał ogniem desant pod Jużną Ozierejką koło Noworosyjska (75 pocisków 180 mm i 300 pocisków 100 mm). Ostatnie działania bojowe miały miejsce 4 czerwca 1943 w czasie akcji pozoracyjnej pod Noworosyjskiem. Z powodu całkowitego zużycia luf artylerii głównej i braku dział na wymianę, "Krasnyj Kawkaz" nie brał już udziału w walkach, pozostając w Poti do końca wojny. Mimo to, we wrześniu 1944 rozpoczęto jego remont kapitalny, modyfikując przy tym także uzbrojenie przeciwlotnicze. Do służby okręt powrócił w maju 1945. 23 maja 1945 przebazował z powrotem do Sewastopola.
Podczas służby, okręt wykonał 64 zadania bojowe, wystrzeliwując 458 pocisków kalibru 180 mm. 
12 maja 1947 "Krasnyj Kawkaz" został przeklasyfikowany na krążownik szkolny. W 1949 został jednak wycofany ze służby, rozbrojony i przeklasyfikowany na okręt doświadczalny w składzie 117. Brygady Okrętów Doświadczalnych w Teodozji. 21 listopada 1952 został zatopiony jako okręt-cel przez pocisk skrzydlaty KSS z samolotu Tu-4K, w rejonie przylądka Meganom.
Dane techniczne.
Uzbrojenie i wyposażenie: 
Wyposażenie

</doc>
<doc id="1787516" url="https://pl.wikipedia.org/wiki?curid=1787516" title="Ekonomiczna analiza prawa">
Ekonomiczna analiza prawa

Ekonomiczna analiza prawa (ang. "Law and economics") – dyscyplina znajdująca się między ekonomią a naukami prawnymi. Zajmuje się badaniem prawa korzystając z metod nauk ekonomicznych. Dyscyplina ta kładzie szczególny nacisk na badanie efektywności regulacji prawnych.
Historia.
Już we wczesnych latach XVIII wieku Adam Smith omawiał ekonomiczne efekty ustroju merkantylnego. Jednak, stosowanie zasad ekonomii do analizy prawa regulującego działalność pozarynkową jest stosunkowo nowym zjawiskiem. Prawo europejskie oraz ruch ekonomiczny w latach 1900 nie miały trwałego wpływu. W roku 1961, Ronald Coase oraz Guido Calabresi niezależnie od siebie opublikowali dwa przełomowe artykuły: „The Problem of Social Cost” i „Some Thoughts on Risk Distribution and the Law of Torts”. Są to punkty bazowe dla współczesnej szkoły prawa i ekonomii.
Harold Luhnow, dyrektor fundacji Volker Fund sfinansował przybycie Friedricha von Hayka oraz Aarona Directora na University of Chicago w roku 1946 w celu utworzenia nowej jednostki dla uczonych w zakresie prawa i ekonomii. Uniwersytet kierowany był przez Roberta Maynarda Hutchinsa, bliskiego współpracownika Luhnowa przy ustanawianiu szkoły chicagowskiej, zatrudniał już Franka Knighta, George’a Stiglera, Henry’ego Simonsa oraz Ronalda Coase – mocną bazę libertarianów. Wkrótce miał dołączyć nie tylko Hayek, lecz także szwagier Directora oraz przyjaciel Stiglera, Milton Friedman, a także Robert Fogel, Robert Lucas, Eugene Fama, Richard Posner oraz Gary Becker.
Historycy, Robert van Horn oraz Phillip Mirowski opisali ten postęp w rozdziale 'The Rise of the Chicago School of Economics’ w 'The Road from Mont Pelerin (2009)'. Historyk Bruce Caldwell (wielbiciel von Hayka) opisał więcej szczegółów tego wydarzenia w rozdziale 'The Chicago School, Hayek, and Neoliberalism’ w „Building Chicago Economics (2011). Van Horn (krytyk Hayka) zamieścił jeszcze więcej szczegółów tej historii w artykule 'Seattle University Law Review’ („Chicago’s Shifting Attitude Toward Concentration of Business Power [1934-1962]”) wyjaśniając jak wpływ Luhnowa i innych fundatorów odwiódł Chicago School od powszechnego wsparcia dla działań antymonopolowych. Van Horn argumentuje, że akceptacja monopolu oraz kontroli przez koncerny oligopolowe miała swój początek w salach posiedzeń korporacji Stanów Zjednoczonych.
w roku 1958 Director założył "The Journal of Law and Economics", który edytował wraz z laureatem Nobla Ronaldem Coasem. Pomógł w ten sposób ujednolicić dziedziny prawa oraz ekonomii z daleko idącym skutkiem. W roku 1962, przyczynił się do założenia Komitetu Wolnej Społeczności. Wizyta Directora w Wydziale Prawa Uniwersytetu Chicago w roku 1946 rozpoczęła półwiecze intelektualnej produktywności, aczkolwiek jego niechęć do publikacji wstrzymała kilka pism. Nauczał prawa antymonopolowego razem z Edwardem Levi, przyszłym dziekanem Wydziału Prawa, rektorem Uniwersytetu w Chicago, oraz Prokuratorem Generalnym w administracji Forda. Po przejściu na emeryturę w roku 1965, Director przeprowadził się do Kalifornii gdzie otrzymał posadę w Stanford University’s Hoover Institution. Zmarł 11 września 2004 roku w swoim domu w Los Altos Hills w Kalifornii, 10 dni przed swoimi 103 urodzinami.
We wczesnych latach siedemdziesiątych, Henry Manne (dawny student Coase) zdecydował się zbudować jednostkę nauczania prawa i ekonomii na George Mason University. Wkrótce miał się on stać centrum edukacji dla przyszłych sędziów. Manne zyskał poparcie od John M. Olin Foundation, które znacznie przyspieszyło prace. Obecnie, centrum prawa i ekonomii Olin znajduje się na wielu uniwersytetach.
Podstawowe problemy.
Ekonomiczna analiza prawa korzystając z narzędzi nauk ekonomicznych stara się wskazać kierunki działalności państwa na obszarze prawodawstwa. Stwarza to niebezpieczeństwo, że cele działalności państwa zostaną podporządkowane zasadom ekonomicznej użyteczności. Krytyka, z jaką spotyka się ekonomiczna analiza prawa, wynika również z trudności metodologicznych, czyli stosowania metod ilościowych (ekonomia) do klasycznej nauki społecznej (prawo). Tak więc wątpliwości wynikają z faktu interdyscyplinarności, a nie przyjętego obszaru badawczego.
Cele ekonomicznej analizy prawa.
Ekonomiczną analizę prawa, podobnie jak to jest w przypadku ekonomii, można podzielić na pozytywną i normatywną.
Pozytywna ekonomiczna analiza prawa.
Pozytywna ekonomiczna analiza prawa zajmuje się przewidywaniem efektów regulacji dla funkcjonowania gospodarki. Poprzez szczegółowe analizy i interpretacje wysuwa wnioski, czy przyjęte regulacje są efektywne pod względem ekonomicznym. Dorobek ekonomicznej analizy prawa jest wykorzystywany do badania, za pomocą metod ekonomicznych, skutków rozwiązań prawnych przed wprowadzeniem regulacji, tj. "ex ante" oraz po wprowadzeniu regulacji, tj. "ex post" (okresowy przegląd regulacji – OSR).
Normatywna ekonomiczna analiza prawa.
Normatywna ekonomiczna analiza prawa idzie krok dalej, dostarczając zaleceń i rekomendacji bazując na zasadach płynących z ekonomii, dla prowadzonych działań w prawodawstwie. Wysuwając propozycje zmian, oddziałuje na państwo do tworzenia prawa, które byłoby bardziej korzystne dla podmiotów życia społecznego.
Kluczowym pojęciem dla normatywnej ekonomicznej analizy prawa jest efektywność, w szczególności "efektywność alokacyjna". W ekonomicznej analizie prawa pojęcie alokacji dóbr zostało zdefiniowane między innymi przez Pareto i Kaldora-Hicksa.
Dwa nurty ekonomicznej analizy prawa.
Wyróżnia się starą i nową ekonomiczną analizę prawa. Stary nurt tej dyscypliny bada ustawodawstwo bezpośrednio odnoszące się do gospodarki i rynku, a przedmiotem jej szczególnego zainteresowania jest prawo konkurencji, prawo pracy oraz prawo podatkowe. Nowa ekonomiczna analiza prawa zajmuje się całością systemu prawnego, procedurami prawa cywilnego, karnego i administracyjnego. Za jej początek uważa się zastosowanie teorematu Coase’a do badania amerykańskiego prawa deliktów ("law of torts") w 1960 roku.
Ważniejsze szkoły nowej ekonomicznej analizy prawa.
Od połowy XX wieku można zauważyć duże zainteresowanie środowiska naukowego zależnościami pomiędzy prawem a gospodarką i myślą ekonomiczną. Do najbardziej znanych przedstawicieli ekonomicznej analizy prawa zalicza się przedstawicieli szkoły chicagowskiej Coase’a (ekonomista piszący o kosztach społecznych), Posnera (ekonomiczna analiza prawa karnego) i Beckera (nowe gałęzie prawa). Oprócz szkoły chicagowskiej ważne znaczenie ma przedstawiciel szkoły New Haven Guido Calabresiego (konstrukcje odpowiedzialności cywilnej oraz rozkład ryzyka).
Ekonomiczna analiza prawa na polskich uczelniach.
W 2010 roku uruchomiono pierwszy w Polsce kierunek Ekonomiczna analiza prawa w Szkole Głównej Handlowej w Warszawie. Ekonomiczna analiza prawa stała się również przedmiotem fakultatywnym wykładanym m.in. na Uniwersytecie Adama Mickiewicza w Poznaniu, Akademii Leona Koźmińskiego, Uniwersytecie Warszawskim, Uniwersytecie Jagiellońskim, Uniwersytecie Mikołaja Kopernika w Toruniu oraz obowiązkowym na jednym z kierunków na Uniwersytecie Ekonomicznym w Katowicach.
Polskie Stowarzyszenie Ekonomicznej Analizy Prawa.
Powstałe w 2005 roku w Warszawie Polskie Stowarzyszenie Ekonomicznej Analizy Prawa (PSEAP) skupia polskie środowisko naukowe zajmujące się ekonomiczną analizą prawa. Celem stowarzyszenia jest promowanie tej dziedziny w Polsce, między innymi przez organizowanie seminariów i konferencji oraz gromadzenie i upowszechnianie wiedzy z tego zakresu. Od 2010 roku Stowarzyszenie organizuje międzynarodową konferencję "Polish Law &amp; Economics Conference", która jest najważniejszym wydarzeniem w swojej dziedzinie w Polsce.

</doc>
<doc id="1787517" url="https://pl.wikipedia.org/wiki?curid=1787517" title="Błaszkowa">
Błaszkowa



</doc>
<doc id="1787518" url="https://pl.wikipedia.org/wiki?curid=1787518" title="Robert Laska">
Robert Laska

Robert Laska (ur. 1967 w Kłodzku) – polski artysta współczesny, fotograf kontynuujący tradycje fotografii portretowej.
W 1988 ukończył Szkołę Fotograficzną w Łodzi, od tego czasu pracuje jako wolny strzelec wykonując sesje fotograficzne na zlecenia wydawnictw prasowych i muzycznych. Autor między innymi: zdjęcia kampanii społecznej „Nie daj szansy Aids” wyróżnionego na konkursie DEA Awards Warszawa 1995, nagrodzonej na Konkursie Projektowania Prasowego „Chimera” 2003 kontrowersyjnej sesji zdjęciowej Jerzego Urbana opublikowanej w dwutygodniku „Viva!”, ostatniej sesji Violetty Villas dla miesięcznika „Machina”.
W swoim portfolio artysta posiada portrety między innymi: Apteka, Budka Suflera, Ścianka, Kora Jackowska, Kazik, Maciej Maleńczuk, Liroy, Jude, Ich Troje, Cool Kids of Death, Jerzy Urban, Wilhelm Sasnal, Dorota Masłowska, Lech i Jarosław Kaczyńscy, Lech Janerka, Stanisław Tyczyński, Michał Wiśniewski, Jan Rokita, Krzysztof Rutkowski, Krzysztof Miller, Ania Dąbrowska, Tomasz Lis, Doda, Dariusz Michalczewski Tiger, Kasia Nosowska, Sylwester Latkowski, Jadwiga Staniszkis, Krzysztof Oliwa, Grzegorz Królikiewicz, Wojciech Fangor, Jacek Kurski i Jarosław Kurski, Jerzy Maksymiuk, Wojciech Smarzowski, Zbigniew Wodecki, Janusz Głowacki, Joanna Szczepkowska, Marcin Gortat, Aleksander Doba, Zbigniew Boniek, Monika Brodka.

</doc>
<doc id="1787520" url="https://pl.wikipedia.org/wiki?curid=1787520" title="Harnaś 71">
Harnaś 71

Harnaś 71 – niezrealizowany projekt polskiego samolotu akrobacyjnego, zaprojektowanego przez inżynierów Andrzeja Frydrychewicza i Andrzeja Kardymowicza.
Historia.
W 1968 roku Komisja Samolotowa Aeroklubu PRL ogłosiła warunki techniczne jakie musi spełniać nowy samolot akrobacyjny mający zastąpić używanego do tej pory Zlín Z-26 Super Kasper Akrobat. Wśród powstałych wówczas projektów w 1969 roku pojawił się samolot "Harnaś". Była to maszyna, która powstała całkowicie społecznie jako wynik pracy dwóch konstruktorów Frydrychewicza i Kardymowicza. Dwa lata później, na fali zwiększonych nakładów i przyzwolenia politycznego na rozwój polskiej myśli technicznej w przemyśle lotniczym, samolot został przeprojektowany, zwiększono jego usterzenie pionowe i zmieniono nazwę na Harnaś 71. Niestety przed rozpoczęciem prac związanych z przygotowaniem dokumentacji technicznej samolotu (również całkowicie prywatnie w czynie społecznym) podjęto decyzje o zaprzestaniu dalszych prac a konstruktorów zaangażowano w projekt, którego rezultatem był PZL-106 Kruk.
Konstrukcja.
Harnaś był jednomiejscowym, zastrzałowym dolnopłatem ze stałym podwoziem głównym i kółkiem ogonowym umieszczonym na końcu kadłuba. Płat bez wzniosu z symetrycznym profilem umożliwiającym stabilny lot w pozycji normalnej i odwróconej. Samolot charakteryzował się małą, zwartą sylwetką.

</doc>
<doc id="1787525" url="https://pl.wikipedia.org/wiki?curid=1787525" title="Issouf ag Maha">
Issouf ag Maha

Issouf ag Maha (ur. 1962 w regionie Agades) jest tuareskim pisarzem z Nigru. Pisze w języku francuskim.

</doc>
<doc id="1787530" url="https://pl.wikipedia.org/wiki?curid=1787530" title="Armia Polowa &quot;Bernolák&quot;">
Armia Polowa &quot;Bernolák&quot;



</doc>
<doc id="1787531" url="https://pl.wikipedia.org/wiki?curid=1787531" title="Rada wiejska">
Rada wiejska



</doc>
<doc id="1787533" url="https://pl.wikipedia.org/wiki?curid=1787533" title="Tramwaje w Tomsku">
Tramwaje w Tomsku

Tramwaje w Tomsku – system komunikacji tramwajowej działający w Tomsku od 25 kwietnia (według innych źródeł – 1 maja) 1949.
Historia.
Budowę pierwszej linii tramwajowej prowadzono w latach 1947−1948. Pierwsze jazdy próbne odbyły się 6 listopada 1948 uczestniczył w nim skład tramwajów X+M. Oficjalnie pierwszą linię tramwajową otwarto 25 kwietnia 1949. Linia o długości 4,8 km połączyła Вокзал Томск-1 z Площадь Батенькова. Od linii odchodziło 400 m odgałęzienie do zajezdni. Do obsługi linii posiadano tramwaje KTM/KTP-1 produkcji UKWZ. Obecnie długość linii wynosi 45,7 km. Obecnie planowana jest budowa do 2016 linii szybkiego tramwaju
Tabor.
Wszystkie wozy stacjonują w jednej zajezdni. Dawniej wagony tramwajowe łączono w podwójne składy, jednak obecnie jeżdżą pojedynczo. W latach 2006–2008 zakupiono 14 sztuk tramwajów KTM-19KT.
Łącznie po Tomsku jeździ 45 tramwajów:
Tabor techniczny składa się z 5 wagonów.
Linie.
Obecnie miasto posiada 5 linii tramwajowych:

</doc>
<doc id="1787535" url="https://pl.wikipedia.org/wiki?curid=1787535" title="Tramwaje we Władykaukazie">
Tramwaje we Władykaukazie

Tramwaje we Władykaukazie – najstarszy system tramwajowy na północnym Kaukazie w Rosji. 
Pierwszy tramwaj na ulice Władykaukazu wyjechał 16 sierpnia 1904. Szerokość toru wówczas wynosiła 1000 mm. W latach 1934–1936 zmieniono rozstaw na 1524 mm. Od końca XX wieku do dzisiaj system tramwajowy jest w kryzysie z powodu braku funduszy w budżecie miasta na zakup nowego taboru, naprawy istniejącego i pokrycie kosztów energii elektrycznej.
Tabor.
We Władykaukazie są eksploatowane zmodernizowane tramwaje typu Tatra T4D.

</doc>
<doc id="1787539" url="https://pl.wikipedia.org/wiki?curid=1787539" title="Zamek Spyker">
Zamek Spyker

Zamek Spyker (niem. "Schloss Spyker") – zamek w gminie Glowe w niemieckim kraju związkowym Meklemburgia-Pomorze Przednie na Rugii na terenie Pomorza Zachodniego.
Zamek, pierwotnie otoczony fosą, powstał w XVII wieku z inicjatywy Carla Gustafa Wrangla, szwedzkiego feldmarszałka i gubernatora Pomorza, który w 1649 roku otrzymał Spyker od królowej szwedzkiej Krystyny Wazy. Przebudowano wówczas XVI-wieczny renesansowy dwór należący poprzednio do rodziny von Jasmund, nadając budowli formę zbliżoną do obecnej.
Po śmierci Wrangla w 1676 roku zamek przeszedł w ręce jego córki, a następnie rodziny von Brahe. W latach 1806–1807, po zajęciu Rugii przez wojska napoleońskie, był siedzibą francuskiego gubernatora wyspy. W 1817 roku, po włączeniu Rugii do Prus (nastąpiło to w 1815 roku), stał się własnością książąt von Putbus i pozostawał w ich rękach do 1945 roku.
W latach 1964-1989 zamek należał do związków zawodowych i służył jako dom wypoczynkowy. W 1990 roku zakupiła go osoba prywatna i przekształciła w hotel; w 1995 roku budowla została odrestaurowana według historycznych wzorów.

</doc>
<doc id="1787540" url="https://pl.wikipedia.org/wiki?curid=1787540" title="Ballymun">
Ballymun

Ballymun (irl. "Baile Munna") dzielnica Dublina położona po północnej stronie miasta niedaleko lotniska Dublin Airport. Populacja dzielnicy wynosi 22 109 mieszkańców (2006).
Dzielnica cieszy się złą sławą z powodu blokowisk mieszkalnych, które stały się symbolem biedy, narkotyków i odcięcia się od problemów lat siedemdziesiątych. Ze względu na niskie ceny zakupu i wynajmu nieruchomości oraz bliskie położenie lotniska jest w większości zamieszkana przez emigrantów m.in. z Polski. Obecnie przechodzi multi-miliardową renowację.
Linki zewnętrzne.
Strona dzielnicy

</doc>
<doc id="1787541" url="https://pl.wikipedia.org/wiki?curid=1787541" title="Armia słowacka w czasie II wojny światowej">
Armia słowacka w czasie II wojny światowej

Po powstaniu Pierwszej Republiki Słowackiej w marcu 1939 roku, zaczęto tworzyć przy pomocy niemieckiej misji wojskowej jej siły zbrojne. Po Wojsku Czechosłowacji przejęto organizację sił zbrojnych, uzbrojenie lekkie (karabinki vz. 24 i karabiny maszynowe ZB vz. 26), i częściowo zmodyfikowane umundurowanie, aczkolwiek pozostawiając ze względów praktycznych hełmy vz. 32. Również oficerowie pochodzili z dawnej armii czechosłowackiej.
1939.
Chrzestem bojowym dla dopiero co powstałej armii słowackiej była krótkotrwała wojna z Węgrami. Do sierpnia 1939 roku Słowacja utworzyła trzy dywizje piechoty o strukturze trójpułkowej, z dodatkowymi oddziałami rozpoznawczymi i jednostkami artylerii o trakcji konnej. W sierpniu 1939 roku tworzyły one Armię Polową „Bernolak”. Na początku września do armii włączono dodatkowo Grupę Szybką „Kalinčak”.
Podczas słowackiego ataku na Polskę w czasie kampanii wrześniowej armia słowacka zajęła między innymi Zakopane, Nowy Targ, Czorsztyn, Jaworzynę, Krynicę, Tylicz, walczyła również w okolicach Sanoka i Dukli.
1940–1941.
24 listopada 1940 roku Słowacja przystąpiła do paktu trzech, po Węgrzech i Rumunii. Po ataku Niemiec na ZSRR również Słowacja włączyła 23 czerwca 1941 roku swoją armię sprzymierzoną z Wehrmachtem do walki. Na front wschodni wysłano Korpus Armijny, w składzie 1 i 2 dywizji piechoty, Zgrupowania Szybkiego (przemianowanego następnie w Brygadę Szybką) i oddziałów wsparcia. Łącznie Korpus liczył 40 393 żołnierzy, 695 ciężarówek, 2011 innych pojazdów mechanicznych.
Słowackie dywizje piechoty, z powodu słabego wyposażenia, nie walczyły na froncie. Zostały wykorzystane do ochrony linii komunikacyjnych. Jedynie Brygada Szybka została wykorzystana na froncie. W sierpniu 1941 roku dywizje piechoty powróciły na Słowację. Przeszły reorganizację, i na ich bazie utworzono Dywizję Ochrony (dwa pułki piechoty, pułk artylerii konnej, batalion rozpoznawczy, pluton samochodów pancernych, w sumie 6000 żołnierzy), oraz Dywizję Szybką (dwa słabe pułki piechoty zmotoryzowanej, pułk artylerii w składzie trzech batalionów, batalion rozpoznawczy, batalion czołgów, uzbrojony w 32 czołgi PzKpfw 38(t) i 21 czołgów LT-40). Jednostki te posiadały dowództwo słowackie, jednak wchodziły w skład niemieckich związków operacyjnych.
Dywizja Szybka walczyła pod Kijowem, gdzie wsławiła się odwagą, uczestniczyła również wraz z 5 Dywizją Pancerną SS „Wiking” w zdobyciu Rostowa nad Donem. Następnie została skierowana do walk na Kubaniu i Kaukazie.
1942.
W 1942 roku rząd słowacki zaproponował sformowanie trzeciej dywizji, w celu utworzenia Korpusu Słowackiego, jednak władze niemieckie nie były tym zainteresowane.
We wrześniu 1942 roku armia słowacka liczyła 16 700 żołnierzy na froncie wschodnim, i 23 500 w kraju. Po bitwie stalingradzkiej Dywizja Szybka osłaniała odwrót wojsk niemieckich z Kaukazu, została odcięta pod Krasnodarem, jednak przebiła się kosztem dużych strat osobowych i utraty całego sprzętu ciężkiego. Wkrótce straty zostały uzupełnione przez Niemców – dywizja otrzymała 37 czołgów PzKpfw 38(t), 16 czołgów PzKpfw II Ausf. F, 7 czołgów PzKpfw III Ausf. N, 18 niszczycieli czołgów Marder III.
W tym czasie Dywizja Ochrony zabezpieczała szlaki komunikacyjne na Ukrainie.
1943–1945.
W 1943 roku Dywizja Szybka została przeformowana w 1 Dywizję Piechoty i przeznaczona do ochrony wybrzeża. Ponieważ nastąpiły dezercje, rząd słowacki zaproponował przeniesienie jednostki do Europy Zachodniej lub na Słowację, jednak Niemcy odmówili. W 1944 roku przekształcono Dywizję Ochrony w brygadę budowlaną, zorganizowano dwie nowe dywizje piechoty i rozpoczęto formowanie trzeciej. Miały być one przeznaczone do obrony linii Arpada.
Po wybuchu słowackiego powstania narodowego w sierpniu 1944 roku, Niemcy wycofali z frontu Dywizję Szybką i rozbroili ją, to samo uczynili z nowo utworzonymi jednostkami. Po upadku powstania wojska wierne rządowi słowackiemu, wraz z Gwardią Hlinkową, podporządkowano bezpośrednio dowództwu niemieckiemu.
W lutym 1945 roku do jednostek słowackich należał również Korpus Techniczny, w składzie 4 brygad (1 – południowe Węgry, 2 – Włochy, 3 i 4 – Słowacja). Oprócz nich istniało 30 kompanii Gwardii Hlinkowej, 12 batalionów Obrony Krajowej. Oprócz tych jednostek 2000 Słowaków służyło w Luftwaffe, oraz 850 ludzi w jednostkach budowlanych. Większość jednostek wycofała się ze Słowacji wraz z Niemcami.

</doc>
<doc id="1787543" url="https://pl.wikipedia.org/wiki?curid=1787543" title="260 Dywizja Piechoty (III Rzesza)">
260 Dywizja Piechoty (III Rzesza)

260 Dywizja Piechoty – niemiecka dywizja z czasów II wojny światowej, sformowana w Stuttgarcie na mocy rozkazu z 26 sierpnia 1939 roku, w 4. fali mobilizacyjnej w V Okręgu Wojskowym.
Struktura organizacyjna.
460., 470. i 480. pułk piechoty, 260. pułk artylerii, 260. batalion pionierów, 260. oddział rozpoznawczy, 260. oddział przeciwpancerny, 260. oddział łączności, 260. polowy batalion zapasowy;
460. i 480. pułk grenadierów, 260. pułk artylerii, 260. batalion pionierów, 260. batalion fizylierów, 260. oddział przeciwpancerny, 260. oddział łączności, sztab 260. polowego batalionu zapasowy;
460., 470. i 480. pułk grenadierów, 260. pułk artylerii, 260. batalion pionierów, 260. batalion fizylierów, 260. oddział przeciwpancerny, 260. oddział łączności, sztab 260. polowego batalionu zapasowy;

</doc>
<doc id="1787551" url="https://pl.wikipedia.org/wiki?curid=1787551" title="Henry Cejudo">
Henry Cejudo

Henry Carlos Cejudo (ur. 9 lutego 1987 w Phoenix) – amerykański zapaśnik startujący w kategorii do 55 kg w stylu wolnym, mistrz olimpijski. Od 2013 roku profesjonalny zawodnik mieszanych sztuk walki (MMA). Od 2014 zawodnik Ultimate Fighting Championship w wadze muszej. Od 4 sierpnia 2018 do 20 grudnia 2019 mistrz Ultimate Fighting Championship w wadze muszej, a od 9 czerwca 2019 do 10 maja 2020 roku mistrz w wadze koguciej. W maju 2020 roku po wygranej walce z Dominickiem Cruzem poinformował o zakończeniu kariery.
Największym jego sukcesem jest złoty medal igrzysk olimpijskich w Pekinie w kategorii do 55 kg. Złoto na igrzyskach panamerykańskich w 2007. Trzy złote medale na mistrzostwach panamerykańskich. Trzeci w Pucharze Świata w 2007 roku.
Osiągnięcia.
Mieszane sztuki walki:

</doc>
<doc id="1787552" url="https://pl.wikipedia.org/wiki?curid=1787552" title="Othmar Daniel Zinke">
Othmar Daniel Zinke

Othmar Daniel Zinke (ur. 10 sierpnia 1664 w Strzegomiu; zm. 8 września 1738 w Broumovie) – opat klasztorów benedyktyńskich w Břevnovie, Broumovie, Policach nad Metují i Legnickim Polu.
Młodość.
Jego ojcem był strzegomski kupiec David Zinke. Po jego wczesnej śmierci wdowa z dziećmi przeniosła się do Broumova, gdzie kilka lat później poślubiła Kaspara Sachsa.
Daniel Zinke uczęszczał do gimnazjum benedyktyńskiego w Broumovie. W 1670 za rządów opata Thomasa Sartoriusa wstąpił do klasztoru. Po ukończeniu nowicjatu otrzymał 25 marca 1671 imię zakonne Othmar. W czerwcu tego samego roku kościół i klasztor zostały zniszczone przez pożar. W tej sytuacji nowicjusze zostali czasowo przeniesieni do klasztoru cysterskiego w Krzeszowej, z którym opactwo w Broumovie było od 1663 związane wspólnotą modlitewną. 1 kwietnia 1685 Othmar Daniel Zinke złożył śluby zakonne. Studiował filozofię w szkole klasztornej, a następnie teologię i prawo kanoniczne w arcybiskupim seminarium w Pradze. Ukończył naukę w lipcu 1689 broniąc 43 tez z dogmatyki i teologii moralnej. Oponentami byli dwaj franciszkanie z Kłodzka i cysters z Krzeszowa. 15 sierpnia 1689 Otmar Daniel Zinke przyjął święcenia kapłańskie.
Od 1690 Zinke wykładał w broumovskim gimnazjum klasztornym filozofię, prawo kanoniczne i teologię moralną. Wkrótce został bliskim współpracownikiem opata Thomasa Sartoriusa (1663–1700), który wysyłał go w sprawach opactwa na dwór cesarski i do nuncjusza w Wiedniu. 24 listopada 1696 wraz z innym ojcem wziął udział w wyświęceniu krzeszowskiego opata Dominicusa Geyera. 23 września 1697 otrzymał urząd prowizora (zarządcy dóbr).
Opat.
13 października 1700 zmarł opat Sartorius. Othmar Daniel Zinke został wybrany jego następcą 17 listopada 1700 otrzymując 42 z 51 głosów. Do opactwa należały klasztory Břevnov, Police nad Metují i Broumov. W tym ostatnim znajdowała się siedziba opata. Wkrótce dołączyło do tej listy Legnickie Pole. Zinke starał się by w każdym klasztorze mieszkało co najmniej 12 mnichów.
Opat prowadził spór o egzempcję z arcybiskupem praskim, który chciał podporządkować sobie klasztory benedyktyńskie. Często zwoływał kapitułę prowincjonalną i wizytował podległe sobie klasztory. Dopiero 20 lat po jego śmierci kuria rzymska rozstrzygnęła spór na korzyść arcybiskupa praskiego. Zinke starał się również o rozwój gospodarczy opactwa zakładając szkołę rolniczą w Břevnovie i wspierając tkactwo w Broumovie.
Działalność budowlana.
Othmar Daniel Zinke prowadził intensywną działalność budowlaną zatrudniając wielu wybitnych artystów: braci Asam, Wenzela Lorenza Reinera, Karla Josepha Hiernle, Christopha Thomasa Schefflera, Christopha Dientzenhofera i jego syna Kiliana Ignaza Dientzenhofera. Za czasów Zinkego wzniesiono nowy klasztor w Břevnovie i zbarokizowano kościół opacki, dokończono odbudowy kościoła i klasztoru i Broumovie, wybudowano 10 kościołów we wsiach dóbr broumovskich, wzniesiono nowy kościół i klasztor w Legnickim Polu, przebudowano klasztor i zbarokizowano fasadę kościoła w Policach nad Metují.

</doc>
<doc id="1787553" url="https://pl.wikipedia.org/wiki?curid=1787553" title="Naczelne Dowództwo Alianckich Sił Ekspedycyjnych">
Naczelne Dowództwo Alianckich Sił Ekspedycyjnych



</doc>
<doc id="1787555" url="https://pl.wikipedia.org/wiki?curid=1787555" title="262 Dywizja Piechoty (III Rzesza)">
262 Dywizja Piechoty (III Rzesza)

262 Dywizja Piechoty – niemiecka dywizja z czasów II wojny światowej, sformowana w Wiedniu na mocy rozkazu z 26 sierpnia 1939, w 4. fali mobilizacyjnej w XVII Okręgu Wojskowym.
Struktura organizacyjna.
Struktura organizacyjna dywizji w sierpniu 1939 roku:
Struktura organizacyjna w marcu 1943 roku:

</doc>
<doc id="1787557" url="https://pl.wikipedia.org/wiki?curid=1787557" title="Katrin Zytomierska">
Katrin Zytomierska

Katrin Zytomierska (ur. 17 września 1977 w Sztokholmie) – szwedzka prezenterka telewizyjna i blogerka, założycielka i prezes firmy KZ Clean Eating oraz agencji PR-owej Pure PR.
Dzieciństwo.
Katrin Zytomierska urodziła się jako córka polskiej pary: katoliczki i żyda.
Kariera.
Pod koniec 2008 roku Zytomierska, razem z Peterem Jihde, prowadziła program "Idol: Eftersnack" (w telewizji TV400), będący programem przedstawiającym zakulisowe rozmowy z uczestnikami oraz jurorami szwedzkiej wersji programu "Idol" (TV4). Jej wypowiedzi w programie często spotykały się z krytyką publiczności, przez co rozważano zastąpienie prezenterki inną osobą. Ostatecznie władze obu stacji nie zdecydowały się na zmianę.
W tym samym roku prowadziła program "Sunday Supreme" w telewizji MTV Sweden, a także wzięła udział w programie "Du är vad du äter". W 2009 roku ponownie została prowadzącą show "Idol: Eftersnack", w latach 2009-10 pojawiała się gościnnie w porannym programie radiowym "VAKNA! med The Voice". Jej krytyczne opinie dotyczące szwedzkich celebrytów były wówczas szeroko komentowane przez szwedzkie media.
We wrześniu 2010 roku serwis informacyjny "Résumé" poinformował, że Umiarkowana Partia Koalicyjna zapłaciła Zytomierskiej za promocję na jej blogu przed wyborami parlamentarnymi.
Życie prywatne.
W 2002 roku wyszła za mąż za szwedzkiego dziennikarza Alexa Schulmana, z którym rozstała się w 2008 roku. Od 2009 roku związana jest ze szwedzkim fotografikiem Bingo Rimérem, z którym w 2010 roku doczekała się syna.

</doc>
<doc id="1787558" url="https://pl.wikipedia.org/wiki?curid=1787558" title="Bratyszów">
Bratyszów

Bratyszów (ukr. Братишів) – wieś na Ukrainie, w obwodzie iwanofrankiwskim, w rejonie tłumackim; do 1945 w Polsce, w województwie stanisławowskim, w powiecie tłumackim, w gminie Oleszów.
Dawniej była centrum parafii gr.kat.

</doc>
<doc id="1787559" url="https://pl.wikipedia.org/wiki?curid=1787559" title="Jeanne Bourgeois">
Jeanne Bourgeois



</doc>
<doc id="1787560" url="https://pl.wikipedia.org/wiki?curid=1787560" title="Mawlet Batirow">
Mawlet Batirow

Mawlet Batirow (ros. Мавлет Алавдинович Батиров; ur. 12 grudnia 1983 w Chasawjurcie, Dagestan) – rosyjski zapaśnik w stylu wolnym, dwukrotny mistrz olimpijski, mistrz świata, mistrz Europy.
Największym jego sukcesem jest złoty medal igrzysk olimpijskich w Atenach w kategorii do 55 kg i również złoto cztery lata później w igrzyskach olimpijskich w Pekinie, ale w kategorii do 60 kg. W 2007 roku zdobył złoty medal mistrzostw świata (rok wcześniej był trzeci), a w 2006 roku w okazał się najlepszy w mistrzostwach Starego Kontynentu.
Pierwszy w Pucharze Świata w 2007 roku.
Mistrz Rosji w 2004.
Jego brat Adam Batirow jest również zapaśnikiem, trzykrotnym medalistą mistrzostw Europy.

</doc>
<doc id="1787563" url="https://pl.wikipedia.org/wiki?curid=1787563" title="Choloepus hoffmanni">
Choloepus hoffmanni



</doc>
<doc id="1787564" url="https://pl.wikipedia.org/wiki?curid=1787564" title="Puchar MACEC na Żużlu 2005">
Puchar MACEC na Żużlu 2005

Puchar MACEC 2005 – druga edycja pucharu organizowanego przez Stowarzyszenie Motocyklowe Krajów Europy Środkowej. Do rozegrania przewidziano dwa turnieje. Zwycięzcą zostanie zawodnik, który zgromadzi największą liczbę punktów.
Klasyfikacja generalna.
11. Filip Sitera, Mircea Agriszan, Iwan Mironow, Kamil Zieliński 9 pkt, 15. Grzegorz Dzik, Lubomir Wojtik 8 pkt, 17. Vladimir Visvader, Jakub Hejral 7 pkt, 19. Janusz Sączka 6 pkt, 20. Szymon Bałabuch 5 pkt, 21. Aleksander Pjatnicki 3 pkt, 22. Maksym Jurijczak, Janosh Golenia, Taras Sawicki, Petro Fedki 2 pkt, 26. Wasilij Kowal 0 pkt.

</doc>
<doc id="1787565" url="https://pl.wikipedia.org/wiki?curid=1787565" title="Incognito LiveCD">
Incognito LiveCD

Incognito – dystrybucja Linuksa oparta na Gentoo Linux. Ta dystrybucja może być stosowana jako Live CD lub Live USB, a jej główną cechą jest domyślne włączenie narzędzi zapewniających anonimowość i bezpieczeństwo, takich jak Tor. Kontynuacją tego projektu jest TAILS.
Nazwa.
Słowo incognito będące nazwą dystrybucji oznacza sytuację, kiedy osoba występuje nie ujawniając swojej tożsamości, bądź z tożsamością zatajoną, nie dając się przy tym rozpoznać.

</doc>
<doc id="1787566" url="https://pl.wikipedia.org/wiki?curid=1787566" title="Pałahicze">
Pałahicze

Pałahicze ("Połahicze", ukr. Палагичі, "Pałahyczi") – wieś na Ukrainie, w obwodzie iwanofrankowskim, w rejonie tłumackim.
Historia.
W Haliczu 20 grudnia 1463 szlachcic Paweł Kuropatwa z Pałahicz podpisał dokument, w którym Ihnat ze wsi Kutyszcze, sędzia, i Piotr z Siemiakowiec, podsędek ziemski halicki, poświadczają, że Stanisław z Chodcza, wojewoda podolski i starosta halicki, sprzedał Grzegorzowi z Sanoka, arcybiskupowi lwowskiemu, wieś swoją dziedziczną za 300 grzywien zwykłej monety.
W dwudziestoleciu międzywojennym Pałahicze były własnością Dzieduszyckich.
Do 1945 w Polsce, w województwie stanisławowskim, w powiecie tłumackim, w gminie Oleszów.
Przez wieś dawniej przechodziła linia kolejowa ze Stanisławowa do Husiatyna, część Galicyjskiej Kolej Transwersalnej. W latach 30. XX wieku najtańszy bilet trzeciej klasy z Tłumacza do Pałahicz kosztował 30 groszy.

</doc>
<doc id="1787568" url="https://pl.wikipedia.org/wiki?curid=1787568" title="Zamek Książąt Pomorskich w Demmin">
Zamek Książąt Pomorskich w Demmin

Zamek Książąt Pomorskich w Demmin – ruiny średniowiecznego zamku na wyspie przy ujściu rzeki Tollense do rzeki Piany koło miasta Demmin (pol. hist. Dymin) w niemieckim kraju związkowym Meklemburgia-Pomorze Przednie na terenie Pomorza. W XIII wieku (do 1264 roku) zamek ten był rezydencją książąt dymińskich, jednej z linii książąt pomorskich z dynastii Gryfitów.
Historia zamku książęcego.
W miejscu tym już w VIII wieku znajdowało się słowiańskie grodzisko. Pierwsza wzmianka o zamku pochodzi z 1127 roku; w 1128 biskup Otton z Bambergu spotkał się tu w czasie swojej wyprawy misyjnej na Pomorze Zachodnie z księciem pomorskim Warcisławem I.
W XII wieku warownia została rozbudowana; w źródle z 1170 roku pojawia się wzmianka o „zamku Dimin” (łac. "castrum Dimin"). Najstarsza część zamku, cylindryczna ceglana wieża, której pozostałości istnieją do dzisiaj, jest datowana na około 1200 rok; jej ruiny są najstarszym zachowanym świeckim obiektem budowlanym na Pomorzu.
Zamek był rezydencją książąt dymińskich do śmierci ostatniego z nich, Warcisława III, zmarłego w 1264 roku. Później, gdy księstwo dymińskie zostało włączone do księstwa szczecińskiego, stał się siedzibą wójta książęcego; do końca XV wieku pełnił funkcję komory celnej na granicy między Pomorzem a Meklemburgią.
Na początku XVI wieku książę szczeciński Bogusław X przekazał zamek swojemu dworzaninowi, Peterowi Podewils, najpierw jako zastaw, a od 1512 roku jako lenno. W 1631 roku, w czasie wojny trzydziestoletniej, zamek spłonął; ocalała jedynie wieża, która w 1648 roku została wysadzona w powietrze przez Erika Dahlbergha, Szweda w służbie władz Pomorza Szwedzkiego. Miał on wówczas 23 lata i nosił swoje pierwotne nazwisko Erik Jönson; w późniejszym okresie został feldmarszałkiem armii szwedzkiej i twórcą szwedzkiej inżynierii wojskowej; jego osiągnięcia w dziedzinie sztuki fortyfikacyjnej zyskały mu przydomek „szwedzkiego Vaubana”.
W 2007 roku przeprowadzono prace zabezpieczające ruiny zamku.
Ruiny dworu z XIX wieku.
Poza ruinami zamku książąt dymińskich na wyspie przy ujściu Tollense do Piany znajdują się również ruiny późnoklasycystycznego dworu wzniesionego w 1840 roku przez rodzinę Podewils; pod względem architektonicznym był on inspirowany przez francuskie pałace barokowe. W latach 1881–1945 dwór należał do rodziny von Rohr; w latach 1948–1986 mieściła się w nim szkoła z internatem. W 1998 roku uległ zniszczeniu w wyniku pożaru.

</doc>
<doc id="1787572" url="https://pl.wikipedia.org/wiki?curid=1787572" title="Szuchrat Safin">
Szuchrat Safin

Szuchrat Safin, ros. Шухрат Марсович Сафин, uzb. "Shuhrat Safin" (ur. 3 kwietnia 1970 w Samarkandzie, zm. 20 września 2009 w Samarkandzie) – uzbecki szachista, arcymistrz od 1999 roku.
Kariera szachowa.
W drugiej połowie lat 80. XX wieku uczestniczył w kilku turniejach rangi mistrzowskiej rozegranych w Związku Radzieckim. Sukcesy międzynarodowe zaczął odnosić po rozpadzie ZSRR. W 1992 r. zajął IV m. (za Aleksandrem Nenaszewem, Grigorijem Serperem i Tachirem Wachidowem) w kołowym turnieju w Taszkencie, jako jedyny pokonując zwycięzcę turnieju. Do innych jego indywidualnych sukcesów należały m.in.:
Dzięki sukcesowi odniesionemu w turnieju strefowym w 2001 r. wystąpił w rozegranym w tym samym roku w Moskwie pucharowym turnieju o mistrzostwo świata. W pierwszej rundzie tego turnieju przegrał z Predragiem Nikoliciem i odpadł z dalszej rywalizacji.
Od połowy lat 90. należał do ścisłej czołówki uzbeckich szachistów. W latach 1996–2008 pięciokrotnie startował na szachowych olimpiadach, w 1995 i 2003 r. reprezentował narodowe barwy na drużynowych mistrzostwach Azji (w 1995 r. zdobywając dwa medale: srebrny za indywidualny wynik na IV szachownicy oraz drużynowo brązowy), a w 2001 r. był uczestnikiem drużynowych mistrzostw świata, rozegranych w Erywaniu. Był również medalistą indywidualnych mistrzostw Uzbekistanu, m.in. złotym (2001) oraz brązowym (2008).
Najwyższy ranking w karierze osiągnął 1 października 2002 r., z wynikiem 2542 punktów zajmował wówczas 3. miejsce wśród uzbeckich szachistów.
Był ojcem dwóch synów i córki. Zmarł na białaczkę.

</doc>
<doc id="1787573" url="https://pl.wikipedia.org/wiki?curid=1787573" title="Laura Kenney">
Laura Kenney

Laura Kenney (ur. 27 czerwca 1985) – brytyjska lekkoatletka, specjalistka od długich dystansów.

</doc>
<doc id="1787576" url="https://pl.wikipedia.org/wiki?curid=1787576" title="Neisse University">
Neisse University



</doc>
<doc id="1787581" url="https://pl.wikipedia.org/wiki?curid=1787581" title="Jean-François Larios">
Jean-François Larios

Jean-François Larios (ur. 27 sierpnia 1956 w Sidi Bu-l-Abbas) – piłkarz francuski grający na pozycji pomocnika.
Kariera klubowa.
Larios urodził się w Algierii, ale karierę piłkarską rozpoczął we Francji. Początkowo trenował w amatorskich klubach Bourbaki de Pau i Jeanne d'Arc du Béarn. W 1973 roku został piłkarzem AS Saint-Étienne i sezonie 1974/1975 zadebiutował w jego barwach w Ligue 1. W pierwszych trzech sezonach był rezerwowym, ale wywalczył dwa tytuły mistrza kraju w 1975 i 1976 roku oraz dwa Puchary Francji w latach 1975 i 1977. Nie mając miejsca w składzie Lyonu został latem 1977 na rok wypożyczony do Bastii. Po powrocie z Korsyki stał się już podstawowym zawodnikiem AS Saint-Étienne. W 1981 roku po raz trzeci w karierze został z tym klubem mistrzem Francji.
Na początku 1983 roku Larios został piłkarzem hiszpańskiego Atlético Madryt, jednak od stycznia do czerwca nie rozegrał żadnego spotkania w Primera División. Latem wyjechał do Stanów Zjednoczonych i występował w klubie ligi NASL, Monteralu Manic. Na początku 1984 roku na pół sezonu przeszedł do Neuchâtel Xamax.
Latem 1984 Larios wrócił do Francji i podpisał kontrakt z Olympique Lyon. Przez rok grał z nim w drugiej lidze francuskiej, po czym odszedł do RC Strasbourg. Jednak na koniec sezonu 1985/1986 spadł z nim do drugiej ligi. W sezonie 1986/1987 grał w OGC Nice, a karierę piłkarską zakończył w 1988 roku jako piłkarz Montpellier HSC.
Kariera reprezentacyjna.
W reprezentacji Francji Larios zadebiutował 7 października 1978 roku w wygranym 3:1 spotkaniu eliminacji do Euro 80 z Luksemburgiem. W 1982 roku został powołany przez selekcjonera Michela Hidalgo na Mistrzostwa Świata w Hiszpanii. Był tam rezerwowym zawodnikiem i rozegrał dwa mecze: z Anglią (1:3) i o 3. miejsce z Polską (2:3), który był jego ostatnim w kadrze narodowej. Łącznie rozegrał w niej 17 spotkań i strzelił 5 goli. Podczas Mundialu w 1982 roku opuścił obóz Francji z powodu domniemanego romansu z żoną Michela Platiniego.

</doc>
<doc id="1787582" url="https://pl.wikipedia.org/wiki?curid=1787582" title="Jean-Francois Larios">
Jean-Francois Larios



</doc>
<doc id="1787584" url="https://pl.wikipedia.org/wiki?curid=1787584" title="Czumysz">
Czumysz

Czumysz (ros. " Чумыш ") – rzeka w Rosji, prawy dopływ Obu. Długość rzeki wynosi 644 km, powierzchnia zlewni 23900 km2.
Przebieg rzeki.
Rzeka powstaje z połączenia rzek Kara-Czumysz i Tom-Czumysz w Obwodzie kemerowskim. Zasilana głównie wodą z topniejącego śniegu. W górnym biegu typowo górski charakter z licznymi progami, znacznie spowalniającymi przepływ. W środkowym biegu dość płytka. W dolnym biegu podział na dwie odnogi. Ujście do Obu jako prawy dopływ 88 km poniżej miasta Barnauł w Kraju Ałtajskim. 
Rzeka zamarza w okresie od listopada do kwietnia. W okresie letnim jest wykorzystywana do raftingu. Największe miasta położone nad rzeką Czumysz to Talmienka i Zarińsk.
Główne dopływy.
Lewe dopływy:
Prawe dopływy:

</doc>
<doc id="1787587" url="https://pl.wikipedia.org/wiki?curid=1787587" title="Danuta Urbanik">
Danuta Urbanik

Danuta Urbanik (ur. 24 grudnia 1989) – polska lekkoatletka, specjalistka od średnich i długich dystansów, olimpijka.
Kariera.
W 2007 zdobyła w Toro srebrny medal mistrzostw Europy w biegach przełajowych w rywalizacji juniorek. Czwarta zawodniczka młodzieżowych mistrzostw Europy (Ostrawa 2011). W 2016 zajęła 9. miejsce w biegu na 1500 metrów podczas halowych mistrzostw świata.

</doc>
<doc id="1787590" url="https://pl.wikipedia.org/wiki?curid=1787590" title="Jaszczurka ostropyska">
Jaszczurka ostropyska

Jaszczurka ostropyska ("Lacerta oxycephala", "Dalmatolacerta oxycephala") – gatunek gada z rodziny jaszczurek właściwych.
Wygląd.
Smukła, średniej wielkości jaszczurka o wydłużonej, bardzo płaskiej i ostropyskiej głowie, szerokiej szyi i spłaszczonym tułowiu. Nogi są smukłe, a długi ogon jest szeroki u nasady. Cały grzbiet i kończyny przeważnie mają barwę ciemno- lub niebieskoszarą (czasami czarnobrązową albo czarną) i są pokryte jasnym, siatkowatym wzorem. Ogon ma przeważnie kolor niebieskoszary, niekiedy również jasnoniebieski lub bladozielony, pokryty wzorkiem złożonym z ciemniejszych pierścieni. Brzuch niebieskoszary lub opalizująco niebieski. Całkowita długość ciała 190-200 mm.
Występowanie.
Jaszczurka ta występuje w krajach byłej Jugosławii, od rzeki Krka do Jeziora Szkoderskiego w Czarnogórze.
Środowisko.
Jaszczurka ostropyska występuje przede wszystkim w rejonach nadbrzeżnych i na pobliskich wyspach, miejscami wnika do 80 km w głąb lądu, np. w dolinie Neretwy w Hercegowinie. Występuje wyłącznie na obszarach kamienistych i skalnych, np. w pełnym rozpadlin krasie i izolowanych wychodniach skalnych wśród zarośli. Żyje również na obrzeżających drogi ścianach skalnych (często z murówką zwyczajną i murówką ruinową) oraz na murach domów i na skałach opadających bezpośrednio do morza.
Tryb życia.
Przebywa wyłącznie na powierzchni skał, po których porusza się z dużą zręcznością. Przy spotkaniu z człowiekiem natychmiast się płoszy i ucieka, jednak po chwili wraca, by poznać dokładniej przyczynę przestrachu. Okres snu zimowego trwa bardzo krótko i jaszczurka ta pojawia się w intensywniej nasłonecznionych miejscach, gdy dokoła leży jeszcze pokrywa śnieżna.
Rozród.
W okresie rozrodczym jaszczurka ostropyska tworzy pary i zajmuje niewielkie rewiry. Samica składa od 2 do 4 jaj do kryjówki.

</doc>
<doc id="1787591" url="https://pl.wikipedia.org/wiki?curid=1787591" title="Lacerta oxycephala">
Lacerta oxycephala



</doc>
<doc id="1787592" url="https://pl.wikipedia.org/wiki?curid=1787592" title="Dalmatolacerta oxycephala">
Dalmatolacerta oxycephala



</doc>
<doc id="1787595" url="https://pl.wikipedia.org/wiki?curid=1787595" title="Zbrodnia w Mniszku">
Zbrodnia w Mniszku

Zbrodnia w Mniszku – zbiorowe egzekucje przeprowadzane przez Niemców w kompleksie lasów na północny wschód od Świecia, w pobliżu miejscowości Mniszek i Grupa. Oblicza się, że w latach okupacji niemieckiej zamordowano tam blisko 10 000 osób – przedstawicieli polskiej elity politycznej, gospodarczej i intelektualnej; pacjentów szpitala psychiatrycznego w Świeciu; Żydów; jeńców wojennych różnych narodowości oraz członków ruchu oporu. Większość ofiar zbrodni w Mniszku zginęła podczas masowych egzekucji dokonywanych przez niemiecki "Selbstschutz" w pierwszych miesiącach wojny (październik 1939 – kwiecień 1940). Mniszek jest drugim, po Piaśnicy, największym cmentarzem ofiar nazistowskiego ludobójstwa na Pomorzu.
Przejęcie władzy przez Selbstschutz.
Świecie zostało zajęte przez Wehrmacht już 3 września 1939. W okupowanym mieście szybko zainstalowały się organy niemieckich władz policyjnych, państwowych i partyjnych. Początkowo władzę w Świeciu sprawowała wojskowa komendantura, którą kierował porucznik Niggemann. Wkrótce jednak funkcję "landrata" powiatu świeckiego i kierownika powiatowej organizacji partyjnej objął przysłany z Gdańska Max Rampf – protegowany gdańskiego gauleitera NSDAP Forstera – podczas gdy stanowisko burmistrza przypadło miejscowemu Niemcowi, Fritzowi Kuchenbeckerowi. Jednocześnie SS-Sturmbannführer Teetzmann przystąpił do tworzenia pierwszych struktur Selbstschutzu – paramilitarnej formacji złożonej z przedstawicieli niemieckiej mniejszości narodowej, zamieszkującej przedwojenne terytorium Rzeczypospolitej. Wkrótce na stanowisku dowódcy Selbstschutzu w powiecie świeckim ("Bezirkselbstschutzführer") zastąpił go jednak Hans Joachim Modrow, właściciel majątku ziemskiego Jastrzębie. Z kolei Herbert Sattelmeyer (z zawodu dentysta) objął funkcję dowódcy placówki Selbstschutzu w Świeciu.
Niezwłocznie rozpoczęły się aresztowania Polaków, których ofiarą padli przede wszystkim przedstawiciele lokalnych elit politycznych, intelektualnych i ekonomicznych, lecz również osoby do których członkowie Selbstschutzu żywili po prostu osobiste urazy bądź pretensje. Był to zresztą jedynie element szeroko zakrojonych działań eksterminacyjnych, realizowanych przez Niemców na całym Pomorzu w ramach tzw. akcji „Inteligencja”. 9 września na wezwanie władz niemieckich około 200 Polaków stawiło się na świeckim rynku – rzekomo celem rejestracji i skierowania do pracy. Wszyscy zostali aresztowani i zamknięci w więzieniu sądowym. Taki sam los zgotowano wszystkim uciekinierom, powracającym z tułaczki wojennej. Ponadto przeprowadzano kolejne aresztowania w na terenie miasta i powiatu. Polacy aresztowani w ramach "Intelligenzaktion" byli osadzani w: celach więzienia sądowego w Świeciu, pustych pawilonach świeckiego szpitala psychiatrycznego, budynkach gorzelni w Luszkówku, celach więzienia w Nowem nad Wisłą oraz w budynkach zakładu misyjnego księży werbistów w Górnej Grupie. W każdym z tych miejsc aresztanci byli przetrzymywani w fatalnych warunkach oraz poddawani rozmaitym torturom i szykanom.
Więzienie w Świeciu szybko zostało zapełnione. W celach mogących pomieścić najwyżej 120 osób już we wrześniu 1939 znalazło się 339 więźniów. W tej sytuacji Niemcy zwolnili niektórych aresztowanych, większość zaś przeznaczyli do rozstrzelania. O losie uwięzionych Polaków decydował niemiecki "Volksgericht" (sąd ludowy) pod przewodnictwem nieznanego sędziego z Gdańska, w którego skład wchodziło kilkudziesięciu miejscowych volksdeutschów.
Pierwsze zbiorowe egzekucje w Świeciu Selbstschutz przeprowadził w dniach 7 – 8 października 1939. Na cmentarzu żydowskim przy ulicy Polnej 3 rozstrzelano wówczas od 60 do 95 Polaków i Żydów, w tym kobiety i dzieci w wieku 3-8 lat. Zgodnie z zeznaniami złożonymi przez świadków zbrodni (żołnierzy Wehrmachtu) skazańcom rozkazywano kłaść się we wnętrzu przygotowanych uprzednio mogił, po czym mordowano ich strzałem w tył głowy. Egzekucją kierował osobiście szef bydgoskiego Selbstschutzu Josef Meier („krwawy Meier”). Na dzień przed pierwszą egzekucją Świecie było wizytowane przez gdańskiego gauleitera NSDAP, Alberta Forstera, który podczas wiecu dla volksdeutschów wezwał wszystkich miejscowych Niemców do bezwzględnego wykonywania zarządzeń – „choćby się musieli po szyje kąpać we krwi”.
Egzekucje w Mniszku – Grupie.
Jako miejsce egzekucji Niemcy wybrali kompleks lasów w pobliżu miejscowości Mniszek i Grupa, położony na odludziu około 15 kilometrów na północny wschód od Świecia. W Mniszku mordów dokonywano na terenie dawnej żwirowni, w Grupie natomiast – na terenie pobliskiego poligonu wojskowego, wykorzystywanego przed wojną przez wojsko polskie.
Masowe egzekucje w Mniszku-Grupie rozpoczęły się w październiku 1939. Jako pierwszych rozstrzelano tam internowanych Polaków z więzienia w Świeciu oraz ponad 1000 pacjentów tamtejszego Zakładu Psychiatrycznego (spośród 1700), których począwszy od 15 października mordowano w ramach słynnej Akcji T4. Chorych wywożono ze szpitala około tygodnia, partiami po 60 osób, aplikując im na drogę środki uspokajające oraz ubierając w odzież gorszej jakości. Na miejscu spychano ich trójkami lub czwórkami do wykopanych wcześniej dołów, po czym rozstrzeliwano. Zamordowanych chowano we wspólnych mogiłach, przy kopaniu których zatrudnieni byli mieszkańcy okolicznych wsi. Wśród ofiar znajdowało się 120 dzieci, które wywieziono na egzekucję pod pozorem odbycia wycieczki.
Zamordowano również dyrektora szpitala, doktora Józefa Bednarza, który nie skorzystał z możliwości ucieczki i towarzyszył swym pacjentom do samego końca. Egzekucji dokonywał oddział Selbstschutzu składający się z 30 ludzi, na czele którego stał niejaki Rost – właściciel browaru ze Świecia. W mordowaniu chorych uczestniczyli ponadto SS-mani z oddziału Kurta Eimanna, który odegrał również znaczącą rolę podczas akcji eksterminacyjnej w Piaśnicy i Lesie Szpęgawskim. Wehrmacht dostarczył pojazdy i kierowców, którzy przewozili ofiary na miejsce straceń.
Pozostałych pacjentów Zakładu Psychiatrycznego w Świeciu wywieziono do szpitala psychiatrycznego w Kocborowie, a następnie zamordowano w Lesie Szpęgawskim. W opróżnionym w ten sposób szpitalu urządzono prowizoryczne więzienie, z którego wysyłano później na śmierć w Mniszku polskich więźniów politycznych.
Masowe egzekucje trwały do końca kwietnia 1940. Do Mniszka masowo zwożono i mordowano przedstawicieli polskiej inteligencji oraz członków elity politycznej i gospodarczej z ówczesnych powiatów: świeckiego, bydgoskiego, chełmińskiego, grudziądzkiego i starogardzkiego. Wśród zabitych było m.in. 17 rzymskokatolickich księży ze Świecia i okolic oraz ok. 100 grudziądzkich Żydów. Obok mężczyzn, w Mniszku-Grupie mordowano także kobiety i dzieci (głównie narodowości żydowskiej).
Po wojnie świadkowie zeznawali, że kolumny samochodów wypełnionych skazańcami (którym towarzyszyły motocykle przewożące eskortę oraz członków plutonu egzekucyjnego) przybywały do Mniszka średnio co trzy dni – w ilości od 5 do 10 ciężarówek. Zdarzało się jednak, że ciężarówki i autobusy ze skazańcami przyjeżdżały na miejsce straceń nawet trzy razy dziennie. Skazańców przywożono głównie z więzień i obozów dla internowanych w Świeciu, Grudziądzu lub Nowem nad Wisłą. Na miejscu spędzano więźniów do przygotowanych uprzednio grobów i tam mordowano strzałem w tył głowy lub ogniem broni maszynowej. Rozstrzeliwania zaczynały się z reguły o godzinie 18:00 a kończyły się ok. godziny 24:00. Egzekucji w żwirowni w Mniszku dokonywano przez plutony egzekucyjne, często w świetle niemieckich samochodów – tych samych którymi przywożono skazańców. Ofiary zdradzające oznaki życia dobijano łopatami, kijami, czasem zakopywano żywcem. Skazańców, którzy próbowali stawiać opór wieszano, o czym świadczą zachowane do dziś fragmenty prowizorycznej szubienicy. Aby uniemożliwić niepowołanym osobom wstęp do lasów, w których odbywały się egzekucje, Niemcy wystawili warty oraz tablice z ostrzeżeniem: „kto przekroczy tę granicę, zostanie bez uprzedzenia zastrzelony”.
Nie wszyscy spośród więźniów przywiezionych do Mniszka na egzekucję ponieśli śmierć. Ocalał m.in. 19-letni Jan Plieth, który lekko raniony zdołał wygrzebać się nocą spod zwału trupów, czy też Stefan Ligierski, któremu udało się uciec kiedy niespodziewanie zgasły reflektory samochodu oświetlające miejsce egzekucji. Po tych incydentach Niemcy nie przeprowadzali już w Mniszku masowych egzekucji, starając się rozstrzeliwać jednorazowo nie więcej jak 5-6 skazańców.
Od wiosny 1940 tempo akcji eksterminacyjnej wyraźnie spadło. Niemcy dość pobieżnie zamaskowali ślady zbrodni i przez dłuższy czas nie starali się nawet pilnować miejsca straceń. Egzekucje w lasach koło Mniszka – Grupy odbywały się jednak aż do ostatnich dni niemieckiej okupacji.
W połowie 1944, w związku ze zbliżaniem się Armii Czerwonej, Niemcy podjęli próbę zatarcia śladów zbrodni. Do pracy przy odkopywaniu i paleniu zwłok zmusili specjalnie sprowadzoną w tym celu grupę radzieckich jeńców wojennych, których po sześciu tygodniach również zamordowano w Mniszku. Po wojnie, w roku 1945, lecz także w 1946, miejscowa ludność odnajdywała w Mniszku i okolicach liczne rozkładające się zwłoki oraz wiele śladów palenia ciał. Zidentyfikowano jedynie 312 ofiar zbrodni, spośród tych, których ciała udało się odnaleźć.
Łącznie w Mniszku – Górnej Grupie zamordowano około 10 tysięcy ludzi – obywateli Polski i innych krajów. Mniszek jest obok Piaśnicy (12–14 tysięcy ofiar) i Lasu Szpęgawskiego (5–7 tys. ofiar) największym cmentarzem ofiar hitlerowskiego ludobójstwa na Pomorzu.
Po wojnie.
Po zakończeniu działań wojennych Główna Komisja Badania Zbrodni Niemieckich w Polsce wszczęła śledztwo w sprawie zbrodni ludobójstwa w powiecie świeckim. Na śmierć zostali skazani: Kusch – morderca wielu Polaków, dr Leon Kuchanny – przedwojenny dyrektor gimnazjum w Świeciu, Ernst Papendick, właściciel fabryki maszyn w Orzechowie.
Ponadto odpowiedzialność karną za zbrodnie popełnione m.in. w Mniszku poniósł Albert Forster, gauleiter NSDAP i namiestnik Trzeciej Rzeszy w Okręgu Gdańsk – Prusy Zachodnie, którego Najwyższy Trybunał Narodowy w Gdańsku skazał w 1948 za zbrodnie popełnione w latach 1939 – 1945 na karę śmierci. Wyrok wykonano 28 lutego 1952 w więzieniu mokotowskim. Również Richard Hildebrandt – Wyższy Dowódca SS i Policji na Pomorzu – został przez sąd polski w Bydgoszczy skazany na karę śmierci. Wyrok wykonano 10 marca 1951.
Wielu zbrodniarzy uniknęło jednak kary. Spośród 11 członków miejscowego Selbstschutzu, których nazwiska udało się ustalić, nie osądzono żadnego. Kilku poległo na froncie, inni zbiegli lub dostali się do niewoli i słuch o nich zaginął. Franz Domke – sołtys Nowych Krąplewic i komendant Selbstschutzu w powiecie świeckim przeżył wojnę. W styczniu 1948 Polska wystąpiła z wnioskiem o ekstradycję ściganego. Rok później wszystkie ekstradycje zostały jednak zawieszone, a Franz Domke nigdy nie został ukarany.
14 września 1947 na dawnym żwirowisku odbył się symboliczny pogrzeb ofiar niemieckiego terroru. Odsłonięto również pomnik pomordowanych. W ciągu następnych lat miejsce zbrodni na dawnym żwirowisku uporządkowano, nadając mu formę jednej wielkiej mogiły w kształcie trapezu przypominającego trumnę. Centralnym elementem mogiły jest wysoki betonowy krzyż, u podstawy którego znajduje się gablota z fragmentami kości i przedmiotów odnalezionych w grobie. Wzdłuż całej mogiły po jej obu stronach rozlokowano 12 bloków kamiennych, z których każdy poświęcony jest innej grupie ofiar. Niedaleko znajdują się ponadto pozostałości po używanej przez katów szubienicy.

</doc>
<doc id="1787598" url="https://pl.wikipedia.org/wiki?curid=1787598" title="Uniwersytet w Oldenburgu">
Uniwersytet w Oldenburgu

Carl von Ossietzky Universität Oldenburg - uniwersytet w Oldenburgu, utworzony w 1973. Posiada ogród botaniczny Botanischer Garten Oldenburg . Patronem uczelni jest Carl von Ossietzky.

</doc>
<doc id="1787602" url="https://pl.wikipedia.org/wiki?curid=1787602" title="Bukówna">
Bukówna

 
Bukówna (ukr. Буківна, "Bukiwna") – wieś na Ukrainie, w obwodzie iwanofrankiwskim, w rejonie tłumackim, nad Dniestrem.
Wieś do 1945 w Polsce, w województwie stanisławowskim, w powiecie tłumackim, w gminie Oleszów.

</doc>
<doc id="1787603" url="https://pl.wikipedia.org/wiki?curid=1787603" title="Zbigniew Matyka">
Zbigniew Matyka

Zbigniew Matyka (ur. 4 października 1959) – polski lekkoatleta, skoczek o tyczce.
Osiągnięcia.
Zawodnik Lechii Gdańsk największy sukces odniósł w roku 1980, kiedy to wywalczył złoty medal mistrzostw Polski.

</doc>
<doc id="1787606" url="https://pl.wikipedia.org/wiki?curid=1787606" title="Anuj">
Anuj

Anuj (ros. " Ану́й ") – rzeka w Rosji, lewy dopływ Obu. Długość rzeki wynosi 327 km, powierzchnia zlewni 6930 km2.
Przebieg rzeki.
Źródła rzeki położone są w północno-zachodnim Ałtaju. Rzeka powstaje z połączenia rzek "Biały Anuj" ("Белый Ануй") (większa) i "Czarny Anuj" ("Чёрный Ануй"). W początkowym biegu płynie w kierunku północno-zachodnim. Następnie zakręca na wschód. Zasilana głównie wodą z opadów deszczu i śniegu. Ujście do Obu jako lewy dopływ 20 km poniżej miasta Bijsk w Kraju Ałtajskim. 
Rzeka zamarza w okresie od listopada do kwietnia. Rzeka nie jest żeglowna. Nie posiada znaczących dopływów.

</doc>
<doc id="1787607" url="https://pl.wikipedia.org/wiki?curid=1787607" title="263 Dywizja Piechoty (III Rzesza)">
263 Dywizja Piechoty (III Rzesza)

263 Dywizja Piechoty – niemiecka dywizja z czasów II wojny światowej, sformowana w Idar–Oberstein na mocy rozkazu z 26 sierpnia 1939 roku, w 4. fali mobilizacyjnej w XII Okręgu Wojskowym.
Struktura organizacyjna.
463., 483. i 485. pułk piechoty, 263. pułk artylerii, 263. batalion pionierów, 263. oddział rozpoznawczy, 263. oddział przeciwpancerny, 263. oddział łączności, 263. polowy batalion zapasowy;
463. i 485. pułk grenadierów, 263. pułk artylerii, 263. batalion pionierów, 263. batalion fizylierów, 263. oddział przeciwpancerny, 263. oddział łączności, 263. polowy batalion zapasowy;
463., 483. i 485. pułk grenadierów, 263. pułk artylerii, 263. batalion pionierów, 263. batalion fizylierów, 263. oddział przeciwpancerny, 263. oddział łączności, 263. polowy batalion zapasowy;
463. i 485. pułk grenadierów, sztab 483. pułku grenadierów, 263. pułk artylerii, 263. batalion pionierów, 263. batalion fizylierów, 263. oddział przeciwpancerny, 263. oddział łączności, 263. polowy batalion zapasowy;

</doc>
<doc id="1787608" url="https://pl.wikipedia.org/wiki?curid=1787608" title="Prawo Geigera-Nuttalla">
Prawo Geigera-Nuttalla

Prawo Geigera-Nuttalla, reguła Geigera-Nuttalla – empiryczna zależność między stałą rozpadu formula_1 naturalnego nuklidu alfa-promieniotwórczego a zasięgiem formula_2 emitowanej cząstki α w powietrzu, wyrażona wzorem
gdzie formula_4 i formula_5 są stałymi, przy czym stała formula_4 jest zależna od szeregu promieniotwórczego, do którego należy dany nuklid. We współczesnej formie przedstawiane jest w postaci
gdzie dodatkowo formula_8 jest liczbą atomową, formula_9 jest energią kinetyczną cząstki alfa i jądra odrzutu, zaś formula_10 i formula_11 są stałymi.
Historia.
W 1912 roku Hans Geiger i John Mitchell Nuttall zauważyli wyraźną korelację między szybkością rozpadu promieniotwórczego danego izotopu a energią wysyłanych przez ten izotop cząstek alfa (ich zasięg w powietrzu wzrasta wraz z początkową energią kinetyczną cząstki). Regułę wyjaśnił w 1928 roku George Gamow, korzystając ze swej teorii rozpadu alfa opartej na mechanice kwantowej i zjawisku tunelowania.

</doc>
<doc id="1787626" url="https://pl.wikipedia.org/wiki?curid=1787626" title="Testament (wiersz Tarasa Szewczenki)">
Testament (wiersz Tarasa Szewczenki)

Testament (oryg. ukr. "Заповіт") – wiersz Tarasa Szewczenki z 1845.
Okoliczności powstania.
Wiersz datowany jest na 25 grudnia 1844. Został napisany w czasie pobytu poety w Perejasławiu, w domu A. Kozaczkowskiego, w trakcie jego podróży po Ukrainie, gdy Szewczenko ciężko zachorował i był przekonany o rychłej śmierci. "Testament" miał być uzupełnieniem przesłania zawartego w napisanym w tym samym miesiącu utworze "Do umarłych i żywych i nienarodzonych rodaków moich na Ukrainie i nie na Ukrainie list mój przyjacielski". Podczas gdy wymieniony list poetycki wzywał Ukraińców do zgody narodowej, "Testament" stanowił otwarte wezwanie do działania w celu odzyskania niepodległości.
Po wyzdrowieniu, w trakcie porządkowania napisanych w czasie pobytu na Ukrainie utworów, Szewczenko włączył "Testament" do zbioru "Trzy lata" jako jego finałowy utwór i przesłanie całego cyklu. Tytuł "Testament" nie pochodzi od autora, ale od wydawcy przygotowującego do druku wydanie "Kobziarza" z 1867, w którym zawarty został fragment tekstu. Od tego czasu jest jednak powszechnie stosowany w odniesieniu do wiersza.
Treść.
Poeta zwraca się do rodaków z prośbą, by pochowali go, gdy umrze, w miejscu, z którego będzie widział ukraińskie pola, skały i nurt Dniepru. Zapowiada, że kiedy rzeka zmyje z Ukrainy całą "wrażą krew", wówczas on sam porzuci wszystko, czym się do tej pory zajmował i powróci do Boga – wcześniej jednak nie uzna jego istnienia. Wreszcie wzywa Ukraińców, by drogą zbrojnego powstania odzyskali wolność, nie cofając się przed krwawą walką, zaś w niepodległym już kraju, który będzie ich wspólną rodziną, od czasu do czasu wspomnieli także i jego.
Cechy utworu.
Dzieło stanowi przedłużenie napisanego wcześniej poematu "Sen", uzupełniając jego antycarski wydźwięk konkretnym wezwaniem do działania: buntu przeciw obecnej sytuacji Ukrainy i budowie niepodległego kraju. Tym samym dzieło konkretyzuje również przesłanie listu poetyckiego "Do umarłych i żywych i nienarodzonych rodaków moich na Ukrainie i nie na Ukrainie list mój przyjacielski" napisanego kilka tygodni wcześniej. Dzieło oparte jest na poetyce kontrastu: rozpoczyna je utrzymany w spokojnym tonie monolog poety, proszącego o mogiłę położoną wśród stepów nad brzegiem Dniepru, zaś kończy dramatyczne wezwanie do buntu i "obmycia wolności krwią", zbliżone do estetyki wystąpień antycarskich zawartych w utworach "Sen" i "Kaukaz", a także do wcześniejszego poematu "Hajdamacy".
Popularność "Testamentu" wśród ukraińskich działaczy niepodległościowych była bardzo duża. Marian Jakóbiec podkreśla, że dzieło ze względu na swój polityczny wydźwięk było przez nich traktowane niemal jak drugi hymn narodowy. "Testament" był również wykorzystywany w publikacjach propagandowych ukraińskich i rosyjskich socjalistów, którzy interpretowali utwór jako wezwanie do buntu społecznego, łącząc utwór z tymi dziełami Szewczenki, w których dopatruje się on głównych wrogów Ukrainy nie w całych narodach, ale w warstwach najzamożniejszych, uciskających chłopów ukraińskich ekonomicznie (np. "Do Polaków", "Chłodny Jar"). Cytaty z "Testamentu" wykorzystywała również radziecka propaganda okresu II wojny światowej, wzywając do walki z hitlerowskimi Niemcami po ich napaści na ZSRR
Jeszcze w latach 60. XIX wieku do "Testamentu" muzykę układali Michał Werbycki i Mykoła Łysenko, w późniejszym okresie także Hordij Hładki. Tekst wiersza był również wykorzystywany w kantatach S. Ludkiewicza, B. Latoczyńskiego, W. Barwińskiego i L. Rewuckiego. Ogólnie znanych jest ponad 60 wokalnych utworów, które wykorzystują tekst "Testamentu".
Publikacja.
"Testament" został po raz pierwszy wydrukowany w zbiorowym wydaniu nowszych utworów Szewczenki i dzieł Puszkina w Lipsku w 1859, gdzie otrzymał tytuł "Dumka". Na obszarze Rosji po raz pierwszy mógł w całości ukazać się drukiem dopiero w 1907. Wcześniej, w wydaniu "Kobziarza" z 1867, pojawił się w wersji okrojonej, bez części mającej charakter wezwania do powstania narodowego (wydrukowano tylko pierwsze osiem wersów utworu).

</doc>
<doc id="1787628" url="https://pl.wikipedia.org/wiki?curid=1787628" title="Szukrat Safin">
Szukrat Safin



</doc>
<doc id="1787629" url="https://pl.wikipedia.org/wiki?curid=1787629" title="Szegarka">
Szegarka

Szegarka (ros. " Шегарка ") – rzeka w Rosji, przepływająca przez teren obwodu nowosybirskiego i tomskiego, lewy dopływ Obu. Długość rzeki wynosi 382 km, powierzchnia zlewni 12 000 km2.
Przebieg rzeki.
Źródła rzeki zlokalizowane są na bagnach (Równina Wasiugańska) w północno-wschodniej części obwodu nowosybirskiego. Zasilana wodą głównie z opadów śniegu. Na całej długości rzeka płynie w kierunku północno-wschodnim. Ujście do Obu jako lewy dopływ 15 km poniżej miasta Kriwoszeino w Obwodzie tomskim. 
Rzeka zamarza w okresie od końca października do końca kwietnia. W górnym biegu przez 2 - 3 miesiące całkowicie zamarznięta. 
W rzece występuje wiele gatunków ryb między innymi: szczupak, okoń, płoć, jaź, jelec i jazgarz.

</doc>
<doc id="1787632" url="https://pl.wikipedia.org/wiki?curid=1787632" title="Leszek Woderski">
Leszek Woderski

Leszek Woderski (ur. 4 kwietnia 1958 w Bydgoszczy) – polski lekkoatleta, młociarz, trener lekkiej atletyki, nauczyciel wychowania fizycznego, sędzia sportowy
Edukacja.
Uczęszczał do Akademia Wychowania Fizycznego w Poznaniu w latach 1977-1980. Zdobył wykształcenie wyższe magisterskie w zakresie wychowania fizycznego z przygotowaniem pedagogicznym i trenerskim drugiej klasy.
Kariera sportowa.
Wielokrotny medalista Mistrzostw Polski. Zawodnik AZS Poznań i Zawiszy Bydgoszcz największy sukces odniósł w roku 1980, kiedy to wywalczył złoty medal mistrzostw Polski.

</doc>
<doc id="1787634" url="https://pl.wikipedia.org/wiki?curid=1787634" title="Mistrzostwa Świata w Lekkoatletyce 2015">
Mistrzostwa Świata w Lekkoatletyce 2015

15. Mistrzostwa Świata w Lekkoatletyce – zawody lekkoatletyczne, które odbywały się od 22 do 30 sierpnia 2015 roku w stolicy Chin – Pekinie. Areną zmagań sportowców był Stadion Narodowy, potocznie nazywany „Ptasim Gniazdem”.
Lekkoatletyczne mistrzostwa świata pierwszy raz w historii odbywały się w Chinach, a czwarty raz gospodarzem tych zawodów był kraj azjatycki. Pekin gościł już dużą imprezę lekkoatletyczną – w 2006 odbyły się tutaj mistrzostwa świata juniorów.
Po raz pierwszy w historii klasyfikację medalową wygrała Kenia, która zdobyła 16 medali (7-6-3), natomiast w zestawieniu punktowym za miejsca 1–8 najlepsi okazali się Amerykanie (214 pkt.)
Wybór gospodarza.
Gotowość do organizacji imprezy zgłaszało początkowo do Międzynarodowej Federacji Stowarzyszeń Lekkoatletycznych pięć miast: Tokio, które gościło już mistrzostwa świata w 1991 roku, Rio de Janeiro, Pekin, Chorzów oraz Chicago. 15 marca 2010 IAAF ostatecznie ogłosił, że oficjalnie zgłoszenie przesłały Pekin, Londyn oraz Chorzów. W czerwcu 2010 Chorzów odpadł z walki o organizację zawodów. 3 listopada 2010 wycofana została kandydatura Londynu, z uwagi na niepewną przyszłość stadionu olimpijskiego po igrzyskach w 2012. Formalną decyzję o organizacji mistrzostw w Pekinie (który pozostał jedynym kandydatem) IAAF ogłosił 20 listopada 2010.
Minima kwalifikacyjne.
Termin uzyskiwania minimów przypadł na dni pomiędzy 1 października 2014 – 10 sierpnia 2015 (z wyjątkiem biegu na 10 000 metrów, maratonu, chodu sportowego, sztafet i wielobojów, kiedy to minima można było wypełniać od początku 2014 roku). W przypadku gdy liczba lekkoatletów ze wskaźnikami była mniejsza od oczekiwanej IAAF zapraszała kolejnych zawodników na podstawie tabel światowych.
"Opracowano na podstawie materiału źródłowego":
Program.
"Opracowano na podstawie materiału źródłowego":
Uczestnicy.
Na listach startowych opublikowanych przez IAAF znalazło się 207 reprezentacji – jest to najwięcej w historii.
Rekordy.
Podczas zawodów ustanawiano 91 krajowych rekordów w kategorii seniorów:
Kobiety.
A także ustanowiono 5 rekordów mistrzostw świata:

</doc>
<doc id="1787637" url="https://pl.wikipedia.org/wiki?curid=1787637" title="1. deild Wysp Owczych (1999)">
1. deild Wysp Owczych (1999)

W roku 1999 odbyła się 57. edycja 1.deild (obecnie "Formuladeildin"), czyli pierwszej ligi archipelagu Wysp Owczych w piłce nożnej mężczyzn. Obrońcą tytułu był klub piłkarski ze stolicy Wysp Owczych, HB Tórshavn, który musiał zrzec się tytułu na rzecz KÍ Klaksvík.
Przebieg.
Tak, jak dziś, w roku 1999 w rozgrywkach pierwszoligowych na Wyspach Owczych brało udział dziesięć drużyn. Zasada ta, po wielu zmianach w przeszłości, ustanowiona została w sezonie 1988, kiedy liczba zespołów została zwiększona z ośmiu. Do niższej ligi zespoły relegowane są od roku 1976, jednak w 1999 nie relegowano od razu dwóch ostatnich, jak to ma miejsce obecnie – zawodnicy z dziewiątego miejsca mieli prawo gry w barażach o pozostanie w lidze. Tym razem na przedostatniej pozycji znalazł się klub SÍ Sumba, który po raz drugi z rzędu obronił swoje miejsce w pierwszej lidze, pokonując w dwumeczu LÍF Leirvík 6:2 (1:2, 5:0).
KÍ Klaksvík względem poprzedniego sezonu awansował o jedną lokatę i został mistrzem archipelagu. Z czwartego na drugim miejscu znalazł się GÍ Gøta, a B36 Tórshavn utrzymał trzecią lokatę z poprzedniego sezonu. Na czwartym miejscu znalazł się zwycięzca poprzedniego sezonu – HB Tórshavn. Na miejscu piątym, podobnie, jak w poprzednim sezonie, znalazł się NSÍ Runavík, a na szóstym, z siódmego, VB Vágur. Ostatnie, bezpieczne miejsca zajęły kolejno kluby: B68 Toftir (z szóstego) i B71 Sandoy, który właśnie awansował do pierwszej ligi. Dziewiąte miejsce, podobnie, jak w poprzednim sezonie, zajął SÍ Sumba, a ostatnie ÍF Fuglafjørður, który odnotował spadek o dwie pozycje.
Królem strzelców archipelagu, po raz drugi z rzędu i ostatni w swojej karierze, został gracz B36 Tórshavn, wielokrotny reprezentant Wysp Owczych, Jákup á Borg, z dorobkiem siedemnastu goli. Drugi w klasyfikacji strzeleckiej był gracz tego samego klubu John Petersen (16 goli), a trzeci, zawodnik KÍ Klaksvík, Kurt Mørkøre.
W roku 1999 przyznawano trzy punkty za zwycięstwo. Zasadę tę wprowadzono na archipelagu w sezonie 1995. Zawodnicy zdobili 273 bramek (ok. 3 gole/mecz).
Mistrz Wysp Owczych, KÍ Klaksvík dostał prawo gry w Lidze Mistrzów (2000/01), gdzie w 1/128 finału przegrał z serbskim FK Crvena zvezda kolejno 0:3, 0:2, i nie awansował do kolejnej rundy rozgrywek. Dwa kolejne zespoły dostały prawo gry w Pucharze UEFA (2000/01). GÍ Gøta, przegrał w dwumeczu ze szwedzkim IFK Norrköping 0:2 i 1:2, a B36 Tórshavn z duńskim Akademisk BK 0:8 i 0:1. Jedynego gola dla Farerczyków zdobył Olsen. Ostatnim klubem, który grał w rozgrywkach europejskich był HB Tórshavn, który uzyskał prawo występu w Pucharze Intertoto (2000). Uległ tam węgierskiemu FC Tatabánya kolejno 0:3 i 0:4.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o 1. deild.
SÍ Sumba utrzymał się w pierwszej lidze Wysp Owczych, po wygraniu meczów barażowych z LÍF Leirvík.

</doc>
<doc id="1787640" url="https://pl.wikipedia.org/wiki?curid=1787640" title="Dystrykt warszawski">
Dystrykt warszawski

Dystrykt warszawski (niem. "Distrikt Warschau") – jednostka administracyjna Generalnego Gubernatorstwa od 26 października 1939 do 16 stycznia 1945.
Opis.
Stolicą dystryktu była Warszawa. W latach 1939–1944 siedzibą gubernatora dystryktu był pałac Brühla.
Kadłubowy organ urzędu szefa dystryktu działał w Sochaczewie do stycznia 1945.
Miejscowości.
Lista stu największych miejscowości w dystrykcie warszawskim w 1943 roku.

</doc>
<doc id="1787641" url="https://pl.wikipedia.org/wiki?curid=1787641" title="NT OS Loader">
NT OS Loader



</doc>
<doc id="1787642" url="https://pl.wikipedia.org/wiki?curid=1787642" title="Jelena Bielakowa">
Jelena Bielakowa

Jelena Bielakowa (ros. "Елена Белякова" ur. 7 kwietnia 1976 w Dołgoprudnyj) – rosyjska lekkoatletka, specjalizująca się w skoku o tyczce.
Osiągnięcia.
Bielakowa reprezentowała Rosję podczas igrzysk olimpijskich w Sydney (2000). Podobnie jak pozostałe dwie startujące Rosjanki (Jelena Isinbajewa i Swietłana Fieofanowa) nie zaliczyła żadnej wysokości w eliminacjach i odpadła z dalszej rywalizacji.

</doc>
<doc id="1787646" url="https://pl.wikipedia.org/wiki?curid=1787646" title="Centrum Kompleksowej Rehabilitacji w Konstancinie-Jeziornie">
Centrum Kompleksowej Rehabilitacji w Konstancinie-Jeziornie

Centrum Kompleksowej Rehabilitacji Sp. z o.o. (do 2009 r. Centrum Kształcenia i Rehabilitacji) – ośrodek medyczny specjalizujący się w leczeniu schorzeń narządu ruchu i rehabilitacji osób niepełnosprawnych, zlokalizowany w Konstancinie-Jeziornie, w powiecie piaseczyńskim, w woj. mazowieckim (ul. Gąsiorowskiego 12/14).
Historia.
Ośrodek powstał w 1977 r. Inicjatorem jego założenia był prof. dr hab. n. med. Marian Weiss (prowadził w Konstancinie unikatowy na świecie program leczenia osób z uszkodzeniem rdzenia kręgowego), który zarazem był współtwórcą polskiej szkoły rehabilitacji oraz dr n. med. Hanna Dworakowska. Przyczynili się oni do wybudowania w Konstancinie-Jeziornie przy Spółdzielni Inwalidów Saturn zakładu pracy chronionej oraz szkoły zawodowej (kształciła w zawodach technicznych) z internatem. Celem ośrodka była edukacja zawodowa i rehabilitacją osób niepełnosprawnych.
Pierwszym dyrektorem zakładu był Mirosław Skarżyński. Plan nauczania placówki charakteryzował się indywidualnym podejściem do uczniów, rozwijaniem ich umiejętności i talentów., a także wyrównywaniem braków. W 1990 r. rozszerzono kształcenie młodzieży wprowadzając kierunki: informatyczny i ekonomiczny.
W 1994 r. powstała Przychodnia Rehabilitacyjna. W tym samym roku zaczęto organizować pobyty rehabilitacyjne. W 2001 r. przekształcono ośrodek w spółkę z ograniczoną odpowiedzialnością. Powstał Niepubliczny Zakład Opieki Zdrowotnej. Wybudowano część administracyjno-biurową i hotelowo-szkoleniową.
W 2002 r. zakład wzbogacił się o kriokomorę. W 2003 r. ukończono budowę basenu, a w 2006 r. oddano do użytku Oddział Chirurgii Jednego Dnia, Reumoortopedii i Chirurgii Kręgosłupa.
W 2009 r. zmieniono nazwę ośrodka na Centrum Kompleksowej Rehabilitacji.
Oprócz działalności medycznej CKR prowadzi działalność naukową, nad którą czuwa Rada Naukowo-Konsultacyjna. Istotnym jej elementem jest coroczna organizacja sympozjów naukowych, skierowanych do lekarzy, fizjoterapeutów oraz kadry zarządzającej placówkami medycznymi. Wydarzenia te są okazją do zaprezentowania osiągnięć ośrodka, wymiany wiedzy i doświadczeń, popularyzacji nowości naukowych. Co roku cieszą się dużym zainteresowanie zarówno wśród uczestników, jak i mediów branżowych. Centrum wydaje rocznik pt. „Przegląd Medyczny CKR”, którego adresatami są lekarze i fizjoterapeuci.
Oddziały i filie.
W Konstancinie Jeziornie ośrodek zajmuje 15 000 m² powierzchni (2009 r.). Działają na nim następujące placówki:

</doc>
<doc id="1787647" url="https://pl.wikipedia.org/wiki?curid=1787647" title="Nicolas de Largillière">
Nicolas de Largillière

Nicolas de Largillière lub Largillièrre (ur. 10 października 1656 w Paryżu, zm. 20 marca 1746 tamże) – francuski malarz okresu rokoka.
Uczył się w Antwerpii u malarza martwych natur i scen rodzajowych Antoine’a Goubou. W latach 1672-1680 przebywał w Londynie, gdzie pracował w warsztacie Petera Lely'ego. W 1682 przeniósł się do Paryża. W 1686 został członkiem Królewskiej Akademii Malarstwa i Rzeźby.
Obok Hyacinte’a Rigauda był najwybitniejszym portrecistą okresu regencji. Charakterystyczne są jego portrety kobiece na tle krajobrazu. Malował też martwe natury, kompozycje historyczne i pejzaże.

</doc>
<doc id="1787651" url="https://pl.wikipedia.org/wiki?curid=1787651" title="Rafał Skarżycki">
Rafał Skarżycki

Rafał Skarżycki (ur. 28 marca 1977) – polski scenarzysta komiksowy i pisarz.
Z wykształcenia filozof, absolwent Uniwersytetu Warszawskiego, najbardziej znany jako współtwórca komiksu Jeż Jerzy, z Tomaszem Leśniakiem pracował również nad serią Tymek i Mistrz. Współpracował z takimi rysownikami jak Bogusław Polch, Przemysław Truściński, Jakub Rebelka, Ernesto Gonzales. 
Publikował teksty w magazynach dziecięcych „Świerszczyk” i „Miś” oraz opowiadania na łamach „Frazy” i „Quriozum”. W 2009 ukazała się jego debiutancka powieść „Teleznowela”.
Twórczość.
Komiksy.
cykl Jeż Jerzy.
scenariusz albumów
cykl Tymek i Mistrz.
scenariusz albumów
cykl KRON.
scenariusz zeszytów

</doc>
<doc id="1787653" url="https://pl.wikipedia.org/wiki?curid=1787653" title="Brany">
Brany

Brany (ukr. Брани) − wieś w rejonie łuckim (do 2020 w rejonie horochowskim) obwodu wołyńskiego, nad rzeką Gniłą Lipą, założona w 1540 r. W II Rzeczypospolitej miejscowość była siedzibą gminy wiejskiej Brany w powiecie horochowskim województwa wołyńskiego. Wieś liczy 759 mieszkańców.
Znajduje tu się przystanek kolejowy Brany, położony na linii Lwów – Kiwerce.

</doc>
<doc id="1787658" url="https://pl.wikipedia.org/wiki?curid=1787658" title="Roman Szymański (działacz socjalistyczny)">
Roman Szymański (działacz socjalistyczny)

Roman Szymański (ur. 1900, zm. 8 sierpnia 1931 w Krakowie) – polski działacz socjalistyczny związany z Krakowem, pierwszy mąż Wandy Wasilewskiej. 
Życiorys.
Studiował matematykę na Uniwersytecie Jagiellońskim, gdzie poznał Wandę Wasilewską (ślub wzięli w lutym 1925). Działał w Polskiej Partii Socjalistycznej (był członkiem egzekutywy OKR), związkach zawodowych (m.in. jako sekretarz Związku Zawodowego Pracowników Przemysłu Chemicznego) oraz OM TUR. Zmarł w 1931 na tyfus. Jego pogrzeb miał charakter świecki, przemawiał na nim m.in. Bolesław Drobner. 
Po II wojnie światowej był patronem ulicy w Krakowie. Z Wandą Wasilewską miał córkę Ewę Szymańską (ur. 1928).

</doc>
<doc id="1787659" url="https://pl.wikipedia.org/wiki?curid=1787659" title="Jerzy Sladkowski">
Jerzy Sladkowski

Jerzy Sladkowski właściwie Jerzy Śladkowski (ur. 19 lipca 1945 w Radomiu) – polski reżyser, scenarzysta filmów dokumentalnych na stałe mieszkający w Szwecji.
Życiorys.
Absolwent Wydziału Filologii Klasycznej na Uniwersytecie Mikołaja Kopernika w Toruniu i Wydziału Dziennikarstwa na Uniwersytecie Warszawskiem.
Prace rozpoczął w 1972 roku jako dziennikarz w TVP w Warszawie. Od 1982 roku pracuje w szwedzkiej telewizji SVT i Svenska Filminstitutet. Od 1993 roku współpracuje z niemiecką telewizją ZDF. Za pracę twórczą otrzymał Wielką Nagrodę Dziennikarzy Szwedzkich.

</doc>
<doc id="1787661" url="https://pl.wikipedia.org/wiki?curid=1787661" title="Evelyn Pierrepont (1. książę Kingston-upon-Hull)">
Evelyn Pierrepont (1. książę Kingston-upon-Hull)

Evelyn Pierrepont, 1. książę Kingston-upon-Hull KG (ur. 27 lutego 1665 w West Dean w hrabstwie Wiltshire, zm. 5 marca 1726 w Holme Pierrepont) – brytyjski arystokrata i polityk.
Życiorys.
Był młodszym synem Roberta Pierreponta i Elizabeth Evelyn, córki sir Johna Evelyna. W latach 1689-1690 był deputowanym do Izby Gmin z okręgu East Retford. Po śmierci starszego brata Williama w 1690 r. odziedziczył tytuł 5. hrabiego Kingston-upon-Hull i zasiadł w Izbie Lordów.
Był jednym z komisarzy przygotowujących unię ze Szkocją. Za swoją pracę na tym stanowisku otrzymał w 1706 r. tytuł markiza Dorchester. Członek Tajnej Rady od 1708 r., w roku 1715 otrzymał tytuł księcia Kingston-upon-Hull.
W 1716 r. otrzymał stanowisko Lorda Tajnej Pieczęci. W 1719 r. został Lordem Przewodniczącym Rady, ale już w 1720 r. ponownie otrzymał pieczę nad Tajną Pieczęcią. W 1719 r. został kawalerem Orderu Podwiązki. Zmarł podczas sprawowania urzędu w 1726 r.
Rodzina.
27 czerwca 1687 r. poślubił lady Mary Feilding (ok. 1668 - ok. grudzień 1697), córkę Williama Feildinga, 3. hrabiego Denbigh, i Mary King, córki sir Roberta Kinga. Evelyn i Mary mieli razem syna i trzy córki:
2 sierpnia 1714 r. poślubił lady Isabellę Bentinck (4 maja 1688 - 23 lutego 1728), córkę Hansa Bentincka, 1. hrabiego Portland, i Anne Villiers, córki sir Edwarda Villiersa. Evelyn i Isabella mieli razem dwie córki:

</doc>
<doc id="1787662" url="https://pl.wikipedia.org/wiki?curid=1787662" title="Diemjanka">
Diemjanka

Diemjanka (ros. Демьянка) – rzeka w Rosji, prawy dopływ Irtyszu. Długość rzeki wynosi 1160 km, powierzchnia dorzecza 34 800 km².
Przebieg rzeki.
Źródła rzeki na bagnach w północno-wschodniej części obwodu omskiego. Rzeka powstaje z połączenia dwóch mniejszych rzek: Jużnej Diemjanki i Wostocznej Diemjanki. Następnie, płynąc w kierunku zachodnim, przepływa przez nizinny, bagnisty teren obwodu tiumeńskiego. Ujście do Irtyszu jako prawy dopływ w miejscowości Diemjanskoje w obwodzie tiumeńskim. 
W dolnym biegu rzeka jest żeglowna. W okresie letnim jest wykorzystywana do raftingu. 
Główne dopływy.
Lewe dopływy:
Prawe dopływy:

</doc>
<doc id="1787663" url="https://pl.wikipedia.org/wiki?curid=1787663" title="Chorów (obwód wołyński)">
Chorów (obwód wołyński)

Chorów (ukr. Хорів, "Choriw") – wieś na Ukrainie, w obwodzie wołyńskim, w rejonie łokackim. W 2001 roku liczyła 352 mieszkańców.
Wieś została założona w 1545 roku. W II Rzeczypospolitej miejscowość była siedzibą gminy wiejskiej Chorów w powiecie horochowskim województwa wołyńskiego.

</doc>
<doc id="1787664" url="https://pl.wikipedia.org/wiki?curid=1787664" title="Carlo Dolci">
Carlo Dolci

Carlo Dolci (ur. 25 maja 1616 we Florencji, zm. 17 stycznia 1686 tamże) – włoski malarz okresu baroku.
Życiorys.
Działał głównie we Florencji. Początkowo pozostawał pod wpływem caravaggionizmu, następnie, od lat 40. Malował niewielkie sentymentalne obrazy religijne. Był też wybitnym portrecistą.

</doc>
<doc id="1787667" url="https://pl.wikipedia.org/wiki?curid=1787667" title="Preload (Linux)">
Preload (Linux)

Preload – rodzaj oprogramowania typu daemon, proces działający w tle w systemach GNU/Linux. Zadaniem preload jest tzw. prefetching, czyli wstępne ładowanie do pamięci najczęściej uruchamianych programów, dzięki czemu szybciej się one uruchamiają.

</doc>
<doc id="1787670" url="https://pl.wikipedia.org/wiki?curid=1787670" title="Podberezie">
Podberezie

Podberezie (ukr. Підбереззя) – wieś w rejonie horochowskim obwodu wołyńskiego
Wieś założona w 1629 r. W II Rzeczypospolitej miejscowość była siedzibą gminy wiejskiej Podberezie w powiecie horochowskim województwa wołyńskiego. Wieś liczy 1020 mieszkańców.
Wieś należała pierwotnie do Mariana Grocholskiego, zaś później w majątku zamieszkali jego córka Maria z mężem Zygmuntem Czerwińskim i rodziną.

</doc>
<doc id="1787672" url="https://pl.wikipedia.org/wiki?curid=1787672" title="Narodowy Rezerwat Szewczenki">
Narodowy Rezerwat Szewczenki

Narodowy Rezerwat Szewczenki () – obszar o powierzchni 20 hektarów na terenie Tarasowej Góry w Kaniowie, na którym znajduje się grób Tarasa Szewczenki z jego pomnikiem oraz muzeum poświęcone życiu i twórczości artysty.
Narodowy Rezerwat Szewczenki znajduje się na obszarze Góry Czerneczej, gdzie 10 maja 1861 roku został pochowany Taras Szewczenko. Miejsce to miało odpowiadać życzeniu poety zawartemu w napisanym w 1845 roku wierszu "Testament" – było położone wśród ukraińskich pól i stepów, nad brzegiem Dniepru. Natychmiast po pogrzebie grób Szewczenki stał się celem „pielgrzymek” ukraińskich działaczy niepodległościowych i artystów, a w ludowej świadomości miejsce to zaczęło funkcjonować jako Tarasowa Góra. Grób Szewczenki był stylizowany na kozacki kurhan z dębowym krzyżem. Następnie w 1884 roku, za pieniądze zebrane na Ukrainie, grób został uporządkowany, a w jego sąsiedztwie wzniesiono dom dla opiekuna mogiły. Pomnik-krzyż na grobie poety zaprojektował rosyjski architekt, akademik architektury Wiktor Syczugow.
Od roku 1883 przez 50 lat funkcję opiekuna grobu pełnił Iwan Jabłowski. Urządził on w 1889 roku w chacie izbę pamięci Szewczenki, nazwaną Tarasową Świetlicą. W izbie znajdowała się kopia portretu Szewczenki wykonanego przez Ilię Riepina, przedmioty związane z poetą oraz dary przekazywane przez odwiedzających jego grób. W 1918 roku Rada Ministrów Ukrainy znacjonalizowała teren Tarasowej Góry, czego inicjatorem był Symon Petlura. W 1925 roku rząd USRR podjął uchwałę o utworzeniu na niej muzeum-rezerwatu „Mogiła Tarasa Szewczenki”. Z grobu poety usunięto krzyż, który zastąpiło popiersie Szewczenki projektu K. Tereszczenki. W 1929 roku w ramach rozwijania muzeum zbudowany został budynek wystawowy podzielony na dwie sale, bibliotekę i salę kinową. Prace porządkowe na Tarasowej Górze trwały do roku następnego. W 1939 roku, z okazji 125. rocznicy narodzin Tarasa Szewczenki, na jego grobie wzniesiono pomnik według projektu Matwieja Manizera. Figura poety nadnaturalnej wielkości (3,5 metra) została umieszczona na 7,5-metrowym postumencie.
Po agresji Niemiec hitlerowskich na ZSRR i zajęciu Kaniowa, budynki muzeum zostały zarekwirowane z przeznaczeniem na obóz koncentracyjny i zdewastowane. Dopiero 22 marca 1944 roku, już po wyzwoleniu miasta przez Armię Czerwoną władze podjęły decyzję o wznowieniu działalności muzeum-rezerwatu. Zostało ono otwarte dla gości w 1946 roku. Po wojnie zbiory muzeum rozwinęły się w istotny sposób. Oprócz ekspozycji biograficznej pojawiła się w nim również część poświęcona pamięci Szewczenki w Związku Radzieckim i na całym świecie. Według danych z księgi pamiątkowej placówki w ciągu 50 lat jego istnienia odwiedziło je 7,5 mln gości ze 117 krajów.
Od 21 listopada 1989 roku placówka nosi nazwę Narodowego Rezerwatu Szewczenki.
Współcześnie w zbiorach muzeum jest 20 tys. eksponatów związanych w różnych sposób z Szewczenką, działa przy nim biblioteka, a Narodowy Rezerwat jest organizatorem konferencji poświęconych twórczości Szewczenki oraz festiwali i konkursów międzynarodowych. W roku 2000 Rada Ministrów Ukrainy oraz jej prezydent podjęli decyzję o rozpoczęciu programu na rzecz rozwoju placówki, remontu jej budynków i modernizacji ekspozycji.
W 1989 roku rezerwat i grób Tarasa Szewczenki został wpisany na ukraińską listę informacyjną UNESCO – listę obiektów, które Ukraina zamierza rozpatrzyć do zgłoszenia do wpisu na listę światowego dziedzictwa UNESCO.

</doc>
<doc id="1787675" url="https://pl.wikipedia.org/wiki?curid=1787675" title="Skobełka">
Skobełka

Skobełka, także Skobiełka (ukr. Скобелка) – wieś na Ukrainie, w rejonie horochowskim obwodu wołyńskiego, nad rzeką Gniła Lipa.
Wieś założona w 1629 roku. W II Rzeczypospolitej miejscowość była siedzibą gminy wiejskiej Skobełka w powiecie horochowskim województwa wołyńskiego. Wieś liczy 1602 mieszkańców.
Miejsce urodzenia polskiego malarza Jana Wacława Zawadowskiego oraz jego brata, pioniera polskiej radiologii, Witolda Zawadowskiego.

</doc>
<doc id="1787677" url="https://pl.wikipedia.org/wiki?curid=1787677" title="Doris Auer">
Doris Auer

Doris Auer (ur. 10 maja 1971 w Wiedniu) – austriacka lekkoatletka specjalizująca się w skoku o tyczce.

</doc>
<doc id="1787681" url="https://pl.wikipedia.org/wiki?curid=1787681" title="Prywitne (obwód wołyński)">
Prywitne (obwód wołyński)

 
Prywitne, Świniuchy (ukr. Привітне) – wieś na Ukrainie, w obwodzie wołyńskim, w rejonie łokackim. 2001 roku liczyła 1351 mieszkańców.
Wieś została założona w 1156 roku. W II Rzeczypospolitej miejscowość była siedzibą gminy wiejskiej Świniuchy w powiecie horochowskim, w województwie wołyńskim. Przy drodze z Łokaczów do Kołpytowa.

</doc>
<doc id="1787683" url="https://pl.wikipedia.org/wiki?curid=1787683" title="Linia południkowa (meridiana)">
Linia południkowa (meridiana)



</doc>
<doc id="1787688" url="https://pl.wikipedia.org/wiki?curid=1787688" title="Mistrzostwa Świata w Zapasach">
Mistrzostwa Świata w Zapasach



</doc>
<doc id="1787690" url="https://pl.wikipedia.org/wiki?curid=1787690" title="Tryptyk bodzentyński">
Tryptyk bodzentyński

Tryptyk bodzentyński – gotycki tryptyk ukończony ok. 1508 przez krakowski warsztat Marcina Czarnego. Ufundowany przez biskupa Jana Konarskiego, znajduje się w kościele parafialnym Wniebowzięcia NMP i św. Stanisława Biskupa w Bodzentynie.
Opis dzieła.
Wymiary ołtarza (szerokość 5,3 m) wskazują na niegdysiejsze ustawienie w prezbiterium. Namalowany został na drewnie temperą tłustą z laserunkami olejnymi.
Składa się z dwóch części: prostokątnej tablicy środkowej ze sceną Zaśnięcia i Wniebowzięcia Matki Boskiej i predelli w kształcie zbliżonym do trapezu z tzw. Wielką Rodziną Marii.
Skrzydła boczne.
Skrzydła boczne są zniszczone i zdekompletowane. Awers prawego skrzydła przedstawia Zwiastowanie i Narodzenie. Awers lewego: Nawiedzenie i Hołd Trzech Króli. Rewersy: legenda o św. Stanisławie: Wskrzeszenie Piotrowicza, Zabójstwo, Rozsiekanie zwłok świętego i Pogrzeb.
Tablica środkowa.
Scena Zaśnięcia ikonograficznie nawiązuje do XV-wiecznych tradycji malarstwa polskiego. Ale Ołtarz Mariacki Stwosza nie musiał być główną inspiracją. Ołtarze z Ptaszkowej i Sienna, obraz z Muzeum Diecezjalnego we Włocławku (dziś Muzeum Narodowym w Warszawie), tryptyk z Naramic to wcześniejszy typ odnośnej kompozycji, tzw. Zaśnięcie z łożem. Ustalił się na gruncie kontaktów polsko-czeskich z pierwszej poł. XV wieku.
Środkowa część tryptyku uderza równowagą kompozycji opartej na konstrukcji geometrycznej. Wąskie, drewniane listwy rzeźbione na kształt spiralnych kolumienek to dwa główne akcenty pionowe, wydzielające trzy pola. Każde zwieńczone jest maswerkiem naśladującym sploty winnej latorośli. Na 2/3 wysokości węższych, bocznych pasów podziału poziomego dokonują maswerki rozpięte w kształcie gotyckich sklepień, stąd dwie oddzielne kondygnacje. Skośne postacie wpisane są w symetryczne podziały. Figurą budującą jest wielki trójkąt wyznaczony przez linie diagonalne. Idą one w dół od błogosławiącej ręki Jezusa, przez kontur skrzydeł zawieszonych nad sceną pierwszej kondygnacji aniołów, wzdłuż głów apostołów, ku podstawie. Ten wielki trójkąt przenika w górnej partii mniejszy, odwrócony, którego dwa wierzchołki spoczywają na rogach pasa środkowego, a trzeci jest na osi kompozycji. Następuje więc powiązanie obu segmentów kompozycji.
Szaty śpiewających aniołów mają jasne tony z różowymi cieniami w załamaniach draperii. Białe i wijące się wstęgi zdobi falujący się rytmicznie ornament. Układ aniołów jest symetryczny.
Na środku części górnej znajduje się dwuosobowa grupa Wniebowzięcia w otoczeniu czterech aniołów, których skrzydła i suknie to odpowiednik gamy barwnej zapowiedzianej w przedstawieniu chórów. Scenę tę oglądają tylko dwaj apostołowie z Zaśnięcia – stoją w rogach, na drugim planie, pod maswerkami zamykającymi boczne pasy pionowe. Między obydwoma strefami obrazu, połączonymi kompozycją, pojawia się nowy podział zjawiska psychicznego związany z niezwracania uwagi. na główną scenę.
Kompozycja ołtarza.
Myśl geometryczna daje wrażenie ładu i koncentrycznego zamknięcia form, w niej też zostały pokazane dwa różne emocjonalne motywy. W górnej partii przedstawienie podporządkowane jest pionom. Niżej trójkąt przecina linie wertykalne, a postacie go budujące są swobodne, jakby przypadkowo ustawione. Cała siatka maswerków, będąca w dotychczasowej tradycji cechowej czysto dekoracyjnym dodatkiem obrazów tablicowych, nabiera tu, w dolnej scenie, znaczenia elementu architektonicznego, sugeruje wnętrze, czy loggię.
Hieratycznemu typowi Wniebowzięcia przeciwstawiony zostaje charakter Zaśnięcia o lirycznej narracji. Uwaga artysty skupia się na studium twarzy i rąk, i na wielostronnym określaniu podobnych stanów psychicznych. Złote, liściaste tło traci dawną ornamentalną funkcję. Dawne tradycje przebrzmiewają w ustawieniu postaci na stromej, pulpitowej estradzie pokrytej gęstą, ciemnozieloną trawą.

</doc>
<doc id="1787694" url="https://pl.wikipedia.org/wiki?curid=1787694" title="Tomás Reñones">
Tomás Reñones

Pedro Tomás Reñones Grego (ur. 9 sierpnia 1960 w Santiago de Compostela) – hiszpański piłkarz grający na pozycji obrońcy.
Kariera klubowa.
Tomás pochodzi z miasta Santiago de Compostela. Karierę sportową rozpoczął tamże, w klubie SD Compostela. W 1981 roku zadebiutował w nim w rozgrywkach Segunda División B. W 1982 roku przeszedł do Atlético Madryt i przez dwa lata występował w rezerwach tego klubu w Segunda División. W 1984 roku stał się członkiem pierwszego zespołu Atlético. 1 września tamtego roku zadebiutował w Primera División w zremisowanym 0:0 wyjazdowym spotkaniu z Espanyolem Barcelona. Od początku sezonu 1984/1985 był podstawowym zawodnikiem zespołu. Wiosną 1985 wywalczył wicemistrzostwo Hiszpanii, a następnie wystąpił w wygranym 2:1 finale Pucharu Króla z Athletic Bilbao, a latem tamtego roku zdobył Superpuchar Hiszpanii. W 1986 roku wystąpił w przegranym 0:3 finale Pucharu Zdobywców Pucharów z Dynamem Kijów. Kolejne sukcesy z Atlético osiągał już w latach 90. W 1991 roku zdobył drugi (1:0 w finale z RCD Mallorca), a w 1992 roku trzeci krajowy puchar (2:0 z Realem Madryt). W 1991 roku był też wicemistrzem kraju. Z kolei w sezonie 1995/1996 sięgnął z Atlético po dublet - mistrzostwo i puchar kraju (1:0 w finale z Barceloną). Był to także ostatni sezon dla Tomása w drużynie Atlético. Spędził w nim łącznie 12 sezonów i w tym okresie rozegrał 367 meczów, w których zdobył 2 gole. Pełnił także funkcję kapitana Atlético.
Latem 1996 Tomás odszedł do występującego w Segunda División B, CA Marbella. W sezonie 1997/1998 grał w amatorskim UD San Pedro i w jego barwach zakończył karierę piłkarską.
Kariera reprezentacyjna.
W reprezentacji Hiszpanii Tomás zadebiutował 20 listopada 1985 roku w zremisowanym 0:0 towarzyskim spotkaniu z Austrią. W 1986 roku został powołany przez selekcjonera Miguela Muñoza na Mistrzostwa Świata w Meksyku. Był tam podstawowym zawodnikiem i rozegrał 5 meczów: z Brazylią (0:1), z Irlandią Północną (0:1), z Algierią (3:0), z Danią (5:1) i ćwierćfinale z Belgią (1:1, karne 4:5). Z kolei w 1988 roku wystąpił w 3 meczach Euro 88: z Danią (3:2), z Włochami (0:1) i z RFN (0:2). W kadrze narodowej do 1989 roku rozegrał 19 meczów.

</doc>
<doc id="1787695" url="https://pl.wikipedia.org/wiki?curid=1787695" title="Tomas Renones">
Tomas Renones



</doc>
<doc id="1787698" url="https://pl.wikipedia.org/wiki?curid=1787698" title="Szyrwani Muradow">
Szyrwani Muradow

Szyrwani Gadżykurbanowicz Muradow (ros. Ширвани Гаджикурбанович Мурадов; ur. 20 czerwca 1985 w Czapajewie, w Dagestanie) – rosyjski zapaśnik w stylu wolnym, mistrz olimpijski, mistrz Europy.
Największym jego sukcesem jest złoty medal igrzysk olimpijskich w Pekinie w kategorii do 96 kg. W 2007 roku w okazał się najlepszy w mistrzostwach Europy. Pierwszy w Pucharze Świata w drużynie w 2008 roku.

</doc>
<doc id="1787699" url="https://pl.wikipedia.org/wiki?curid=1787699" title="Andrzej Trela">
Andrzej Trela

Andrzej Trela (ur. 1960) – polski policjant, nadinspektor, w latach 2009–2012 zastępca komendanta głównego Policji.
Absolwent Uniwersytetu Szczecińskiego. W Milicji Obywatelskiej od 1982 roku. Zaczął służbę jako inspektor operacyjno-dochodzeniowy.
Kariera zawodowa.
Na stanowiskach kierowniczych pracował jako:

</doc>
<doc id="1787700" url="https://pl.wikipedia.org/wiki?curid=1787700" title="Pałac Potockich we Lwowie">
Pałac Potockich we Lwowie

 
Pałac Potockich () – pałac we Lwowie, neorenesansowy, wzniesiony w latach 1888–1890 dla Alfreda Józefa Potockiego według projektu Juliana Cybulskiego; skonfiskowany przez Ukraińską SRR w 1940; odrestaurowany w latach 2001–2002, mieści rezydencję prezydenta Ukrainy we Lwowie i Lwowską Galerię Sztuki. 
Historia.
Wcześniej na tym terenie był rozległy ogród, w którym znajdowało się kilka niewielkich budynków. Zostały zburzone ok. 1820 i wówczas rozpoczęła się tu budowa klasycystycznego pałacu według projektu Ignacego Chambreza. Był to prostokątny, dwukondygnacyjny budynek nakryty mansardowym dachem, posiadał symetryczną fasadę z centralnym ryzalitem oraz poddasze zwieńczone balustradą. Na wysokości pierwszej kondygnacji elewacja posiadała boniowanie, a powyżej drugiej naroża ozdobione były sześcioma parami jońskich pilastrów. Pałac ten stał w tym miejscu do 1860, a następnie został zburzony. 
Nowy pałac powstał dwadzieścia lat później, oryginalny projekt w stylu baroku francuskiego z czasów Ludwika XIV stworzył Louis Dauvergne. Dla potrzeb rodziny Alfreda Józefa i Marii Klementyny Potockich został dostosowany przez Juliana Cybulskiego i Ludwika Baldwina-Ramulta, którzy nadali mu cechy francuskiego neorenesansu z elementami neobaroku. Alfred Józef Potocki nie dożył ukończenia pałacu, zmarł w 1889 w Paryżu. Budowa zakończyła się rok później, zamieszkała tu Maria Klementyna Potocka. Po jej śmierci w 1903 pałac przebudowano dzieląc jego wnętrza na apartamenty, zmniejszono również teren ogrodu, sprzedano go pod zabudowę miejską wielorodzinną. 22 listopada 1919 podczas obchodów pierwszej rocznicy wyzwolenia Lwowa odbywały się pokazy lotnicze, amerykański pilot Edmund Graves wykonując akrobacje lotnicze przecenił możliwości samolotu i wykonując jeden z manewrów doprowadził do złamania skrzydła w wyniku czego samolot runął na pałac. Doszło do eksplozji zbiorników z paliwem, które doszczętnie zniszczyły dach, a górne piętra spłonęły. Odbudowa gmachu trwała z przerwami do 1931, Potoccy byli posiadaczami pałacu do wkroczenia Armii Czerwonej do Lwowa. Podczas okupacji hitlerowskiej sale pałacu przeznaczono na miejsce wystaw o charakterze propagandowym, które przywożono z Drezna m.in. „Tyfus plamisty i jego zwalczanie”, „Światowa zaraza żydowska”. Dzięki temu budynek przetrwał okres II wojny światowej bez uszkodzeń, w 1945 władze radzieckie przekazały go w użytkowanie Instytutowi Geologii i Geochemii Minerałów Palnych. W 1972 w pałacu postanowiono ulokować urząd ewidencji stanu cywilnego, ale jego stan techniczny sprawił, że poddano go dwuletniemu remontowi. W 1980 zniszczono część ogrodu podczas prac nad budową szybkiego tramwaju, którą ostatecznie przerwano. Uzyskanie przez Ukrainę niepodległości początkowo nie wpłynęło na zmianę przeznaczenia budynku. W 1996 w południowej części ogrodu wybudowano obiekt wystawienniczy nazwany Lwowskim Pałacem Sztuki. Jego projektant Wasyl Kamenszczyk w dowolny sposób nawiązał do mansardowego dachu pałacu, obecnie mieści się tam galeria sztuki współczesnej i sala konferencyjna. W latach 2001–2002 przeprowadzono gruntowny remont wnętrz pałacowych, którymi kierował również Wasyl Kamenszczyk, obecnie mieści się tam Lwowska Galeria Sztuki, reprezentacyjna część jest lwowską rezydencją prezydenta Ukrainy.

</doc>
<doc id="1787702" url="https://pl.wikipedia.org/wiki?curid=1787702" title="Abteilung Fremde Heere">
Abteilung Fremde Heere

Abteilung Fremde Heere (pol. Wydział Obce Armie) – wojskowa służba wywiadowcza Niemiec funkcjonująca jako oddział Wielkiego Sztabu Generalnego Armii Cesarstwa Niemieckiego i Sztabu Generalnego Wehrmachtu (Oberkomando des Heeres (OKH) i Oberkommando der Wehrmacht (OKW)) w strukturze dowodzenia armii niemieckiej.
Działalność służby została zapoczątkowana w czasie I wojny światowej. Złożona była wówczas z sieci oficerów wywiadu i kontrwywiadu Armii Cesarstwa Niemieckiego przydzielonych do jednostek liniowych na frontach i podporządkowanych Oddziałowi "Abteilung III b" Wielkiego Sztabu Generalnego Oberste Heeresleitung (OHL). Oficerowie zajmowali się tzw. wywiadem płytkim, inwigilacją jeńców wojennych etc.
Po klęsce Niemiec w I wojnie światowej, w konsekwencji postanowień traktatu wersalskiego służba została formalnie rozwiązana (wobec traktatowego rozwiązania Wielkiego Sztabu Generalnego Armii Cesarstwa Niemieckiego). Faktycznie, podobnie jak inne komórki sztabu generalnego, funkcjonowała nadal w czasie Republiki Weimarskiej – w strukturach Reichswehry zakonspirowana pod kryptonimem niem. "Abteilung T 3 der Heeresstatistischen Abteilung des Truppenamtes der Reichswehr" (Oddział T 3 Wydziału Statystyki Sił Zbrojnych Zarządu Reichswehry).
W roku 1931 służba otrzymała oficjalne nowe umocowanie prawne i powróciła do nazwy "Abteilung Fremde Heere". W lutym 1938 po reorganizacji naczelnego dowództwa Wehrmachtu w konsekwencji afery Blomberga – Fritscha służba została zreorganizowana. Została wówczas podzielona na dwa odrębne wydziały Sztabu Generalnego.
Były to:
Fremde Heere West i Fremde Heere Ost nie wchodziły formalnie w skład struktury Abwehry, lecz bezpośrednio w skład OKW i OKH jako wydziały sztabów tych dowództw. Nie zostały w związku z tym rozwiązane w lutym 1944 wraz ze strukturą Abwehry wcieloną wówczas do Sicherheitsdienst.
Obie służby przestały istnieć z dniem bezwarunkowej kapitulacji III Rzeszy 8 maja 1945 i likwidacji III Rzeszy jako państwa. Z oficerów i pozostałości siatki agentów wydziału Obce Armie Wschód (niem. "Fremde Heere Ost") po zakończeniu II wojny światowej gen. Reinhard Gehlen utworzył w porozumieniu z władzami amerykańskiej strefy okupacyjnej zachodnich Niemiec tzw. "Organisation Gehlen" zbierającą dane wywiadowcze dotyczące Armii Czerwonej na terenie ZSRR i krajów Europy Środkowo-Wschodniej okupowanych od 1944 przez Armię Czerwoną. Organisation Gehlen przekazywała te dane amerykańskim służbom specjalnym i stała się zalążkiem służb specjalnych Republiki Federalnej Niemiec (powstałej w 1956 Bundesnachrichtendienst).

</doc>
<doc id="1787703" url="https://pl.wikipedia.org/wiki?curid=1787703" title="Przełęcz Bukowina">
Przełęcz Bukowina

Przełęcz Bukowina – przełęcz w Beskidzie Sądeckim położona na wysokości 993 m n.p.m. w głównej grani Pasma Jaworzyny Krynickiej, pomiędzy szczytami: Hala Pisana (1044 m) i niemającym nazwy wierzchołkiem o wysokości 1012 m. Porasta ją bukowy las. Poniżej przełęczy, na jej południowych stokach znajduje się polana o tej samej nazwie Bukowina. 

</doc>
<doc id="1787705" url="https://pl.wikipedia.org/wiki?curid=1787705" title="Katastrofa górnicza w Pingdingshan">
Katastrofa górnicza w Pingdingshan

Katastrofa górnicza w Pingdingshan – katastrofa górnicza, która miała miejsce 8 września 2009 w Pingdingshan, w prowincji Henan, w Chinach. W jej wyniku zginęły 54 osoby, a 25 zostało uznanych za zaginione. 
Wybuch gazu w kopalni Xinhua No.4 miał miejsce około godziny 1:00 w nocy czasu lokalnego. Akcja ratownicza miała miejsce zaraz po wybuchu i była prowadzona przez kilka dni. Władze określiły szanse na przeżycie 25 zaginionych osób jako znikome.

</doc>
<doc id="1787707" url="https://pl.wikipedia.org/wiki?curid=1787707" title="Artur Tajmazow">
Artur Tajmazow

Artur Tajmazow (ros. Артур Борисович Таймазов, uzb. Artur Taymazov; ur. 20 lipca 1979 we Władykaukazie) – osetyjski zapaśnik w stylu wolnym, reprezentant Rosji (jako junior) i Uzbekistanu, trzykrotny mistrz olimpijski, dwukrotny mistrz świata.
Największym jego sukcesem jest złoty medal igrzysk olimpijskich w Atenach, Pekinie i w Londynie (kategoria 120 kg).
W 2003 i 2006 roku okazał się najlepszy w mistrzostwach świata. Złoto na mistrzostwach Azji w 2000 i 2010. Trzeci w drużynie w Pucharze Świata w 2008 roku.
Jest bratem Timura Tajmazowa.

</doc>
<doc id="1787709" url="https://pl.wikipedia.org/wiki?curid=1787709" title="Argut">
Argut

Argut (ros. " Аргут ") – rzeka w Rosji, w centralnej części Ałtaju, jeden z największych dopływów rzeki Katuń (prawy dopływ). Długość rzeki wynosi 232 km, powierzchnia zlewni 9550 km2.
Przebieg rzeki.
Rzeka powstaje z połączenia dwóch mniejszych rzek "Ak-Alakha" i "Dzhazator". Zasilana jest wodą głównie z topniejącego lodowca. Na przeważającej długości rzeka płynie przez wąskie, głębokie doliny w kierunku północno - zachodnim. Ze względu na charakter przepływu można w jej biegu wyróżnić kilka odcinków:
Ujście do rzeki Katuń jako prawy dopływ w okolicach miejscowości Inja w Republice Ałtaju. 
Rzeka nie jest żeglowna. W dolnym biegu jest wykorzystywana do raftingu.

</doc>
<doc id="1787712" url="https://pl.wikipedia.org/wiki?curid=1787712" title="Deraźne">
Deraźne

Deraźne (ukr. Деражне, "Derażne") – wieś na Ukrainie, w rejonie kostopolskim obwodu rówieńskiego. Liczy 2102 mieszkańców (rok 2001).
Historia.
Deraźne założono w 1577 r. W 1624 roku książę Janusz Ostrogski ufundował tu kościół pw. Świętej Trójcy. Zostało doszczętnie zniszczone podczas powstania Chmielnickiego. Prywatne miasto szlacheckie Dereźne, położone w województwie wołyńskim, w 1739 roku należało do klucza Stepań Lubomirskich.
W II Rzeczypospolitej miejscowość była siedzibą gminy wiejskiej Deraźne w powiecie rówieńskim, a od 1 stycznia 1925 r. kostopolskim województwa wołyńskiego. Większość mieszkańców Deraźnego stanowili wówczas Żydzi – 624 osoby w 1921 roku.
We wrześniu 1939 roku zajęte przez Armię Czerwoną. We wsi Deraźne do niewoli sowieckiej trafiła przyszła ofiara zbrodni katyńskiej – kontradmirał Xawery Czernicki. 28 czerwca 1941 roku rozpoczęła się w Deraźnem okupacja niemiecka. Niemcy założyli w Deraźnem posterunek ukraińskiej policji, który stosował wobec żydowskich i polskich mieszkańców miasteczka różne szykany. 5 października 1941 roku okupant zorganizował dla Żydów w Deraźnem getto, które następnie zlikwidował 24 sierpnia 1942 roku. Niemcy i policja ukraińska rozstrzelały Żydów w lasach pod Kostopolem
Polscy mieszkańcy miasteczka także byli poddani eksterminacji przez okupanta niemieckiego oraz nacjonalistów ukraińskich. W czasie wojny zginęło w Deraźnem około 70 Polaków, końca okupacji niemieckiej doczekała jedynie jedna rodzina.
W 2010 roku w Deraźnem bojownikom UPA postawiono pomnik.

</doc>
<doc id="1787716" url="https://pl.wikipedia.org/wiki?curid=1787716" title="Fundacja (ujednoznacznienie)">
Fundacja (ujednoznacznienie)



</doc>
<doc id="1787717" url="https://pl.wikipedia.org/wiki?curid=1787717" title="Świat Seriali">
Świat Seriali

Świat Seriali – dwutygodnik poświęcony serialom telewizyjnym.
Obejmuje: przewodnik po serialach, streszczenia ostatnich odcinków oraz zapowiedzi kolejnych, przybliżenie postaci serialowych, reportaże z planu filmowego, program seriali.

</doc>
<doc id="1787718" url="https://pl.wikipedia.org/wiki?curid=1787718" title="Odznaka pamiątkowa artylerii konnej II RP">
Odznaka pamiątkowa artylerii konnej II RP

Odznaka pamiątkowa artylerii konnej II RP – odznaka jednostek artylerii konnej Wojska Polskiego II RP.
Prawdopodobnie w pierwszej połowie 1922 rotmistrz Witold Grabowski, z inicjatywy płk. art. Leona Dunin-Wolskiego, opracował projekt jednolitej odznaki pamiątkowej dla wszystkich dywizjonów artylerii konnej. 20 maja 1922 Minister Spraw Wojskowych zatwierdził wzór odznaki.
Odznaka czteroczęściowa, o wymiarach 43 × 43 mm, w kształcie krzyża maltańskiego o ramionach pokrytych emalią białą z pozłacanymi datami, utrwalającymi powstanie artylerii konnej w 1809 roku i jej odrodzenie w 1918 roku. Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą, – tradycyjny symbol artylerii Armii Księstwa Warszawskiego. Pod lufami proporczyk emaliowany artylerii konnej, czarno-amarantowy (od 1926 roku czarno-szkarłatny). Odznaki dla szeregowych były dwuczęściowe z białego metalu, bez emalii, z datami pozłacanymi. Zgodnie z regulaminem odznaki powinny mieć wymiary 46 × 46 mm; w praktyce znane odznaki oficerskie i żołnierskie mają wymiary od 40 × 40 mm do 43 × 43 mm. Odznaka miała jednakowy wzór dla wszystkich dywizjonów.
Prawo nadawania i odbierania odznaki miała komisja kwalifikacyjna składająca się z trzech członków. Przewodniczącym komisji, od jej ustanowienia do 1939 roku, był płk art. Leon Dunin-Wolski.Prawo do otrzymania odznaki przysługiwało oficerom i szeregowym wszystkich dywizjonów artylerii konnej, którzy pozostawali w ich szeregach w czasie działań wojennych od 1 listopada 1918 do 21 marca 1921 roku, nie mniej niż trzy miesiące na froncie lub rok w formacji poza frontem. W czasie pokoju odznakę mogli otrzymać oficerowie i podoficerowie zawodowi po przesłużeniu co najmniej dwóch lat oraz wszyscy dowódcy dywizjonów i dowódcy wyższych jednostek artylerii konnej z tytułu zajmowanego stanowiska służbowego. Szeregowi niezawodowi mogli otrzymać odznakę po roku nienagannej służby. Inne osoby fizyczne lub prawne otrzymywały odznaki honorowe za specjalne zasługi dla dobra artylerii konnej lub wojska na podstawie uchwały korpusu oficerskiego wszystkich dywizjonów, zatwierdzonej przez komisję kwalifikacyjną.

</doc>
<doc id="1787720" url="https://pl.wikipedia.org/wiki?curid=1787720" title="1. deild Wysp Owczych (2000)">
1. deild Wysp Owczych (2000)

W roku 2000 odbyła się 58. edycja 1.deild (obecnie "Formuladeildin"), czyli pierwszej ligi piłki nożnej archipelagu Wysp Owczych w piłce nożnej mężczyzn. Obrońcą tytułu był KÍ Klaksvík, który nie zdołał jednak go utrzymać. Jego miejsce pierwszy raz zajął VB Vágur.
Przebieg.
Tak, jak dziś, w roku 2000 w rozgrywkach pierwszej ligi Wysp Owczych brało udział dziesięć zespołów. Reguła ta, po wielu zmianach we wcześniejszych latach, została ostatecznie ustalona w sezonie 1988. Zespoły degraduje się do niższej ligi od roku 1976, jednak w 2000 tylko zespół ostatni był bezwarunkowo relegowany do niższego poziomu rozgrywek. Drużyna z miejsca dziewiątego dostawała szansę do walki w barażach, które w tym roku wygrał FS Vágar, utrzymując się w lidze, po pokonaniu w dwumeczu ÍF Fuglafjørður 4:2 (2:2, 2:0).
Największy wzrost w zajmowanej pozycji odnotował w tym sezonie klub VB Vágur, z szóstego miejsca awansując na pierwsze. Drugie miejsce, z czwartego, objął HB Tórshavn, a trzecie, z siódmego, B68 Toftir. Na czwartej pozycji znalazł się NSÍ Runavík, który awansował o jedno miejsce, na piątej poprzedni mistrz archipelagu KÍ Klaksvík, a na szóstej, z trzeciego, B36 Tórshavn. Siódme miejsce objął GÍ Gøta, który spadł aż o pięć pozycji, a ostatnia, bezpieczna lokata przypadła, podobnie, jak w poprzednim sezonie, B71 Sandoy. Na dziewiątym miejscu znalazł się FS Vágar, a na dziesiątym, spadkowym, SÍ Sumba.
Królem strzelców, po raz drugi, i ostatni w swej karierze, został Suni Fridi Johannesen, grający dla B68 Toftir. Zdobył 16 goli w przeciągu całego sezonu.
W roku 2000 przyznawano trzy punkty za zwycięstwo. Zasada ta utrzymuje się od sezonu 1995. Zawodnicy zdobyli 361 goli (ok. 4/mecz).
Zwycięskie drużyny tego sezonu mogły wziąć udział w rozgrywkach europejskich, rozgrywanych w sezonie 2001/2002. Mistrz Wysp Owczych, VB Vágur, awansował do Ligi Mistrzów (2001/02), gdzie odpadł w 1/128 finału, po przegranym dwumeczu z białoruskim Sławija Mozyrz 0:5 (0:0, 0:5). Drugi klub, HB Tórshavn, wystąpił w Pucharze UEFA (2001/02). Przegrał w dwumeczu z austriackim Grazer AK 2:6 (2:2, 0:4). Obie bramki dla Farerczyków zdobył Bárður Mortansson, kolejno w 50. i 58. minucie pierwszego spotkania na stadionie w Tórshavn. Zdobywca trzeciego miejsca, B68 Toftir, dostał szansę gry w Pucharze Intertoto (2001), gdzie po dwóch meczach z belgijskim KSC Lokeren, zakończonych wynikami 2:4, 0:0, musiał pożegnać się z turniejem. Ostatnim klubem, jaki grał w rozgrywkach europejskich, był GÍ Gøta, zdobywca Pucharu Wysp Owczych (2000). Odpadł on w 1/128 finału Pucharu UEFA, ulegając 1:5 (0:4, 1:1) serbskiemu FK Obilić Belgrad. Zdobywcą honorowej bramki dla wyspiarzy był Magni Jarnskor.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o 1. deild.
FS Vágar utrzymał się w pierwszej lidze Wysp Owczych, po wygraniu meczów barażowych z ÍF Fuglafjørður.

</doc>
<doc id="1787726" url="https://pl.wikipedia.org/wiki?curid=1787726" title="Nebelhorn Trophy 2008">
Nebelhorn Trophy 2008

Nebelhorn Trophy 2008 – międzynarodowe zawody łyżwiarstwa figurowego w sezonie 2008/2009. Zawody rozgrywano od 25 do 29 września 2008 roku w hali Eissportzentrum Oberstdorf w Oberstdorfie.
Wśród solistów zwyciężył Japończyk Nobunari Oda. W konkurencji solistek złoty medal zdobyła Amerykanka Alissa Czisny. W parach sportowych triumfowali reprezentanci Niemiec Alona Sawczenko i Robin Szolkowy, zaś w parach tanecznych zwyciężyli Amerykanie Emily Samuelson i Evan Bates.

</doc>
<doc id="1787728" url="https://pl.wikipedia.org/wiki?curid=1787728" title="Mistrzostwa Polski Seniorów w Lekkoatletyce 2010">
Mistrzostwa Polski Seniorów w Lekkoatletyce 2010

86. Mistrzostwa Polski Seniorów w Lekkoatletyce – zawody sportowe, które odbyły się na stadionie KS Sprint w Bielsku-Białej między 8 i 10 lipca 2010 roku. Bielsko-Biała po raz drugi gościła najlepszych polskich lekkoatletów – poprzednio mistrzostwa kraju odbyły się tutaj w 2003 roku. Kandydatura Bielska-Białej zwyciężyła z propozycjami Bydgoszczy, Torunia oraz Krakowa. Bezpośrednie relacje z zawodów przeprowadziła TVP Sport.
Początkowo zawody miały zostać rozegrane w dniach 9–11 lipca, jednak postanowiono przesunąć ten termin o jeden dzień z powodu, zaplanowanego na 11 lipca, finału mistrzostw świata w piłce nożnej.
Bielsko-Biała wyłożyła na modernizację stadionu bezpośrednio przed mistrzostwami prawie dwa miliony złotych, za tę sumę m.in.: wybudowano czterotorową bieżnię rozgrzewkową oraz klatkę do rzutu młotem, wyremontowano budynek zaplecza, oraz odnowiono trybuny i ogrodzenie stadionu.
Z powodu kontuzji w zawodach nie wzięła udziału aktualna mistrzyni świata w skoku o tyczce – Anna Rogowska, a także aktualna mistrzyni i rekordzistka świata w rzucie młotem – Anita Włodarczyk. Inna z kobiecych gwiazd polskiej lekkoatletyki – medalistka mistrzostw świata i Europy, Anna Jesień nie ukończyła finałowego biegu na 400 metrów przez płotki z powodu bólu prawej nogi.
W klasyfikacji klubowej zwyciężyła drużyna AZS-AWF Warszawa przed WKS Śląsk Wrocław oraz AZS-AWF Wrocław. W punktacji województw pierwsze miejsce zajęło województwo mazowieckie przed dolnośląskim i pomorskim.
Podczas zawodów w Bielsku-Białej troje zawodników ustanowiło nowe rekordy mistrzostw Polski: Łukasz Michalski (5,80 w skoku o tyczce), Piotr Małachowski (67,48 w rzucie dyskiem) oraz Małgorzata Trybańska (14,27 w trójskoku). Wynik Trybańskiej był także nowym rekordem Polski.
Rekord mistrzostw Polski ustanowił także Marcin Chabowski w biegu na 10 kilometrów, jako że ta konkurencja została rozegrana po raz pierwszy w historii.
Na podstawie m.in. wyników zawodników podczas mistrzostw kraju w Bielsku-Białej zarząd PZLA powołał reprezentację Polski na mistrzostwa Europy 2010.
W listopadzie 2010 Komisja Wyróżnień, Dyscypliny i Zwalczania Dopingu PZLA podjęła decyzję o dyskwalifikacji za doping Kamila Bełza, której okres rozpoczyna się z dniem 8 lipca 2010. Jego rezultaty z mistrzostw kraju (srebro w rzucie dyskiem i 5. lokata w pchnięciu kulą) zostały anulowane, zatem srebrny medal w dysku przypadł Przemysław Czajkowskiemu, a brąz Olgierdowi Stańskiemu (60,94 m).
Biegi przełajowe.
Rywalizacja w biegach przełajowych odbyła się 14 marca w Bydgoszczy. Zawodnicy rywalizowali w Leśnym Parku Kultury i Wypoczynku na trasie, którą 28 marca pokonywali uczestnicy przełajowych mistrzostw świata.
Chód na 50 km.
Chód na 50 kilometrów mężczyzn został rozegrany 27 marca w słowackich Dudincach w ramach zawodów z cyklu IAAF Walking Challenge. W zawodach triumfował Rafał Augustyn przed Arturem Brzozowskim (3:50:07), który jednak nie był klasyfikowany w mistrzostwach kraju ponieważ w dniu rozegrania chodu był w trakcie zmiany barw klubowych (ze Znicza Biłgoraj do Sparty Biłgoraj). Trzeci linie mety minął, prowadzący do ostatnich metrów Irlandczyk Robert Heffernan, a czwarty – Łukasz Nowak, któremu to przypadł srebrny medal mistrzostw Polski. Pozostali startujący Polacy nie ukończyli zawodów, więc nie przyznano brązowego medalu mistrzostw kraju.
Bieg na 10 000 m.
Rywalizacja w biegu na 10 000 metrów odbyła się 2 maja w Sosnowcu, razem z zawodami Lekkoatletycznego Pucharu Polski. W biegu mężczyzn zwyciężył Włoch Cosimo Caliandro (28:40,94).
Wieloboje.
Rywalizacja w wielobojach odbyła się w dniach 5 i 6 czerwca w Opolu. Zawody były zarazem eliminacją do reprezentacji Polski na puchar Europy w wielobojach. Obok rywalizacji seniorów, jednocześnie rozgrywano mistrzostwa Polski juniorów w wielobojach, w których złote medale zdobyli: osiemnastoletni Dennis Bauwens (6839 pkt) oraz Agnieszka Borowska (5234 pkt).
Chód na 20 km.
Chód na 20 kilometrów odbył się 12 czerwca w Nowej Dębie.
Bieg na 10 km.
Bieg uliczny na 10 kilometrów mężczyzn odbył się 7 sierpnia w Gdańsku. Po raz pierwszy w historii bieg uliczny na tym dystansie miał rangę mistrzostw Polski. Trzecie miejsce w biegu zajął Kenijczyk Cosmas Kyeva (29:48), a czwarte Białorusin Ihar Tsetrerukov (29:50).
Półmaraton.
Półmaraton ("XX Międzynarodowy Półmaraton Philipsa") odbył się 5 września w Pile. W biegu wzięło udział ponad 1500 zawodników i 200 zawodniczek z dziewięciu krajów z czterech kontynentów. Wśród mężczyzn w biegu zwyciężył Kenijczyk Cosmas Kyeva (1:03:31), zaś wśród kobiet trzecie miejsce zajęła Japonka Yūko Watanabe (1:14:54).
Bieg 24-godzinny.
Bieg dwudziestoczterogodzinny został rozegrany 11 i 12 września w Katowicach w Dolinie Trzech Stawów. Zwyciężczyni biegu kobiet – Aleksandra Niwińska ustanowiła wynikiem 217 km 153 m rekord Polski w tej konkurencji, poprawiając wynik Barbary Szlachetki. W biegu mężczyzn trzecie i czwarte miejsce zajęli zawodnicy nieklasyfikowani w mistrzostwach Polski: Robert Derda ("TT Szczecin", 220 km 681 m) i Tomasz Kuliński ("Doliniarze.com", 220 km 531 m).
Bieg na 100 km.
Bieg na 100 kilometrów odbył się 23 października na trasie Kalisz – Blizanów. Dystans ukończyło 80 zawodników. Bieg mężczyzn miał rangę mistrzostw kraju już po raz dziewiąty, natomiast kobietom rozdano medale pierwszy raz w historii (spełniony został warunek startu minimum trzech uprawnionych zawodniczek).
Maraton.
Rywalizacja maratończyków miała odbyć się 11 kwietnia w Dębnie. Zawody zostały odwołane dzień wcześniej w związku z wprowadzeniem w Polsce żałoby narodowej po katastrofie polskiego samolotu Tu-154M w Smoleńsku. Jako datę rozegrania maratonu w Dębnie ustalono 24 października. Dębno po raz trzydziesty organizowało mistrzostwa Polski w maratonie (w tym dwudziesty raz w kategorii kobiet). Trasa składała się z trzech około 14-kilometrowych pętli na trasie Dębno – Dargomyśl – Cychry. Maraton odbywał się w trudnych warunkach atmosferycznych (niska temperatura, mokra trasa, silny wiatr). Przez prawie dwa okrążenia prowadził Ukrainiec Witalij Szafar, jednak nie wytrzymał narzuconego przez siebie tempa i na 32. kilometrze zszedł z trasy. Ostatecznie bieg mężczyzn wygrał Kenijczyk Joel Kosgei Komen (2:15:00), wśród kobiet trzecia była Białorusinka Maria Butakowa (2:46:55), a czwarta Mołdawianka Valentina Delion (2:47:30). Kenijczyk jako zwycięzca maratonu otrzymał 15 000 złotych, a najszybsza wśród kobiet (19. wśród wszystkich biegaczy) – kończąca karierę Dorota Gruca 10 000 złotych. Do zawodów zgłosiło się 1392 biegaczy, na starcie stanęło 1021 spośród nich, zaś bieg ukończyło 975 zawodników (w tym 71 kobiet).

</doc>
<doc id="1787731" url="https://pl.wikipedia.org/wiki?curid=1787731" title="Abałacka Ikona Matki Bożej">
Abałacka Ikona Matki Bożej



</doc>
<doc id="1787734" url="https://pl.wikipedia.org/wiki?curid=1787734" title="Dukt">
Dukt



</doc>
<doc id="1787735" url="https://pl.wikipedia.org/wiki?curid=1787735" title="Kazimierz Szwajcowski">
Kazimierz Szwajcowski

Kazimierz Szwajcowski (ur. 6 stycznia 1951 w Sosnowcu) – policjant, w latach 2008–2012 zastępca Komendanta Głównego Policji.
Życiorys.
Ukończył studia na Politechnice Śląskiej w Gliwicach i Akademię FBI Quantico (USA). W Policji (wcześniej: Milicji) pracuje od 1976.
Przebieg służby na stanowiskach kierowniczych: 

</doc>
<doc id="1787736" url="https://pl.wikipedia.org/wiki?curid=1787736" title="Piotr Hiszpan">
Piotr Hiszpan



</doc>
<doc id="1787737" url="https://pl.wikipedia.org/wiki?curid=1787737" title="Cerkiew Abałackiej Ikony Matki Bożej „Znak” w Nowosybirsku">
Cerkiew Abałackiej Ikony Matki Bożej „Znak” w Nowosybirsku

Cerkiew Abałackiej Ikony Matki Bożej „Znak” – prawosławna cerkiew w Nowosybirsku.
Cerkiew została wzniesiona w latach 1994–2000 dla istniejącej od dwóch lat parafii. 30 września 1994 biskup nowosybirski i barnaułski Tichon poświęcił kamień węgielny. Projekt budynku w stylu staroruskim wykonał P. Czernobrodcew. Budynek został oddany do użytku sakralnego sześć lat później.

</doc>
<doc id="1787738" url="https://pl.wikipedia.org/wiki?curid=1787738" title="Język yola">
Język yola

Język yola – wymarły język z rodziny języków anglo-fryzyjskich. Wyewoluował niezależnie od języka angielskiego. Duży wpływ na słownictwo miały języki francuski i irlandzki.
Nazwa "yola" oznacza „stary”).
Obszar.
Używany był w południowo-wschodniej Irlandii. Jeszcze w połowie XIX wieku języka używano w baroniach Bargy i Forth w południowej części Hrabstwa Wexford. 
W latach 70. w języku angielskim używanym w hrabstwie Wexford można było spotkać reminiscencje z języka yola (Diarmaid Ó Muirithe 1997):
Przykłady.
Liczby.
1 – oane,
2 – twye,
3 – dhree,
4 – vowér,
5 – veeve,
6 – zeese,
7 – zebbem,
8 – ayght,
9 – neene,
10 – dhen.
Fragment tekstu piosenki w języku yola.
Fade teil thee zo lournagh, co Joane, zo knaggee?
Th' weithest all curcagh, wafur, an cornee.
Lidge w'ouse an a milagh, tis gaay an louthee:
Huck nigher; y'art scuddeen; fartoo zo hachee?
Well, gosp, c'hull be zeid; mot thee fartoo, an fade;
Ha deight ouse var gabble, tell ee zin go t'glade.
Ch'am a stouk, an a donel; wou'll leigh out ee dey.
Th' valler w'speen here, th' lass ee chourch-hey.
Yerstey w'had a baree, gist ing oor hoane,
Aar gentrize ware bibbern, aamzil cou no stoane.
Yith Muzleare had ba hole, t'was mee Tommeen,
At by mizluck was ee-pit t'drive in.
Joud an moud vrem earchee ete was ee Lough.
Zitch vaperreen, an shimmereen, fan ee-daf ee aar scoth!
Zitch blakeen, an blayeen, fan ee ball was ee-drowe!
Chote well aar aim was t'yie ouz n'eer a blowe.
Mot w'all aar boust, hi soon was ee-teight
At aar errone was var ameing 'ar 'ngish ee-height.
Zitch vezzeen, tarvizzeen, 'tell than w'ne'er zey.
Nore zichel ne'er well, nowe, nore ne'er mey.
Tłumaczenie fragmentu na angielski.
What ails you so melancholy, quoth John, so cross?
You seem all snappish, uneasy, and fretful.
Lie with us on the clover, 'tis fair and sheltered:
Come nearer; you're rubbing your back; why so ill tempered?
Well, gossip, it shall be told; you ask me what ails me, and for what;
You have put us in talk, till the sun goes to set.
I am a fool and a dunce; we'll idle out the day.
The more we spend here, the less in the churchyard.
Yesterday we had a goal just in our hand.
Their gentry were quaking, themselves could not stand.
If Good-for-little had been buried, it had been my Tommy,
Who by misluck was placed to drive in.
Throngs and crowds from each quarter were at the Lough;
Such vapouring and glittering when stript in their shirts!
Such bawling and shouting, when the ball was thrown!
I saw their intent was to give us ne'er a stroke.
But with all their bravado they were soon taught
That their errand was aiming to bring anguish upon them
Such driving, and struggling, 'till then we ne'er saw
Nor such never will, no, nor never may.

</doc>
<doc id="1787747" url="https://pl.wikipedia.org/wiki?curid=1787747" title="Wielesa">
Wielesa

Wielesa (ros. Велеса) – rzeka w północno-zachodniej Rosji, lewy dopływ Dźwiny. Długość - 114 km, powierzchnia zlewni - 1420 km². 
Wypływa z bagien Wałdaju na południe od miasta Andrieapol w obwodzie twerskim. W górnym biegu rzeka wąska i kręta. W dolnym biegu, w pobliżu ujścia, szerokość wzrasta do 20 m. Uchodzi do Dźwiny 50 km poniżej miasta Zapadnaja Dwina. 

</doc>
<doc id="1787750" url="https://pl.wikipedia.org/wiki?curid=1787750" title="Medycyna regeneracyjna">
Medycyna regeneracyjna

Medycyna regeneracyjna (od. „regeneracja”) – interdyscyplinarna dziedzina medycyny łącząca wiedzę m.in. z inżynierii tkankowej i biologii molekularnej, która ma na celu wspomaganie procesu gojenia, regeneracji i naprawy uszkodzonych tkanek, komórek i narządów przy użyciu przeszczepów, terapii genowej i czynników wzrostu. Medycyna regeneracyjna obejmuje również hodowlę tkanek i narządów w laboratorium i wszczepiania ich, gdy organizm nie jest w stanie sam się wyleczyć. Jeżeli komórki macierzyste, z których będzie można hodować narządy będą pochodzić od pacjenta to mogłoby to rozwiązać problem niedoborów organów dostępnych od dawców oraz wyeliminowałoby problem odrzucenia przeszczepu przez organizm biorcy. Metody te mają na celu zwalczenie nie tylko symptomów chorób, ale również ich przyczyn, najczęściej mających podłoże genetyczne. Należą do nich błędy w materiale genetycznym organizmu mające źródła dziedziczne lub powstające w wyniku mutacji.

</doc>
<doc id="1787752" url="https://pl.wikipedia.org/wiki?curid=1787752" title="Jaworzno Szyb Sobieski">
Jaworzno Szyb Sobieski

Jaworzno Szyb Sobieski – nieistniejący przystanek osobowy w Jaworznie, w województwie śląskim, w Polsce, na byłej linii Jaworzno Szczakowa – Bolęcin. Znajdował się tu 1 peron.

</doc>
<doc id="1787754" url="https://pl.wikipedia.org/wiki?curid=1787754" title="Fursuit">
Fursuit



</doc>
<doc id="1787755" url="https://pl.wikipedia.org/wiki?curid=1787755" title="Just for One Day (Heroes)">
Just for One Day (Heroes)

Just for One Day (Heroes) – piosenka autorstwa Briana Eno i Davida Bowiego, zaaranżowana przez producentów singla Davida Guettę i Joachima Garrauda. Ich cover jest z gatunku house/pop.
Piosenka zawiera sampling utworu „Heroes” Davida Bowiego.

</doc>
<doc id="1787756" url="https://pl.wikipedia.org/wiki?curid=1787756" title="U-862">
U-862

U-862 – niemiecki okręt podwodny (U-Boot) typu "IX D2" z okresu II wojny światowej.
Był jedynym niemieckim okrętem podwodnym, który podczas II wojny światowej działał na Pacyfiku. Po kapitulacji Niemiec w maju 1945, został przejęty przez japońską marynarkę i wcielony do służby jako I-502.
Budowa U-862 rozpoczęła się 15 sierpnia 1942 roku w stoczni AG Weser w Bremie. Do służby został przyjęty 7 października 1943 roku, a jego dowódcą został kapitan marynarki Heinrich Timm, który dowodził U-862 do przejęcia okrętu przez Japończyków, 1 lipca 1944 roku został awansowany do stopnia komandora podporucznika.
U-862 wykonał dwa rejsy bojowe, podczas których zatopił siedem statków o łącznym tonażu 42.374 BRT.
W maju 1944 U-862 wypłynął w rejs z Niemiec na wyspę Penang, na okupowanych przez Japonię Malajach, dokąd dotarł we wrześniu 1944 roku. Na Penang znajdowała się baza 33. Flotylli U-Bootów.
W czasie tego rejsu usiłował zatopić za pomocą torpedy akustycznej G7es zbiornikowiec, jednak torpeda zawróciła i skierowała się na U-Boota. Tylko awaryjne zanurzenie uratowało okręt od zatopienia własną torpedą. 20 sierpnia zestrzelił latającą łódź Catalinę i w ten sposób wymknął się prowadzonej na niego obławie. W Kanale Mozambickim zatopił także kilka statków handlowych .
W swój drugi bojowy rejs U-862 wypłynął w grudniu 1944 z Dżakarty, stolicy okupowanych przez Japończyków Holenderskich Indii. Popłynął na południe wzdłuż zachodniego wybrzeża Australii, przepłynął Wielką Zatokę Australijską, opłynął od południa Tasmanię i skierował się na północ w stronę Sydney. W pobliżu tego miasta, 25 grudnia, zatopił amerykański statek typu "Liberty" "Robert J. Walker". Następnie operował w rejonie Nowej Zelandii, a nawet pod osłoną nocy, niezauważenie wpłynął do portu w Napier.
Następnie U-862 powrócił na Ocean Indyjski, na którym 6 lutego 1945, około 1520 km na południowy zachód od Fremantle, zatopił kolejny frachtowiec typu "Liberty" "Peter Silvester", transportujący do Birmy muły.
Po kapitulacji Niemiec w maju 1945 roku okręt został przejęty przez Japończyków w Singapurze, a załoga została internowana. 15 lipca 1945 roku, okręt przemianowano na I-502. W sierpniu 1945, I-502 poddał się w Singapurze, zaś 13 lutego 1946, został tam zatopiony. 
Cała załoga U-862 przeżyła wojnę. Po kapitulacji Japonii została internowana przez Brytyjczyków i po paru latach powróciła do Niemiec, z wyjątkiem tych, którzy obawiając się powrotu na tereny okupowane przez Związek Radziecki, pozostali w Wielkiej Brytanii.

</doc>
<doc id="1787757" url="https://pl.wikipedia.org/wiki?curid=1787757" title="Oceanotechnika">
Oceanotechnika

Oceanotechnika (ocean + technika, gr. "okeanós" - grecki mityczny bóg wód oraz "technikós" - wykonany zgodnie ze sztuką) - interdyscyplinarna dziedzina techniki i nauk ścisłych zajmująca się badaniem i opracowywaniem metod eksploatacji i eksploracji mórz i oceanów. Nauka ta obejmuje wiedzę o środkach technicznych, ich budowie i eksploatacji oraz umiejętności i środki techniczne służące do wykorzystania morza i jego zasobów
Obejmować może takie obszary działalności jak:
IOM.
W Szczecinie siedzibę ma instytucja Interoceanmetal Joint Organization (IOM) zajmująca się badaniami nad uruchomieniem technologii wydobycia konkrecji polimetalicznych. Instytucja posiada międzynarodowe uprawnienia do zarządzania działką w rejonie Clarion-Clipperton o powierzchni 75 tys. km2 na dnie Pacyfiku.
Kształcenie w Polsce.
Oceanotechnika jest oficjalnym kierunkiem kształcenia na wyższych studiach inżynierskich, zatwierdzonym przez Radę Główną Szkolnictwa Wyższego. Działalność dydaktyczna jest prowadzona na:

</doc>
<doc id="1787758" url="https://pl.wikipedia.org/wiki?curid=1787758" title="Cmentarz przy Murze Kremlowskim">
Cmentarz przy Murze Kremlowskim

Cmentarz przy Murze Kremlowskim (ros. Некрополь у Кремлёвской стены) – cmentarz pamiątkowy na placu Czerwonym w Moskwie, położony przy murze Kremla (sam mur pełni rolę kolumbarium). Jest miejscem spoczynku osób, które w momencie pogrzebu uznawano za wybitne: działaczy politycznych, wojskowych, naukowców. Zostali tam także pochowani komuniści innych narodowości, m.in. John Reed, Sen Katajama, Clara Zetkin.
Historia cmentarza.
Cmentarz zaczęto tworzyć w listopadzie 1917 roku, kiedy to na placu Czerwonym pojawiły się pierwsze zbiorowe groby żołnierzy garnizonu kremlowskiego, ofiar wydarzeń 28 października 1917 roku w Moskwie, poległych w walce po stronie bolszewików (według niektórych danych w tych grobach spoczywa 250–300 ludzi). W 1919 roku na placu Czerwonym został pochowany Jakow Swierdłow, a jesienią tegoż roku – ofiary wybuchu w Leontiewskim Zaułku. W 1924 zostało zbudowane mauzoleum Lenina, które stało się centrum cmentarza. W latach 20. XX wieku przy Murze Kremlowskim pojawiło się jeszcze 15 zbiorowych mogił bojowników rewolucji.
Później na cmentarzu chowano zmarłych należących do dwóch grup:
W przypadku, gdy dana osoba została przez partię pośmiertnie osądzona, miejsce jej spoczynku pozostawało niezmienione (np. nie przemieszczono urn z prochami Siergieja Kamieniewa czy Andrieja Wyszynskiego).
Znalazły tu miejsce spoczynku prochy wybitnych lotników (lata 30. i 40.), zmarłych tragicznie kosmonautów (60., 70., m.in. Jurij Gagarin), znanych uczonych (Aleksandr Karpinski, Igor Kurczatow, Siergiej Korolow, Mstisław Kiełdysz). Do roku 1976 chowano tu wszystkich posiadających tytuł marszałka Związku Radzieckiego, jednak potem tego zaniechano.
Autorem architektonicznego kształtu, nadanego cmentarzowi w latach 1946–47 był architekt Isidor Aronowicz Francuz. W latach 1973–74 przeprowadzono rekonstrukcję cmentarza, wtedy też pojawiły się tam elementy granitowe, wazy dla kwiatów; posadzono nowe świerki i odnowiono granity Mauzoleum.
Ostatnim pochowanym na cmentarzu był Konstantin Czernienko (w marcu 1985 roku). Ostatnią osobą, której prochy zostały umieszczone w Murze Kremlowskim, był zmarły w grudniu 1984 Dmitrij Ustinow. Latem 2013 roku, po otwarciu podmoskiewskiego Federalnego Cmentarza Wojskowego, mającego pełnić funkcję narodowego panteonu, pojawiła się możliwość, że zwłoki i prochy osób pochowanych na Cmentarzu przy Murze Kremlowskim mogą w przyszłości zostać przeniesione właśnie tam.

</doc>
<doc id="1787759" url="https://pl.wikipedia.org/wiki?curid=1787759" title="Cmentarz prawosławny w Szawlach">
Cmentarz prawosławny w Szawlach

Cmentarz prawosławny w Szawlach – cmentarz w Szawlach, założony w 1831, pozostający od 1841 pod opieką prawosławnej parafii Świętych Piotra i Pawła.
Cmentarz został założony w 1831 w północnozachodniej części Szawli, z dala od głównych zabudowań miasta. Dopiero w 1865 została do niego wytyczona droga dojazdowa, zaś teren przeznaczony na cele grzebalne został otoczony ziemnym wałem. Pierwszym nagrobkiem wykonanym na cmentarzu był pomnik nad zbiorowym grobem żołnierzy rosyjskich, którzy zginęli przy tłumieniu powstania listopadowego. W 1889 na cmentarzu wzniesiono również monument upamiętniający z kolei 23 obywateli Szawli, którzy polegli walcząc w czasie powstania styczniowego po stronie rosyjskiej. Miał on formę dwóch granitowych krzyży. W 1878 w obrębie cmentarza wzniesiono cerkiew Ikony Matki Bożej „Wszystkich Strapionych Radość”, zaś w 1938, po rozbiórce pierwszej cerkwi w Szawlach obecną cerkiew parafialną.
Obecnie teren cmentarza jest w znacznym stopniu zdewastowany. Na jego terenie zachowało się kilkaset nagrobków, dokonywane są nowe pochówki, jednak zabytkowe groby nie są w żaden sposób konserwowane i zabezpieczane. Zniszczeniu uległo również ogrodzenie nekropolii. Opuszczoną i zdewastowaną cerkiew cmentarną rozebrano w 2007 r.

</doc>
<doc id="1787760" url="https://pl.wikipedia.org/wiki?curid=1787760" title="Mieża">
Mieża

Mieża (ros. " Межа ") – rzeka w północno-zachodniej części Rosji europejskiej, lewy dopływ Dźwiny. Długość – 259 km, powierzchnia zlewni – 9080 km².
Mieża wypływa z bagien Wyżyny Wałdaju (na terenie Centralno-Leśnego Rezerwatu Biosfery) na północ od miasta Nielidowo w obwodzie twerskim. W górnym biegu rzeka wąska i kręta. W dolnym biegu, w pobliżu ujścia, szerokość wzrasta do 50 m.
Największe miasto nad Mieżą to Nielidowo. W pobliżu Nielidowa wybudowano zaporę wodną. Dolny odcinek rzeki wykorzystywany jest do spławiania drewna. Na tym odcinku rzeka jest żeglowna.
Główne dopływy:

</doc>
<doc id="1787761" url="https://pl.wikipedia.org/wiki?curid=1787761" title="Petra Meier">
Petra Meier



</doc>
<doc id="1787762" url="https://pl.wikipedia.org/wiki?curid=1787762" title="Port lotniczy Fort McMurray">
Port lotniczy Fort McMurray

Port lotniczy Fort McMurray (IATA: YMM, ICAO: CYMM) – port lotniczy położony 13 km na południowy wschód od Fort McMurray, w prowincji Alberta, w Kanadzie. Lotnisko odnotowało wzrost działalności w ciągu ostatnich 10 lat ze względu na boom gospodarczy w Athabasca Oil Sands, które są na północ od Fort McMurray.
Lotnisko planuje rozbudowę. Plan rozwoju obejmuje budowę nowego terminalu i drugiego pasa startowego wraz z bramki i sklepami, potrojenie jego obecnego rozmiaru.

</doc>
<doc id="1787764" url="https://pl.wikipedia.org/wiki?curid=1787764" title="Leonid Voloshin">
Leonid Voloshin



</doc>
<doc id="1787765" url="https://pl.wikipedia.org/wiki?curid=1787765" title="Andrey Perlov">
Andrey Perlov



</doc>
<doc id="1787767" url="https://pl.wikipedia.org/wiki?curid=1787767" title="Yelena Romanova">
Yelena Romanova



</doc>
<doc id="1787768" url="https://pl.wikipedia.org/wiki?curid=1787768" title="Tatyana Dorovskikh">
Tatyana Dorovskikh



</doc>
<doc id="1787770" url="https://pl.wikipedia.org/wiki?curid=1787770" title="Tatyana Ledovskaya">
Tatyana Ledovskaya



</doc>
<doc id="1787771" url="https://pl.wikipedia.org/wiki?curid=1787771" title="Stadion KS Sprint w Bielsku-Białej">
Stadion KS Sprint w Bielsku-Białej

Stadion Klubu Sportowego Sprint – stadion lekkoatletyczny zlokalizowany w Bielsku-Białej przy ulicy Jaworzańskiej. Właścicielem obiektu jest klub sportowy "Sprint". Budowa stadionu rozpoczęła się 10 września 1986 roku, a gotowy obiekt oddano do użytku 22 czerwca 1987 roku. W 2000 roku została przeprowadzona modernizacja obiektu. Stadion wielokrotnie gościł różne imprezy lekkoatletyczne m.in. mistrzostwa Polski seniorów w 2003 oraz młodzieżowe mistrzostwa Polski w 2009. W 2010 roku odbyły się tutaj po raz drugi seniorskie mistrzostwa kraju. Od 2002 roku rokrocznie stadion gości mityng Beskidianathletic.

</doc>
<doc id="1787773" url="https://pl.wikipedia.org/wiki?curid=1787773" title="Bruno Albrecht">
Bruno Albrecht

Bruno Hugo Albrecht (ur. 22 kwietnia 1901 w Łodzi, zm. ?) – zbrodniarz nazistowski, członek załogi niemieckich obozów koncentracyjnych Buchenwald i Auschwitz-Birkenau, SS-Unterscharführer.
Życiorys.
Polski volksdeutsch. Z zawodu nauczyciel. Członek Waffen-SS od czerwca 1941. W grudniu 1941 przeniesiono go z obozu w Buchenwaldzie do Auschwitz, gdzie pozostał do likwidacji obozu. Pełnił tu między innymi służbę jako wartownik i członek obozowego gestapo.
6 grudnia 1947 Albrecht został przekazany Polsce przez władze brytyjskie. 15 lipca 1948 Sąd Okręgowy w Krakowie skazał go na 7 lat pozbawienia wolności. Z więzienia został wypuszczony 2 maja 1953. W latach 60. prowadziła przeciwko niemu również śledztwo zachodnioniemiecka prokuratura we Frankfurcie nad Menem. Albrechtowi postawiono zarzut zamordowania dwóch więźniów podczas służby wartowniczej. Śledztwo jednak z braku wystarczających dowodów umorzono.

</doc>
<doc id="1787775" url="https://pl.wikipedia.org/wiki?curid=1787775" title="Galina Maltchouguina">
Galina Maltchouguina



</doc>
<doc id="1787776" url="https://pl.wikipedia.org/wiki?curid=1787776" title="Olga Nazarova">
Olga Nazarova



</doc>
<doc id="1787777" url="https://pl.wikipedia.org/wiki?curid=1787777" title="Ándalus Líneas Aéreas">
Ándalus Líneas Aéreas

Ándalus Líneas Aéreas – hiszpańska regionalna linia lotnicza z siedzibą w Maladze. Oferowała regularne loty, czartery mające na celu przyciągnięcia ruchu turystycznego do Andaluzji i otwarcie nowych połączeń dla społeczności.

</doc>
<doc id="1787778" url="https://pl.wikipedia.org/wiki?curid=1787778" title="Natalya Lisovskaya">
Natalya Lisovskaya



</doc>
<doc id="1787780" url="https://pl.wikipedia.org/wiki?curid=1787780" title="Dziwny ten świat – opowieść Niemenem">
Dziwny ten świat – opowieść Niemenem

Dziwny ten świat – opowieść Niemenem – spektakl muzyczny Janusza Radka, składający się z piosenek z repertuaru Czesława Niemena.
W programie znalazł się także jeden utwór premierowy – autorska piosenka Janusza Radka „Co dzień”. Artyście towarzyszy orkiestra pod kierunkiem Tomasza Filipczaka – aranżera i producenta muzycznego projektu.
25 września 2009 ukazała się płyta z nagraniem koncertu, który odbył się Bielskim Centrum Kultury w Bielsku-Białej 8 maja 2009. Dwupłytowa edycja specjalna zawiera także sześć innych piosenek z repertuaru Czesława Niemena nagranych w studiu w wersji akustycznej z towarzyszeniem fortepianu. Artysta dedykował płytę swoim córkom Zuzannie i Anieli.
Nagrania uzyskały status złotej płyty.
Producentem programu jest Agencja DUO Marek Suszkiewicz i Janusz Fryc.
Lista utworów.
Koncert Live
Jeszcze bliżej
Wykonawcy.
Koncert Live
Jeszcze bliżej

</doc>
<doc id="1787781" url="https://pl.wikipedia.org/wiki?curid=1787781" title="Preload linux">
Preload linux



</doc>
<doc id="1787782" url="https://pl.wikipedia.org/wiki?curid=1787782" title="Hipólito Rincón">
Hipólito Rincón

Hipólito Rincón Povedano (ur. 28 kwietnia 1957 w Madrycie) - piłkarz hiszpański grający na pozycji napastnika.
Kariera klubowa.
Rincón pochodzi z Madrytu. Karierę piłkarską rozpoczął w tamtejszym Realu Madryt. W latach 1965–1976 był członkiem drużyn juniorskich, a następnie trafił do rezerw Realu. W zespole Castilli występował przez rok. W 1977 roku został wypożyczony do drugoligowego Recreativo Huelva, z którym wywalczył awans do Primera División. Latem 1978 również trafił na wypożyczenie, tym razem do Realu Valladolid, w którym występował przez pół roku. Następnie wrócił do Realu i awansował do kadry pierwszej drużyny. 14 października 1979 roku zadebiutował w Primera División w wygranym 3:2 domowym meczu z Realem Saragossa, w którym zdobył dwa gole. Jednak zarówno w sezonie 1979/1980, jak i sezonie 1980/1981, był rezerwowym napastnikiem i przegrywał rywalizację o miejsce w składzie z Santillaną, Juanito, Lauriem Cunninghamem i Roberto Martínezem. W tym okresie rozegrał dla Realu 16 spotkań i zdobył 3 gole. W 1980 roku wywalczył z nim mistrzostwo oraz Puchar Króla, a w 1981 roku został wicemistrzem kraju.
Latem 1981 Rincón został zawodnikiem Realu Betis. 20 września rozegrał w nim swoje pierwsze spotkanie, przegrane 1:2 na wyjeździe z Racingiem Santander. Przez cały okres pobytu w Betisie grał w pierwszym składzie. W sezonie 1982/1983 z 20 golami został królem strzelców Primera División. W Betisie grał do 1989 roku, gdy zakończył karierę. W klubie tym zdobył 78 bramek w 223 rozegranych spotkaniach.
Kariera reprezentacyjna.
W reprezentacji Hiszpanii Rincón zadebiutował 27 kwietnia 1983 roku w wygranym 2:0 spotkaniu eliminacji do Euro 84 z Irlandią. 21 grudnia 1983 strzelił 4 gole w eliminacyjnym spotkaniu z Maltą, wygranym przez Hiszpanię 12:1 i będącym najwyższym zwycięstwem w historii tego kraju. W 1986 roku został powołany przez selekcjonera Miguela Muñoza na Mistrzostwa Świata w Meksyku. Tam był rezerwowym i nie rozegrał żadnego spotkania. W kadrze narodowej do końca 1986 roku rozegrał 23 mecze i zdobył 10 goli.

</doc>
<doc id="1787783" url="https://pl.wikipedia.org/wiki?curid=1787783" title="Hipolito Rincon">
Hipolito Rincon



</doc>
<doc id="1787784" url="https://pl.wikipedia.org/wiki?curid=1787784" title="Lodowy Zwornik">
Lodowy Zwornik

Lodowy Zwornik (słow. "Zadný Ľadový štít", niem. "Eistaler Schulter", węg. "Jég-völgyi-váll") – mało wybitne, zwornikowe wzniesienie o wysokości 2512 lub 2507 m n.p.m. znajdujące się w masywie Lodowego Szczytu, w słowackiej części grani głównej Tatr Wysokich. Od wierzchołka Lodowego Szczytu Lodowy Zwornik oddzielony jest płytką przełęczą Ramię Lodowego, natomiast od Śnieżnego Szczytu – Wyżnią Lodową Przełęczą. Jego wierzchołek nie jest dostępny żadnymi znakowanymi szlakami turystycznymi.
Lodowy Zwornik wysyła na północny zachód długą grań zwaną Kapałkową Granią. Oddziela ona Dolinę Śnieżną od Doliny Suchej Jaworowej. Znajdują się w niej obiekty takie jak: Wielka, Pośrednia i Mała Kapałkowa Turnia, a także Kapałkowe Czuby. Najbliżej zwornika położony jest Kapałkowy Kopiniak, oddzielony Wyżnią Kapałkową Ławką. Szczególnie imponująca jest północna, 275-metrowa ściana Lodowego Zwornika opadająca w kierunku Doliny Śnieżnej.
Historia.
Lodowy Zwornik był odwiedzany zapewne przed pierwszymi wejściami turystycznymi. Wchodzono na niego najprawdopodobniej przy okazji wejść na Lodowy Szczyt i Ramię Lodowego m.in. podczas pomiarów kartograficznych. Nazwa "Lodowy Zwornik" została nadana dopiero w 1939 r. Wcześniej określano go Punktem 2507, P.2507 lub Ramieniem Lodowego – dzisiejszą nazwą sąsiadującej z nim przełęczy.
Pierwsze znane wejścia:
Prawdopodobnie szczyt był odwiedzany już wcześniej, np. przy okazji pomiarów kartograficznych.

</doc>
<doc id="1787785" url="https://pl.wikipedia.org/wiki?curid=1787785" title="Estramustyna">
Estramustyna

Estramustyna (łac. "Estramustinum") – organiczny związek chemiczny stosowany jako lek niszczący komórki nowotworowe poprzez hamowanie ich podziału w metafazie. Wykazuje również działanie hormonalne oraz słabą aktywność estrogenną. Lek w około 70% wchłania się z przewodu pokarmowego.
Dawkowanie.
Estramustyna powinna być stosowana pod ścisłym nadzorem onkologa klinicznego. Zwykle 2-3 kapsułki doustnie 2 razy dziennie.
Uwagi.
Podczas przyjmowania leku należy kontrolować morfologię krwi, ciśnienie tętnicze i próby wątrobowe.

</doc>
<doc id="1787786" url="https://pl.wikipedia.org/wiki?curid=1787786" title="Tribunales">
Tribunales

Tribunales – stacja metra w Buenos Aires, na linii D. Znajduje się pomiędzy stacjami 9 de Julio, a Callao. Stacja została otwarta 3 czerwca 1937.

</doc>
<doc id="1787789" url="https://pl.wikipedia.org/wiki?curid=1787789" title="Beskidianathletic">
Beskidianathletic

Beskidianathletic – mityng lekkoatletyczny organizowany w Bielsku-Białej. Impreza rozgrywana jest rokrocznie, a jej pierwsza edycja odbyła się w roku 2002. Zawody odbywają się na stadionie klubu sportowego Sprint i gromadzą międzynarodową obsadę.

</doc>
<doc id="1787791" url="https://pl.wikipedia.org/wiki?curid=1787791" title="Facultad de Medicina">
Facultad de Medicina

Facultad de Medicina – stacja metra w Buenos Aires, na linii D. Znajduje się pomiędzy stacjami Callao, a Pueyrredón. Stacja została otwarta 29 marca 1938.

</doc>
<doc id="1787793" url="https://pl.wikipedia.org/wiki?curid=1787793" title="Piotr Piszczatowski">
Piotr Piszczatowski

Piotr Piszczatowski (ur. 1971) – muzyk, aktor, z wykształcenia socjolog. 
Jako muzyk zajmuje się muzyką etniczną, improwizowaną, komponuje. Gra na akordeonie oraz na instrumentach perkusyjnych. Śpiewa. Zajmuje się również polskimi tańcami tradycyjnymi i jest wodzirejem tanecznym.
Gra w zespole Janusz Prusinowski Trio, współpracował z Kapelą Brodów z Węgajt, a w latach 90. XX w z kapelą warszawskiego Domu Tańca, którego jest współzałożycielem. 
Jego doświadczenia aktorskie związane są głównie ze Studium Teatralnym prowadzonym od 1997 roku przez Piotra Borowskiego. Uczestniczył w większości przedstawień, jest także kompozytorem muzyki do spektakli.
Jest synem aktora Andrzeja Piszczatowskiego. Mieszka w Warszawie.

</doc>
<doc id="1787794" url="https://pl.wikipedia.org/wiki?curid=1787794" title="Chung Un-Chan">
Chung Un-Chan



</doc>
<doc id="1787795" url="https://pl.wikipedia.org/wiki?curid=1787795" title="Drissa">
Drissa



</doc>
<doc id="1787796" url="https://pl.wikipedia.org/wiki?curid=1787796" title="München-Daglfing (stacja kolejowa)">
München-Daglfing (stacja kolejowa)

München-Daglfing – stacja kolejowa w Monachium, w dzielnicy Bogenhausen, w kraju związkowym Bawaria, w Niemczech. Jest obsługiwany przez kolej S-Bahn.

</doc>
<doc id="1787797" url="https://pl.wikipedia.org/wiki?curid=1787797" title="Kaminey">
Kaminey

Kaminey (hindi: कमीने, "Dranie") – bollywoodzki thriller z 2009 roku wyreżyserowany przez Vishal Bhardwaja ("Omkara"). W rolach głównych Shahid Kapoor i Priyanka Chopra. Film rozgrywający się w mumbajskim środowisku przestępczym i na Goa opowiada historię dwojga braci, którym problemy pomagają dojrzeć do wzięcia odpowiedzialności za swoje życie, do pogodzenia się z bolesną przeszłością i odkrycia swojej braterskiej relacji. w filmie jest miejsce na porachunki gangsterskie i na miłość.
Fabuła.
Charlie i Guddu to bliźniacy. Wyglądają tak samo (Shahid Kapoor), ale chodzą różnymi drogami. Charlie żyje na granicy przestępczego świata zarabiając jako bukmacher w wyścigach konnych. Guddu angażuje się w uliczne przedstawienia przeciwko AIDS. Zakochany w Sweety (Priyanka Chopra), ale nieprzygotowany do roli ojca, próbuje się wymigać od ślubu. Każdy z nich ma właśnie na głowie kłopot. Związek Guddu ze Sweetu odrzuca jej brat Bhope Bhau (Amole Gupta) – gangster z ambicjami politycznymi, a w ręce Charliego wpada przypadkiem heroina gangu. Ich kłopoty sprawiają, że po latach niewidzenia się znów wpadają na siebie...
Muzyka i piosenki.
Muzykę do filmu skomponował Vishal Bharadwaj, autor muzyki do "Satya", "Maachis", "Chachi 420", "No Smoking", "Cichy", "Hu Tu Tu", "Dil Pe Mat Le Yaar", "Maqbool", "Omkara" i "Kaminey" (trzy ostatnie też reżyserował).

</doc>
<doc id="1787798" url="https://pl.wikipedia.org/wiki?curid=1787798" title="Jim Neidhart">
Jim Neidhart

James Henry „Jim” Neidhart, znany jako Jim „The Anvil” Neidhart (ur. 8 lutego 1955 w Tampie, zm. 13 sierpnia 2018 w Land O’ Lakes) – amerykański wrestler. Występował w World Wrestling Federation. Jest dwukrotnym World Tag Team Championship (WWE). Zmarł 13 sierpnia 2018 roku w wieku 63 lat. Brał udział w międzypaństwowych zawodach Juniorów i Juniorek PZLA, Polska- USA w 1973 tym roku. Zawody odbyły się 20-21 Lipca. Został wprowadzony do Hall of Fame na Wrestlemanii 35 w 2019 roku.

</doc>
<doc id="1787801" url="https://pl.wikipedia.org/wiki?curid=1787801" title="Tadeusz Bramiński">
Tadeusz Bramiński

Tadeusz Bramiński (ur. 4 listopada 1875 w Rogowie, zm. w marcu 1943 w KL Stutthof) – komandor porucznik Marynarki Wojennej II RP.
Syn Ignacego i Apolinary z Klassów. Od 17 roku życia związany ze służbą morską, począwszy od służby na kanonierce, jachcie, okrętach pomiarowych i jednostkach hydrograficznych w Kaiserliche Marine. W 1902 uzyskał stopień oficerski. Po ukończeniu kursów mierniczego i astronomicznego podjął służbę w Departamencie Nawigacyjno – Mierniczym w Berlinie.
W grudniu 1919 zgłosił akces do Marynarki Wojennej, gdzie został przyjęty w marcu 1920 w stopniu porucznika marynarki. Został pierwszym dowódcą ORP Pomorzanin. W grudniu skierowany został do Urzędu Hydrograficznego w Gdańsku. Od 1924 był kolejno dowódcą okrętów ORP Mewa, ORP Generał Haller, ORP Ślązak, ORP Warta. W sierpniu 1926 awansowany do stopnia komandora porucznika i przeniesiony w stan spoczynku. W grudniu tegoż roku przyjęty do Żeglugi Polskiej, a od stycznia 1927 został pierwszym kapitanem SS Katowice. Od 1938 był kierownikiem Wydziału Holowniczo-Ratowniczego „Żeglugi Gdańskiej”. 
Po wybuchu wojny, w październiku 1939 odmówił podpisania volkslisty i został skierowany do opracowania map w Marine Arsenal. W 1942 aresztowany. Więziony na Kamiennej Górze, w Gdyni i Gdańsku, a w lutym 1943 przeniesiony do obozu 
w Stutthofie jako więzień polityczny, gdzie zmarł w marcu 1943.
Jego córką była malarka Boguchwała Bramińska.

</doc>
<doc id="1787803" url="https://pl.wikipedia.org/wiki?curid=1787803" title="Rząd Federacji Rosyjskiej">
Rząd Federacji Rosyjskiej

Rząd Federacji Rosyjskiej () – jest najwyższą władzą wykonawczą w ustroju politycznym Rosji. Jego status jest zapisany w rozdziale 6 (artykuły 110–117) Konstytucji Federacji Rosyjskiej i federalnej ustawy konstytucyjnej "Rząd Rosji" z dnia 17 grudnia 1997 z późniejszymi zmianami. Szefem rządu jest premier Rosji, od 16 stycznia 2020 roku funkcję tę pełni Michaił Miszustin.
Struktura.
Rząd Federacji Rosyjskiej składa się z premiera, stojącego na czele rządu, wicepremierów i ministrów. Rządowi podległy jest system ministerstw oraz służby i agencje federalne.
Premiera proponuje na podstawie art 111 Konstytucji prezydent, zostaje on powołany po zatwierdzeniu kandydatury przez Dumę – niższą izbę rosyjskiego parlamentu. W przypadku trzykrotnego odrzucenia kandydatury premiera, prezydent ma prawo do rozwiązania Dumy i ogłoszenia nowych wyborów.
Większość ministerstw federalnych podlega bezpośrednio premierowi. Mała liczba resortów odpowiedzialnych za politykę bezpieczeństwa, politykę wewnętrzną i politykę zagraniczną pozostaje jednak bezpośrednio pod jurysdykcją prezydenta. Nieformalnie są one określane mianem „bloku prezydenckiego”. Składa się on z Ministerstwa Spraw Wewnętrznych, Ministerstwa Spraw Zagranicznych, Ministerstwa Sytuacji Nadzwyczajnych, Ministerstwa Obrony, Ministerstwa Sprawiedliwości oraz siedmiu federalnych agencji i służb.
Obowiązki.
Zadania rządu Federacji Rosyjskiej, określa artykuł 114 Konstytucji, należą do nich:

</doc>
<doc id="1787805" url="https://pl.wikipedia.org/wiki?curid=1787805" title="Miś Tomi i przyjaciele">
Miś Tomi i przyjaciele

Miś Tomi i przyjaciele / Miś Pysiaczek i przyjaciele / Miś Mieszko i przyjaciele (ang. "PB Bear &amp; Friends") – brytyjski serial animowany emitowany w latach 1998-1999 na podstawie serii książek dla dzieci autorstwa Lee Davisa.
Wersja polska.
W Polsce serial był emitowany na kanałach TVP Regionalna, TVP 1, JimJam i Polsat JimJam pod różnymi tytułami:
Fabuła.
Serial opowiada o codziennych przygodach pluszowego misia (w zależności od polskiego tłumaczenia misia o imieniu Tomi, Pysiaczek lub Mieszko).

</doc>
<doc id="1787806" url="https://pl.wikipedia.org/wiki?curid=1787806" title="Ramię Lodowego">
Ramię Lodowego

Ramię Lodowego (słow. "Ľadová priehyba", niem. "Eistaler Hochjoch", węg. "Jég-völgyi-nyereg") – płytka przełęcz położona na wysokości ok. 2500 m n.p.m. w słowackich Tatrach Wysokich. Znajduje się w masywie Lodowego Szczytu, w grani głównej Tatr Wysokich. Oddziela Lodowy Zwornik od głównego wierzchołka Lodowego Szczytu. Nie prowadzą na nią żadne znakowane szlaki turystyczne. Przez Ramię Lodowego prowadzi jedna z najłatwiejszych dróg na Lodowy Szczyt od strony Doliny Pięciu Stawów Spiskich – przez tzw. Lodowego Konia.
Niegdyś nazwą Ramię Lodowego określano Lodowy Zwornik, Lodową Przełęcz lub Lodową Kopę.
Historia.
Pierwsze wejścia turystyczne:

</doc>
<doc id="1787807" url="https://pl.wikipedia.org/wiki?curid=1787807" title="Rząd Rosji">
Rząd Rosji



</doc>
<doc id="1787810" url="https://pl.wikipedia.org/wiki?curid=1787810" title="Stosunek prawny">
Stosunek prawny

Stosunek prawny – regulowany normami prawnymi stosunek społeczny tetyczny (zależność społeczna) między co najmniej dwoma podmiotami prawa.
Pojęcie stosunku prawnego.
Jest wykorzystywane w naukach prawnych dla opisania zależności między podmiotami prawa. Jest to inne spojrzenie niż właściwe dla analizy normy prawnej jako znaczenie przepisu prawnego. W tym ostatnim przypadku posługuje się ujęciem w pewnym sensie statycznym: na podstawie reguł wykładni W1i W2 z obowiązujących przepisów P1 i P2 można wyprowadzić normę N. Natomiast dzięki koncepcji stosunku prawnego bierze się pod uwagę dynamikę relacji między ludźmi wynikającego z tego, że prawne obowiązki i uprawnienia uczestników zmieniają się wraz z ich zastosowaniami.
Na przykład zawarcie umowy sprzedaży powoduje powstanie więzi prawnej między stronami, wydanie towaru kupującemu pociąga za sobą obowiązek zapłaty ceny stwierdzonej fakturą. Gdyby zaś cena nie została zapłacona, sprzedawcy będą przysługiwać odsetki za zwłokę itd.
Powstanie stosunku prawnego.
Na tle stosunków społecznych stosunki prawne wyróżniają się tym, że ich powstawanie, elementy składowe, zmiana i ustanie jest związane z treścią obowiązującego prawa. Stosunki prawne powstają w wyniku zaistnienia wydarzeń zwanych faktami prawnymi.
Treść stosunków społecznych, jakimi są relacje lub oddziaływania zachodzące między ludźmi żyjącymi w społeczeństwie, może, ale nie musi być determinowana treścią stosunków prawnych i "vice versa".
Elementy stosunku prawnego.
Na stosunek prawny składają się takie elementy jak:
Podmioty stosunku prawnego:
1. W polskim prawie prywatnym:
2. W prawie administracyjnym i prawie konstytucyjnym:
3. W prawie karnym i prawie wykroczeń
4. W prawie międzynarodowym publicznym 
Treścią stosunku prawnego, inaczej jego przedmiotem, jest tzw. więź prawna (łac. "vinculum iuris") między podmiotami stosunku prawnego. Treść tę tworzą zawsze: uprawnienie i obowiązek.
Uprawnienie polega na możliwości żądania, aby ktoś zachował się w jakiś określony sposób (podjął pewne działania, zaniechał pewnych działań lub znosił pewne cudze działania).
Obowiązek polega na wymogu postąpienia w jakiś określony sposób (podjęcia pewnych działań, zaniechania pewnych działań lub znoszenia pewnych cudzych działań).
Przedmiotem przedmiotu stosunku prawnego jest materialny lub niematerialny obiekt, którego dotyczą obowiązki i uprawniania podmiotów stosunku prawnego. Obiektem takim mogą być w szczególności:

</doc>
<doc id="1787812" url="https://pl.wikipedia.org/wiki?curid=1787812" title="Altana (przedsiębiorstwo)">
Altana (przedsiębiorstwo)

Altana AG – trzecie co do wielkości przedsiębiorstwo chemiczne i farmaceutyczne w Niemczech.
W skład koncernu wchodzą dwie spółki: ALTANA Pharma AG oraz ALTANA Chemie AG. Spółka notowana była w latach 1977–2010 na giełdzie frankfurckiej. Obecnie Altana Pharma zajmuje się produkcją dwóch leków potrzebnych w leczeniu chorób układu oddechowego, tj. Roflumilastu i Cyklezonidu.
Właścicielem 100% akcji przedsiębiorstwa jest Susanne Klatten (najbogatsza kobieta w Niemczech), poprzez spółkę SKion.
Przychód spółki w roku 2018 wyniósł 2,307 mld euro.

</doc>
<doc id="1787813" url="https://pl.wikipedia.org/wiki?curid=1787813" title="Systematyka filogenetyczna">
Systematyka filogenetyczna



</doc>
<doc id="1787815" url="https://pl.wikipedia.org/wiki?curid=1787815" title="Filogenetyka molekularna">
Filogenetyka molekularna

Filogenetyka molekularna, zwana też klasyfikacją molekularną lub systematyką molekularną – rodzaj systematyki filogenetycznej, w której klasyfikację organizmów przeprowadza się na podstawie stopnia pokrewności określonej na podstawie badań struktur DNA, RNA i białek.
Rezultat filogenetyki molekularnej przedstawia się jako drzewo filogenetyczne lub kladogram.

</doc>
<doc id="1787822" url="https://pl.wikipedia.org/wiki?curid=1787822" title="Monique de Wilt">
Monique de Wilt

Monique de Wilt (ur. 31 marca 1976 w ’s-Hertogenbosch) – holenderska lekkoatletka, tyczkarka.

</doc>
<doc id="1787824" url="https://pl.wikipedia.org/wiki?curid=1787824" title="Finał Grand Prix IAAF 2002">
Finał Grand Prix IAAF 2002

18. Finał Grand Prix IAAF – zawody lekkoatletyczne, które odbyły się 14 września 2002 roku w Paryżu. Areną zmagań sportowców był Stade Sébastien Charléty. Podczas zawodów Tim Montgomery ustanowił wynikiem 9,78 rekord świata w biegu na 100 metrów. Po dyskwalifikacji zawodnika, w 2005 roku, rekord wymazano z tabel. Był to ostatni w historii finał Grand Prix IAAF - od 2003 roku impreza została zastąpiona przez światowy finał lekkoatletyczny.

</doc>
<doc id="1787826" url="https://pl.wikipedia.org/wiki?curid=1787826" title="Białki (moneta)">
Białki (moneta)

Białki – dukat lokalny wyemitowany 25 września 2009 r. przez Gminę Bielsko-Biała w trzech wersjach:
Producentem dukatów jest Mennica Polska S.A. Zaprojektował je Robert Kotowicz, autorem materiałów reklamowych była Katarzyna Józefowicz, a organizatorem akcji promocyjnej było Biuro Promocji Regionów z Krakowa. Na awersie wszystkich trzech nominałów znajduje się Reksio z pieczątką w dłoni na tle taśmy filmowej (jest to charakterystyczna scena z czołówki serii kreskówek o Reksiu). Na rewersie natomiast widać jego filmowych przyjaciół i herb miasta. Dukaty o poszczególnych nominałach, z racji wybicia ich z różnych materiałów, różnią się kolorystyką – 3 Białki są złote, 7 Białek jest srebrno-złotych, natomiast 65 Białek srebrnych (przy czym wizerunki postaci z kreskówki są kolorowe – wykonane techniką tampondruku). Są to pierwsze polskie dukaty lokalne, na których zastosowano efekt kątowy – na rewersie wszystkich trzech nominałów, pod stemplem w zależności od kąta patrzenia zmienia się wizerunek biegnącego Reksia
Dukat pojawił się w obrocie 25 września 2009 r. i był honorowany jako bon towarowy do 30 listopada tego samego roku. Białki miały charakter bonów towarowych, którymi w czasie trwania akcji można było płacić w wybranych, specjalnie oznaczonych, sklepach, restauracjach i punktach usługowych (których listę umieszczono na miejskiej stronie internetowej). Można ją tam też było wymienić za taką samą wartość w złotych (3 Białki = 3 PLN, 7 Białek = 7 PLN), nie dotyczyło to jednak srebrnych kolekcjonerskich dukatów o nominale 65 Białek, które nie były bonami towarowymi a numizmatami.

</doc>
<doc id="1787827" url="https://pl.wikipedia.org/wiki?curid=1787827" title="Brad Daugherty">
Brad Daugherty

Bradley Lee Daugherty (ur. 19 października 1965 w Black Mountain) – amerykański koszykarz występujący na pozycji środkowego, analityk koszykarski stacji ESPN.
W 1982 wystąpił w meczu gwiazd amerykańskich szkół średnich - McDonald’s All-American.
Mierzący 213 cm wzrostu koszykarz studiował na University of North Carolina w Chapel Hill, gdzie w latach 1982–1986 grał w drużynie uniwersyteckiej North Carolina Tar Heels. Do NBA został wybrany z numerem 1. w drafcie w 1986 przez Cleveland Cavaliers i był to jedyny jego zespół w NBA. Pięć razy brał udział w NBA All-Star Game (1988–1989, 1991–1993). Karierę zakończył w 1994 (z powodu kontuzji), z dorobkiem 10 389 punktów i 5227 zbiórek. W 1997 jego numer (43) został przez Cavaliers zastrzeżony.
W 1996 wystąpił w filmie Eddie.

</doc>
<doc id="1787831" url="https://pl.wikipedia.org/wiki?curid=1787831" title="Friedrich Fleischmann">
Friedrich Fleischmann

Johann Friedrich Anton Fleischmann (ur. 19 lipca 1766 w Marktheidenfeld, zm. 30 listopada 1798 w Meiningen) – niemiecki kompozytor klasycyzmu.
Życiorys.
Od dzieciństwa wykazywał talent muzyczny. Grał na fortepianie. Studiował muzykę w Mannheim. Uczył się u Holzbauera i Voglera, pod wpływem którego tworzył własną muzykę. Jego dzieła były początkowo przypisywane Mozartowi.
W 1789 został sekretarzem gabinetu księcia Jerzego I księcia Sachsen-Meiningen. Na życzenie księcia zmienił nie tylko imię na Johann Anton Friedrich, ale i wiarę. W 1792 ożenił się z Luizą von Schultes.

</doc>
<doc id="1787833" url="https://pl.wikipedia.org/wiki?curid=1787833" title="Spektroskopia poziomów energetycznych defektów">
Spektroskopia poziomów energetycznych defektów

Spektroskopia poziomów energetycznych defektów (DLTS z ang. "Deep Level Transient Spectroscopy") jest techniką doświadczalną do badania aktywnych elektrycznie defektów w materiałach półprzewodnikowych. Technika ta pozwala wyznaczyć koncentrację defektów w badanym materiale oraz parametry fizyczne defektu takich jak wartość poziomu energetycznego w przerwie wzbronionej półprzewodnika oraz tak zwany przekrój czynny na złapanie nośnika prądu.
Techniką DLTS mogą być badane defekty obecne w warstwie ładunku przestrzennego prostych urządzeń elektronicznych takich jak dioda p-n czy Dioda Schottky’ego. W czasie pomiaru polaryzacja zaporowa złącza jest zmniejszana na czas krótkiego impulsu. To zmniejszenie napięcia zmniejsza również pole elektryczne w złączu, co umożliwia swobodnym nośnikom prądu napłynięcie z objętości półprzewodnika i obsadzenie defektów obecnych w złączu urządzenia. Po impulsie, gdy napięcie powraca do wartości wyjściowej, defekty zostają w sposób niestabilny obsadzone nośnikami prądu. Defekty powracają do stanu równowagi termodynamicznej poprzez emisję termiczną zapułapkowanych nośników prądu do pasma przewodnictwa lub walencyjnego półprzewodnika. W technice DLTS zmiany stanu ładunkowego defektów w obszarze zubożonym złącza obserwowane są poprzez pomiar jego pojemności elektrycznej. Proces załadowywania defektów impulsem napięciowym oraz następująca po tym emisja zapułapkowanych nośników powtarzane są cyklicznie, co umożliwia stosowania technik fazoczułych (woltomierz homodynowy, woltomierz lock-in) do analizy kinetyk relaksacji pojemności złącza.
Technika DLTS charakteryzuje się niezwykle wysoką czułością pomiarową. Przykładowo, dla typowego półprzewodzącego krzemu jest w stanie wykryć defekty lub zanieczyszczenia w koncentracji na poziomie jeden atom na 1012 atomów sieci krystalicznej. Ta własność w połączeniu ze stosunkowo prostą i tanią konstrukcją sprzętu uczyniła z DLTS-u jedno z najbardziej popularnych narzędzi diagnostycznych do badania jakości materiałów półprzewodnikowych.
Technika DLTS została zaproponowana przez D. V. Langa z Bell Labs w 1974. Lang posiada od 1975 patent USA na pewne rozwiązania techniczne wykorzystywane początkowo do konstrukcji spektrometrów DLTS.
Wersje techniki DLTS.
Konwencjonalna.
W konwencjonalnej metodzie DLTS process relaksacji pojemności elektrycznej złącza mierzony jest woltomierzem homodynowym (lock-in) podczas powolnej zmiany temperatury próbki. Zmiany temperatury realizuje się przeważnie w zakresie temperatur między temperaturą ciekłego azotu (77K) a temperaturą pokojową (300K). Pomiar woltomierzem napięć zmiennych dokonuje się dla częstotliwości powtarzania impulsów zapełniających defekty. W konwencjonalnej metodzie ta częstotliwość pomnożona przez pewną stałą (zależną od typu woltomierza) nazywamy „oknem szybkości” (z ang. rate window). Gdy podczas zmiany temperatury próbki zmienna szybkość emisji termicznej nośników dla jakiegoś defektu zrówna się z nastawionym oknem szybkości, to na widmie konwencjonalnego DLTS powstaje pik. Temperatura pojawienia się piku i wartość okna szybkości, dla której dany pik powstał, stanowią dla danego defektu parę wielkości, którą używa się później do konstrukcji tzw. diagramu Arrheniusa. Na jego podstawie szacuje się energię aktywującą proces emisji termicznej (poziom energetyczny) dla danego defektu. Dalsze punkty na tym diagramie uzyskuje się mierząc widmo konwencjonalnego DLTS z nastawioną inną wartością okna szybkości. Wyznaczony w ten sposób poziom energetyczny defektu oraz wartość odcięcia krzywej Arrheniusa stanowią parametry identyfikujące dany defekt w danym materiale.
MCTS i DLTS dla nośników mniejszościowych.
Opisane powyżej impulsy napięciowe przykładane do diody Schottky’ego pozwalają na obserwację defektów pułapkujących nośniki większościowe, to znaczy elektrony w materiale typu n lub dziury w materiale typu p. Pułapkowanie nośników mniejszościowych (elektronów w materiale typu-p i dziur w materiale typu-n) można obserwować w diodach Schottky’ego, gdy impulsy napięciowe zastąpi się błyskami światła o energiach fotonu większych niż wartość przerwy wzbronionej danego półprzewodnika. Ta wersja techniki DLTS nazywana jest w literaturze angielskojęzycznej Minority Carrier Transient Spectroscopy (MCTS). Nośniki mniejszościowe można również wprowadzać do warstwy zubożonej złącza p-n poprzez stosowania impulsów napięciowych w zakresie napięć odpowiadających polaryzacji przewodzącej złącza. Widma DLTS odpowiadające mniejszościowym defektom pułapkowym przedstawiane są zazwyczaj z przeciwnym znakiem amplitudy niż te od pułapek nośników większościowych.
Laplasowski (Laplace) DLTS.
W metodzie Laplace DLTS pomiar zmian pojemności próbki odbywa się w stałej temperaturze. Wartości pojemności są próbkowane i uśredniane w celu redukcji wartości szumu pomiarowego. Szybkość emisji defektów uzyskiwane są ze zmierzonych kinetyk dzięki stosowaniu procedur numerycznych będących równoważnych odwrotnej transformacie Laplace’a. Wyliczone szybkości emisji prezentowane są w postaci widma na logarytmicznej osi odciętych. Główną zaletą metody laplasowskiej jest wyraźnie lepsza rozdzielczość pomiaru, to znaczy umiejętność rozróżniania bliskich wartości szybkości emisji.
Metoda Laplace DLTS w połączeniu z technikami ciśnień jednoosiowych pozwoliła na wyznaczenie symetrii niektórych defektów, a co za tym idzie, na weryfikację ich struktury mikroskopowej. Natomiast stosowanie metody Laplace DLTS do próbek w postaci struktur MOS pozwoliło na wyznaczenie rozkładu energetycznego stanów elektronowych na powierzchni styku półprzewodnika i tlenku (izolatora).
Stałopojemnościowy DLTS.
W pomiarach DLTS zakłada się przeważnie, że koncentracja mierzonych defektów jest niższa niż koncentracja domieszek definiujących przewodnictwo kryształu. W przypadku, kiedy to założenie nie jest spełnione, stosuje się tak zwaną stałopojemnościową metodę DLTS (z ang. constant capacitance DLTS, CCDLTS) do prawidłowego wyznaczania koncentracji defektów. W metodzie tej stosuje się w pomiarze dodatkowy układ elektroniczny sprzężenia zwrotnego utrzymujący w trakcie trwania procesu rozładowywania defektu stałą pojemność elektryczną złącza. Stała pojemność złącza oznacza stałą szerokość obszaru zubożonego, a co za tym idzie stały obszar, w którym mierzone są defekty. Zmiany pojemności kompensuje się zmianami napięcia polaryzacji złącza. Właśnie ta kinetyka zmian napięcia polaryzacji złącza jest przedmiotem pomiaru w metodzie CCDLTS. Teoria tego pomiaru została przedstawiona przez Lau i Lama w 1982.
Prądowy DLTS.
Techniki DLTS, gdzie mierzy się pojemność elektryczną złącza półprzewodnikowego, nie można stosować do materiałów wysokooporowych, gdyż dla takich materiałów jest trudno wykonać takie złącze. W takich materiałach zmianę stanu ładunkowego defektów zamiast impulsu napięciowego stosuje się błysk światła o energii fotonu za zakresu energii zarówno poniżej jak i powyżej wartości przerwy energetycznej danego materiału. Takie impulsy światła powodują chwilowe zmiany przewodnictwa materiału wynikające z procesu fotojonizacji defektów, a nie jonizacji termicznej. Taka metoda DLTS w literaturze nazywana jest PITS (od ang. photoinduced transient spectroscopy). Metodę PITS można również stosować dla struktur PIN.

</doc>
<doc id="1787838" url="https://pl.wikipedia.org/wiki?curid=1787838" title="Jonathan Edwards (lekkoatleta)">
Jonathan Edwards (lekkoatleta)



</doc>
<doc id="1787840" url="https://pl.wikipedia.org/wiki?curid=1787840" title="Aleksandr Averbukh">
Aleksandr Averbukh



</doc>
<doc id="1787842" url="https://pl.wikipedia.org/wiki?curid=1787842" title="Yuriy Bilonoh">
Yuriy Bilonoh



</doc>
<doc id="1787843" url="https://pl.wikipedia.org/wiki?curid=1787843" title="FIFA 10">
FIFA 10

FIFA 10 – gra komputerowa z serii FIFA dostępna na platformy Nintendo DS, PC, PlayStation 2, PlayStation 3, PlayStation Portable, Wii, N-Gage 2.0 oraz Xbox 360.

</doc>
<doc id="1787845" url="https://pl.wikipedia.org/wiki?curid=1787845" title="Tatyana Tomashova">
Tatyana Tomashova



</doc>
<doc id="1787847" url="https://pl.wikipedia.org/wiki?curid=1787847" title="Tatyana Kotova">
Tatyana Kotova



</doc>
<doc id="1787848" url="https://pl.wikipedia.org/wiki?curid=1787848" title="Klatka filmowa">
Klatka filmowa



</doc>
<doc id="1787852" url="https://pl.wikipedia.org/wiki?curid=1787852" title="Karol Wilhelm (książę Saksonii-Meiningen)">
Karol Wilhelm (książę Saksonii-Meiningen)

Karol Wilhelm (książę Sachsen-Meiningen) (ur. 19 listopada 1754 we Frankfurcie n. Menem, zm. 21 lipca 1782 w Sonneberg) – książę Saksonii-Meiningen.
Był synem księcia Antoniego Ulryka i Charlotty Amalii von Hessen-Barchfeld. Po śmierci ojca w 1763 (miał wówczas 9 lat) regencję w jego imieniu sprawowała matka oraz (od 1779) jego brat Jerzy I. Karol był wychowany w duchu Oświecenia. Przejawiał zainteresowania nauką i sztuką. Podróżował do Szwajcarii i Francji. We Frankfurcie nad Menem (gdzie jego ojciec miał majątek) poznał Goethego.
Po osiągnięciu 21 lat (w 1775) zaczął brać udział w rządach księstwem. Usiłował ograniczyć wydatki swojego dworu, dla zmniejszenia ogromnego zadłużenia skarbu. Wraz z bratem rozpoczął przebudowę rezydencji w Meiningen. Należał też do masonerii. Gdy w 1782 matka przekazała rządy synom, Karol współrządził wraz z bratem Jerzym.
Życie osobiste.
W 1780, mając 26 lat, ożenił się z (10 lat młodszą) księżniczką Luizą (1764-1834), córką grafa Christiana Karla von Stolberg-Gedern. Ślub odbył się w Gedern. Zmarł dwa lata później wskutek choroby. Nie pozostawił potomków. Żona przeżyła go o 52 lata. Zmarła, gdy miała 70 lat. Jego następcą został brat - Jerzy I.
Zobacz też.
Sachsen-Meiningen und Hildburghausen

</doc>
<doc id="1787853" url="https://pl.wikipedia.org/wiki?curid=1787853" title="Drake (Australia)">
Drake (Australia)

Drake – wieś w hrabstwie Tenterfield, w stanie Nowa Południowa Walia w Australii, położona ok. 800 km na północ od Sydney i ok. 44 km na wschód od Tenterfield. Powstała na początku lat 60. XIX wieku, co miało związek z odkryciem w okolicy złóż złota i miedzi. Obecnie miejscowość żyje głównie z turystyki, przemysłu drzewnego i rolnictwa. W jej administracyjnych granicach mieszka 409 osób (2006), z czego 131 żyje w domach tworzących zwartą zabudowę wsi, a reszta rozsiana jest po okolicznych farmach.

</doc>
<doc id="1787854" url="https://pl.wikipedia.org/wiki?curid=1787854" title="Kaplica św. Jerzego w Wilnie">
Kaplica św. Jerzego w Wilnie

Kaplica św. Jerzego – prawosławna kaplica-pomnik w Wilnie, na terenie cmentarza św. Eufrozyny Połockiej. 
Kaplica została wzniesiona w lecie 1865 na miejscu zbiorowego grobu rosyjskich żołnierzy poległych w czasie powstania styczniowego. Autorem jej projektu był Nikołaj Czagin, który pracował również przy innych cerkwiach wileńskich: św. Paraskewy i św. Katarzyny. Dekorację malarską kaplicy wykonał malarz A. Riezanow. We wnętrzu znajdowała się tylko jedna ikona – patrona kaplicy. Na jej zewnętrznych ścianach umieszczone zostały tablice upamiętniające poległych żołnierzy rosyjskich. 
Kaplica została zdewastowana w czasach radzieckich, obecnie prowadzony jest jej kapitalny remont. 

</doc>
<doc id="1787855" url="https://pl.wikipedia.org/wiki?curid=1787855" title="STS Skarżysko-Kamienna">
STS Skarżysko-Kamienna

STS Skarżysko-Kamienna – polski klub siatkarski ze Skarżyska-Kamiennej występujący w III lidze.

</doc>
<doc id="1787860" url="https://pl.wikipedia.org/wiki?curid=1787860" title="Joe Budden">
Joe Budden

Joe Budden, właśc. Joseph Anthony Budden II (ur. 31 sierpnia 1980, Nowy Jork) – amerykański raper.
Kariera muzyczna.
W 2003 r., Budden wypuścił pierwszy solowy album pt. "Joe Budden". Ta płyta zawiera utwór z 2003 r. pt. "Pump It Up", który nagrał z Liam Kantwill, ten utwór znalazł się nawet w drugiej części filmu "Szybcy i wściekli" oraz w grze Def Jam Vendetta. Piosenka "Focus" również występuje w tej grze, a ludzie mogą wcielić się w postać jej autora. Piosenka "Drop Drop" została zaprezentowana w filmie "Od kołyski aż po grób". Krążek ten zajął 8 miejsce w rankingu Billboard 200 za najwięcej sprzedanych płyt i tak Joe Budden znalazł się w top 10. W 2004 r. Budden zaczął pracę nad swoim drugim albumem, pt. "The Growth". Przez liczne opóźnienia ludzie zaczęli spekulować na temat nowego albumu rapera, że „wywoła ono piekło”, lecz artysta i studio muzyczne Def Jam Recordings zaprzeczyli temu.
W pierwszym kwartale 2009 roku był bohaterem beefu z Saigonem.
Dyskografia.
 

</doc>
<doc id="1787861" url="https://pl.wikipedia.org/wiki?curid=1787861" title="Etambutol">
Etambutol

Etambutol, EMB (łac. "Ethambutolum") – organiczny związek chemiczny z grupy aminoalkoholi. Stosowany jako lek przeciwgruźliczy, chemioterapeutyk o działaniu przeciwbakteryjnym. Hamuje namnażanie się bakterii powodujących gruźlicę. Zmniejsza ryzyko wystąpienia lekooporności na inne leki przeciwprątkowe.
Izomery.
Cząsteczka etambutolu zawiera dwa centra stereogeniczne i może tworzyć 3 stereoizomery: (+)-"S","S", (−)-"R","R" i "mezo" (o konfiguracji "R","S"). W medycynie stosowany jest najaktywniejszy biologicznie izomer (+)-"S","S". Forma "mezo" jest od niego 12× mniej aktywna, a izomer (−)-"R","R" jest 500× mniej aktywny. Aktywność mieszaniny racemicznej (+)-"S","S" i (−)-"R","R" odpowiada połowie aktywności czystego izomeru (+)-"S","S". Natomiast toksyczność wszystkich form jest taka sama.
Farmakokinetyka.
Etambutol wchłania się w 75–80% z przewodu pokarmowego. Maksymalne stężenie w osoczu krwi osiąga po ok. 2–4 godzinach. Biologiczny okres półtrwania wynosi 3–4 godziny.
Wskazania.
Etambutol jest lekiem pierwszego rzutu stosowanym w politerapii gruźlicy razem z pirazynamidem, rifampicyną i izoniazydem. Słabo przenika do płynu mózgowo-rdzeniowego, dlatego w gruźlicy OUN zastępowany jest streptomycyną.
Dawkowanie.
Doustnie. Dawkę i częstotliwość stosowania leku ustala lekarz. Zwykle dorośli 15–20 mg na kilogram masy ciała raz dziennie.
Uwagi.
W czasie leczenia etambutolem nie należy prowadzić pojazdów oraz obsługiwać maszyn.
Chory powinien zwracać uwagę na zmiany ostrości widzenia, z tego powodu dzieci zbyt małe, by to ocenić, nie mogą być leczone etambutolem. Zalecane są częste kontrole okulistyczne.

</doc>
<doc id="1787863" url="https://pl.wikipedia.org/wiki?curid=1787863" title="Twierdzenie Mermina-Wagnera-Hohenberga">
Twierdzenie Mermina-Wagnera-Hohenberga



</doc>
<doc id="1787864" url="https://pl.wikipedia.org/wiki?curid=1787864" title="Touba">
Touba



</doc>
<doc id="1787865" url="https://pl.wikipedia.org/wiki?curid=1787865" title="Twierdzenie Colemana">
Twierdzenie Colemana



</doc>
<doc id="1787866" url="https://pl.wikipedia.org/wiki?curid=1787866" title="Touba (Senegal)">
Touba (Senegal)

Touba (wolof: "Tuubaa") – miasto w Senegalu, w regionie administracyjnym Diourbel, kilkanaście kilometrów na północny wschód od Mbacké. Miasto słynie jako miejsce spoczynku Amadou Bamby - przywódcy lokalnego islamskiego bractwa Mouride, którego pochowano w tutejszym meczecie. Do Touby przybywają z tego względu liczni pielgrzymi z całej Senegambii. 
Meczet.
Budowa meczetu rozpoczęła się w 1936 roku z inicjatywy syna Bamby, który po śmierci ojca przejął przywództwo nad bractwem Mouride. Kolejni przywódcy stopniowo rozbudowywali meczet, aby sprostać stale rosnącym tłumom pielgrzymów, dzięki czemu jest to obecnie jedna z najokazalszych budowli sakralnych w Senegambii. W pobliżu meczetu znajduje się biblioteka koraniczna, w której dla zwiedzających wystawiono także kolekcję zdjęć, ukazujących kolejne stadia budowy meczetu.

</doc>
<doc id="1787867" url="https://pl.wikipedia.org/wiki?curid=1787867" title="Tabela gwiazd z oznaczeniami Bayera">
Tabela gwiazd z oznaczeniami Bayera

Tabela wymienia wszystkie gwiazdy o oznaczeniu Bayera przedstawionym grecką literą. Dodatkowo podane zostały nazwy własne gwiazd zatwierdzone przez Międzynarodową Unię Astronomiczną.

</doc>
<doc id="1787872" url="https://pl.wikipedia.org/wiki?curid=1787872" title="Jennings (Australia)">
Jennings (Australia)

Jennings – wieś w Australii, leżąca na pograniczu stanów Queensland i Nowa Południowa Walia, administracyjnie należąca jednak do tego drugiego, a dokładniej do hrabstwa Tenterfield. Przez miejscowość przechodzi droga New England Highway, a także jedna z głównych linii kolejowych łączących oba stany.

</doc>
<doc id="1787875" url="https://pl.wikipedia.org/wiki?curid=1787875" title="Dimitra Emanuil">
Dimitra Emanuil

Dimitra Emanuil (gr.: Δήμητρα Εμμανουήλ, "Dí̱mi̱tra Emmanouí̱l"; ur. 13 maja 1984 w Atenach) – grecka lekkoatletka, specjalizująca się w skoku o tyczce.

</doc>
<doc id="1787876" url="https://pl.wikipedia.org/wiki?curid=1787876" title="Dimitra Emmanouil">
Dimitra Emmanouil



</doc>
<doc id="1787878" url="https://pl.wikipedia.org/wiki?curid=1787878" title="Karl Broch">
Karl Broch

Karl Reinhard Broch (ur. 27 stycznia 1904 w Solingen, zm. ?) - zbrodniarz nazistowski, członek załogi niemieckiego obozu koncentracyjnego Auschwitz-Birkenau i SS-Unterscharführer. 
Z zawodu urzędnik i inspektor rachunkowy. W czasie II wojny światowej pełnił służbę w Auschwitz jako członek obozowego gestapo. Brał udział w egzekucjach, które miały miejsce w bloku 11 (bloku śmierci). W latach sześćdziesiątych prowadziła przeciwko niemu śledztwo zachodnioniemiecka prokuratura we Frankfurcie nad Menem. Postawiono mu zarzut udziału w "opróżnianiu bunkra" w bloku 11 obozu głównego Auschwitz. Śledztwo jednak z braku wystarczających dowodów umorzono. 

</doc>
<doc id="1787879" url="https://pl.wikipedia.org/wiki?curid=1787879" title="Czy ten pan i pani">
Czy ten pan i pani

Czy ten pan i pani – pierwszy singel pochodzący z debiutanckiego solowego albumu Anny Wyszkoni pt. "Pan i Pani" (z 2009 roku). Twórcą zarówno słów, jak i muzyki do piosenki jest Wojciech Klich.

</doc>
<doc id="1787886" url="https://pl.wikipedia.org/wiki?curid=1787886" title="Dariusz Jasiński">
Dariusz Jasiński

Dariusz Jasiński – polski sędzia międzynarodowy oraz wieloletni działacz w środowisku siatkarskim. Syn Tadeusza Jasińskiego. 
Historia.
1984 – zdane eksternistycznie egzaminy sędziowskie
1987 – kurs unifikacyjno-szkoleniowy dla kandydatów na sędziów szczebla centralnego
1989 – I liga kobiet i II liga mężczyzn
1990 – klasa związkowa
1991 – I liga mężczyzn
1993 – klasa państwowa
1994 – kurs dla kandydatów na sędziów międzynarodowych w Bielsku
1998 – klasa międzynarodowa
1999 – sędzia międzynarodowy piłki siatkowej niepełnosprawnych
2007 – Final Four Top Teams Cup Women Munster
2009 - Final Four CEV Cup Men w Atenach
od 2008 do dziś – Liga Światowa 
2012 - Paralympic Games London 2012, 2019 - Panamerican Paralympic Games Lima 2019, 2020 - Tokio 2020.
Były zawodnik klubu akademickiego AZS Toruń, a następnie Chemika Bydgoszcz. Zamiłowanie siatkówką wyniósł już z domu. Matka i ojciec grali w drużynach z Bydgoszczy i Torunia. Matka Halina była wieloletnim sędzią piłki siatkowej, koszykówki, lekkoatletyki i pływania, a także długoletnią działaczką i założycielką OZPS w Bydgoszczy. Także żona Hanna była zawodniczką AZS Toruń, a syn jest sędzią I klasy piłki siatkowej. Prywatnie: żonaty z Hanną Jasińską, dwoje dzieci - Aleksandra Jasińska-Kloska oraz Krzysztof Jasiński.
Odniósł dużo sukcesów na arenie międzynarodowej. Sędziował między innymi turnieje Mistrzostw Świata, Mistrzostw Europy, Ligę Światową, turnieje Final Four oraz zawody pucharów europejskich w tym od kilku lat Ligi Mistrzów. W kraju prowadził wiele spotkań o najwyższą stawkę – medale mistrzostw Polski, finały Pucharu Polski, Superpuchar Polski. Tworzył piłkę siatkową plażową w Polsce.
Były wieloletni przewodniczący Wydziału Sędziowskiego OZPS, a następnie Kujawsko-Pomorskiego Związku Piłki Siatkowej w Bydgoszczy. W styczniu 2001 roku został wybrany do Wydziału Sędziowskiego PZPS, gdzie przez dwie kadencje był Przewodniczącym Komisji Organizacyjnej i członkiem Prezydium Wydziału. Organizator licznych imprez siatkarskich, m.in. Memoriału Huberta Jerzego Wagnera. Odznaczony przez PZPS "Medalem za wybitne zasługi w rozwoju i piłki siatkowej" (2008), Złotą Odznaką PZPS, Nagrodą za Długoletnią Współpracę Przy Organizacji Memoriału Huberta Jerzego Wagnera (2014).
Obecnie.
Sędzia międzynarodowy halowej piłki siatkowej, kwalifikator sędziowski w rozgrywkach najwyższej ligi.
Również jeden z dwóch sędziów międzynarodowych siatkówki niepełnosprawnych w Polsce. Kilkakrotnie sędziował zawody Mistrzostw Europy w siatkówce na siedząco, Igrzyska Paraolimpijskie w Londynie w 2012 roku, kwalifikator na Igrzyskach Panamerykańskich Lima 2019, nominacja na Igrzyska do Tokio 2020.
Tłumaczy i wydaje "Książkę Przypadków FIVB" ("Casebook FIVB"). Opracował i przygotował do druku "Vademecum sędziego" (2005 i 2008).
Dziennikarz "Magazynu Siatkówka", w którym redaguje dział poświęconym sędziowaniu oraz prezentuje materiały ze świata i kraju.
Producent specjalistycznego sprzętu do piłki siatkowej: sygnalizatorów optyczno-dźwiękowych i tabliczek zmian zawodników, wykorzystywany podczas najważniejszych zawodów w kraju i na świecie: Mistrzostw Świata, Mistrzostw Europy, Igrzyskach Olimpijskich czy Ligi Światowej i Grand Prix FIVB.

</doc>
<doc id="1787888" url="https://pl.wikipedia.org/wiki?curid=1787888" title="60. ceremonia wręczenia nagród Emmy">
60. ceremonia wręczenia nagród Emmy

Ceremonia wręczenia 60 Nagrody Emmy odbyła się 21 września 2008 w Nokia Theatre w Los Angeles. Ceremonia poprowadzili amerykański aktor Neil Patrick Harris oraz kanadyjska aktorka Sarah Chalke.

</doc>
<doc id="1787892" url="https://pl.wikipedia.org/wiki?curid=1787892" title="DLTS">
DLTS



</doc>
<doc id="1787894" url="https://pl.wikipedia.org/wiki?curid=1787894" title="Baalfegor">
Baalfegor



</doc>
<doc id="1787895" url="https://pl.wikipedia.org/wiki?curid=1787895" title="Pobór mocy na bramkę">
Pobór mocy na bramkę

Pobór mocy na bramkę, pobór mocy przez bramkę – iloczyn napięcia zasilania tranzystora polowego i pobieranego przez niego średniego prądu. 
Wartość Ps zależy od rodzaju i wielkości obciążenia układu: na przykład w układach CMOS moc pobierana w warunkach statycznych jest znikomo mała (rzędu nanowatów), natomiast przy przełączaniu wzrasta w przybliżeniu proporcjonalnie do częstotliwości sygnału (nawet do 10 miliwatów).
Pobór mocy na bramkę jest jednym z parametrów półprzewodnikowych układów scalonych.

</doc>
<doc id="1787896" url="https://pl.wikipedia.org/wiki?curid=1787896" title="Pieśń misji">
Pieśń misji

Pieśń misji (ang. "The Mission Song") – to powieść Johna le Carré, rozgrywająca się na tle chaosu panującego we współczesnym Kongu i prób międzynarodowego syndykatu finansowego do przeprowadzenia zamachu w jednej z jego prowincji - Kivu. Całość opowiedziana z punktu widzenia przypadkowego uczestnika - tłumacza języków afrykańskich.
Chociaż przedstawione w książce wydarzenia są fikcyjne, wyraźnie i szczegółowo przedstawiają problemy rasowe i polityczne tej części Afryki. Podkreślają chciwość lokalnych urzędników, amoralność interesów Zachodu oraz apatię prasy na temat kryzysu humanitarnego podczas wojny w Kongu.
Fabuła.
Bruno Salvador jest tłumaczem z suahili i innych języków afrykańskich, takich jak Kinyarwanda – język Rwandy i Shi – język wschodniego Konga. Biegle włada ponadto francuskim i angielskim. Pracuje dla dużych korporacji, kancelarii adwokackich, szpitali, a także brytyjskich służb specjalnych. Posiada obywatelstwo brytyjskie, ale faktycznie urodził się we wschodnim Kongo, jako syn córki wodza miejscowego plemienia i irlandzkiego misjonarza. Kształcił się w tajnej szkole, przeznaczonej dla dzieci księży, którzy „zbłądzili”. Zawarł w niej bliską znajomość z ojcem Michaelem, która pozwoliła mu skończyć studia poświęcone językom afrykańskim. Jego małżeństwo z Penelope, bogatą białą dziennikarką od kilku lat przeżywało kryzys i dopiero przypadkowe spotkanie z kongijską pielęgniarką wyzwoliło w nim pozytywne uczucie.
Brytyjskie służby specjalne wyznaczyły Bruna jako tłumacza podczas ważnego spotkaniu kongijskich watażków i zachodniego syndykatu finansowego. Otrzymał ponadto nową tożsamość i jako Brian Sinclair został przetransportowany na jakąś wyspę, gdzieś na Morzu Północnym. Szybko przekonuje się, że żadna z osób biorących udział w spotkaniu „nie jest bez skazy”. Pod pozorem demokratyzacji państwa, kongijscy watażkowie mają podpisać umowę, która oficjalnie ma doprowadzić do pokoju i stabilizacji regionu, ale w rzeczywistości oddać do zamachu stanu i oddania syndykatowi kontroli nad miejscowymi złożami surowców naturalnych. Oburzenia Bruna doprowadza do kradzieży przez niego kilku taśm, do których nie powinien mieć dostępu - dowodów prawdziwych intencji zawarcia umowy.
Po powrocie do Londynu przedstawia taśmy dla znajomego, któremu ufa, że dysponuje odpowiednimi wpływami do powstrzymania syndykatu. Niestety ze strachem stwierdza, że nawet on należy do systemu.

</doc>
<doc id="1787899" url="https://pl.wikipedia.org/wiki?curid=1787899" title="Sabine Schulte">
Sabine Schulte

Sabine Schulte (ur. 29 stycznia 1976 w Niederkassel) – niemiecka lekkoatletka, tyczkarka. W 2007 ogłosiła zakończenie kariery sportowej.

</doc>
<doc id="1787906" url="https://pl.wikipedia.org/wiki?curid=1787906" title="Kozia Strażnica">
Kozia Strażnica

Kozia Strażnica (, , ) – turnia o wysokości 2235 m w słowackich Tatrach Wysokich. Leży w grani, którą na południowy zachód wysyła Zachodni Żelazny Szczyt, i stanowi jej kulminację. Od tegoż szczytu oddzielona jest Przełęczą pod Kozią Strażnicą.
Południowo-zachodnia ściana Koziej Strażnicy ma wysokość około 200 m i opada do Zmarzłej Kotliny. Ściana zachodnia opada do depresji spod Przełęczy pod Kozią Strażnicą i do Koziego Żlebu. Ma ukośną podstawę i wysokość od 40 do 150 m. Pomiędzy nią a ścianą południowo-zachodnią jest żebro o wysokości około 120 m. Na wschodnią stronę do Żelaznej Kotliny z turni opada łatwy do przejścia, częściowo piarżysty, częściowo trawiasty stok z niewielkimi ściankami.
Nieco na południowy zachód od niej, w Zmarzłej Kotlinie znajduje się Zmarzły Staw Mięguszowiecki.

</doc>
<doc id="1787909" url="https://pl.wikipedia.org/wiki?curid=1787909" title="Troodonty">
Troodonty



</doc>
<doc id="1787912" url="https://pl.wikipedia.org/wiki?curid=1787912" title="Daniel Simons">
Daniel Simons

Daniel Simons (hebr. Jona Jaakow; ur. 6 czerwca 1974 w Sydney) – australijski rabin, w latach 2009-2012 był przewodniczącym i nauczycielem kolelu Gminy Wyznaniowej Żydowskiej w Warszawie.
Życiorys.
Urodził się w Sydney w rodzinie żydowskiej. Rodzina jego ojca od siedmiu pokoleń mieszka w Australii, natomiast matka matka urodziła się w Rumunii w węgiersko-słowackiej rodzinie. W 1992 ukończył jesziwę i rozpoczął studia informatyczne na University of South Wales, które ukończył w 1996 z wyróżnieniem. Od tego roku do 2006 pracował jako konsultant IT w wielu firmach, m.in. "IBM", "Coca Cola", "Unilever" czy "Ernst &amp; Young".
W 2006 wraz z żoną wyjechał do Izraela. Tam odbył studia religijne w jesziwach: Hamivtar w Efracie, Shappels w Jerozolimie oraz w Instytucie Straus-Amiel w Efracie. Smichę rabinacką otrzymał w 2009. We wrześniu 2009 jako emisariusz organizacji Shavei Israel przybył do Polski, gdzie w Gminie Wyznaniowej Żydowskiej w Warszawie prowadził kolel "Torah MiTzion" – stały program edukacyjny dla mężczyzn.
Jest żonaty z Szoszaną (ślub w 2001), z którą ma troje dzieci.

</doc>
<doc id="1787917" url="https://pl.wikipedia.org/wiki?curid=1787917" title="Joanna Leunis">
Joanna Leunis

Joanna Leunis (ur. 22 maja 1981 w Rocourt, Liège) – belgijska tancerka tańca towarzyskiego. Mistrzyni świata (w parze z Michałem Malitowskim) par zawodowych w tańcach latynoamerykańskich z 2008 i 2009. Od 1 października 2002 do 6 sierpnia 2011 reprezentowała Polskę, następnie tańczyła w barwach Anglii.
Kariera.
Trenowała balet, tap i tańce standardowe, tak jak tańce latynoamerykańskie. W wieku 18 lat wygrała z Slavikiem Kryklyvyym Mistrzostwa Świata Amatorów w Tańcach Latynoamerykańskich. Od 1 czerwca 2001 do 1 października 2002 tańczyła z Louis Van Amstel, z którym doszła m.in. do półfinałów Blackpool.
Pod koniec 2002 rozpoczęła treningi z Michałem Malitowskim, z którym zdobyła tytuł Mistrzyni Świata WDC w Tańcach Latynoamerykańskich w 2008 i 2009. Zdobyli pięciokrotnie pierwsze miejsce w tańcach latynoamerykańskich podczas Międzynarodowego Turnieju Tańca Towarzyskiego w Blackpool. W 2019 ogłosili rozstanie.

</doc>
<doc id="1787918" url="https://pl.wikipedia.org/wiki?curid=1787918" title="Šárka Mládková">
Šárka Mládková

Šárka Mládková (ur. 30 sierpnia 1976) - czeska lekkoatletka, tyczkarka.

</doc>
<doc id="1787920" url="https://pl.wikipedia.org/wiki?curid=1787920" title="Gabriela Mihalcea">
Gabriela Mihalcea

Gabriela Mihalcea (ur. 27 stycznia 1964 w Aradzie) – rumuńska lekkoatletka, specjalizująca się w skoku o tyczce (karierę rozpoczynała od skoku wzwyż).
W 1987 otrzymała karę dwuletniej dyskwalifikacji za doping.

</doc>
<doc id="1787923" url="https://pl.wikipedia.org/wiki?curid=1787923" title="Przyjaźń absolutna">
Przyjaźń absolutna

Przyjaźń absolutna (ang. "Absolute Friends") – powieść Johna le Carré, która porusza kwestie „wojny przeciwko terrorowi” i jej nadużywania, zwłaszcza gdy ludzie walczący ze światowym globalizmem przedstawiani są jako terroryści mający powiązania z Al-Ka’idą.
Fabuła.
Ted Mundy, urodzony w Pakistanie syn brytyjskiego majora, trafia pod koniec lat sześćdziesiątych na uniwersytet w Berlinie. Zostaje tam wciągnięty do ruchu lewicowo nastawionych studentów. W tym czasie zaprzyjaźnia się z jednych z jego liderów – Sashą. Niecodzienna przyjaźń kończy się dla Mundego wydaleniem z Niemiec.
Spędzając kilka lat bez bliżej nieokreślonego celu, Mundy dostaje pracę w British Council. Podczas jednej ze swoich podróży po wschodnich Niemczech spotyka Sashę, który został wschodnioniemieckim szpiegiem. Wolałby jednak jako podwójny agent pracować dla Brytyjczyków. Ted zostaje więc wciągnięty do świata wywiadu jako oficer prowadzący Sashę.
Upadek Muru Berlińskiego kończy ich współpracę na okres 10 lat, do czasu gdy Sasha przedstawia Mundemu niecodzienną ofertę pracy.

</doc>
<doc id="1787924" url="https://pl.wikipedia.org/wiki?curid=1787924" title="Eparchia nowosybirska">
Eparchia nowosybirska

Eparchia nowosybirska – jedna z eparchii Rosyjskiego Kościoła Prawosławnego, z siedzibą w Nowosybirsku. Jej obecnym zwierzchnikiem jest metropolita Nikodem (Czibisow).
Historia.
Obszar dzisiejszej eparchii nowosybirskiej został wyodrębniony w 1834 z terytorium eparchii tobolskiej pod nazwą eparchii tomskiej. Przed rewolucją październikową na terenie tej eparchii działało ponad 300 świątyń prawosławnych, w których pracowało ok. 700 duchownych. Parafie w eparchii prowadziły również działalność edukacyjną (prowadząc szkoły) i kulturalną (poprzez biblioteki). W lutym 1922 został powołany wikariat nowonikołajewski eparchii tomskiej, którego zwierzchnikiem został biskup Sofroniusz (Ariefjew), aresztowany już w końcu tego samego roku. W tym czasie większość parafii w eparchii przejęli duchowni związani z ruchem Żywej Cerkwi. W 1928 na terenie dzisiejszej eparchii nowosybirskiej działało 205 parafii w 17 dekanatach, obsługiwanych przez 197 kapłanów. Wcześniej, w 1924, dotychczasowy wikariat nowonikołajewski został przemianowany na samodzielną eparchię.
Lata 30. były okresem masowego zamykania i niszczenia cerkwi na terenie eparchii, większość pracujących w niej duchownych zostało aresztowanych. 29 lipca 1937 został rozstrzelany arcybiskup Sergiusz (Wasilkow). Formalnie zarządzającym eparchią był "locum tenens" tronu patriarszego Sergiusz (Stragorodski). W 1943, już po częściowej zmianie stosunku rządu stalinowskiego do Cerkwi, w eparchii zaczęła działać jedyna parafia, której świątynią była cerkiew Zaśnięcia Matki Bożej w Nowosybirsku. Na rzecz odbudowy sieci parafialnej działał nowy zwierzchnik eparchii, arcybiskup Bartłomiej (Gorodcow). 1 stycznia 1960 na jej terenie działało już 55 parafii w 5 dekanatach, obsługiwanych przez 95 kapłanów. Nowe zaostrzenie polityki państwa wobec Cerkwi sprawiło, że liczba ta spadła o prawie połowę w ciągu kolejnych lat i zaczęła wzrastać dopiero od lat 80. XX wieku. 1 stycznia 1990 na terenie eparchii działało 60 parafii. W 2010 było ich 132.
W grudniu 2011 Święty Synod Rosyjskiego Kościoła Prawosławnego wydzielił z terytorium eparchii nowosybirskiej i berdskiej trzy nowe administratury: eparchię iskitimską, karasucką i kaińską. Eparchia nowosybirska weszła w skład metropolii nowosybirskiej.
Monastery.
Na terenie eparchii nowosybirskiej działają następujące monastery:

</doc>
<doc id="1787927" url="https://pl.wikipedia.org/wiki?curid=1787927" title="Devon Wilson">
Devon Wilson

Devon Wilson (ur. 20 października 1943 w Milwaukee, zm. 2 lutego 1971 w Nowym Jorku) – tzw. „supergroupie”.
W wieku 15 lat opuściła rodzinny dom w Milwaukee i przeniosła się do Las Vegas, została wtedy prostytutką. Była związana z takimi artystami jak Jimi Hendrix, Mick Jagger, Brian Jones, Eric Clapton, Duane Allman, Miles Davis, Quincy Jones i z wieloma innymi. 
Hendrix zadedykował jej swój utwór „Dolly Dagger”. Zginęła w niewyjaśnionych okolicznościach w lutym 1971, wypadając przez okno nowojorskiego hotelu Chelsea.

</doc>
<doc id="1787928" url="https://pl.wikipedia.org/wiki?curid=1787928" title="Kościół Opatrzności Bożej i Serca Jezusowego w Wilnie">
Kościół Opatrzności Bożej i Serca Jezusowego w Wilnie

Kościół Opatrzności Bożej i Serca Jezusowego w Wilnie – kościół w Wilnie, na Wilczej Łapie, neogotycki, wzniesiony w latach 1913–1917.
Historia.
Kościół Opatrzności Bożej, zbudowany z inicjatywy ks. Karola Lubiańca. W 1917 kościół był ukończony, a od 1925 opiekę nad nim przejęli księża Salezjanie, którzy nieopodal, przy ul. Dobrej Rady prowadzili od 1905 Zakład Wychowawczy dla chłopców.
W 1948 kościół został zamknięty przez władze komunistyczne i przekazany rok później w użytkowanie państwowemu teatrowi dramatycznemu jako magazyn dekoracji.
W 1961 kościół został zwrócony wiernym.
Gdy w 1964 zapadła decyzja o wyburzeniu niedokończonego kościoła Najświętszego Serca Pana Jezusa, postanowiono przenieść do kościoła Opatrzności Bożej część jego wyposażenia, w tym cudowną figurę Matki Boskiej Królowej Świata, którą ustawiono w głównym ołtarzu. W latach 1982-1983 została ona poddana renowacji. Na pamiątkę po zburzonym kościele Najświętszego Serca Pana Jezusa kościół Opatrzności Bożej przejął jago wezwanie i ma od tamtego czasu wezwanie podwójne.
Msze św. w kościele Opatrzności Bożej i Serca Jezusowego odprawiane są po polsku i po litewsku.
Architektura.
Kościół Opatrzności Bożej i Serca Jezusowego jest niewielką budowlą wzniesioną w stylu neogotyckim, jednonawową z kruchtą i prezbiterium, przykrytą dwuspadowym dachem, zwieńczonym sygnaturką.
Z wyposażenia wnętrza na uwagę zasługuje biały, drewniany neogotycki ołtarz główny.

</doc>
<doc id="1787930" url="https://pl.wikipedia.org/wiki?curid=1787930" title="Bitwa o Monmouth">
Bitwa o Monmouth

Bitwa o Monmouth – bitwa w czerwcu 1778 podczas wojny o niepodległość Stanów Zjednoczonych, między oddziałami Armia Kontynentalnej i milicji amerykańskich, a armią brytyjską.
Sytuacja przed bitwą.
Dla zimujących w Valley Forge oddziałów amerykańskich sytuacja polityczna była korzystna. W lutym 1778 Amerykanie podpisali pakt z Francją, z której zaczęły docierać broń, zaopatrzenie, pieniądze i jednolite mundury dla Armii Kontynentalnej. Przybył także stamtąd, przysłany przez Benjamina Franklina, Friedrich Wilhelm von Steuben, który rozpoczął regularne szkolenie wojsk: wprowadził pruskie wzorce dyscypliny i musztry. Nauczył żołnierzy marszu kolumnami, co pozwoliło na zrównanie kroku, osobiście pokazywał jak należy walczyć i posługiwać się muszkietem i walczyć na bagnety. Wyniki jego szkolenia okazały się rewelacyjne, morale Armii Kontynentalnej znacząco się podniosło. 
W kwietniu 1778 większość żołnierzy w Valley Forge została przeszkolona według zasad von Steubena, a także wyposażona i umundurowana przez Francuzów.
W maju 1778 dowódca sił brytyjskich, generał Henry Clinton, dostał rozkaz wycofania wojsk z Filadelfii i skoncentrowania swoich oddziałów w głównej bazie brytyjskiej w Nowym Jorku. 18 czerwca rozpoczął 150-kilometrowy marsz: kolumna jego oddziałów, liczących 10 tysięcy wojsk regularnych i kilka tysięcy lojalistów, plus tabor, była długa na niemal 19 kilometrów. Amerykanie spowalniali marsz budując przeszkody i urządzając zasadzki. Obie strony cierpiały od upałów, tracąc wielu żołnierzy na skutek porażenia słonecznego.
Bitwa.
24 czerwca generał George Washington zwołał naradę wojenną, by omówić strategię: czy należy rozpocząć walkę, czy czekać na rozwój sytuacji. Armia Kontynentalna, mimo że już lepiej wyszkolona, wyposażona i umundurowana, miała wciąż tylko równą liczbę żołnierzy co Brytyjczycy i nie mogła sobie pozwolić na utratę inicjatywy. Amerykanie dysponowali 11 000 żołnierzami, a Brytyjczycy około 10 000 ludzi. 
Ostatecznie zdecydowano by 28 czerwca wysłać pięciotysięczny oddział, by zaatakowali brytyjską tylną straż w okolicach Monmouth Court House. Początkowy atak, ze względu na nieprecyzyjne rozkazy generała Charlesa Lee, był rozdrobniony i został dwukrotnie odparty. Dowodzący brytyjską ariergardą generał Charles Cornwallis przejął inicjatywę, przeszedł do kontrataku i zmusił Amerykanów do odwrotu, który przekształcił się w paniczną ucieczkę.
Wycofujące się oddziały generała Lee spotkały się z Washingtonem, który osobiście przejął dowodzenie i utworzył linię obrony. Wsparły go oddziały Armii Kontynentalnej generała Wayne’a: ustanowiono solidną pozycję obronną z wysuniętymi skrzydłami i bateriami artylerii na obu skrzydłach.
Dzięki umiejętnemu wykorzystaniu terenu, brytyjskie oddziały atakujące kolejno lewe skrzydło amerykańskie (pod dowództwem generała Williama Alexandra) i prawe (generał Nathanael Greene) napotykały bardzo silny ogień piechoty i dział amerykańskich, strzelających skośnym ogniem w poprzek linii brytyjskich. Powodowało to bardzo wysokie straty i załamanie się ataków, mimo ich zaciekłości. Udało się im wreszcie zepchnąć oddziały w centrum linii amerykańskich, ale wyczerpani, nie podjęli dalszych działań. Dowodzący tam amerykański generał Wayne chciał podjąć kontratak, ale zapobiegły mu zapadające ciemności. Bitwa zakończyła się o godzinie 18:00. 
Następnego dnia Washington chciał podjąć natarcie, ale okazało się, że Brytyjczycy wycofali się pod osłoną nocy.
Skutki.
Straty szacowane są na 350 zabitych, rannych i zaginionych Amerykanów i 300 zabitych, rannych i zaginionych Brytyjczyków. Około 100 ludzi zmarło z gorąca po obu stronach. Dodatkowo, w czasie marszu z Filadelfii do Nowego Jorku, z najemnych oddziałów brytyjskich zdezerterowało około 550 żołnierzy, co oznaczało, że Clinton stracił dodatkowy batalion (część z nich dołączyła potem do armii amerykańskiej). 
Bitwa, jedna z największych w czasie wojny o niepodległość, udowodniła, że dzięki szkoleniu von Staubena, Armia Kontynentalna jest w stanie walczyć z armią brytyjską na równych prawach i odnieść strategiczne zwycięstwo (taktyczne odnieśli Brytyjczycy, wycofując się w porządku, mimo strat). Bitwa była końcem kariery generała Charlesa Lee, pozbawionego dowództwa za nieefektywność.

</doc>
<doc id="1787932" url="https://pl.wikipedia.org/wiki?curid=1787932" title="Jeremy Glazer">
Jeremy Glazer

Jeremy Glazer (ur. 1 listopada 1978 w Huntington) – amerykański aktor, producent i scenarzysta telewizyjny i filmowy.
Życiorys.
Wczesne lata.
Urodził się i wychowywał w Huntington w stanie Nowy Jork, na Long Island w rodzinie żydowskiej Rogera Glazera i Evelyn Cohen, emerytowanych nauczycieli szkół zdrowia i wychowania fizycznego. Jego starszy brat Daniel Glazer, był agentem talentów i brokerem nieruchomości komercyjnych w Nowym Jorku. 
W okresie dzieciństwa brał udział w wielu zawodach lekkoatletycznych na obozach sportowych w Wirginii Zachodniej. Uczęszczał do Walt Whitman High School, gdzie został wybrany na przewodniczącego klasy drugiej. Występował w szkolnych produkcjach teatralnych, śpiewał w chórze w All County Chorus i grał w tenisa.
Studiował na University of Delaware, a w czasie przerw wakacyjnych pracował w przemyśle rozrywkowym w Los Angeles (stan Kalifornia). Studia ukończył w maju 2000 roku, uzyskując tytuł doktora w dziedzinie nauk komunikacyjnych i teatroznawczych. Miesiąc później powrócił na stałe do Los Angeles, gdzie rozpoczął karierę w branży filmowej – początkowo jako asystent producenta, następnie jako aktor.
Kariera.
W 2006 zadebiutował na Broadwayu w komedii "The Little Dog Laughed" u boku Johnny'ego Galeckiego. Grał także role teatralne w sztukach takich jak "Portret Doriana Graya", "Cokolwiek" ("Anything"), "7 Redneck Cheerleaders", "Piasek burzy" ("The Sand Storm") i "Scooter Thomas Makes It to the Top of the World". Wystąpił po raz pierwszy na szklanym ekranie w roli Chada w ostatnim sezonie serialu stacji NBC "Powrót do Providence" ("Providence"). Po kolejnych gościnnych udziałach w serialach telewizyjnych, w tym "Siódmym niebie" ("7th Heaven"), "Ostrym dyżurze" ("ER") i "Aniele Ciemności" ("Angel") – pojawił się na dużym kinowym ekranie jako Artur w komedii "What Do We Eat?" (2005). Wystąpił potem w filmie wojennym "Listy z Iwo Jimy" ("Letters from Iwo Jima", 2006), wyreżyserowanym przez Clinta Eastwooda, a także w dramacie Roberta Cary "Save Me" (2007) w głównej roli Treya.
Życie prywatne.
Glazer otwarcie mówi o swoim homoseksualizmie. W listopadzie 2006 roku "Los Angeles Daily News" napisał na marginesie, że partnerem Glazera jest aktor Chad Allen, z którym to wspólnie wystąpił w filmie "Save Me". We wrześniu 2008 roku wywiadzie dla Out.com, Allen stwierdził, że od trzech lat jest w związku z Glazerem.

</doc>
<doc id="1787933" url="https://pl.wikipedia.org/wiki?curid=1787933" title="Abu-Ghraib">
Abu-Ghraib



</doc>
<doc id="1787934" url="https://pl.wikipedia.org/wiki?curid=1787934" title="Memoriał Zdzisława Ambroziaka 2009">
Memoriał Zdzisława Ambroziaka 2009

IV Memoriał Zdzisława Ambroziaka - siatkarski turniej, który odbył się w dniach 25-27 września 2009 roku w hali Arena Ursynów w Warszawie. Organizatorami turnieju były: Fundacja im. Zdzisława Ambroziaka, Ursynowskie Centrum Sportu i Rekreacji oraz Uczniowski Klub Sportowy "Gocław 75". Honorowy patronat objęli marszałek województwa mazowieckiego Adam Struzik i prezydent Warszawy Hanna Gronkiewicz-Waltz. Memoriał transmitowały stacje TVP Sport i TVP Info. 
W turnieju wzięły udział cztery zespoły: , , oraz . Wszystkie biorące udział w turnieju drużyny grały w sezonie 2009/2010 w PlusLidze.
Drużyny rozegrały między sobą systemem kołowym po jednym spotkaniu.
Po raz trzeci z rzędu zwycięzcą turnieju została .

</doc>
<doc id="1787947" url="https://pl.wikipedia.org/wiki?curid=1787947" title="Floe Kuhnert">
Floe Kuhnert



</doc>
<doc id="1787948" url="https://pl.wikipedia.org/wiki?curid=1787948" title="Floé Kühnert">
Floé Kühnert

Floé Kühnert (ur. 6 marca 1984 w Ulm) – niemiecka lekkoatletka specjalizująca się w skoku o tyczce.
Osiągnięcia.
W 2004 reprezentowała Niemcy podczas igrzysk olimpijskich w Atenach, występ zakończyła na eliminacjach.
Jej trenerem był Leszek Klima.

</doc>
<doc id="1787963" url="https://pl.wikipedia.org/wiki?curid=1787963" title="Ołtarz główny w kościele parafialnym Wniebowzięcia NMP i św. Stanisława Biskupa w Bodzentynie">
Ołtarz główny w kościele parafialnym Wniebowzięcia NMP i św. Stanisława Biskupa w Bodzentynie

Ołtarz główny w kościele parafialnym Wniebowzięcia NMP i św. Stanisława Biskupa w Bodzentynie – ołtarz powstały w pierwszej połowie XVI w. Pierwotnie znajdował się w katedrze wawelskiej, obecnie w kościele parafialnym Wniebowzięcia NMP i św. Stanisława Biskupa w Bodzentynie. Wykonanie retabulum przypisać należy Giovanniemu Cini ze Sieny. Obraz z ołtarza namalowany został w Wenecji pomiędzy 1546 a 1547 rokiem przez Piotra Włocha.
Historia ołtarza.
16 października 1546 roku Stanisław Borek otrzymuje z polecenia Bony 200 florenów na ołtarz do katedry na Wawelu. Pieniądze mają być wypłacone w Krakowie. Prawdopodobnie chodziło konkretnie o płyciny, płaskorzeźby lub figury. Biskup Samuel Maciejowski objął katedrę krakowską 10 kwietnia 1546 r., a w lipcu tego roku zaczęły się wpłaty na prace przy realizacji ołtarza. W latach 1546-1547 stolarz i snycerze wykonywali strukturę techniczną i formę architektoniczną ołtarza wraz z ornamentacją i figurami, a w Wenecji Piotr Włoch malował obraz. Za nadzorcę robót, działającego w imieniu króla, biskupa i kapituły katedralnej, można uważać kanonika Stanisława Borka.
Model był gotowy w 1546 r., kiedy zaczęto prace i pierwsze wypłaty.
Zapiski o ołtarzu urywają się w czasie nałożenia się śmierci króla i październikowego pożaru z 1549 r., który zniszczył południową i zachodnią część Wawelu.
Drugi etap prac trwał od maja do schyłku 1550 r. Remontowano i dekorowano wtedy prezbiterium. W maju podjęto decyzję o przekazaniu nastawy gotyckiej do Mogiły (nie zrealizowano tego ostatecznie). Wiadomości odnoszące się do nowego retabulum odnotowano w styczniu 1551 r. Wypłacano wtedy należność za pozłocenie i pomalowanie struktury, ornamentu, rzeźb, które musiały być gotowe od 1546. Prace pozłotnicze wykonano po zmontowaniu całości. Po prawie trzech latach przerwy Marcin i Stanisław zmontowali wykonane wcześniej segmenty w prezbiterium.
Środki na drugi etap prac zapewnił Zygmunt August.
Retabulum stało w katedrze blisko 100 lat. Ostatni raz wspomniane jest w pierwszym wydaniu przewodnika po kościołach krakowskich z roku 1647. W drugim wydaniu z 1650 czytamy już o nowym ołtarzu, fundacji biskupa Piotra Gembickiego. Renesansowy ołtarz rozebrano w 1649, i przewieziono do Kielc. Wielki obraz przemalowano. Bp Gembicki polecił opatrzyć ołtarz własnym herbem Nałęcz, który zastąpił Pogoń. Retabulum służyło w Kielcach do lat 1726-28. Później ołtarz przewieziono do Bodzentyna. W latach 70. XX w. ołtarz poddano konserwacji. Lata 1998-99 – to kompleksowe prace konserwatorskie na zlecenie Państwowej Służby Ochrony Zabytków w Kielcach i parafii w Bodzentynie, pod kierunkiem prof. Mariana Paciorka, z udziałem prof. Ireneusza Płuski, mgr Krystyny Kozieła i zespołu.
Opis retabulum.
Wysokość ołtarza łącznie z figurą Archanioła Michała na szczycie to dwukrotność jego szerokości (615 x 1230 cm). Kluczowa jest rola geometrii otoczonej w XV i XVI w. szacunkiem. Wielkość ołtarza i proporcje dostosowano do rozmiarów i podziałów poziomych prezbiterium katedralnego.
Zastosowano 3 rodzaje drewna. Konstrukcja nośna to drewno szpilkowe, partie rzeźbiarskie i ornamentalne lipa, podłoże obrazu wykonano z desek topolowych, typowych dla sztuki włoskiej.
Składa się ona z szeregu segmentów, tzw. skrzyńców. Są to głównie prostopadłościany, bez ścianki tylnej.
Ołtarz, trójdzielny, o schemacie łuku triumfalnego, składa się z szerszej i wyższej części środkowej oraz węższych i niższych skrzydeł bocznych, które wspierają się na zdwojonym cokole. Wysunięte ku przodowi partie cokołu służą jako podpora dla czterech korynckich kolumn o kanelowanych trzonach, z laskowaniem w dolnej części kanelur. Między kolumnami w niszach stoją święci Stanisław i Wacław. Nad niszami są odcinki belkowania, ponad nimi nastawy, na które opada łuk archiwolty.
Całość wieńczy trójkątny przyczółek z postacią Boga Ojca w polu. Część środkowa ołtarza łączy się górą z częściami bocznymi za pomocą spływów, na których przysiadły anioły z pochodniami. Motyw łuku triumfalnego o środkowym prześwicie dwukrotnie szerszym od bocznych i archiwolcie sięgającej ponad belkowania, spoczywającego na kapitelach czterech podpór, wywodzi się z architektury antyku klasycznego.
Płaskorzeźba i ornament.
Wszystkie pola wypełnia dekoracja o motywach groteskowych, nie zacierająca podziałów konstrukcyjnych. Jest nią płaskorzeźba, o gładkim i szlachetnym ciemnobłękitnym tle, który tworzy azuryt, złocona w partiach plastycznych i obramowaniach. Motywy antropomorficzne mają karnację naturalną. Zastosowano tu biel i róż. Czerń i brąz użyto dla podkreślenia form i zabarwienia włosów.
W nastawie jest kilka odmian ornamentów: groteski, girlandy, antemion, płyciny wypełnione stylizowaną roślinnością, np. kasetony z rozetami w podniebieniu, stylizowane muszle w niszach. Dekoracje w płycinach są symetryczne i ciągną się wzdłuż osi pionowej. Mają swoje odpowiedniki po przeciwnej stronie osi głównej retabulum. Ornamenty prezentują cechy stylowe włosko-renesansowe, włoska jest też kolorystyka.
W retabulum jest pięć pełnoplastycznych figur. W niszach są wizerunki świętych: Stanisława i Wacława. Na przyczółku, na odrębnych cokołach, stoją trzy figury aniołów. Święci są od tyłu wydrążeni. Osobno wykonano postać Piotrowina – u stóp Stanisława. Wszystkie figury są w kontrapoście, stoją na zaokrąglonych piedestałach. Stanisław prawą ręką błogosławi, w lewej trzyma pastorał. Wacław opuszczoną prawą podtrzymuje tarczę, w lewej trzyma chorągiew. Archanioł Michał na szczycie przyczółka unosi prawą rękę (trzymał w niej miecz), a w lewej wagę szalkową. Jego dwaj towarzysze na skrajach tympanonu trzymają tarcze herbowe i włócznie.
Każda twarz to inny typ fizjonomiczny. Dominuje drobiazgowość i charakterystyka indywidualna i sugestia ruchu. Prezentują inny modus stylowy niż ornamenty czy struktura architektoniczna.
Dwóch świętych w niszach, trzej aniołowie i Piotrowin byli dziełem jednego rzeźbiarza, który miał intuicyjny, niepoparty wiedzą stosunek do anatomii. Ważne są też ostro fałdowane, łamane szaty, typowo północne. Z kolei cechą włoską jest pewna trawestacja rzeźb w niszach kaplicy Zygmuntowskiej, zwłaszcza stojących postaci w zbrojach.
Autorstwo.
Wykonanie krakowskiego retabulum przypisać należy Janowi Ciniemu ze Sieny. Po chwilowym kryzysie finansowym w 1550 roku Cini z warsztatem przeniósł się do Wilna. Borek wynajął więc do zmontowania, złocenia i malowania gotowych elementów malarzy Marcina i Stanisława.
Obraz.
Obraz namalowany został w Wenecji w 1546-47, na drewnianym podobraziu, zamkniętym łukiem półkolistym. Ma wymiary 2,70 x 5,20 m.
Kompozycja.
Kompozycja jest dwustrefowa, obserwujemy wszystko z wysokiego punktu (typowe w XIV i XV w., jest to więc przejaw tradycjonalizmu). W strefie dolnej widoczny jest zróżnicowany tłum postaci. Strefa górna przedstawia Chrystusa i dwóch łotrów na tle nocnego nieba ze słońcem o twarzy młodzieńca za chmurami, i wyłaniającym się zza nich półksiężycem. Ciało Chrystusa, w przeciwieństwie do pozostałych postaci, ukazane zostało statycznie. Krzyże łotrów stoją niżej, ukazane są w perspektywicznym skrócie. U stóp krzyża, po lewej widoczne są trzy niewiasty, dwóch mężczyzn i dziecko. Skoncentrowani są na sobie, lub na omdlewającej Marii. Po prawej stoi św. Jan Ewangelista. Ujęta z profilu, obejmując belkę, klęczy Maria Magdalena. Za Marią, Janem i innymi widać grupę wokół jeźdźca na białym koniu.
Światło pada z lewej strony, z góry. Wenecki koloryt zbudowano poprzez zestawienie zieleni i czerwieni, jasnego błękitu i różu, ciemnego błękitu i pomarańczu. Jasna karnacja zarezerwowana jest dla młodzieńców i kobiet, zażółcona dla Jezusa a ciemna dla dorosłych mężczyzn.
Autorstwo.
Artysta, Piotr z Wenecji stosuje forma budowy i kompozycje są starsze w genezie, Belliniowskie. Artysta otwarty był na nowości. Zastosował nawiązanie do realizacji weneckich połowy XVI w. czym świadczą takie postacie, jak: zły łotr to odwzorowanie Szymona Cyrenejczyka Buonarottiego, dobry łotr to nawiązanie do antycznych rzeźb (umierający Gal), liryczny Jezus na krzyżu.
Podobne realizacje:
Program ideowy ołtarza.
Scena "Ukrzyżowania" jest tematem kluczowym sztuki chrześcijańskiej. Począwszy od XIII w. pojawiają się kompozycje nowego rodzaju. Obraz należy do ostatniej fazy rozwojowej ikonografii przedtrydenckiej. Epizody dramatu zdają się następować po sobie, i trwać nieskończenie w czasie. Chrystus ma wisieć plecami do Jerozolimy, twarzą na zachód, w stronę Rzymu. Palce, mały serdeczny, są zgięte, pozostałe wyprostowane. Po prawej stronie jest Dyzmas, dobry łotr, po lewej Gestas.
Skręty ciała symbolizują walkę ze śmiercią, którą Jezus dobrowolnie przyjmuje. W tle nocnego nieba miasto ze świątynią. Słońce i księżyc stanowią ideę odkupienia ludzi i wszechświata.
Jan pokazuje posłuszeństwo, Maria omdlewa (geneza średniowieczna, z mistycznych wizji św. Brygidy Szwedzkiej). Umieszczono dwa następujące po sobie epizody: ewangeliczny (Jezus przemawia) i mistyczny (omdlewająca Maria po śmierci Jezusa). Po prawej stronie krzyża stoi św. Longinus z apokryfów – jeździec z włócznią, pokazuje swoje oko, do którego wpadła kropla krwi Boskiej, po lewej – rzymski centurion Stefaton.
Do ikonografii Ukrzyżowania należy też Bóg w tympanonie, którego postać w takich przedstawieniach typowa jest dla sztuki nowożytnej.
Ukrzyżowanie pędzla Piotra ujęte jest jako prefiguracja Sądu Ostatecznego.
Kolorystyka ołtarza to złoto i błękit czyli barwy niebiańskie i monarsze. Oznaczają świętość, sugerują wymiar nadprzyrodzony. Złoto to odwieczny element gloryfikacji i sakralizacji oraz idea królewskości Jezusa.
Przedstawieni święci Wacław i Stanisław, wraz z Florianem i Wojciechem są patronami Krakowa, Kościoła krakowskiego i dynastii panującej w Polsce, oraz katedry. Obaj są męczennikami zabitymi w kościele z rąk monarchów, lub z ich woli (Księcia Wacława zabili siepacze nasłani przez króla Czech Bolesława I Okrutnego, Stanisława – król Bolesław Śmiały lub jego słudzy). Ukazani są według XVI wiecznej ikonografii: Stanisław jako biskup udzielający błogosławieństwa, Wacław jako monarcha i rycerz, oraz "miles christianus" (żołnierz chrześcijański). Słońce na jego pancerzu (od czasów apostolskich zachowała się myśl o Chrystusie jako Słońcu) w Ewangelii św. Łukasza Chrystus jest wschodzącym słońcem, prowadzącym ludzi pogrążonych w ciemności śmierci na drogę pokoju i zbawienia. Święci reprezentują też dwie potęgi: Kościół Walczący i Monarchię, zjednoczone w budowie Państwa Bożego na Ziemi.

</doc>
<doc id="1787966" url="https://pl.wikipedia.org/wiki?curid=1787966" title="Tajny pielgrzym">
Tajny pielgrzym

Tajny pielgrzym lub Znakomity uczeń (ang. "The Secret Pilgrim") – powieść Johna le Carré opisująca wydarzenia, których uczestnikiem był szpieg o imieniu Ned – jeden z bohaterów Russia House.
Ned, jeden z anonimowych bohaterów zimnej wojny, spędził większość dorosłego życia w tajnej służbie jej królewskiej mości. Teraz, pod koniec swojej kariery powraca do przeszłości. Przedstawiając słuchaczom „szkoły dla szpiegów” swojego bohatera i mentora – George Smileya, musi zmierzyć się z pytaniami, które nawiedzały go przez trzydzieści lat. Wiele z tych wydarzeń należy do anegdot lub legend brytyjskich służb specjalnych.

</doc>
<doc id="1787971" url="https://pl.wikipedia.org/wiki?curid=1787971" title="Wacław Iszkowski">
Wacław Iszkowski

Wacław Iszkowski (ur. 5 września 1949) – polski informatyk i działacz społeczny.
Życiorys.
Absolwent Wydziału Elektroniki Politechniki Warszawskiej (1972). Ma stopień naukowy doktora nauk technicznych (1978). Był adiunktem w Instytucie Informatyki Politechniki Warszawskiej (1972–1991).
Był prezesem Polskiej Izby Informatyki i Telekomunikacji w latach 1993–2016. Był członkiem Komitetu Informatyki PAN. W latach 80. był redaktorem w piśmie Informatyka.
W latach 1987 i 1989 pracował w Tessel AB w Szwecji jako projektant oprogramowania systemowego i CAD. W latach dziewięćdziesiątych był kolejno konsultantem firmy Oracle z Wiednia, organizującym obecność Oracle’a w Polsce (1990), dyrektorem ds. marketingu w Digital Equipment Polska (1991–1994). Założył firmę konsultingową „Iszkowski&amp;ska” (1994–1999). Był wiceprezesem zarządu i dyrektorem generalnym firmy 2SI Sieciowe Systemy Informacyjne (1995–1996). Pełnił funkcję "business development &amp; marketing manager" w EDS Poland (1997–1999). W latach 1999–2005 był doradcą ds. strategii w TP.Internet.
W latach 2004–2006 był członkiem zarządu EICTA.
Organizator Kongresów Informatyki Polskiej (1994, 1998 i 2003) oraz współautor i redaktor raportów kongresowych, dotyczących strategii rozwoju informatyki w Polsce. Był członkiem Rady Informatyki (potem Teleinformatyki) przy prezesie Rady Ministrów oraz wielokrotnie ekspertem delegacji rządowych na konferencjach dotyczących rozwoju społeczeństwa informacyjnego oraz planu "e"Europe 2005. Członek Rady Telekomunikacji przy Prezesie URTiP (2004–2006). W latach 2005–2014 członek Rady Informatyzacji (jako przewodniczący w 2013).
Jest autorem oraz współautorem licznych podręczników akademickich i publikacji popularnonaukowych dotyczących programowania, systemów operacyjnych oraz projektowania systemów informatycznych, a także organizacji rynku teleinformatycznego.
Nagrody i odznaczenia.
Jest członkiem honorowym Polskiego Towarzystwa Informatycznego. Dwukrotny laureat nagrody Info Star w kategorii propagowanie informatyki, laureat nagrody NASK im. prof. Tomasza Hofmokla oraz nagrody PTI z okazji Dni Społeczeństwa Informacyjnego. W 2005 roku odznaczony odznaką honorową „Zasłużony dla Łączności” oraz Krzyżem Kawalerskim Orderu Odrodzenia Polski za wybitne osiągnięcia dla informatyzacji kraju.

</doc>
<doc id="1787972" url="https://pl.wikipedia.org/wiki?curid=1787972" title="Onderweg naar Morgen">
Onderweg naar Morgen

Onderweg naar Morgen to holenderska opera mydlana, emitowana od 3 stycznia 1994 roku do 14 maja 2010 roku. Do dziś doczekała się 3225 odcinków. Serial bazuje na amerykańskiej operze mydlanej pt. "Ryan’s Hope". Twórczynią programu jest Pia Blanco. Jest to druga pod względem długości i jednocześnie druga pod względem popularności opera mydlana w Holandii.

</doc>
<doc id="1787975" url="https://pl.wikipedia.org/wiki?curid=1787975" title="Save Me (film)">
Save Me (film)

Save Me – dramat filmowy produkcji amerykańskiej powstały w 2007 roku. Został wyreżyserowany przez Roberta Cary do scenariusza autorstwa Roberta Desiderio (profesjonalnego aktora), opartego z kolei na pomyśle Craiga Chestera i Alana Hinesa.
Premiera filmu miała miejsce podczas Sundance Film Festival w 2007 roku, następnie jego dystrybucją zajęło się niezależnie działające studio Fine Line Features. Wraz z początkiem września 2008 roku film odnotował swoją premierę w poszczególnych amerykańskich kinach.
Projekt Roberta Cary spotkał się z pozytywnymi opiniami recenzentów takich pism, jak "Entertainment Weekly", "Variety" czy "Time Out London".
Zarys fabuły.
Mężczyzna uzależniony od seksu i narkotyków zostaje zmuszony do wstąpienia do stanu duchownego w celu podjęcia próby leczenia skłonności homoseksualnych. 

</doc>
<doc id="1787977" url="https://pl.wikipedia.org/wiki?curid=1787977" title="PZL M-14">
PZL M-14

PZL M-14 – niezrealizowany projekt polskiego samolotu rolniczego mającego zastąpić rolniczą wersję samolotu An-2. Opracowany wspólnie przez biura konstrukcyjne WSK-Mielec i WSK-Okęcie.
Historia.
W 1969 roku nowo utworzony Zakład Doświadczalny WSK-Mielec otrzymał zadanie opracowania konstrukcji nowego samolotu rolniczego. W tym celu nawiązano współpracę z WSK-Okęcie, szefem całego zespołu konstrukcyjnego został inżynier Adam Borowski a jego zastępcą i głównym projektantem Andrzej Frydrychewicz. Projekt otrzymał oznaczenie M-14. W 1970 roku prace nad samolotem zostały przeniesione do Instytutu Lotnictwa. W grudniu tego samego roku ukończono wstępny projekt. Na przełomie 1970 i 1971 roku Polska podpisała porozumienie z ZSRR o rozwoju w kraju przemysłu lotniczego, jednym z jego postanowień była decyzja o budowie w Polsce nowego samolotu rolniczego mającego zastąpić samolot An-2 z przeznaczeniem na eksport do Związku Radzieckiego i innych krajów oraz na rynek wewnętrzny. W kwietniu 1971 roku odbyło się spotkanie przedstawicieli WSK-Mielec pod przewodnictwem wiceministra przemysłu maszynowego Stanisława Wyłupka i delegacji Ministerstwa Lotnictwa Cywilnego i Ministerstwa Przemysłu Lotniczego ZSRR. Na spotkanie przygotowana była przetłumaczona na język rosyjski dokumentacja techniczna M-14 oraz model samolotu. Podczas spotkania polska delegacja poinformowała jednak stronę radziecką, że w Polsce nie ma kadry technicznej zdolnej do opracowania samolotu tego typu i prosi delegacje radziecką o przysłanie głównego konstruktora z ZSRR. Tak istotnie się stało i jedną z konsekwencji tej decyzji była budowa samolotu PZL M-15 (Belphegor), który powstał przy współpracy inżynierów z ZSRR. Pracownikom WSK-Mielec zabroniono wspominać o samolocie M-14, prawdopodobną przyczyną takiego zachowania była obawa, że Związek Radziecki nie kupi polskiego samolotu, z całą pewnością jednak kupi maszynę własnej konstrukcji budowaną w Polsce. Przewidywano również, że środki finansowe na radziecką konstrukcję będą zdecydowanie większe niż na samolot tego samego typu ale będący osiągnięciem własnej myśli technicznej. Według oficjalnej wersji wydarzeń, delegacja radziecka poinformowała stronę polską, że nie przewiduje w najbliższym czasie budowy silnika turbośmigłowego TWD-10A, w związku z czym, przy braku napędu cały projekt został anulowany. Przez kilka lat w sali tradycji WSK-Mielec w Robotniczym Domu Kultury można było oglądać model M-14.
Konstrukcja.
M-14 był zastrzałowym dolnopłatem ze stałym podwoziem z kołem przednim. Zamiast planowanego silnika TWD-10A rozważano możliwość zastąpienia go francuskim silnikiem turbośmigłowym o podobnych osiągach Turmo III firmy Turbomeca. Podjęto nawet w tej sprawie wstępne rozmowy na temat zakupu licencji na produkcję silnika w Polsce. Płat o obrysie prostokątnym w części przy kadłubie i trapezowym na końcach, zakładano możliwość składania części trapezowych w celu ułatwienia hangarowania samolotu. Przed kabiną pilota umieszczony był zbiornik na chemikalia zdolny pomieścić 2200 kg.

</doc>
<doc id="1787978" url="https://pl.wikipedia.org/wiki?curid=1787978" title="Mistrzostwa Ameryki Północnej Strongman 2009">
Mistrzostwa Ameryki Północnej Strongman 2009

Mistrzostwa Ameryki Północnej Strongman 2009 – doroczne, indywidualne zawody północnoamerykańskich siłaczy.
Data: 5, 6 września 2009 r.
Miejsce: Gatineau (prowincja Quebec) 
WYNIKI ZAWODÓW:

</doc>
<doc id="1787980" url="https://pl.wikipedia.org/wiki?curid=1787980" title="Ramazan Şahin">
Ramazan Şahin

Ramazan Şahin (ur. 8 lipca 1983 w Machaczkale, Dagestan) – turecki zapaśnik w stylu wolnym, mistrz olimpijski, mistrz świata, mistrz Europy.
Urodził się w Dagestanie, jednak w 2005 roku wyemigrował do Turcji za namową wujka İshaka İrbayhanova, który objął posadę menedżera reprezentacji tego kraju w zapasach.
Największym jego sukcesem jest złoty medal igrzysk olimpijskich w Pekinie w kategorii do 66 kg. W Londynie 2012 zajął piąte miejsce w wadze 66 kg. W 2007 roku w Baku okazał się najlepszy w mistrzostwach świata, a rok później w Tampere wygrał mistrzostwo Europy w swojej kategorii wagowej. Brązowy medalista akademickich MŚ w 2008. Ósmy w Pucharze Świata w 2007 roku.
Startuje również w stylu klasycznym, lecz bez większych sukcesów.

</doc>
<doc id="1787981" url="https://pl.wikipedia.org/wiki?curid=1787981" title="Uajtroki">
Uajtroki

Uajtroki () – rasa kur. Została ona sprowadzona do Polski w 1960 roku. Ma białe upierzenie i żółte nogi. Szybko rośnie, ma silne umięśnienie. W ciągu roku kura składa 120–160 jaj. Kura waży 3.6 kg, a kogut 5.4.

</doc>
<doc id="1787983" url="https://pl.wikipedia.org/wiki?curid=1787983" title="Ramazan Sahin">
Ramazan Sahin



</doc>
<doc id="1787987" url="https://pl.wikipedia.org/wiki?curid=1787987" title="Generations">
Generations

Generations – południowoafrykańska opera mydlana, emitowana na kanale SABC 1 od 1993 roku aż do dziś. Początkowo nadawano jedynie jeden odcinek tygodniowo, jednak ze względu na popularność programu zaczęto emitować aż 5 epizodów. Twórcą serialu jest Mfundi Vhudla. Akcja "Generations" rozgrywa się w Johannesburgu. Osią serialu jest rodzina "Moroka". Aktorka wcielająca się w postać Karabo Moroka jako jedyna gra w serialu do dziś od pierwszego odcinka z 1993.

</doc>
<doc id="1787988" url="https://pl.wikipedia.org/wiki?curid=1787988" title="Świnia celebeska">
Świnia celebeska

Świnia celebeska ("Sus celebensis") – gatunek ssaka z rodziny świniowatych. Pochodzi z wysp Indonezji. Stanowi obiekt polowań, część osobników żyjących na wolności to zdziczali potomkowie zwierząt udomowionych. Obecnie stosowane środki ochronne wydają się niewystarczające.
Taksonomia.
Nazwa rodzajowa "Sus" to łacińskie słowo oznaczające po prostu świnię. Z kolei epitet gatunkowy powstał przez połączenie nazwy miejsca, gdzie ssaki te żyją (Celebes), z łacińskim sufiksem "ensis".
Rozmiary i inne cechy gatunku są zmienne. 
Podgatunki.
Wyróżniono trzy podgatunki "S. celebensis":
Morfologia.
Świnia średniej wielkości, osiąga długość ciała 80-130 cm i wysokość 70 cm w przypadku wieprzy, 60 cm w przypadku macior. Masa ciała zawiera się pomiędzy 40 i 70-80 kg, przy czym obecnie zaznacza się tendencja do zwiększania rozmiarów ciała, wykryta przez porównanie ze szczątkami z jaskiń północy Celebesu.
Okrywa włosowa składa się z włosów czarnych z wmieszanymi gdzieniegdzie białymi i żółtymi. Rzadziej widuje się osobniki brązowawe i czerwonawe. Na grzbiecie widnieje ciemna pręga, a n czole kępki włosów. Okolice pyska zabarwione są na żółto. Z wiekiem postępuje "siwienie" brzusznej strony ciała, przybierającej barwę biała lub kremową.
Głowę dojrzałych samców zdobią 3 pary wyrostków. Największe, przedoczodołowe, osiągają odpowiednie rozmiary, gdy świnia liczy sobie 8 lat, jednak wszystkie powiększają wraz z wiekiem.
Krótkie kończyny podtrzymują wypukły na grzbiecie tułów zakończonym długim, zakończonym kosmykiem włosów ogonem.
Występowanie.
Zwierzę to pochodzi z Indonezji. Zajmuje obecnie większą część Celebesu. W środkowej części wyspy, na jej wschodzie i południowym wschodzie cały czas występuje obficie, podczas gdy na południu i północnym wschodzie jest rzadka. Na pobliskiej wysepce Selayar prawdopodobnie już wyginęła. Zamieszkuje za to następujące wyspy:
Zwierzę zostało udomowione i dzięki ludziom rozprzestrzeniło się na nowe tereny. Udomowione świnie zamieszkują Roti i Sawu. Człowiek skrzyżował je także z dzikiem. Populacje mieszańców zajmują obecnie wyspy:
W efekcie działań ludzkich zwierzę introdukowano w Timorze Wschodnim.
Z kolei dzikie świnie z Halmahera, brane wcześniej za zdziczałą udomowioną świnię celebeską, okazały się bliżej spokrewnione z świnią nowogwinejską.
Siedlisko.
Ssaki te zamieszkują różnorodne środowiska. Żyją w równikowym lesie deszczowym, na bagnach, otwartych terenach porosłych trawą, a nawet na obszarach rolniczych. Bytują na różnych wysokościach nad poziomem morza, przy czym powyżej 1500 metrów są częstsze, niż poniżej. Dosięgają natomiast powyżej 2500 metrów nad poziomem morza, lub według innych źródeł nie przekraczają tej wysokości albo też dosięgają tylko 2300, preferując doliny.
Behawior.
Niektóre osobniki (głównie samce) prowadzą samotny tryb życia, inne zaś spędzają czas w grupach liczących do sześciu zwierząt. Jednakże badania przeprowadzone w Tanjung Peropa Wildlife Reserve dały odmienne wyniki: tamtejsze grupy liczyły do dziewięciu osobników, średnio zaś 5. Zazwyczaj grupę tworzą 1-3 dorosłych, 1-2 dorastające zwierzęta i 1-3 młode. Sądzi się, że małe stado składa się z 2-3 grup typu matka z młodymi.
Samotnie żyjące samce przejawiają agresję w stosunku do siebie. Popychają się, napierają na siebie i atakują się z otwartym ryjem.
Aktywność przypada na dzień, kiedy to grupki szukają pożywienia. Jej szczyt ma miejsce o zmierzchu i świcie.
Menu świni celebeskiej zawiera upadłe owoce, liście, korzenie, młode kiełki, a rzadziej bezkręgowce (w tym owady), drobne kręgowce i padlinę. Nie gardzą orzechami, ziarnami i grzybami.
Jak jego bliscy krewniacy, zwierzę lubi tarzać się w błocie. Ryjąc w ziemi, użyźnia ją.
Część zwierząt wiedzie na wpół dziki tryb życia, za dnia poszukując pożywienia na własną ręką, w nocy wracając w pobliże siedzib ludzkich.
Rozmnażanie.
Nie prowadzi się badań nad zachowaniami rozrodczymi gatunku, choć planuje je IUCN. Sądzi się, że przebiega ono podobnie, jak u innych świniowatych, u których stwierdza się poligamię, uczestnictwo w rozrodzie jedynie samców, które osiągnęły odpowiednią wielkość, pokrywających kilka samic. Uważa się też, że występujące u wieprzów tego gatunku brodawki mogą pełnić rolę w wabieniu wybranki lub odstraszaniu rywali. Tezy tej nie poparto na razie badaniami naukowymi.
Cykl owulacyjny trwa 3 tygodnie, obejmując tylko 2-3 dni płodne. 
Na samca przypada 1,7 samicy. Parzenie się zachodzi w lutym, urodziny natomiast w kwietniu i maju, po trwającej 100-140 dni ciąży. Na świat przychodzą zwykle 2-3 młode, choć zdarza się i 8. Maciora buduje sobie wtedy gniazdo – dwumetrowy w przekroju lej w ziemi, wymoszczony roślinnością. Nowo narodzone prosięta posiadają charakterystyczne pasy idące wzdłuż grzbietu, przy czym pomiędzy sześcioma jasnymi biegnie pięć ciemnych. Grają one rolę kamuflażu. Masa noworodków jest zróżnicowana – mogą ważyć 0,5 kg, jak i 1,5 kg. Są kiepsko rozwinięte i niezdolne do samodzielnego życia. Przez pewien czas pozostają w gnieździe, otoczone troskliwą opieką maciory. Matka karmi je mlekiem przez 3-4 miesiące. Ojciec nie bierze udziału w ich wychowaniu. Pozbywają się pasów na grzbiecie, osiągnąwszy pół roku. Samica rodzi następny miot w kolejnym roku. W rodzinie świniowatych poprzedni miot zwykle usamodzielnia się jeszcze przed przyjściem na świat nowego, jednakże więź młodych samiczek z matką trwa dłużej, niż jej synów. Choć brakuje na to dowodów, sądzi się, że relacje córki z matką nie kończą się z odstawieniem. Widywano stada kilku samic z młodymi, ale trudno jest ustalić ich wzajemne pokrewieństwo.
Warchlaki szybko, w wieku kilku miesięcy, osiągają dojrzałość płciową. Osiągnięcie jej nie oznacza od razu przystąpienia do rozrodu, albowiem samice zazwyczaj kończą półtora roku, nim biorą udział w przedłużaniu gatunku. Płeć męska nie przekazuje swych genów następnemu pokoleniu jeszcze dłużej. Jak wcześniej wspomniano, do rozrodu mogą przystąpić tylko samce, które osiągnęły już odpowiednie rozmiary, zazwyczaj mające skończone 5 lat.
Na wolności maksymalna długość życia osobnika wynosi co najmniej 9 lat, prawdopodobnie więcej niż 10.
Genetyka.
Badania nad chromosomami świni celebeskiej, dzika i świni brodawkowatej ("Sus verrucosus") ujawniły między innymi tak samą ilość chromosomów 2n=38, ale też różnice w wielkości 10. pary pomiędzy dwoma pierwszymi i ostatnim z wymienionych. Z kolei summetacentryczny chromosom Y u świni celebeskiej i brodawkowatej jest większy, niż u dzika. Chromosomy te różnią się także wzorami pasków po zabarwieniu.
Drapieżnicy.
Jedynym drapieżnikiem zagrażającym opisywanemu świniowatemu w naturze jest pyton siatkowy. Znacznie bardziej zagraża jej natomiast presja ze strony człowieka.
Status i ochrona.
Zagrożeniem dla gatunku są polowania na mięso. Poza tym deforestacja, imigracja ludzka i zajmowanie coraz większych terenów przez rolnictwo także wywierają nań niekorzystny wpływ. W efekcie działania człowieka do puli genowej zostały wprowadzone obce geny, przyczynił się on także do roznoszenia chorób. W efekcie zagęszczenie osobników zmienia się od 0,4-2,0 osobnika na km2 na północnym półwyspie Celebesu do 5,1-14,5 osobnika na km², a według najnowszych danych nawet 23,5 osobnika na km² w Tanjung Peropa Nature Reserve na południowym wschodzie.
Liczebność obniża się. Stosowane środki ochronne nie wystarczają, kłusownictwo kwitnie. Bardziej narażone są na nie samice, co ma niekorzystny wpływ na populację. Handel utrzymuje się na niespotykanym jak dla zwierzęcia o tych rozmiarach poziomie. Wieśniacy łapią głównie małe świnki, po czym hodują je w celu samodzielnego spożycia lub sprzedania na mięso, cenione bardziej niż otrzymane ze świni domowej. Jego cena u Minahasa może przewyższać zwyczajną wieprzowinę o 20-50%. W Nowej Gwinei zanotowano nawet przypadek, gdy ciężarna kobieta karmiła świnię własnym mlekiem. Badania w trzech lokalnych sklepach ujawniły dostarczanie i zabijanie tygodniowo od 2 do 20 osobników. Monitoringiem rynku na północy Sulawesi zajmuje się Wildlife Crimes Unit Program. Jego działanie dotyczy jednak jedynie obszarów chronionych, ponieważ handel świnią celebeską pochodzącą z pozostałym miejsc jest legalny. Wszystko wskazuje na to, że w przyszłości gatunek może utracić genetyczną różnorodność lub podzielić się na niewielkie, izolowane populacje.
Świnię celebeską uważa się za szkodnika upraw, co nie zostało potwierdzone.
Zwierzę zamieszkuje miejsca chronione, jak:
Obecna sytuacja wymaga przeprowadzenia wielu badań nad biologią zwierzęcia.

</doc>
<doc id="1787989" url="https://pl.wikipedia.org/wiki?curid=1787989" title="Onderweg Naar Morgen">
Onderweg Naar Morgen



</doc>
<doc id="1787990" url="https://pl.wikipedia.org/wiki?curid=1787990" title="Jet Harris">
Jet Harris

Jet Harris, właśc. Terrence Harris (ur. 6 lipca 1939 w Londynie, zm. 18 marca 2011 w Winchesterze) – brytyjski muzyk i basista. Harris należał do grupy The Shadows, lecz odszedł w kwietniu 1962 roku i rozpoczął karierę jako basista solowy tworząc duet wraz z perkusistą Tonym Meehanem.
Życie i kariera.
Za młodych lat grał na klarnecie i jako nastolatek sam zrobił sobie własny czterostrunowy kontrabas, ponieważ marzył o grze w zespole jazzowym. W roku 1958, grał jazz wraz ze znajomym muzykiem Tonym Crombim, który zachęcił go do spróbowania gry na nowo powstałej wtedy gitarze basowej. Jet Harris był jednym z pierwszych w Anglii posiadaczy tego instrumentu i jednym z pierwszych muzyków, którzy grali na gitarze basowej w zespole muzycznym. Gitara nazywała się Framus Starr Bass i była importowana z Niemiec.
Zanim dołączył do The Shadows, grał jeszcze w kilku innych grupach, np. The Vipers. Do The Shadows dołączył w 1958 roku, kiedy występowali jeszcze jako The Drifters. Jet Harris był twórcą nazwy „The Shadows” i to za jego namową zespół zmienił nazwę. Ponoć wszyscy siedzieli w knajpie i myśleli, jaka nazwa będzie najodpowiedniejsza, Harris powiedział: „what about The Shadows?”. Kiedy w roku 1959 jego Framus uległ zniszczeniu, Jet zmienił gitarę na nowy Fender Precision Bass, jedną z pierwszych tego rodzaju, która trafiła do Anglii ze Stanów. Harris także śpiewał np. w „Feeling Fine”, czy w „Do you wanna dance?”. Podczas gry w The Shadows odnotowano jego występy w piosenkach m.in.: „Nivram” – pierwsze basowe solo/improwizacja na świecie, „FBI”, „Apache”, „The Savage”, „Man of Mystery”, „Sleepwalk” i inne.
W roku 1962 opuścił The Shadows z powodu kłótni z Hankiem Marvinem dotyczącej stylu ich gry (Harris był za utrzymywaniem nowatorstwa w ich muzyce, natomiast Marvin chciał być bardziej popularny i wytworzyć własny styl, nieco przyciemniający rolę basu w muzyce). Wraz z Tonym Meehanem Jet zaczął odnosić dosyć zadziwiające sukcesy jeśli wziąć pod uwagę fakt, że grali we 2 i w latach 1962-63 przewyższyli popularnością i klasą samych The Shadows – ich były zespół. W tamtych latach powstało m.in. „Diamonds”, które utrzymywało się na pierwszym miejscu angielskiej listy przebojów przez 6 tygodni, „Scarlet O’Hara”, dostało się na 2 miejsce, „Applejack” - 4 miejsce, „Man from Nowhere” - ponoć najlepszy motyw muzyki z serii James Bond przez wiele lat. W roku 1963 gdy był u szczytu kariery muzycznej przerwał ją wypadek samochodowy, któremu uległ w 1963 roku. Po wypadku Jet co prawda wrócił do pełnej sprawności w latach 1963-1966, lecz przestał grać zawodowo i wycofał się z międzynarodowej sceny muzycznej.
W roku 1998 firma Fender wydała limitowaną edycję gitar nazwaną imieniem Harrisa. Miało to być wyróżnienie i podziękowanie za spopularyzowanie gitar Fender Precision Bass w początkach jej istnienia, oraz za zasługi w wykorzystaniu gitary basowej w muzyce. Jet Harris po wypadku występował m.in. w zorganizowanej przez Bruce’a Welcha „Shadowmanii', z Cliffem Richardem, oraz z „The Diamonds”, „The Arrows” i „The Rapiers”. Ostatni jego album został wydany w roku 2006 pod tytułem The Journey.

</doc>
<doc id="1787994" url="https://pl.wikipedia.org/wiki?curid=1787994" title="Marcin Danielewicz">
Marcin Danielewicz

Marcin Danielewicz (ur. 29 kwietnia 1976 w Białymstoku) – polski piłkarz, reprezentant Polski w piłce nożnej plażowej.
Przebieg kariery.
Danielewicz karierę rozpoczynał w Jagiellonii Białystok. W 1996 roku przeszedł do ŁKS-u Łódź, w barwach którego rozegrał 36 meczów w ekstraklasie. Grał również m.in. w: Polonii Gdańsk, Świcie Nowy Dwór Mazowiecki, Mazowszu Grójec czy Starcie Otwock. W barwach drużyny z Otwocka, podczas meczu 1/16 finału Pucharu Polski w sezonie 2007/2008, spotkał swoich byłych kolegów z ŁKS-u Łódź. ŁKS to spotkanie wygrał, a Danielewicz odszedł do Milanu Milanówek, w którym zakończył karierę.

</doc>
<doc id="1787999" url="https://pl.wikipedia.org/wiki?curid=1787999" title="Czekanów Śląski">
Czekanów Śląski

Czekanów Śląski – przystanek osobowy w Czekanowie, w województwie śląskim, w powiecie tarnogórskim, w gminie Zbrosławice, w Polsce.
Czekanów Śląski to również nazwa niezamieszkałego przysiółka wsi Świętoszowice.

</doc>
<doc id="1788000" url="https://pl.wikipedia.org/wiki?curid=1788000" title="Marceli Jastrzębiec-Śniadowski">
Marceli Jastrzębiec-Śniadowski

Marceli Jastrzębiec-Śniadowski, ps. „Grot” (ur. 3 stycznia 1878 w Stanisławowie, zm. 15 marca 1927 we Lwowie) – pułkownik artylerii Wojska Polskiego.
Życiorys.
Syn Jana Jastrzębca-Śniadowskiego i Henryki Anderle von Sylor, córki austriackiego Feldmarschalleutnanta, Roberta Anderle von Sylor. Ukończył gimnazjum i Politechnikę Lwowską z tytułem inżyniera. Z wykształcenia geometra. W ramach zawodu był powoływany jako superarbiter. Pełnił funkcję dyrektora Banku Rolnego we Lwowie.
Twórca kawalerii lwowskiego Sokoła. Wraz z 40 sokolnikami wyruszył do Krakowa po wybuchu I wojny światowej 1914. Dowódca 5. baterii II dywizjonu 1 pułku artylerii Legionów Polskich. Awansowany do stopnia porucznika z dniem 29 września 1914, do kapitana z dniem 2 lipca 1915 (ze starszeństwem z dniem 13 grudnia 1914). Od połowy stycznia 1916 dowodził I dywizjonem tegoż pułku. Z dniem 1 listopada 1916 został awansowany do stopnia majora. Od 7 lutego do 18 września 1917 dowódca tegoż pułku. Bliski współpracownik Józefa Piłsudskiego. 
Dekretem Naczelnego Wodza Wojsk Polskich z 12 kwietnia 1919 przyjęty do Wojska Polskiego i zatwierdzony w stopniu podpułkownika i przydzielony do Dowództwa „Wschód” z dniem 1 listopada 1918. Podczas wojny polsko-ukraińskiej twórca, organizator i dowódca artylerii podczas obrony Lwowa. Najwyższy rangą oficer obrony Lwowa po zamachu ukraińskim w 1918 i jeden z jej dowódców. 29 maja 1920 zatwierdzony został w stopniu pułkownika artylerii z dniem 1 kwietnia 1920. Został inspektorem artylerii przy Dowództwie Okręgu Generalnego „Lwów”. Latem 1920 w trakcie wojny polsko-bolszewickiej zorganizował i objął dowództwo nad 205 Ochotniczym pułkiem artylerii polowej w składzie Armii Ochotniczej (pierwszy dowódca kpt. Aleksander Lewicki). W 1922 roku zweryfikowany został w stopniu pułkownika rezerwy artylerii ze starszeństwem z 1 czerwca 1919 roku w korpusie oficerów rezerwowych artylerii. W 1923, 1924 był oficerem rezerwowym 6 pułku artylerii ciężkiej we Lwowie (w 1924 określony jako "oficer niezdolny do służby wojskowej"). Jako oficer formalnie przydzielony do tej jednostki w 1926 został zwolniony od obowiązku służby wojskowej.
Zmarł 15 lub 17 marca 1927. Pochowany na Cmentarzu Obrońców Lwowa w kwaterze dowódców (kwatera II, miejsce 58). Na skutek różnic poglądów (M. Ś. był zwolennikiem polityki Romana Dmowskiego) popadł w niełaskę u marszałka Józefa Piłsudskiego i nie awansował mimo wybitnych sukcesów bojowych. Marceli Śniadowski był patronem ulicy we Lwowie (od ul. Kulparkowskiej ku zachodowi).

</doc>
<doc id="1788001" url="https://pl.wikipedia.org/wiki?curid=1788001" title="Parafia św. Jana Chrzciciela w Zielonce Pasłęckiej">
Parafia św. Jana Chrzciciela w Zielonce Pasłęckiej

Parafia św. Jana Chrzciciela (Sanktuarium Jezusa Miłosiernego) w Zielonce Pasłęckiej – parafia rzymskokatolicka położona w diecezji elbląskiej w Dekanacie Pasłęk II.
Historia parafii.
Kościół wybudowano na przełomie wieków XV i XVI, o czym dowodzi zachowany z roku 1506 dzwon. Od roku 1540 do 1945 kościół był ewangelicki. W swojej historii kilkakrotnie popadał w ruinę. W roku 1577 z nieznanych przyczyn uległ zburzeniu. W roku 1726 ponownie odnotowano zburzenie kościoła. Ufundowany w roku 1746 dzwon świadczy znowu o istniejącym kościele. Odbudowana z lat 1778-1792 okazała się trwała. Kościół budowano wówczas w dwóch fazach: 1778-1792 oraz 1792. Wieżę wzniesiono w roku 1842. Dzwon z roku 1506 zawiera łaciński napis: „Jusu Christe Fili Dei vivi misere nobis. Maria-Anno Domini 1506” (Jezu Chryste, Synu Boga Żywego, zmiłuj się nad nami. Maryja w Roku Pańskim 1506).
W 1987 roku biskup warmiński Edmund Piszcz intronizował w kościele św. Jana Chrzciciela w Zielonce Pasłęckiej cudowny obraz Pana Jezusa Miłosiernego oraz wydał dekret, w którym napisał m.in.: „Dla pogłębienia wiary i umocnienia świętości ludu Bożego ustanawiam niniejszy kościół parafialny w Zielonce Pasłęckiej diecezjalnym sanktuarium Jezusa Miłosiernego”.
Coraz liczniej przybywających pielgrzymów przyciąga, obok cudownego obrazu, Golgota wybudowana z polnych kamieni obok kościoła w latach 1986-87. W pobliżu świątyni znajduje się również grota Matki Bożej z Lourdes. W ostatnich latach wybudowano w Zielonce Pasłęckiej niezwykłą Drogę Krzyżową, która ciągnie się na przestrzeni 2,5 km wśród domów i zagród mieszkańców wsi.
Najwięcej pątników przybywa do Zielonki Pasłęckiej w trzecią niedzielę września, kiedy to organizowane są uroczystości dziękczynne za plony - dożynki diecezjalne. Licznych pielgrzymów gromadzą także uroczystości odpustowe w Niedzielę Miłosierdzia Bożego oraz w uroczystość narodzenia św. Jana Chrzciciela.
W skład parafii wchodzą następujące miejscowości: Awajki, Kielminek, Kronin, Majki, Marzewo, Tolpity, Wakarowo, Wojtowizna i Zielonka Pasłęcka.
Rządcy parafii i proboszczowie od 1945 roku.
Duszpasterze

</doc>
<doc id="1788002" url="https://pl.wikipedia.org/wiki?curid=1788002" title="Czekanów Wieś">
Czekanów Wieś

Czekanów Wieś – nieistniejący przystanek osobowy w miejscowości Czekanów, w województwie śląskim, w powiecie tarnogórskim, w gminie Zbrosławice, w Polsce.

</doc>
<doc id="1788003" url="https://pl.wikipedia.org/wiki?curid=1788003" title="Nazmi Avluca">
Nazmi Avluca

Nazmi Avluca (ur. 14 listopada 1976 w Kargı) – turecki zapaśnik w stylu klasycznym. Czterokrotny olimpijczyk. Trzynaste miejsce w Atlancie 1996 i Sydney 20000 w wadze 76 kg. Brązowy medalista z Pekinu 2008 i piętnaste miejsce w Londynie 2012 (kategoria 84 kg).
Sześciokrotny medalista mistrzostw świata, złoto w 1999 i 2009. Siedem medali w mistrzostwach Europy, cztery złote w 1996, 2004, 2008 i 2010. Pierwszy w Pucharze Świata w 2001 i 2010; drugi w 1997 i 2002; trzeci w 2007 i piąty w 2003.
Uniwersytecki mistrz świata w 2002 i wojskowy mistrz świata w 2003. Wicemistrz świata juniorów z 2004 roku.

</doc>
<doc id="1788004" url="https://pl.wikipedia.org/wiki?curid=1788004" title="Suahili Wikipedia">
Suahili Wikipedia



</doc>
<doc id="1788008" url="https://pl.wikipedia.org/wiki?curid=1788008" title="Trzęsienie ziemi na Jawie (2009)">
Trzęsienie ziemi na Jawie (2009)

Trzęsienie ziemi na Jawie – trzęsienie ziemi, które nawiedziło prowincję Jawa Zachodnia w Indonezji. Wystąpiło dnia 2 września 2009 roku i osiągnęło siłę 7 stopni w skali Richtera. W wyniku trzęsienia zginęło 79 osób, 1250 zostało rannych, a 210 tys. osób zostało wysiedlonych (140 tys. osób z miasta Tasikmalaya). 
Około 87 tys. budowli zostało uszkodzonych. Największe zniszczenia wystąpiły w miastach położonych najbliżej epicentrum w Bandung oraz Tasikmalaya. Trzęsienie było również odczuwalne w stolicy kraju Dżakarcie. W wyniku osunięć ziemi zginęło 37 mieszkańców (w tym 13 dzieci) Cikangkareng, a 11 domów zostało zasypanych w Cianjur.

</doc>
<doc id="1788013" url="https://pl.wikipedia.org/wiki?curid=1788013" title="Mario David (polityk)">
Mario David (polityk)



</doc>
<doc id="1788014" url="https://pl.wikipedia.org/wiki?curid=1788014" title="Nasze Akwarium">
Nasze Akwarium

Nasze Akwarium – polski miesięcznik poświęcony akwarystyce oraz w mniejszym stopniu terrarium. Ukazywało się od 1999 roku. W 2010 roku wydany został numer 124, a czasopismo zostało zawieszone.

</doc>
<doc id="1788016" url="https://pl.wikipedia.org/wiki?curid=1788016" title="Miguel Angel Falasca">
Miguel Angel Falasca



</doc>
<doc id="1788017" url="https://pl.wikipedia.org/wiki?curid=1788017" title="Arctocephalus elegans">
Arctocephalus elegans



</doc>
<doc id="1788018" url="https://pl.wikipedia.org/wiki?curid=1788018" title="Tonya Verbeek">
Tonya Verbeek

Tonya Verbeek (ur. 14 sierpnia 1977 w Grimsby, Ontario) – kanadyjska zapaśniczka startująca w kategorii do 55 kg w stylu wolnym, trzykrotna medalistka olimpijska, wicemistrzyni świata.
Największym sukcesem zawodniczki jest srebrny medal igrzysk olimpijskich w Atenach i w Londynie (kategoria 55 kg) oraz brązowy medal igrzysk olimpijskich w Pekinie w kategorii do 55 kg. Jest srebrną medalistką mistrzostw świata z 2011 roku.
Pierwsza w Pucharze Świata w 2012; druga w 2003 i 2009; trzecia w 2006 i piąta w 2002. Druga na uniwersjadzie w 2005 i trzecia na akademickich mistrzostwach świata w 2002 roku.

</doc>
<doc id="1788021" url="https://pl.wikipedia.org/wiki?curid=1788021" title="Władysław Olędzki">
Władysław Olędzki

Władysław Erazm Olędzki h. Rawicz ps. "Papa" (ur. 2 czerwca 1892 w Warszawie, zm. w grudniu 1944 w Skierniewicach) – nauczyciel, harcmistrz.
Życiorys.
Urodził się 2 czerwca 1892 w Warszawie. Był synem Konstantego, urzędnika kolejowego i Marii z Klimowiczów. W 1910 ukończył szkołę techniczną w Warszawie. W 1912 założył na Ursynowie k. Warszawy I Ursynowską Drużynę Harcerzy im. J. U. Niemcewicza. Pracę nauczyciela wychowania fizycznego rozpoczął w 1916 w szkole realnej i równocześnie w gimnazjum męskim.
W latach 1920–1929 był nauczycielem wychowania fizycznego w Ursynowie k. Warszawy, w latach 1926–1932 w Gimnazjum Giżyckiego w Warszawie, a w latach 1932–1937 w Państwowym Gimnazjum im. Stefana Batorego również w Warszawie. Od września 1937 pracował w Kuratorium Okręgu Szkolnego m.st. Warszawy na stanowisku naczelnika wydziału Wychowania Fizycznego. W okresie pracy w Ursynowie ukończył Centralny Instytut Wychowania Fizycznego.
Z ruchem młodzieżowym Władysław Olędzki zetknął się wcześnie. Początkowo działał w „Junactwie” jako drużynowy I Drużyny Junackiej im. ks. Józefa Poniatowskiego w Warszawie, później jako członek komendy, a od 1916 jako komendant Okręgu Lubelskiego.
W tym też czasie należał do POW. Następnie we wszystkich kolejno szkołach, w których uczył był równocześnie drużynowym drużyn harcerzy. W latach 1933–1935 był komendantem Warszawskiej Chorągwi Harcerzy. Brał udział w licznych zlotach krajowych i zagranicznych:
We wrześniu 1939 ewakuowany wraz z kuratorium znalazł się w Wilnie. Pracował tam w Wileńskiej Komendzie Chorągwi Szarych Szeregów pod kryptonimem „Brama”. Został aresztowany w styczniu 1941. Uciekł z transportu w czerwcu i przedostał się do Warszawy. Tu pracował nadal w Szarych Szeregach, pełniąc m.in. w latach 1943–1944 w Głównej Kwaterze („Pasiece”) funkcję kierownika Zastępu Wizytatorów tzw. „Polski Centralnej”, obejmującej chorągwie: warszawską („Ul Wisła”), mazowiecką („Ul Puszcza”), radomską („Ul Rady”) i lubelską („Ul Zboże”). Pracował też w tajnym nauczaniu, zorganizowanym przez tajne Gimnazjum i Liceum im. S. Batorego dla Grup Szturmowych Szarych Szeregów w Warszawie.
W czasie powstania warszawskiego hm. Olędzki pełnił obowiązki Komendanta Warszawskiej Chorągwi Harcerzy w związku z odcięciem od śródmieścia Warszawy ówczesnego komendanta Chorągwi hm. Stefana Mirowskiego. Aresztowany przez Gestapo na terenie Skierniewic w listopadzie 1944 został tam rozstrzelany w grudniu.
Władysław Olędzki posiadał stopień harcmistrza. W związku z jedenastokrotnym uratowaniem życia tonącym, został wyróżniony Harcerskim Medalem za Ratowanie Życia.
Posiadał uzdolnienia i zamiłowania malarskie. Z licznych jego prac (akwaforty, akwarele, drzeworyty) większość zaginęła. Nieliczne znajdują się w posiadaniu rodziny.
Był współautorem dwóch prac wydanych drukiem:
16 stycznia 1916 ożenił się z Ireną z hr. Mohlów, z którą miał syna Zbigniewa Stefana (1917–1944) i córkę Stanisławę Sławomirę.

</doc>
<doc id="1788022" url="https://pl.wikipedia.org/wiki?curid=1788022" title="Möckern">
Möckern

Möckern − miasto w Niemczech, w kraju związkowym Saksonia-Anhalt, w powiecie Jerichower Land. Czwarte co do powierzchni miasto w Niemczech, po Berlinie, Hamburgu i Gardelegen. Przez miasto przebiega droga krajowa B246.
Współpraca.
Miejscowość partnerska:

</doc>
<doc id="1788024" url="https://pl.wikipedia.org/wiki?curid=1788024" title="XETRA">
XETRA

Xetra ("Exchange Electronic Trading") – system elektronicznego handlu papierami wartościowymi.
System oparty został na bazie programu stworzonego dla Frankfurckiej Giełdy Papierów Wartościowych. Po raz pierwszy został użyty w listopadzie 1997, jest obsługiwany przez Deutsche Börse. Za pomocą systemu Xetra obliczanych jest ponad 90% wartości indeksów akcji DAX.
Pomysł i realizacja systemu zostały zrealizowane przy współpracy Accenture i Deutsche Börse Systems (Dział technologii Deutsche Börse). Program oparty jest na Eurex System, który został zaprojektowany i zbudowany przez Deutsche Börse Systems.
System Xetra został wdrożony również na irlandzkiej giełdzie papierów wartościowych (jako ISE XETRA), Wiedeńskiej Giełdzie Papierów Wartościowych, Budapeszteńskiej Giełdzie Papierów Wartościowych oraz na Europejskiej Giełdzie Energii.

</doc>
<doc id="1788036" url="https://pl.wikipedia.org/wiki?curid=1788036" title="Kir Royale">
Kir Royale



</doc>
<doc id="1788038" url="https://pl.wikipedia.org/wiki?curid=1788038" title="Porozumiewanie się ptaków">
Porozumiewanie się ptaków

Porozumiewanie się ptaków – metody celowego przekazywania sygnałów akustycznych, wzrokowych, dotykowych lub chemicznych (smakowych i zapachowych), a także kombinacji takich sygnałów, pomiędzy osobnikami tego samego gatunku ptaków (komunikacja wewnątrzgatunkowa) oraz pomiędzy przedstawicielami różnych gatunków (komunikacja międzygatunkowa) zmierzające do wywołania określonego zachowania innego zwierzęcia – odbiorcy sygnału. Ptaki komunikują się używając przede wszystkim sygnałów audiowizualnych. Skutkiem komunikacji jest przekazanie informacji, a jej konsekwencją jest wzrost dostosowania.
Komunikacja wzrokowa.
Ptaki nie mogą posługiwać się mimiką ze względów anatomicznych. Mają też ograniczoną liczbę gestów. Komunikują się więc innymi metodami, m.in. za pomocą piór. Wiele ptaków okazuje swój nastrój strosząc pióra. Np. dudek, gdy coś go zaniepokoi, stroszy swój czub. Inne ptaki też stroszą pióra na głowie, gdy są np. przestraszone. Samce takich ptaków, jak lirogon wspaniały rozkładają swój ogon, aby zasygnalizować samiczce, że „są wspaniałe”. Pisklęta uszatki widząc drapieżnika, rozkładają skrzydła, aby wydać się większymi. Sóweczka ma na grzbiecie dwie plamy. Gdy drapieżnik zobaczy ją i dwie plamy, myśli, że to oczy i że ofiara już go widzi. Samiec głuptaka niebieskonogiego „macha” swoją niebieską stopą do samicy tak długo, aż ona mu odpowie. Wtedy zostają parą.
Wzory i kolory.
Wzory i barwy pełnią bardzo ważną funkcję w komunikacji wewnątrzgatunkowej ptaków. Ułatwiają identyfikację osobników własnego gatunku, często są elementem dymorfizmu płciowego ułatwiającym znalezienie partnera do rozrodu. Ptaki bardzo dobrze widzą barwy. Barwy mogą sygnalizować np. stan zdrowia jakiegoś osobnika. Zdrowy, dobrze odżywiony samiec gila będzie miał intensywnie czerwoną pierś, a samiec niedożywiony i chory będzie jasnoróżowy, nawet biały z różowym odcieniem. Młode rudziki mają brązową pierś, aby rodzice ich nie atakowali. Samica rudzika nie różni się od samca. Musi więc wydawać specjalne odgłosy, by poinformować inne rudziki o tym, że jest samiczką. Ważne funkcje pełnią też wzory. Są to np. dwie plamy na skrzydłach grzywacza i biały pas na jego ogonie. Przez te cechy jest rozpoznawalny nawet z daleka. Takie wzory to też np. biały kuper i czarno-niebieskie lusterko sójki. Pisklęta często mają często intensywnie ubarwione, np. na żółto, wnętrze dzioba. Pisklęta amadyńca mają bardzo szczególne wnętrze dzioba, z boku ma intensywnie fioletowe wypustki. Takie wnętrze dzioba informuje rodziców, że ten kolorowy, rozwarty dziobek oczekuje nakarmienia. Im pisklę jest głodniejsze, tym szerzej otwiera dziób.
Dźwięki.
Ptaki wydają różnorodne dźwięki tworzone mechanicznie lub głosy wytwarzane w krtani tylnej. Mogą to być szmery, stuki, trzepotanie, różnego rodzaju gwizdy, okrzyki, aż do najbardziej skomplikowanej formy komunikacji dźwiękowej – śpiewu.
Dźwięki wytwarzane mechanicznie.
Są to takie dźwięki, jak klekotanie bociana białego. Różnią się od innych dźwięków tym, że są wydawane za pomocą różnych części ciała. Samce dzięciołów bębnią. Wtedy jest to dla nich najważniejsze, żeby dźwięk rozchodził się daleko. Bekas kszyk za pomocą wibrujących skrajnych sterówek wydaje dźwięki podobne do meczenia kozy. Samce gorzyków pocierają o siebie wewnętrznymi lotkami o specjalnie do tego celu grubszymi stosinami. Wywołuje to szybko następujące po sobie, brzęczące dźwięki. Niektóre kolibry gwiżdżą skrzydłami, a gołębie nimi klaszczą. Niektóre kuraki szurają po ziemi lotkami i piórami ogona.
Głosy.
Głosy są najczęściej odbieranymi w otoczeniu sygnałami akustycznymi emitowanymi przez ptaki. Dla większości gatunków mają olbrzymie znaczenie w całym ich życiu, począwszy od relacji matka–dziecko, poprzez starania o partnera, formowanie związków, ostrzeganie przed niebezpieczeństwem, po ogłaszanie pretensji do terytoriów i ich obronę.
Młode niektórych ptaków (np. nurzyka) już w jaju nawiązują kontakt głosowy z rodzicami. Dojrzewające, zwłaszcza w stadzie, młode nabiera umiejętności komunikowania się z innymi osobnikami swojego gatunku.
Ptasi śpiew.
Ptaki śpiewające (Oscines) mają inaczej zbudowaną krtań, co je wyróżnia wśród pozostałych ptaków. Najbardziej skomplikowane formy śpiewu prezentują samce w okresie godowym. Czasami śpiewają także samiczki. Samiec śpiewa także po to, aby ogłosić innym ptakom, że to jego terytorium. Młode ptaki, które nie osiągnęły samodzielności, nie potrafią jeszcze dobrze śpiewać. Pisklęta wydają głosy żebrzące, gdy informują rodziców, że są głodne. Śpiewu uczą się przed osiągnięciem dojrzałości płciowej.
Naśladowanie.
Niektóre ptaki naśladują dźwięki dochodzące z ich otoczenia, w tym również ludzką mowę. Szpaki i kosy często wplatają w swoją piosenkę dźwięki, które usłyszą.
Sygnały chemiczne.
Zagadnienia komunikacji chemicznej ptaków są stosunkowo słabo zbadane. Wiadomo, że zwierzęta te wytwarzają różnorodne substancje zapachowe o istotnym znaczeniu zarówno w komunikacji międzygatunkowej, jak i wewnątrzgatunkowej. Prawdopodobnie sygnały te pełnią funkcje defensywne przed drapieżnikami, pasożytami zewnętrznymi i mikroorganizmami. Stopień ich wykorzystywania w relacjach socjalnych wymaga dalszych badań. Młode dudki w obliczu zagrożenia wydalają śmierdzącą substancję, co ma na celu odstraszenie drapieżnika.

</doc>
<doc id="1788073" url="https://pl.wikipedia.org/wiki?curid=1788073" title="Arctocephalus monteriensis">
Arctocephalus monteriensis



</doc>
<doc id="1788074" url="https://pl.wikipedia.org/wiki?curid=1788074" title="Otaria stellerii">
Otaria stellerii



</doc>
<doc id="1788075" url="https://pl.wikipedia.org/wiki?curid=1788075" title="Phoca jubata">
Phoca jubata



</doc>
<doc id="1788077" url="https://pl.wikipedia.org/wiki?curid=1788077" title="Stepań">
Stepań

Stepań (ukr. Степань) – osiedle typu miejskiego w rejonie sarneńskim obwodu rówieńskiego, nad rzeką Horyń.
Prywatne miasto szlacheckie położone było w XVI wieku w województwie wołyńskim.
Historia.
Stepań został założony w 1290 Stepań był kolejno własnością Holszańskich, Dubieńskich, Ostrogskich, Zasławskich, Sanguszków, Lubomirskich, Potockich, hrabiów Worcellów i innych.
Świadectwem różnorodności była duża liczba sąsiadujących budowli sakralnych: kościoła, synagogi i czterech cerkwi. Najpóźniej w 1505 w Stepaniu ufundowany został męski klasztor prawosławny, który przestał istnieć po tym, gdy synowie Konstantego Wasyla Ostrogskiego przyjęli katolicyzm i przestali się nim opiekować. Wzniesiony w 1613 drewniany katolicki kościół w Stepaniu był fundacją Janusza Ostrogskiego, głowy rodu po śmierci Konstantego. W 1803 Stanisław Worcell ufundował nowy, murowany kościół pw. Św. Michała Archanioła. W XVIII w. zrujnowany został zamek. W 1739 roku należał wraz z folwarkiem do klucza Stepań Lubomirskich. 
XX w. przyniósł kolejne zniszczenia:
W II Rzeczypospolitej miejscowość była siedzibą gminy wiejskiej Stepań w powiecie rówieńskim, a od 1 stycznia 1925 – kostopolskim województwa wołyńskiego. 30 maja 1925 w mieście wybuchł pożar, który strawił ⅓ miasta.
Na wiadomość o wkroczeniu do Polski 17 września 1939 wojsk sowieckich, uzbrojeni Ukraińcy (i kilku Żydów) brutalnie aresztowało kilkudziesięciu Polaków pełniących różne funkcje w Stepaniu oraz uciekinierów z Polski centralnej, i zamknęli ich na opanowanym posterunku policji, po czym sterroryzowali miasteczko. 19 września, po walce, miasteczko zostało uwolnione od dywersantów przez wycofujące się na zachód jednostki WP i KOP-u.
3 lipca 1941 miasteczko zajął Wehrmacht. W październiku 1941 w Stepaniu zostało utworzone getto, w którym zgromadzono Żydów z gmin Stepań i Stydyń. W nocy z 21 na 22 sierpnia 1942 Niemcy wspólnie z policją ukraińską zlikwidowali getto. Żydów w liczbie około 1500 przewieziono pod Kostopol i tam rozstrzelano; zdołało zbiec kilkaset osób. W latach 1939-1943 w różnych napadach Ukraińców na Polaków w Stepaniu zginęły co najmniej 24 osoby. Po jednym z mordów w kwietniu 1943 Polacy przenieśli się do Huty Stepańskiej. Niedługo potem upowcy wysadzili kościół pw. Św. Michała Archanioła.
W 1989 liczyło 4536 mieszkańców.
17 lipca 2011 ukraińscy nacjonaliści nie dopuścili do poświęcenia krzyża, który stanął na miejscu zniszczonego kościoła. Podczas manifestacji padały antypolskie hasła. Specjalna jednostka policji starała się nie dopuścić do zamieszek, szczególnie, gdy inna grupa mieszkańców Stepania stanęła w obronie Polaków.
W 2013 liczyło 4173 mieszkańców.
Sanatorium.
Stepań znajduje się na liście miejscowości uzdrowiskowych Ukrainy. W miejscowości funkcjonuje zespół sanatoryjno-wypoczynkowy "Horyń" (wody lecznicze).

</doc>
<doc id="1788078" url="https://pl.wikipedia.org/wiki?curid=1788078" title="Joe Jordan">
Joe Jordan

Joseph "Joe" Jordan (ur. 15 grudnia 1951 roku w Carluke) – szkocki piłkarz występujący na pozycji napastnika oraz trener piłkarski. Jego syn – Tom jest zawodnikiem klubu Eastleigh FC.

</doc>
<doc id="1788083" url="https://pl.wikipedia.org/wiki?curid=1788083" title="Kostiantyn Iljin">
Kostiantyn Iljin

Kostiantyn Iljin, ukr. Ільїн Костянтин (ur. 26 marca 1975, w Czerniowcach) – ukraiński strongman.
 w 2009.
Życiorys.
Kostiantyn Iljin zadebiutował jako siłacz w wieku trzydziestu lat. Wziął udział w indywidualnych Mistrzostwach Świata Strongman 2009, jednak nie zakwalifikował się do finału.
Mieszka w mieście Czerniowce.
Wymiary:
Rekordy życiowe:

</doc>
<doc id="1788085" url="https://pl.wikipedia.org/wiki?curid=1788085" title="Wyszyński">
Wyszyński



</doc>
<doc id="1788089" url="https://pl.wikipedia.org/wiki?curid=1788089" title="Kamień runiczny z Vang">
Kamień runiczny z Vang

Kamień runiczny z Vang ("N 84") – kamień runiczny wykonany na początku XI wieku. Znajduje się w miejscowości Vang w Norwegii. Pierwotnie kamień był usytuowany przy tutejszym kościele klepkowym, jednak w 1844 roku kościół został rozebrany i przewieziony do Karpacza, leżącego wtedy na terenie Niemiec.
Na kamieniu wyryto inskrypcję o treści:
co znaczy:
Kamień powstał z nieregularnej sztaby łupka. Ma 2,15 metra wysokości, 1,25 metra szerokości i grubość od 8 do 13 cm. Ornamenty na przedniej ścianie kamienia przedstawiają wstęgi, liście a także lwa.

</doc>
<doc id="1788090" url="https://pl.wikipedia.org/wiki?curid=1788090" title="Andrzej Waleron">
Andrzej Waleron

Andrzej Waleron (ur. 16 października 1882 w Sudole, zm. 2 lutego 1969 w Warszawie) – polski polityk ruchu ludowego, dziennikarz, poseł na Sejm, członek Rady Głównej Centralnego Towarzystwa Organizacji i Kółek Rolniczych od 1934.
Życiorys.
W 1901 ukończył seminarium nauczycielskie, pracował w szkole powszechnej do 1916. Początkowo był członkiem Polskiej Partii Socjalistycznej (lata 1902–1907). Pisał już wówczas do czasopisma ludowego „Zaranie”. Od 1915 w Polskim Stronnictwie Ludowym „Wyzwolenie” (był współzałożycielem tego ugrupowania). Zasiadał w jego władzach naczelnych w latach 1916–1926 (w tym od 1924 do 1925 jako prezes, w tym samym okresie był także wiceszefem klubu poselskiego PSL „Wyzwolenie”).
Podczas I wojny światowej organizował także zrzeszenia nauczycieli ludowych, a także (w latach 1917–1918) był członkiem Polskiej Organizacji Wojskowej. W 1918 brał udział w rozbrajaniu wojsk niemieckich, a później sprawował funkcję komisarza rządu na powiat jędrzejowski.
Po raz pierwszy wybrany do polskiego Sejmu Ustawodawczego w 1919, z okręgu kieleckiego. Mandat posła na Sejm I, II i III kadencji zapewniał sobie w kolejnych wyborach, wchodząc w skład izby do 1935. Od 1926 do 1931 był członkiem Stronnictwa Chłopskiego (w okresie 1929–1931 był prezesem Rady Naczelnej partii). W 1931 w wyniku zjednoczenia ruchu ludowego znalazł się w Stronnictwie Ludowym, w którym sprawował różne funkcje partyjne: m.in. członka Naczelnego Komitetu Wykonawczego oraz prezesa Komitetu. W latach 1933–1935 był prezesem Rady Naczelnej ugrupowania.
Ze Stronnictwa Ludowego odszedł w 1935, podczas nadzwyczajnego kongresu partii, na czele 17 parlamentarzystów SL. W ten sposób zaprotestowali przeciwko uchwale Kongresu, ogłaszającej bojkot wyborów do Sejmu ze strony SL. Zbliżył się wówczas do rządzącego obozu sanacyjnego – próbował zbudować od nowa wraz ze Stanisławem Wroną Stronnictwo Chłopskie, co mu się jednak nie udało.
Po II wojnie światowej w latach 1945–1949 był działaczem prokomunistycznego Stronnictwa Ludowego, od 1948 do 1949 zasiadał w jego radzie naczelnej. W wyniku zjednoczenia partii ludowych w 1949 znalazł się w Zjednoczonym Stronnictwie Ludowym. W latach 1947–1952 pełnił mandat posła na Sejm Ustawodawczy.
Pisał dla czasopism ruchu ludowego: „Zielonego Sztandaru” (redaktor naczelny w latach 1947–1948), „Gazety Chłopskiej”, „Samorządu” i „Plonu”.
Pochowany na Cmentarzu Bródnowskim w Warszawie (kwatera 98B-5-11).

</doc>
<doc id="1788091" url="https://pl.wikipedia.org/wiki?curid=1788091" title="Otaria byronia">
Otaria byronia



</doc>
<doc id="1788093" url="https://pl.wikipedia.org/wiki?curid=1788093" title="Stydyń Wielki">
Stydyń Wielki

Stydyń Wielki (ukr. Великий Стидин) – wieś w rejonie kostopolskim obwodu rówieńskiego. W II Rzeczypospolitej miejscowość była siedzibą gminy wiejskiej Stydyń w powiecie rówieńskim, a od 1 stycznia 1925 r. kostopolskim województwa wołyńskiego. Wieś liczy 663 mieszkańców.
W okresie międzywojennym funkcjonowała tu szkoła powszechna.

</doc>
<doc id="1788097" url="https://pl.wikipedia.org/wiki?curid=1788097" title="Ikuko Nishikori">
Ikuko Nishikori

 – japońska lekkoatletka specjalizująca się w skoku o tyczce.

</doc>
<doc id="1788111" url="https://pl.wikipedia.org/wiki?curid=1788111" title="Leon Stasiak">
Leon Stasiak

Leon Stasiak (ur. 23 czerwca 1915 w Częstochowie, zm. 26 listopada 2000 w Warszawie) – polski polityk i działacz partyjny.
Życiorys.
Syn Edwarda i Elżbiety. W 1931 został sekretarzem Komitetu Dzielnicowego Komunistycznego Związku Młodzieży Polski. W 1934 działał w Komunistycznej Partii Polski na obszarze Radomska. Miał pochodzenie żydowskie, był więźniem KL Auschwitz- Birkenau, numer obozowy 68677, gdzie przebywał pod nazwiskiem Leiser Sylman, jeden z członków ruchu oporu w Buna-Monowitz, więzień Buchenwaldu.
Po zakończeniu działań wojennych wstąpił do Polskiej Partii Robotniczej i od marca 1945 pracował w Wydziale Propagandy Komitetu Wojewódzkiego PPR, a następnie jako kierownik tego wydziału.
Od 1952 był I sekretarzem KW PZPR w Poznaniu i po wydarzeniach czerwcowych – 13 lipca 1956 – został zdymisjonowany przez KW PZPR w Poznaniu. Od sierpnia 1956 był zastępcą, a od 1960 do 1968 kierownikiem Wydziału Propagandy KC PZPR. Był członkiem KC PZPR, ZBOWiD, TPPR, Ogólnopolskiego Komitetu Obrońców Pokoju, Miejskiego Komitetu Lewicy Związkowej w Częstochowie.
W latach 1952–1956 był posłem na Sejm PRL I kadencji. W 1985 odznaczony Krzyżem Oświęcimskim.
Pochowany na Cmentarzu Północnym w Warszawie. 

</doc>
<doc id="1788141" url="https://pl.wikipedia.org/wiki?curid=1788141" title="Aleksandra Koncewicz">
Aleksandra Koncewicz

Aleksandra Barbara Koncewicz-Rulewska (ur. 12 listopada 1930 w Warszawie, zm. 12 marca 2021 tamże) – polska aktorka.
Życiorys.
Zadebiutowała w teatrze 3 marca 1951 roku. W 1963 otrzymała nagrodę rozgłośni PRiTV w Poznaniu za wyróżniającą się rolę aktora Ziemi Wielkopolskiej – za Jenny w „Operze za trzy grosze” w T. Polskim w Poznaniu. W 1964 i 1967 otrzymała odznaczenie w plebiscycie „Expressu Poznańskiego” na najpopularniejszego aktora scen poznańskich. W 1968 otrzymała Złoty Krzyż Zasługi.
Została pochowana na cmentarzu Północnym na Wólce Węglowej w Warszawie.

</doc>
<doc id="1788142" url="https://pl.wikipedia.org/wiki?curid=1788142" title="Smardz grubonogi">
Smardz grubonogi

Smardz grubonogi ("Morchella crassipes" (Vent.) Pers.) – gatunek grzybów należący do rodziny smardzowatych ("Morchellaceae").
Systematyka i nazewnictwo.
Pozycja w klasyfikacji według Index Fungorum: "Morchella, Morchellaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1797 r. Étienne Pierre Ventenat nadając mu nazwę "Phallus crassipes". Obecną, uznaną przez Index Fungorum nazwę nadał mu w 1801 r. Christiaan Hendrik Persoon, przenosząc go do rodzaju "Morchella".
Niektóre synonimy nazwy naukowej:
Nazwa polska według M.A. Chmiel.
Morfologia.
Średnica od 8 do 12 cm, w dolnej części zrośnięta jest z trzonem, owalnie. Żebra kręte, pionowe, połączone z niższymi, poprzecznymi żebrami. Jamki głębokie, siwobrązowe lub brązowe, lecz zazwyczaj rdzawobrązowe.
Wysokość 6–12 cm i grubość 3–8 cm. Jest biały, czasem żółtawy, matowy, nieregularnie pionowo bruzdkowany.
Biały lub kremowy, bez zapachu i smaku.
Bladoochrowy.
Występowanie i siedlisko.
Znane jest występowanie smardza grubonogiego w Ameryce Północnej, Europie, Azji i na Nowej Zelandii. W piśmiennictwie naukowym na terenie Polski do 2020 r. podano tylko 5 stanowisk. W latach 1983–2014 objęty był ochroną ścisłą, od 2014 r. podlega ochronie częściowej grzybów (chronione są okazy rosnące poza terenem ogrodów, upraw ogrodniczych, szkółek leśnych oraz poza terenami zieleni).
Spotykany w łęgowych lasach, w wilgotnych miejscach na próchnicznej ziemi. Grzyb saprotroficzny, ale prawdopodobnie mający zdolność tworzenia związków biotroficznych z korzeniami roślin. Owocniki tworzy od maja do czerwca.
Owocniki "Morchella crassipes" są jadalne. Dorosły owocnik ma wysokość ok. 12-20, a nawet 30 cm (rzadko spotykane są takie okazy). Podobnym gatunkiem jest smardz jadalny ("Morchella esculenta").

</doc>
<doc id="1788143" url="https://pl.wikipedia.org/wiki?curid=1788143" title="Kolegiata w Bodzentynie">
Kolegiata w Bodzentynie



</doc>
<doc id="1788144" url="https://pl.wikipedia.org/wiki?curid=1788144" title="Becky Holliday">
Becky Holliday

Becky Holliday (ur. 13 grudnia 1980 w Sacramento) – amerykańska lekkoatletka specjalizująca się w skoku o tyczce.
Karierę sportową rozpoczęła od gimnastyki.
Złota medalistka mistrzostw NACAC w kategorii seniorów (San Salvador 2007).
Medalistka mistrzostw USA. W 2003 została mistrzynią NCAA oraz odpadła w eliminacjach (20. miejsce) podczas rozgrywanych w Paryżu mistrzostw świata. 
W 2010 był piątą zawodniczką pucharu interkontynentalnego w Splicie. Rok później zdobyła brązowy medal igrzysk panamerykańskich. W 2012 zajęła 9. miejsce w konkursie finałowym podczas igrzysk olimpijskich w Londynie.

</doc>
<doc id="1788146" url="https://pl.wikipedia.org/wiki?curid=1788146" title="Brand (rodzina)">
Brand (rodzina)



</doc>
<doc id="1788148" url="https://pl.wikipedia.org/wiki?curid=1788148" title="1853 w muzyce">
1853 w muzyce



</doc>
<doc id="1788150" url="https://pl.wikipedia.org/wiki?curid=1788150" title="Datyń (Ukraina)">
Datyń (Ukraina)

Datyń (ukr. Датинь) – wieś w rejonie ratnowskim obwodu wołyńskiego, założona w 1564 r. 
Wieś królewska Datyn położona była w pierwszej połowie XVII wieku w starostwie niegrodowym ratneńskim w ziemi chełmskiej. W II Rzeczypospolitej miejscowość była siedzibą gminy wiejskiej Datyń w powiecie kowelskim województwa wołyńskiego. Wieś liczy 875 mieszkańców.

</doc>
<doc id="1788152" url="https://pl.wikipedia.org/wiki?curid=1788152" title="Konflikt w Irlandii Północnej">
Konflikt w Irlandii Północnej

Konflikt w Irlandii Północnej ( „Kłopoty”, irl. "Na Trioblóidí") – konflikt o podłożu etniczno-politycznym, rozgrywający się na obszarze Irlandii Północnej, okresowo rozszerzający się również na Anglię, Irlandię i kontynentalną Europę, trwający od końca lat 60. XX wieku aż do podpisania porozumienia wielkopiątkowego w Belfaście w 1998 roku. Pomimo podpisania porozumienia pokojowego nadal dochodzi do sporadycznych aktów przemocy.
Przyczyny i przebieg.
Głównymi przyczynami konfliktu w Irlandii Północnej była chęć zjednoczenia należącej do Wielkiej Brytanii prowincji z niepodległą Republiką Irlandii przez irlandzkich nacjonalistów i republikanów (głównie katolików), przy jednoczesnym dążeniu unionistów (głównie protestantów) do pozostania w granicach Zjednoczonego Królestwa, oraz ogólna niechęć pomiędzy obiema grupami. Konflikt toczył się zarówno w wymiarze militarnym (oraz paramilitarnym), jak i na arenie politycznej. W konflikt zaangażowani byli politycy i aktywiści polityczni obu stron, organizacje paramilitarne republikanów i unionistów oraz siły bezpieczeństwa Wielkiej Brytanii i Republiki Irlandii.
W ciągu trwającego trzy dekady konfliktu zginęło ponad 3500 osób – 1840 cywilów (według innych źródeł 1935), 1049 członków sił bezpieczeństwa (w tym 705 żołnierzy British Army i 301 funkcjonariuszy Royal Ulster Constabulary), 368 członków paramilitarnych grup republikańskich (w tym 359 członków różnych frakcji Irlandzkiej Armii Republikańskiej) oraz 162 członków paramilitarnych organizacji unionistycznych (w tym 91 członków Ulster Defence Association i 62 członków Ulster Volunteer Force).

</doc>
<doc id="1788156" url="https://pl.wikipedia.org/wiki?curid=1788156" title="Cmentarz wojenny w Wytycznie">
Cmentarz wojenny w Wytycznie

Cmentarz wojenny w Wytycznie – cmentarz z okresu II wojny światowej znajdujący się w Wytycznie, w gminie Urszulin, w powiecie włodawskim. Cmentarz usytuowany przy drodze lokalnej Wytyczno – Wólka Wytycka.
Na cmentarzu znajduje się symboliczny grób żołnierzy Korpusu Ochrony Pogranicza poległych w czasie bitwy pod Wytycznem stoczonej 1 października 1939 roku pomiędzy jednostkami KOP dowodzonymi przez generała Wilhelma Orlik-Rückemann, a Armią Czerwoną. Ciała żołnierzy spoczywają głównie na cmentarzu we Włodawie. 
Obok cmentarza znajduje się pomnik bitwy pod Wytycznem. Na ponad dwumetrowym kopcu usypanym z ziemi znajduje się metalowy krzyż z orłem w koronie, maszt flagowy oraz tablica z napisem "Wytyczno, Kozielsk, Starobielsk, Ostaszków, Katyń."
Co roku pod koniec września pod pomnikiem odbywają się uroczystości upamiętniające bitwę z udziałem władz państwowych oraz wojska. W 2014 roku z okazji 75 rocznicy bitwy pomnik został gruntownie odnowiony, z kopca zniknęły schody, a zamiast tego pojawiły się tablice ze słowami m.in. Jana Pawła II. Wybudowany został plac z tablicami informacyjnymi opisującymi przebieg bitwy oraz reprodukcją mapy naszkicowanej przez generała Ruckemana. 

</doc>
<doc id="1788160" url="https://pl.wikipedia.org/wiki?curid=1788160" title="Hossam Arafat">
Hossam Arafat

Hossam Arafat (ur. 18 stycznia 1990 w Mansurze) – egipski piłkarz grający na pozycji pomocnika.
Kariera klubowa.
Arafat pochodzi z Mansury, a jest wychowankiem klubu El Mansoura, w którym grał w latach 2007–2009. Przed sezonem 2009/2010 przeniósł się do klubu Zamalek, wicemistrza kraju.
Kariera reprezentacyjna.
Dostał powołanie na Mistrzostwa Świata U-20 w 2009 roku, których Egipt był gospodarzem. Już w pierwszym meczu turnieju zdobył 2 bramki i przypieczętował zwycięstwo swojej drużyny.

</doc>
<doc id="1788161" url="https://pl.wikipedia.org/wiki?curid=1788161" title="Opole Port">
Opole Port

Opole Port – nieczynna towarowa stacja kolejowa w województwie opolskim, w Polsce. Znajduje się na terenie nieczynnego portu rzecznego w Zakrzowie, dzielnicy Opola.

</doc>
<doc id="1788162" url="https://pl.wikipedia.org/wiki?curid=1788162" title="Parafia Matki Bożej Królowej Polski w Świebodzinie">
Parafia Matki Bożej Królowej Polski w Świebodzinie



</doc>
<doc id="1788164" url="https://pl.wikipedia.org/wiki?curid=1788164" title="Sergiusz (Wasilkow)">
Sergiusz (Wasilkow)

Sergiusz, imię świeckie Nikołaj Nilowicz Wasilkow (ur. 22 listopada 1861, zm. 29 czerwca 1937 w Nowosybirsku) – arcybiskup Rosyjskiego Kościoła Prawosławnego. 
Życiorys.
Urodził się w rodzinie kapłana prawosławnego na terenie eparchii pskowskiej. Ukończył Akademię Duchowną w Petersburgu, po czym został nauczycielem w parafialnej szkole w miejscowości Michajłowska, również w eparchii pskowskiej. 6 listopada 1888 przyjął święcenia kapłańskie, będąc żonatym. Pracował jako wykładowca w seminariach duchownych kolejno w Rydze, Ufie, Pińsku (jako kierownik seminarium) i Arzamasie (na analogicznym stanowisku). Po I wojnie światowej ponownie pracował jako kapłan w tym samym mieście, nie pełniąc już funkcji w seminariach. W 1922 owdowiał i cztery lata później zdecydował się złożyć śluby zakonne. 
W miesiąc po złożeniu ślubów, 25 maja 1926, został biskupem czelabińskim i miaskim. Po roku został aresztowany przez OGPU i skazany na trzyletnie zesłanie administracyjne do miasta Irbit. Po odbyciu kary pozwolono mu na zamieszkanie w Szadryńsku. 10 października 1933 został mianowany biskupem tomskim, zaś w październiku 1934 "locum tenens" tronu patriarszego metropolita Sergiusz mianował go arcybiskupem. Po reorganizacji eparchii na obszarze Syberii stanął na czele nowo powołanej eparchii nowosybirskiej. Został ponownie aresztowany w nocy z 4 na 5 maja 1937, po odprawieniu Świętej Liturgii w soborze Wniebowstąpienia Pańskiego w Nowosybirsku, razem z grupą innych kapłanów i świeckich. Został oskarżony o przewodzenie tajnej organizacji kontrrewolucyjnej o charakterze monarchistycznym, prowadzenie działań dywersyjnych i agitacji antyradzieckiej. 25 czerwca 1937 został skazany na śmierć przez „trójkę” NKWD, zaś cztery dni później rozstrzelany. 
Zrehabilitowany 7 lutego 1958.

</doc>
<doc id="1788165" url="https://pl.wikipedia.org/wiki?curid=1788165" title="PSR J1023+0038">
PSR J1023+0038

 
PSR J1023+0038 – pulsar milisekundowy znajdujący się w konstelacji Sekstantu, w odległości około 4000 lat świetlnych od Ziemi. Został on odkryty w 2007 roku przez zespół astronomów kierowany przez Anne Archibald i Victorię Kaspi z McGill Pulsar Group na Uniwersytecie McGill za pomocą radioteleskopu Robert C. Byrd Green Bank Telescope.
Podobnie jak większość znanych pulsarów milisekundowych, PSR J1023+0038 jest składnikiem ciasnego układu podwójnego, w którym nastąpił przepływ materii pomiędzy gwiazdą towarzyszącą a gwiazdą neutronową.
PSR J1023+0038 wiruje z częstotliwością 592 Hz, czyli około 35 500 obrotów na minutę, co oznacza, że jest jednym z najszybciej rotujących pulsarów. Wokół pulsara krąży normalna gwiazda.
Układ ten był obserwowany już w 1998 roku w programie Very Large Array (VLA) oraz obserwowany w paśmie widzialnym w 1999 roku w przeglądzie Sloan Digital Sky Survey (SDSS). Odkryta wtedy gwiazda przypominała Słońce. Jednak obserwacje prowadzone w roku 2000 wykazały, że obiekt ten uległ dramatycznym zmianom, gdyż zaobserwowano wirujący dysk materii otaczający gwiazdę neutronową. W trakcie obserwacji prowadzonych w maju 2002 roku dysku akrecyjnego już nie było. Wynika z tego wniosek, że pulsar ten zakończył już wysysanie gazu z gwiazdy towarzysza, rozkręcił się i całkiem niedawno zaczął emitować impulsy radiowe.
Nigdy wcześniej nie obserwowano dysków akrecyjnych wokół pulsarów. Natomiast były one obserwowane w rentgenowskich układach podwójnych o niskiej masie (LMXB - "Low Mass X-ray Binaries"), jednak układy takie nie emitują promieniowania radiowego. Uważano, że LMXB znajdują się w fazie rozkręcania, a charakterystyczna dla pulsarów emisja impulsów radiowych następuje później. Tak więc PSR J1023+0038 może być obiektem, który jako pierwszy był obserwowany na pośrednim etapie przemiany z rentgenowskiego układu podwójnego w pulsara po zakończeniu pobierania materiału z towarzyszącej mu gwiazdy. Gdy transfer masy się zakończył, dysk akrecyjny zanikł, a narodził się nowy pulsar.
Gwiazda towarzysząca PSR J1023+0038 ma masę szacowaną na połowę masy Słońca, a jej okres obiegu wokół gwiazdy neutronowej wynosi 1 godzinę i 45 minut.

</doc>
<doc id="1788168" url="https://pl.wikipedia.org/wiki?curid=1788168" title="Nikoleta Kiriakopulu">
Nikoleta Kiriakopulu

Nikoleta Kiriakopulu (gr. Νικολέτα Κυριακοπούλου; ur. 21 marca 1986 w Atenach) – grecka lekkoatletka specjalizująca się w skoku o tyczce.
Osiągnięcia.
W 2008 reprezentowała Grecję podczas igrzysk olimpijskich w Pekinie, 27. lokata w eliminacjach nie dała jej awansu do finału. Na tym samym etapie rywalizacji zakończyła swój start na igrzyskach olimpijskich w Londynie (2012). W 2021 na igrzyskach olimpijskich w Tokio zajęła 8. miejsce w finale.

</doc>
<doc id="1788170" url="https://pl.wikipedia.org/wiki?curid=1788170" title="Nikolía Kiriakopoúlou">
Nikolía Kiriakopoúlou



</doc>
<doc id="1788171" url="https://pl.wikipedia.org/wiki?curid=1788171" title="Nikoleta Kyriakopoulou">
Nikoleta Kyriakopoulou



</doc>
<doc id="1788176" url="https://pl.wikipedia.org/wiki?curid=1788176" title="Grań Tatr Wysokich Liliowe - Rysy">
Grań Tatr Wysokich Liliowe - Rysy



</doc>
<doc id="1788180" url="https://pl.wikipedia.org/wiki?curid=1788180" title="Grań Tatr Wysokich Rysy - Przełęcz pod Kopą">
Grań Tatr Wysokich Rysy - Przełęcz pod Kopą



</doc>
<doc id="1788183" url="https://pl.wikipedia.org/wiki?curid=1788183" title="Koźlarz świerkowy">
Koźlarz świerkowy

Koźlarz świerkowy ("Leccinum piceinum" Pilát &amp; Dermek) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Leccinum, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Synonimy nazwy naukowej:
Brak go w wykazie wszystkich grzybów wielkoowocnikowych Polski, jest jednak jako koźlarz świerkowy wymieniany w niektórych atlasach grzybów.
Morfologia.
Średnica od 3 do 9 cm, owalnie półkulisty, z wiekiem rozpostarty, przy brzegu łuskowaty, później matowy, czerwony, na wierzchołku błyszczący, brązowawo-czerwony.
Skórka u młodszych okazów przyciśnięta do trzonu, później zwisająca na obwodzie.
Początkowo białe, później siwawe, ale nie czarne.
Wysokości od 8 do 13 cm i grubości 1,5–3 cm, pałkowaty i podłużny do maczugowatego.
O delikatnym smaku, słabym zapachu, biały i lekko kremowy; twardy.
Brązowy.
Można pomylić z koźlarzem czerwonym ("Leccinum aurantiacum"), koźlarzem pomarańczowożółtym ("Leccinum versipelle") lub koźlarzem sosnowym ("Leccinum vulpinum").
Występowanie i siedlisko.
Jego występowanie w Polsce jest niepewne. Wymieniają go niektóre atlasy grzybów, pomija go W. Wojewoda. Brak tego gatunku w wykazie W. Wojewody może świadczyć, że nie występuje on w Polsce, ale może też być wynikiem przeoczenia W. Wojewody, może też nie został opisany w polskim piśmiennictwie naukowym.
Latem i jesienią pod świerkami, gdyż z nimi tworzy mikoryzę.

</doc>
<doc id="1788184" url="https://pl.wikipedia.org/wiki?curid=1788184" title="Seisdon">
Seisdon

Seisdon – wieś w hrabstwie Staffordshire, położona około 9,5 km (6 mil) na zachód od Wolverhampton.
Etymologia.
Nazwa wydaje się oznaczać "wzgórze Sasów", co sugeruje, że nadano ją pierwotnie, gdy na tej ziemi żyli ludzie, zarówno anglosaskiej jak i celtyckiej grupy etnicznej lub kulturowej. Zgadza się to także z innymi lokalnymi toponimami, na przykład, Penn, którego nazwa wydaje się być pochodzenia walijskiego.
Historia.
Nazwa wsi sugeruje jej początek w dość wczesnym okresie anglosaskim. Domesday Book podaje znaczną ilość informacji na temat własności gruntów w secinie Seisdon. Od 1894 do 1974 r. istniał tu okręg wiejski (Seisdon Rural District).

</doc>
<doc id="1788185" url="https://pl.wikipedia.org/wiki?curid=1788185" title="Stanisław Siuda">
Stanisław Siuda

Stanisław Siuda (ur. 4 kwietnia 1890 w Błotnicy, zm. 25 lutego 1945 we Freising) – pułkownik piechoty Wojska Polskiego, kawaler Orderu Virtuti Militari.
Życiorys.
Urodził się 4 kwietnia 1890 w Błotnicy, na terytorium ówczesnej Prowincji Poznańskiej w rodzinie Józefa i Elżbiety z Piotrowskich. W 1907 został wydalony ze szkoły za próbę przeprowadzenia strajku. Był członkiem Towarzystwa Tomasza Zana i Towarzystwa Gimnastycznego „Sokół”. 1 października 1913 wcielony do Armii Cesarstwa Niemieckiego. Służył w 50 pułku piechoty im. Hrabiego Werderu w Rawiczu i z nim w sierpniu 1914 wyruszył na front zachodni. Był dwukrotnie ranny. 18 listopada 1918, po ogłoszeniu kapitulacji przez Niemcy, uciekł do rodzinnej Błotnicy i zorganizował tam oddział powstańczy.
1 stycznia 1919 wyruszył z nim na front. 5 stycznia 1919 zajął Wolsztyn, a 11 stycznia Kopanicę i Chobienice. 7 stycznia został mianowany dowódcą IV batalionu Grupy Zachodniej. 2 i 3 lutego walczył o Nowe Kramsko. 16 lutego został dowódcą III batalionu 2 pułku Strzelców Wielkopolskich. Razem z pułkiem wyruszył na front wschodni.
Szczególnie odznaczył się w walkach 17 marca 1920 „na czele swojego oddziału zdecydowanym atakiem zdobył Jakimowską Słobodę.” Za tę waleczność został odznaczony Orderem Virtuti Militari.
Po zakończeniu wojny kontynuował zawodową służbę wojskową w 56 pułku piechoty wielkopolskiej w Krotoszynie. 10 lipca 1922 został zatwierdzony na stanowisku dowódcy batalionu. W 1923 pełnił obowiązki dowódcy batalionu sztabowego. W latach 1924–1926 dowodził III batalionem. W marcu 1926 został zatwierdzony na stanowisku oficera Przysposobienia Wojskowego 56 pp. Następnie pełnił służbę w Dowództwie 30 Dywizji Piechoty w Kobryniu na stanowisku rejonowego komendanta przysposobienia wojskowego. 23 sierpnia 1929 roku został przeniesiony do 8 pułku piechoty Legionów w Lublinie na stanowisko zastępcy dowódcy pułku. 28 czerwca 1933 roku ogłoszono jego przeniesienie do 17 pułku piechoty w Rzeszowie na stanowisko dowódcy pułku. 10 marca 1939 roku został przeniesiony do dyspozycji dowódcy Okręgu Korpusu Nr X w Przemyślu. 30 czerwca 1939 roku został mianowany dowódcą Poznańskiej Brygady Obrony Narodowej.
10 marca 1935 został wybrany prezesem zarządu klubu sportowego WCTS Resovia. Został wiceprezesem rzeszowskiego oddziału Ligi Morskiej i Kolonialnej (prezesem był emerytowany ppłk i prezydent Rzeszowa Jan Niemierski).
Podczas kampanii wrześniowej dowodzona przez niego brygada osłaniała działania Armii „Poznań” w rejonie Krośniewice – Kutno i Ślesin – Koło – Dąbie. 11 września organizował obronę północnego skrzydła armii. Po kapitulacji przebywał w Oflagu VII A Murnau. Zmarł na niewydolność nerek 25 lutego 1945 r. w lazarecie we Freising, gdzie został pochowany na przyszpitalnym cmentarzu. Po likwidacji cmentarza w 1985 r. szczątki płk. S. Siudy zostały przeniesione na cmentarz wojenny w Neumarkt in der Oberpfalz.
Życie prywatne.
Żonaty od 1919 z Ludwiką Forecką, z którą miał troje dzieci: Jerzego (ur. 1922), Barbarę (1924) i Ludwikę (1927).

</doc>
<doc id="1788186" url="https://pl.wikipedia.org/wiki?curid=1788186" title="Burdon">
Burdon

Burdon (fr. "bourdon", wł. "bordone") – stały, najczęściej basowy dźwięk, pełniący rolę prymitywnego akompaniamentu. Może występować również jako dwudźwięk.
Burdon oznacza także część instrumentu muzycznego, która wydaje ów stały, niezmienny dźwięk, np. jedna lub więcej piszczałek burdonowych w dudach, musette czy struny burdonowe w lirze korbowej. Także teorba posiada kilka strun burdonowych w basowym rejestrze, których strój jest stały.
Burdon to także jeden z zamkniętych głosów wargowych w organach (8’ i 4’). Charakteryzuje się bardzo subtelnym, cichym i miękkim dźwiękiem.

</doc>
<doc id="1788188" url="https://pl.wikipedia.org/wiki?curid=1788188" title="Encyklopedia Muzyczna PWM">
Encyklopedia Muzyczna PWM



</doc>
<doc id="1788190" url="https://pl.wikipedia.org/wiki?curid=1788190" title="Leonardo Ximenes">
Leonardo Ximenes

Leonardo Ximenes (ur. 27 grudnia 1716 w Trapani, zm. 4 maja 1786 we Florencji), włoski ksiądz jezuita, astronom, inżynier i geograf z regionu Toskanii.
Urodził się w Trapani, w rodzinie pochodzenia hiszpańskiego, studiował w miejscowym kolegium jezuitów, które znajduje się zaledwie jedną przecznicę od miejsca jego narodzin. Następnie przywdział habit jezuicki i został przydzielony do prowincji Toskanii.
W 1755 roku rozbudował i udoskonalił meridianę w katedrze Santa Maria del Fiore.
W 1756 roku założył obserwatorium we Florencji ("Obserwatorium Ximeniano"), któremu poświęcił ostatnie lata swojego życia, a które do dziś nosi jego imię. Jest nadal jednym z najważniejszych obserwatoriów astronomicznych w Europie. Był także pisarzem oraz członkiem na wielu międzynarodowych uczelniach (Werona, Siena, Paryżu, Petersburg).

</doc>
<doc id="1788191" url="https://pl.wikipedia.org/wiki?curid=1788191" title="Mistrzostwa Polski seniorów w lekkiej atletyce 1968">
Mistrzostwa Polski seniorów w lekkiej atletyce 1968



</doc>
<doc id="1788193" url="https://pl.wikipedia.org/wiki?curid=1788193" title="Linia kolejowa nr 345">
Linia kolejowa nr 345

Linia kolejowa nr 345 rozpoczyna swój bieg na stacji Opole Wschodnie, natomiast jej koniec umiejscowiony jest na towarowej stacji Opole Port. Jest to linia jednotorowa, o szerokości torów 1435 mm, niezelektryfikowana. 

</doc>
<doc id="1788194" url="https://pl.wikipedia.org/wiki?curid=1788194" title="Mistrzostwa Polski seniorów w lekkiej atletyce 1967">
Mistrzostwa Polski seniorów w lekkiej atletyce 1967



</doc>
<doc id="1788196" url="https://pl.wikipedia.org/wiki?curid=1788196" title="Mistrzostwa Polski seniorów w lekkiej atletyce 1966">
Mistrzostwa Polski seniorów w lekkiej atletyce 1966



</doc>
<doc id="1788198" url="https://pl.wikipedia.org/wiki?curid=1788198" title="Mistrzostwa Polski seniorów w lekkiej atletyce 1965">
Mistrzostwa Polski seniorów w lekkiej atletyce 1965



</doc>
<doc id="1788200" url="https://pl.wikipedia.org/wiki?curid=1788200" title="Mistrzostwa Polski seniorów w lekkiej atletyce 1964">
Mistrzostwa Polski seniorów w lekkiej atletyce 1964



</doc>
<doc id="1788208" url="https://pl.wikipedia.org/wiki?curid=1788208" title="Mark Speight">
Mark Speight

Mark Warwick Fordham Speight (ur. 6 sierpnia 1965 w Seisdon, zm. 7 kwietnia 2008 w Londynie) – był angielskim prezenterem telewizyjnym, znany przez 14 lat jako gospodarz programu dziecięcego SMart. Speight dorastał w Tettenhall, Wolverhampton, a po ukończeniu szkoły w wieku 16 lat stał się rysownikiem. Był także prowadzącym w programie TV " See It Saw It", gdzie poznał swoją przyszłą narzeczoną – Natashę Collins. Był zaangażowany w działalność charytatywną. Był prezesem zawodów Młodych artystów Chodnikowych przy Muscular Dystrophy Campaign oraz był rzecznikiem ChildLine. W styczniu 2008 Speight znalazł ciało Collins w wannie w ich londyńskim mieszkaniu. Został aresztowany pod zarzutem jej zabójstwa, ale w rezultacie nie oskarżono go o żadne przestępstwo. Śledztwo później ustaliło, że Natasha Collins zmarła z przedawkowania narkotyków i poważnych poparzeń od gorącej wody. W kwietniu 2008 odnotowano zaginięcie Speighta i kilka dni później wyszło na jaw, że popełnił samobójstwo przez powieszenie w pobliżu stacji Paddington. Zostały odkryte dwa zapiski samobójcze, opisujące jak już nie mógł żyć bez Collins.

</doc>
<doc id="1788211" url="https://pl.wikipedia.org/wiki?curid=1788211" title="Krajowe Zawody Balonów Wolnych o Puchar im. płk. Aleksandra Wańkowicza">
Krajowe Zawody Balonów Wolnych o Puchar im. płk. Aleksandra Wańkowicza

Krajowe Zawody Balonów Wolnych o Puchar im. płk. Aleksandra Wańkowicza – zawody lotnicze balonów wolnych, organizowane w Polsce w latach 1925–1939.
Do 1925 loty balonów wolnych w Polsce w celach sportowych miały miejsce sporadycznie, przede wszystkim z
powodu trudności finansowych. Były prowadzone tylko przez załogi wojskowe. W miarę zwiększenia się kadry pilotów balonowych zaistniała możliwość zorganizowania zawodów sportowych. Rok 1925 był rokiem przełomowym. Z inicjatywy płk. pil. ster. Feliksa Bołsunowskiego, ówczesnego szefa Referatu Balonowego w Departamencie Aeronautyki MSWojsk oraz przy poparciu Okręgu Stołecznego LOPP zostały zorganizowane I Krajowe Zawody Balonów Wolnych o Puchar im. płk. Aleksandra Wańkowicza.
Zawody te były główną imprezą krajową, która odbywała się zazwyczaj co roku. Oprócz wojskowych pilotów i obserwatorów balonowych, których wybierano na podstawie losowania, udział w zawodach brali również piloci cywilni. Zawody, w zależności od uchwały komisji, były rozgrywane w następujących konkurencjach: lot na odległość, czas trwania lotu i lotu do celu. Dodatkowym utrudnieniem zawodów było wykonywanie lotów wyłącznie nad terytorium kraju. Piloci, którzy przekroczyli granicę państwową, nie byli klasyfikowani. 
Krajowe Zawody Balonów Wolnych o Puchar im. płk. Aleksandra Wańkowicza odegrały ważną rolę w rozwoju sportu balonowego w
Polsce. W sumie odbyło się 11 zawodów. Miejscem startu pierwszych kolejnych pięciu zawodów była Warszawa, trzy razy zawody odbyły się w Toruniu, dwa razy w Mościcach i raz w Jabłonnie. W pierwszych zawodach, które miały miejsce 25 października 1925 wzięły udział 3 balony, natomiast w ostatnich – 14. w pierwszych zawodach zwyciężyła załoga w składzie por. Jan Zakrzewski i por. Antoni Janusz, która przeleciała balonem „Poznań” 142 km, docierając w okolice Janowa. W 1935 załoga por. Stanisław Łojasiewicz i inż. Franciszek Janik ustanowiła rekord czasu lotu 20:35 h oraz długości lotu balonem 609,7 km. W ostatnich zawodach załoga balonu „Lublin” kpt. Władysław Pomaski i ppor. Kajetan Kalisz poprawiła rekord czasu lotu na 22:35 h.

</doc>
<doc id="1788212" url="https://pl.wikipedia.org/wiki?curid=1788212" title="Zofia Stypułkowska">
Zofia Stypułkowska

Zofia Stypułkowska (ur. 6 października 1918 w Karasubazarze, zm. 18 grudnia 1999 w Warszawie) – polska prawnik, sędzia i działaczka polityczna, posłanka na Sejm PRL II i III kadencji. 
Życiorys.
Córka Stanisława. W 1944 ukończyła studia prawnicze na Uniwersytecie Warszawskim w trybie tajnego nauczania. W 1945 została radną Dzielnicowej Rady Narodowej Warszawa-Mokotów, później sprawowała mandat członka Rady Narodowej miasta stołecznego Warszawy. Jednocześnie pracowała jako sędzia (od 1949 w Sądzie Okręgowym w Warszawie). Przebywała na stypendiach Organizacji Narodów Zjednoczonych we Francji i Szwajcarii. W 1951 została sędzią Sądu Wojewódzkiego w Warszawie, a osiem lat później rozpoczęła pracę jako dyrektor Departamentu Spraw Nieletnich Ministerstwa Sprawiedliwości.
Należała do Stronnictwa Demokratycznego. W 1957 została wybrana na posłankę na Sejm PRL II kadencji z okręgu Warszawa–Śródmieście. Zasiadała w Komisjach Budownictwa i Gospodarki Komunalnej oraz Spraw Wewnętrznych. W 1961 uzyskała reelekcję w tym samym okręgu, kontynuując pracę w Komisji Budownictwa i Gospodarki Komunalnej. W latach 70. była sędzią Sądu Najwyższego. 
Odznaczona Medalem 10-lecia Polski Ludowej (1954), Srebrnym i Złotym (1951) Krzyżem Zasługi oraz Krzyżem Kawalerskim (1955) i Komandorskim Orderu Odrodzenia Polski. 

</doc>
<doc id="1788214" url="https://pl.wikipedia.org/wiki?curid=1788214" title="Linia kolejowa nr 300">
Linia kolejowa nr 300

Linia kolejowa nr 300 rozpoczyna swój bieg na stacji Opole Główne, natomiast jej koniec umiejscowiony jest na stacji Opole Wschodnie. Jest to linia jednotorowa, o szerokości torów 1435 mm, wybudowana w 1909 roku, zelektryfikowana w roku 1987. Linia na całym odcinku jest położona na terenie miasta Opola. Linia zapewnia połączenie dworca Opole Główne z linią kolejową nr 277, tak że pociągi jadące od Wrocławia przez Jelcz-Laskowice mogą dojeżdżać do Opola Głównego bez konieczności zmiany czoła pociągu. Po linii kursują pociągi osobowe relacji Opole Główne – Jelcz-Laskowice.

</doc>
<doc id="1788215" url="https://pl.wikipedia.org/wiki?curid=1788215" title="Ural Ufa">
Ural Ufa

Ural Ufa (ros. "ВК «Урал» Уфа") – męski klub siatkarski z Rosji powstały w 2007 roku z siedzibą w Ufie.
Obecnie zespół występuje w rozgrywkach Superligi.
Historia.
Chronologia nazw.
Energetyk
Nieftianik
Klub Ural powstał w lecie 2007 roku z połączenia zespołu Nieftianik Baszkortostana (ros. "Нефтяник Башкортостана") i Energetyk (ros. "Энергетик").
Nieftianik Baszkortostana jest pierwszym profesjonalnym klubem siatkarskim okręgu Baszkortostana. Swoje pierwsze rozgrywki o mistrzostwo Rosji rozpoczął wraz z pierwszym sezonem istnienia Superligi. Zdecydowanie najlepszym sezonem w wykonaniu zespołu z Ufy, był sezon 2005/2006, kiedy to Nieftianik uplasował się na piątej pozycji w klasyfikacji końcowej, co zagwarantowało mu udział w europejskich pucharach w sezonie 2006/2007.
Choć w sezonie 2006/2007 w zespole grali tacy zawodnicy jak Aleksiej Kazakow, czy dwaj brązowi medaliści Mistrzostw świata 2006 roku z Japonii - Andrej Żekow i Todor Aleksiew, drużyna z Ufy musiała walczyć o utrzymanie w Superlidze, ostatecznie po serii niepowodzeń Nieftianik zajął 9 miejsce w klasyfikacji końcowej.
Bilans sezon po sezonie.
Poziom rozgrywek:

</doc>
<doc id="1788216" url="https://pl.wikipedia.org/wiki?curid=1788216" title="Salvator Rosa">
Salvator Rosa

Salvator Rosa (ur. 20 czerwca lub 21 lipca 1615 w Neapolu, zm. 15 marca 1673 w Rzymie) – włoski malarz, rytownik, poeta, satyryk i kompozytor barokowy.
Studiował w Neapolu, gdzie znalazł się pod wpływem hiszpańskiego realisty Jusepe de Ribery. Działał także w Rzymie i Florencji, ciesząc się patronatem kardynała Carlo de’ Medici. Znany jest głównie jako autor scen rodzajowych z pustelnikami i włóczęgami na tle dzikich, romantycznych krajobrazów, malował sceny batalistyczne i marynistyczne, poruszał też tematykę wanitywną. Był zdolnym grawerem i rysownikiem, na jego twórczość plastyczną wpływ mieli caravaggioniści włoscy.
Salvator Rosa był również autorem kilku tomów zjadliwych satyr, a ponieważ zwykle pisał o ludziach znanych i możnych, jego twórczość przysporzyła mu wielu wrogów; m.in. skrytykował znanego architekta i rzeźbiarza Giovanniego Lorenzo Berniniego, który poprzysiągł mu zemstę. Artysta krytykował głównie ludzkie ułomności, takie jak rozrzutność, pychę oraz nikczemne obyczaje królów i możnowładców.
Rosa uważany jest za prekursora romantyzmu w malarstwie, przez stulecia przylgnęła do niego opinia buntownika i rewolucjonisty. Jego życie i twórczość były inspiracją dla innych artystów m.in. Ernst Theodor Amadeus Hoffmann w 1819 poświęcił mu nowelę "Signor Formica", a Antônio Carlos Gomes w 1874 napisał na jego temat operę "Salvator Rosa". W 1846 Cesare Pugni skomponował muzykę do baletu "Catarina or La Fille du Bandit"; libretto oparto na niepewnym i niepotwierdzonym incydencie z młodości Rosy, który miał wówczas zadawać się z bandytami. W 1939 powstał włoski film kostiumowy "Przygoda Salvatora Rosy" w reżyserii Alessandro Blasettiego.
Również polscy artyści znali twórczość Salvatora Rosy, m.in. Cyprian Kamil Norwid w wierszu "Spółcześni" pisał "Poeta-malarz-sztycharz-Rewolucjonista, Salwator Rosa!...", a Czesław Miłosz poświęcił mu wiersz "O! Salvator Rosa (1615-1673), Pejzaż z postaciami".

</doc>
<doc id="1788218" url="https://pl.wikipedia.org/wiki?curid=1788218" title="Oblężenie Saguntu">
Oblężenie Saguntu

Oblężenie Saguntu – starcie zbrojne, które miało miejsce w roku 219 p.n.e. i które stało się bezpośrednim powodem wybuchu II wojny punickiej.
W roku 220 p.n.e. mieszkańcy Saguntu (dzisiejsze w Sagunto w Hiszpanii) zaatakowali sprzymierzone z Kartagińczykami plemię Torboletów. W obronie sprzymierzeńców stanął Hannibal Barkas. Podczas gdy mieszkańcy Saguntu bezskutecznie starali się uzyskać pomoc w Rzymie, w roku 219 p.n.e. Hannibal obległ Sagunt (mimo żądań poselstwa rzymskiego, by zaniechał tego, kierowanego zarówno bezpośrednio do niego, jak i do władz kartagińskich w ich stolicy). Miasto otoczone było potężnymi murami, a jego obrońcy długo stawiali Kartagińczykom skuteczny opór. Dopiero po ośmiu miesiącach oblężenia Sagunt został zdobyty, a większość jego mieszkańców wymordowano. Zdobycie miasta i rzeź mieszkańców Saguntu wywołały gniew w Rzymie, który uznał ten fakt za naruszenie układu zawartego z Hazdrubalem i powód do rozpoczęcia nowej wojny z Kartaginą.

</doc>
<doc id="1788219" url="https://pl.wikipedia.org/wiki?curid=1788219" title="Marc Hynes">
Marc Hynes

Marc Hynes (ur. 26 lutego 1978 roku w Guildford) – brytyjski kierowca wyścigowy.
Życiorys.
Brytyjczyk pierwsze kroki w karierze wyścigowej stawiał w Brytyjskiej Formule Renault oraz Vauxhall, w 1995 roku. W kolejnym sezonie kontynuował starty już wyłącznie w bardziej prestiżowym serialu francuskiej marki. Po tytuł w niej sięgnął w trzecim podejściu, w roku 1997.
W sezonie 1999 zdobył tytuł w Brytyjskiej Formule 3 oraz zwyciężył w prestiżowym wyścigu Formuły 3 Masters, dzięki czemu dostał szansę odbycia testów z zespołem Formuły 1 – British American Racing. Nie zaowocowało to jednak pracą w roli testera. Poza tym brał udział w Niemieckiej Formule 3 (bez znaczących sukcesów).
W roku 2000 wystąpił w trzech wyścigach Międzynarodowej Formuły 3000, jednak żadnej z nich nie ukończył (w tym do jednej nie zdołał się zakwalifikować). Szansę na udział w przedsionku F1 dostał jeszcze w sezonie 2003, na torze Silverstone. Tym razem udało mu się ukończyć rundę, ale na niepunktowanej pozycji. Po tym sezonie Brytyjczyk zakończył działalność w juniorskich seriach.
Na sezon 2005 Hynes wyjechał do Ameryki, gdzie rozpoczął starty w wyścigach długodystansowych – American Le Mans Series. W 2007 brał udział w pucharze Porsche, natomiast w 2008 wyjechał do Australii, gdzie zadebiutował w wyścigach samochodów turystycznych – V8 Supercars.

</doc>
<doc id="1788220" url="https://pl.wikipedia.org/wiki?curid=1788220" title="1870 w muzyce">
1870 w muzyce



</doc>
<doc id="1788221" url="https://pl.wikipedia.org/wiki?curid=1788221" title="Parafia Narodzenia Najświętszej Maryi Panny w Łękawie">
Parafia Narodzenia Najświętszej Maryi Panny w Łękawie

Parafia pw. Narodzenia Najświętszej Maryi Panny w Łękawie – rzymskokatolicka parafia wchodząca w skład dekanatu bełchatowskiego archidiecezji łódzkiej.
Historia kościoła i parafii.
Pierwszy kościół z 1773 r. modrzewiowy spłonął 26 III 1941 r., drugi, już nieistniejący, przeniesiony został z Łodzi (z parafii św. Antoniego) w 1951 r. W październiku 1996 r., po otrzymaniu przez parafię spadku w wysokości 7700 funtów po śp. Antoninie Zalewskiej z d. Madejczyk, zmarłej w Anglii, pojawiła się myśl budowy nowej, murowanej świątyni. Po uzyskaniu zgody Arcybiskupa Łódzkiego i załatwieniu wszelkich formalności 22 IV 1997 r. przystąpiono do budowy nowej świątyni według projektu arch. Dariusza Witasiaka i Pawła Marciniaka. Murarzami byli górale z Kacwina. Przy wielkiej ofiarności i zaangażowaniu parafian oraz darczyńców: KWB Bełchatów, Elektrowni Bełchatów, Stomilu Bełchatów, Wójta Gminy Bełchatów i indywidualnych ofiarodawców w ciągu jednego roku została wybudowana nowa, murowana świątynia. Ze względu na to, iż stary kościół był w centralnym miejscu placu kościelnego, trzeba było obudowywać istniejącą świątynię. Dzięki temu wierni nie byli pozbawieni Domu Bożego. Kamień węgielny poświęcony przez Jana Pawła II w Łodzi 13 VI 1987 r. został wmurowany przez bpa Adama Lepę 20 VII 1997 r. jako wotum wdzięczności w 10. rocznicę wizyty Ojca Świętego w Łodzi. Po 11 miesiącach stanęła już nowa świątynia i można było stary kościół rozebrać. W Niedzielę Palmową 5 IV 1998 r. została odprawiona pierwsza msza św. w nowej świątyni. Trwały dalsze prace wykończeniowe, 7 VI 1998 r. abp Władysław Ziółek dokonał poświęcenia świątyni, ofiarowanej Panu Bogu u progu trzeciego tysiąclecia chrześcijaństwa. 12 IX 1999 r. bp Adam Lepa dokonał aktu konsekracji świątyni.
Parafia została erygowana 1 stycznia 1931 roku przez wyłączenie się z parafii pw. "Wszystkich Świętych" w Grocholicach.

</doc>
<doc id="1788223" url="https://pl.wikipedia.org/wiki?curid=1788223" title="Beautiful Sin">
Beautiful Sin

Beautiful Sin – europejski zespół power metalowy, założony w 2005 roku. Grupa wydała dotąd jeden studyjny album.

</doc>
<doc id="1788224" url="https://pl.wikipedia.org/wiki?curid=1788224" title="Shekere">
Shekere

Shekere (czyt. "Szekere") - instrument muzyczny z rodziny Idiofonów, pochodzący z Afryki. Jest to grzechota zrobiona z suchej i pustej tykwy owiniętej siateczką z nanizanymi na nią muszelkami Kauri, które wydają przy pocieraniu charakterystyczny, głośny, "trzeszczący" dźwięk.
Zależnie od regionu funkcję muszelek mogą pełnić nasiona kakaowca, drewniane koraliki. Inne afrykańskie nazwy instrumentu to: "lilolo", "axatse" (Ghana), "chequere", "sekere" (Nigeria). Kształt tykwy z której zrobiony jest instrument wpływa na jego brzmienie. Jest ona suszona przez kilka miesięcy, a następnie usuwa się ze środka miąższ i nasiona. Ostateczny wygląd osiąga się polerując i barwiąc powierzchnię instrumentu.
Sposób grania to rytmiczne potrząsanie lub pocieranie muszelkami o tykwę. U ludu Joruba w Ibadanie (Nigeria) znany jest też sposób polegający na podrzucaniu wysoko i szybkim łapaniu instrumentu.
Shekere znane jest również w Ameryce Środkowej i Południowej pod nazwami: "chekeré" (Kuba), "agbé", "aggué", "abwe", "xequerê" (Brazylia), "cabaça", "afoxé" (mniejsza odmiana). Pod nazwą "guiro" znalazło zastosowanie w muzyce jazzowej oraz współczesnej.

</doc>
<doc id="1788226" url="https://pl.wikipedia.org/wiki?curid=1788226" title="Annika Suthe">
Annika Suthe

Annika Suthe (ur. 15 października 1985 w Mettingen) – niemiecka lekkoatletka, która specjalizowała się w rzucie oszczepem.
W 2004 roku uczestniczyła w igrzyskach olimpijskich - wynik 58,70 nie dał jej awansu do finału. Wicemistrzyni świata juniorek (2004) oraz młodzieżowa mistrzyni Europy (2005). W 2011 zakończyła karierę sportową. 
Rekord życiowy: 61,38 (23 maja 2004, Halle).

</doc>
<doc id="1788232" url="https://pl.wikipedia.org/wiki?curid=1788232" title="Łukasz Konrad Ciepliński">
Łukasz Konrad Ciepliński



</doc>
<doc id="1788234" url="https://pl.wikipedia.org/wiki?curid=1788234" title="Sakae Ōba">
Sakae Ōba

 – kapitan Cesarskiej Armii Japońskiej podczas II wojny światowej, który stacjonował na wyspie Saipan.
Kiedy alianckie wojska zajęły Saipan w lipcu 1944, Ōba wraz z grupą żołnierzy ukrywał się w dżungli do grudnia 1945, a więc trzy miesiące po kapitulacji Japonii. Jego jednostka była ostatnim zorganizowanym punktem oporu japońskiego na Saipan.
Po wojnie, wspólnie z Donem Jonesem, amerykańskim żołnierzem, który został zaatakowany przez Ōbę i jego ludzi w pewnym momencie walk, został autorem książki: ().

</doc>
<doc id="1788236" url="https://pl.wikipedia.org/wiki?curid=1788236" title="Afroditi Skafida">
Afroditi Skafida

Afroditi Skafida (gr.: Αφροδίτη Σκαφίδα, "Afrodíti̱ Skafída"; ur. 20 marca 1982 w Atenach) – grecka lekkoatletka specjalizująca się w skoku o tyczce.
Osiągnięcia.
Skafida dwukrotnie brała udział w igrzyskach olimpijskich, w swoim debiucie na igrzyskach w Atenach (2004) nie zakwalifikowało się do finału, jako jedyna z 35 zawodniczek nie zaliczając żadnej wysokości w eliminacjach. W 2008 reprezentowała Grecję podczas igrzysk olimpijskich w Pekinie, 19. lokata w eliminacjach nie dała jej awansu do finału.

</doc>
<doc id="1788237" url="https://pl.wikipedia.org/wiki?curid=1788237" title="The Unexpected (album)">
The Unexpected (album)

The Unexpected – debiutancki album heavy metalowego zespołu Beautiful Sin, wydany w 2006 roku. Europejskim bonus trackiem został utwór "Le rêve originel", który jest francuskim przekładem utworu "This is Not the Original Dream." Na japońskim wydaniu albumu dodatkowo znalazł się utwór "She is Made of Rain".

</doc>
<doc id="1788239" url="https://pl.wikipedia.org/wiki?curid=1788239" title="Zdzisław Szyjewski">
Zdzisław Szyjewski

Zdzisław Szyjewski (ur. 1946) – polski wykładowca akademicki, informatyk i działacz społeczny, profesor doktor habilitowany.
Wykształcenie i praca zawodowa.
Ukończył matematykę na Wydziale Mat-Fiz-Chem Uniwersytetu Łódzkiego, doktoryzował się na Wydziale Inżynieryjno-Ekonomicznym Politechniki Szczecińskiej, habilitował w 1993 na Wydziale Ekonomicznym Uniwersytetu Szczecińskiego. Tytuł profesora nauk ekonomicznych otrzymał, na wniosek Akademii Ekonomicznej we Wrocławiu, postanowieniem Prezydenta RP z 29 sierpnia 2005.
Jest dyrektorem Instytutu Informatyki w Zarządzaniu na Wydziale Nauk Ekonomicznych i Zarządzania Uniwersytetu Szczecińskiego.
Dorobek naukowy.
Jest autorem licznych publikacji z zakresu projektowania, programowania i zastosowań informatyki
oraz redaktorem wydawnictw konferencyjnych. Zarządzał realizacją systemów informatycznych dla centralnych jednostek administracji. Jest autorem wielu recenzji i opinii dotyczących projektów i koncepcji systemów informatycznych, w tym dla administracji państwowej. Opracował ścieżkę szkoleniową i był wieloletnim wykładowcą z zakresu zarządzania projektami w IBM Polska. Był organizatorem i wykładowcą studiów podyplomowych z zakresu zarządzania projektami, prowadzonych wspólnie przez PTI i ORGMASZ.
Działalność społeczna.
Był prezesem Polskiego Towarzystwa Informatycznego w latach 1996–2005, w 2005 został Członkiem Honorowym PTI. Zorganizował wiele konferencji naukowych, w tym m.in. organizowane od 1988 Wiosenne Szkoły PTI. Był wiceprzewodniczącym 2. i 3. Kongresu Informatyki Polskiej.
W latach 2007–2009 pełnił funkcję przewodniczącego Rady Informatyzacji przy MSWiA.
Jako członek ZG PTI nadzoruje wdrożenie EUCIP w Polsce.
Nagrody i odznaczenia.
Odznaczony Złotym Krzyżem Zasługi za wybitne osiągnięcia dla informatyzacji kraju.
Otrzymał Medal 70-lecia Polskiej Informatyki, przyznany przez Kapitułę Polskiego Towarzystwa Informatycznego w 2018.

</doc>
<doc id="1788242" url="https://pl.wikipedia.org/wiki?curid=1788242" title="Ekstraklasa polska w piłce ręcznej mężczyzn (2009/2010)">
Ekstraklasa polska w piłce ręcznej mężczyzn (2009/2010)

Ekstraklasa polska w piłce ręcznej mężczyzn 2009/2010 – 54. edycja najwyższej w hierarchii klasy ligowych rozgrywek piłki ręcznej mężczyzn w Polsce, przeznaczona dla najlepszych polskich klubów piłki ręcznej, mająca na celu wyłonienie mistrza Polski na rok 2010, a także drużyn, które uzyskają prawo występu w europejskich pucharach w sezonie 2010/2011 oraz zespołów, które zostaną relegowane do I ligi polskiej sezonu 2010/2011. Rywalizacja toczyła się systemem kołowym wraz z fazą play-off, a nad jej przebiegiem czuwał organizator rozgrywek – Kolegium Ligi ZPRP. W zmaganiach udział wzięły drużyny 12 klubów sportowych.
Drużyny.
Uwagi:
Rozgrywki.
Runda zasadnicza.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Miejsca 9-12.
Wyniki.
 
 
 
 
 
 
 
 
Baraż o Superligę.
W barażowym dwumeczu o awans do Superligi 2010/2011 zmierzyły się: zwycięzca barażowego dwumeczu, pomiędzy wicemistrzami obydwu grup I ligi 2009/2010 (Siódemka Miedź Legnica) i 10 zespół Ekstraklasy 2009/2010 (Chrobry Głogów). Gospodarzem pierwszego spotkania był pierwszoligowiec. Zwycięzcą rywalizacji była drużyna, która miała lepszy bilans po dwóch meczach.
Sędziowie.
Pary sędziowskie, które prowadziły mecze w sezonie 2009/2010:

</doc>
<doc id="1788243" url="https://pl.wikipedia.org/wiki?curid=1788243" title="Krajowe Zawody Balonów Wolnych im. płk. Aleksandra Wańkowicza">
Krajowe Zawody Balonów Wolnych im. płk. Aleksandra Wańkowicza



</doc>
<doc id="1788244" url="https://pl.wikipedia.org/wiki?curid=1788244" title="Magica (album)">
Magica (album)

Magica - ósmy album studyjny amerykańskiego zespołu heavymetalowego Dio, wydany 21 marca 2000 roku nakładem Spitfire Records. Magica jest albumem koncepcyjnym, który miał być pierwszą częścią trylogii, jednak śmierć wokalisty i lidera zespołu Ronniego Jamesa Dio przekreśliła te plany - zdążono nagrać tylko jedną piosenkę zatytułowaną "Electra".

</doc>
<doc id="1788245" url="https://pl.wikipedia.org/wiki?curid=1788245" title="Eugenia malaccensis">
Eugenia malaccensis



</doc>
<doc id="1788246" url="https://pl.wikipedia.org/wiki?curid=1788246" title="Mistrzostwa USA Strongman 2009">
Mistrzostwa USA Strongman 2009

Mistrzostwa USA Strongman 2009 – doroczne, indywidualne zawody amerykańskich
siłaczy.
Data: 25, 26 lipca 2009 r.
Miejsce: Morgantown (Wirginia Zachodnia) 
WYNIKI ZAWODÓW:

</doc>
<doc id="1788247" url="https://pl.wikipedia.org/wiki?curid=1788247" title="Jesús Huerta de Soto">
Jesús Huerta de Soto

Jesús Huerta de Soto Ballester (ur. 23 grudnia 1956 w Madrycie) – hiszpański ekonomista i filozof polityki, przedstawiciel austriackiej szkoły ekonomii, profesor ekonomii politycznej na Universidad Rey Juan Carlos w Madrycie.
Życiorys.
Uzyskał dwa stopnie doktorskie: jeden z prawa w 1984 r., a drugi z ekonomii w 1992 r. – oba na Uniwersytecie Complutense w Madrycie. Otrzymał stypendium Banku Hiszpanii i studiował na Uniwersytecie Stanforda, gdzie uzyskał stopień MBA. W 1979 r. Huerta de Soto został profesorem ekonomii politycznej Szkoły Prawa i Nauk Społecznych Uniwersytetu Jana Karola w Madrycie. Dodatkowo, próbując rozpropagować paradygmat austriackiej szkoły ekonomii w całej Europie i reszcie świata, od października 2007 r. prowadzi jedyne oficjalne studia magisterskie z dziedziny ekonomii austriackiej, które są uznawane w całej Unii Europejskiej. W maju 2004 roku założył i został dyrektorem czasopisma naukowego "Procesos de Mercado: revista europea de economía política" [Procesy Rynkowe: Europejski Przegląd Ekonomii Politycznej] – funkcję tę sprawuje do tej pory. Dwa razy do roku czasopismo publikuje artykuły na temat szkoły austriackiej we wszystkich oficjalnych językach Unii Europejskiej. Huerta de Soto ma na swoim koncie wiele osiągnięć naukowych, do których zalicza się jego książka "Planes de pensiones privados" [Prywatne systemy emerytalne], za którą w 1983 r. król Juan Carlos przyznał mu nagrodę Premio Internacional de Economía [Międzynarodowa Nagroda za Osiągnięcia w Naukach Ekonomicznych Króla Jana Karola].
Huerta de Soto jest również członkiem Ludwig von Mises Institute, był patronem Fundación Instituto Madrileño de Estudios Avanzados (IMDEA) Ciencias Sociales [Madrycki Instytut Studiów Zaawansowanych, Nauki Społeczne] i wiceprezesem Mont Pelerin Society (2000-2004). Należy do redakcji "Quarterly Journal of Austrian Economics", "The Journal of Markets and Morality" i "New Perspectives on Political Economy", a także jest współtwórcą Sociedad para el Estudio de la Acción Humana [Towarzystwo Badań nad Ludzkim Działaniem]. Oprócz tego bardzo blisko współpracuje z Instituto Juan de Mariana w Madrycie. W 2009 r. Uniwersytet Francisco Marroquina przyznał Huercie de Soto jego pierwszy doktorat honoris causa, następnymi nagrodziły go Uniwersytet Alexandru Ioan Cuza w Iaşi (Rumunia, 2010) i Uniwersytet Finansowy przy Rządzie Federacji Rosyjskiej w Moskwie (2011), instytucja założona przez Lenina w 1919 r. Z innych międzynarodowych laurów otrzymał Nagrodę Adama Smitha, przyznawaną przez Centre for New Europe w Brukseli (2005), Nagrodę im. Franza Cuhela za wybitne osiągnięcia w edukacji ekonomicznej przyznawaną przez Uniwersytet Ekonomiczny w Pradze (2006), Gary G. Schlarbaum Prize for Liberty (Salamanka, 2009) i medal Foment del Treball Nacional (Barcelona, 2009). Wreszcie, 21 czerwca 2013 otrzymał Złoty Medal Hayeka na Uniwersytecie w Getyndze (Niemcy).
Twórczość.
Do jego najbardziej uznanych osiągnięć należy studium przedsiębiorczości i niemożliwości funkcjonowania socjalizmu, przedstawione w książce "Socjalizm, rachunek ekonomiczny i funkcja przedsiębiorcza" (2010, polskie wydanie 2011), rozwinięcie austriackiej teorii cyklu koniunkturalnego w książce "Pieniądz, kredyt bankowy i cykle koniunkturalne" (2006, polskie wydanie 2009) oraz teorii efektywności dynamicznej w jego książce "Sprawiedliwość a efektywność" (2009, polskie wydanie 2010). Huerta de Soto twierdzi, że analiza rzeczywistości społecznej wymaga odpowiedniego połączenia trzech podejść: teoretycznego (von Mises), historyczno-ewolucyjnego (Hayek) i etycznego (Rothbard). Prace Jesúsa Huerty de Soto przetłumaczono na dwadzieścia jeden języków, w tym rosyjski, chiński, japoński i arabski. Pod względem ideologicznym profesor wyraża opinię o wyższości teoretycznej anarchokapitalizmu nad liberalizmem klasycznym. Broni również poglądu o konieczności pełnej liberalizacji gospodarczej i całkowitej przebudowy obecnego systemu finansowego: powrocie do standardu złota i wymogu 100-procentowej rezerwy w bankowości. Podziela pogląd innych myślicieli, jak Murray Rothbard, że szkoła z Salamanki, z czasów złotej epoki Hiszpanii, była w dziedzinie filozofii, prawa i ekonomii prekursorką szkoły austriackiej i liberalizmu ekonomicznego – tj. kolebką tego, co dziś nazywamy „naukami ekonomicznymi”. W świecie ekonomii dobrze znana jest jego obrona waluty euro, która według Huerty de Soto działa podobnie do standardu złota i jest w stanie trzymać w ryzach polityków, biurokratów i różne grupy interesu.
Huercie de Soto udało się stworzyć prawdziwą szkołę myśli ekonomicznej, złożoną z młodych naukowców i studentów, do których należą m.in. Philipp Bagus, Miguel Ángel Alonso Neira, David Howden, Gabriel Calzada, Javier Aranzadi del Cerro, Óscar Vara Crespo, Adrián Ravier, Juan Ramón Rallo, Miguel Anxo Bastos Boubeta i María Blanco. Od 2011 r. Huerta de Soto jest członkiem "Partido de la Libertad Individual" (P-Lib, Partia Wolności Osobistej).

</doc>
<doc id="1788248" url="https://pl.wikipedia.org/wiki?curid=1788248" title="Jan Krajewski (duchowny)">
Jan Krajewski (duchowny)

Jan Krajewski (ur. 13 stycznia 1870 w Dąbrówce koło Płocka, zm. 16 lipca 1932 w Łodzi) – polski duchowny rzymskokatolicki, pierwszy rektor Wyższego Seminarium Duchownego w Łodzi, archidiakon kapituły katedralnej łódzkiej, sędzia sądu biskupiego w Łodzi oraz wizytator szkół dla miasta Łodzi.
Życiorys.
Święcenia kapłańskie przyjął w 1894 w Warszawie. Początkowo był kapłanem archidiecezji warszawskiej. Potem przeszedł do nowo utworzonej diecezji łódzkiej. W sierpniu 1921 przez biskupa Wincentego Tymienieckiego został mianowany proboszczem parafii św. Anny w Łodzi oraz rektorem łódzkiego seminarium duchownego. Drugą z funkcji pełnił do sierpnia 1926. Jesienią 1930, gdy kolejny rektor, ks. Włodzimierz Jasiński został biskupem sandomierskim, ks. Krajewskiego znów obrano rektorem WSD. Jednak ze względu na pogorszenie się stanu jego zdrowia, po kilkunastu dniach był zmuszony zrezygnować z dalszej pracy na tym stanowisku. Probostwo w św. Annie zachował jednak do końca życia. W chorobie przeżył jeszcze niespełna dwa lata.

</doc>
<doc id="1788250" url="https://pl.wikipedia.org/wiki?curid=1788250" title="Dzicze Oko">
Dzicze Oko

Dzicze Oko – płytkie rozlewisko, którego teren jest we wschodniej części zabagniony. Położone jest w granicach miasta Szczecina, na terenie Wzgórz Warszewskich, w zachodniej części Parku Leśnego Arkońskiego, około 300 metrów od Doliny Siedmiu Młynów, na terenach należących do Puszczy Wkrzańskiej.
Dzicze Oko leży w podmokłym obniżeniu terenu, z którego wypływa Jasmundzka Struga.

</doc>
<doc id="1788253" url="https://pl.wikipedia.org/wiki?curid=1788253" title="Maria Diți-Diaconescu">
Maria Diți-Diaconescu

Maria Diți-Diaconescu (ur. 16 listopada 1937 w Suczawie) – rumuńska lekkoatletka, która specjalizowała się w rzucie oszczepem.
Dwukrotna uczestniczka igrzysk olimpijskich – Rzym 1960 (10. miejsce) oraz Tokio 1964 (6. miejsce). W 1962 roku wywalczyła srebrny krążek mistrzostw Europy. Wicemistrzyni uniwersjady, która w 1961 roku odbyła się w Sofii. Rekord życiowy: 56,64 (1961).

</doc>
<doc id="1788255" url="https://pl.wikipedia.org/wiki?curid=1788255" title="Maria Diaconescu">
Maria Diaconescu



</doc>
<doc id="1788256" url="https://pl.wikipedia.org/wiki?curid=1788256" title="Biały Dom (Moskwa)">
Biały Dom (Moskwa)

Biały Dom () – siedziba rządu Federacji Rosyjskiej położona w Moskwie, przy Wybrzeżu Krasnopriesnieńskim, między brzegiem rzeki Moskwy a placem Wolnej Rosji. Jest siedzibą rządu federalnego, znajdują się w nim także kancelaria premiera Rosji, gabinety wicepremierów i ich sekretariaty, biura rządowe, biura komisji rządowych i samorządowych.
Historia.
Budynek został zaprojektowany przez architektów Dmitrija Czeczulina i Pawła Sztellera na podstawie wcześniejszego projektu Czeczulina z 1934 roku „Centralny Dom Aerofłotu” (ros. Центральный дом Аэрофлота). Budowa rozpoczęła się w 1965 roku i zakończyła w 1981.
W latach 1981–1993 w budynku mieściła się Rada Najwyższa Rosji (Rosyjskiej Federacyjnej Socjalistycznej Republiki Radzieckiej) i Ludowa Komisja Kontroli, odbywał się w nim Zjazd Deputowanych Ludowych.
W 1993 roku w wyniku kryzysu konstytucyjnego, zakończonego zamachem stanu, budynek został poddany oblężeniu i ostrzałowi artyleryjskiemu, który spowodował pożar. W wyniku doznanych uszkodzeń został na pewien czas wyłączony z użycia. Po wydarzeniach z października 1993 Biały Dom został poddany rozległemu remontowi.
W odnowionym Białym Domu mieści się obecnie siedziba rosyjskiego rządu. Napis u podstawy wieży brzmi: „Budynek rządu Federacji Rosyjskiej”.
Rozwiązania architektoniczne.
Główna bryła budynku jest symetryczna, składa się z trzech wyraźnie oddzielonych części: potężnej, ciężkiej bazy z okładzin granitowych, zakrzywionej i monumentalnej głównej klatki schodowej prowadzącej spod wału rzeki Moskwy do głównego wejścia, siedmiopiętrowego stylobatu z bocznymi skrzydłami i 20-piętrowej wieży z zaokrąglonymi narożnikami, oraz piętra technicznego. Na szczycie znajduje się wieża zegarowa, na której widnieje wykonane z brązu, złocone godło Rosji. Całość wieńczy maszt z flagą Federacji Rosyjskiej. Zewnętrzna ściana jest wykonana z białego marmuru.
Do wystroju wnętrz budynku wykorzystano wielobarwne marmury i inne skały ozdobne. Centralną część – siedmiopiętrowy korpus – zajmują audytoria. Wszystkie sale ceremonialne budynku znajdują się od strony nabrzeża.
Łączna powierzchnia kompleksu wynosi 172,7 tys. m² zajmowana jest przez biura, gabinety i 27 sal.
Okolice Białego Domu (zajmujące park i parkingi dla deputowanych i pojazdów rządowych), otoczone są masywnym, kutym z żelaza ogrodzeniem. W pobliżu znajduje się historyczny i architektoniczny zabytek – Garbaty Most.

</doc>
<doc id="1788258" url="https://pl.wikipedia.org/wiki?curid=1788258" title="Wiesław Fijałkowski">
Wiesław Fijałkowski

Wiesław Fijałkowski (ur. 16 maja 1907 w Warszawie, zm. 12 lipca 2000) – polski inżynier, wykładowca i urzędnik państwowy, poseł do Krajowej Rady Narodowej i na Sejm Ustawodawczy (1945–1952), profesor Politechniki Warszawskiej.
Życiorys.
Po ukończeniu Gimnazjum Humanistycznego w Chełmie podjął studia na Wydziale Elektrycznym Politechniki Warszawskiej (stopień inżyniera uzyskał w 1933). Jeszcze w czasie trwania nauki pracował jako kontroler w fabryce aparatów precyzyjnych, a po ukończeniu studiów do 1939 w Państwowym Instytucie Telekomunikacyjnym. W 1945 objął obowiązki dyrektora Instytutu. W tym samym roku został posłem do Krajowej Rady Narodowej oraz wiceprezydentem Warszawy. W 1944 organizował stołeczne Stronnictwo Demokratyczne, będąc w latach 1944–1945 przewodniczącym Wojewódzkiego Komitetu. Zasiadał w najwyższych władzach krajowych SD (Zarządzie Głównym, Centralnym Komitecie i Radzie Naczelnej). Od 1945 do 1947 był posłem do Krajowej Rady Narodowej, a w latach 1947–1952 pełnił mandat posła do Sejmu Ustawodawczego z okręgu Szczecinek. Zasiadał w Komisjach: Komunikacyjnej, Organizacyjno-Samorządowej, Planu Gospodarczego oraz Skarbowo-Budżetowej. 
W latach 1951–1953 był dyrektorem departamentu w Ministerstwie Łączności. Od 1953 wykładał na Politechnice Warszawskiej. W 1962 przystąpił do Polskiej Zjednoczonej Partii Robotniczej.
Otrzymał Krzyż Oficerski Orderu Odrodzenia Polski (1946), Medal za Warszawę 1939–1945 (1946), Medal 10-lecia Polski Ludowej (1955) oraz Pamiątkowy Medal z okazji 40 rocznicy powstania Krajowej Rady Narodowej (1983).

</doc>
<doc id="1788259" url="https://pl.wikipedia.org/wiki?curid=1788259" title="Trident (pocisk)">
Trident (pocisk)

"Pociski balistyczne"

</doc>
<doc id="1788268" url="https://pl.wikipedia.org/wiki?curid=1788268" title="Rektor (seminarium)">
Rektor (seminarium)

Rektor – osoba sprawująca funkcję przełożonego w niższym, bądź wyższym seminarium duchownym. Rektor powoływany jest najczęściej przez biskupa diecezjalnego. 
Z Kodeksu Prawa Kanonicznego Kościoła katolickiego:
Kan. 238 -
§ 2. W załatwianiu wszystkich spraw w imieniu seminarium występuje jego rektor, chyba że w odniesieniu do pewnych spraw kompetentna władza postanowiła inaczej.
Kan. 239 -
§ 1. Każde seminarium powinno mieć rektora, który stoi na jego czele, a w razie potrzeby wicerektora, ekonoma, a także, jeśli alumni odbywają studia w samym seminarium, również wykładowców, którzy wkładają różne przedmioty, odpowiednio między sobą skoordynowane (...)
§ 3. W statutach seminarium należy przewidzieć sposób uczestniczenia innych wychowawców, wykładowców, a także samych alumnów w trosce rektora, zwłaszcza o zachowanie dyscypliny.
Kan. 260 - 
Rektorowi, do którego należy troska o codzienne kierowanie seminarium, w wypełnianiu swoich obowiązków powinni być posłuszni wszyscy, zgodnie jednak z postanowieniami programu kształcenia kapłańskiego oraz regulaminu seminaryjnego.
Kan. 261 -
§ 1. Rektor seminarium oraz - pod jego zwierzchnictwem - wychowawcy i wykładowcy winni we własnym zakresie czuwać nad tym, by alumni dokładnie zachowywali normy ustalone w programie kształcenia kapłańskiego i w regulaminie seminaryjnym.
§ 2. Rektor seminarium oraz kierownik studiów mają czuwać nad tym, by wykładowcy właściwie wypełniali swoje zadanie, zgodnie z przepisami programu kształcenia kapłańskiego i regulaminu seminaryjnego.
Kan. 262 - 
Seminarium ma być wyjęte spod zwierzchnictwa parafialnego, a wobec wszystkich przebywających w seminarium obowiązki proboszcza winien spełniać rektor lub jego delegat, z wyjątkiem spraw małżeńskich i z zachowaniem przepisu kan. 985.
Kan. 985 - 
Mistrz nowicjuszy i jego pomocnik, rektor seminarium lub innego zakładu wychowawczego, nie powinni przyjmować spowiedzi swoich alumnów mieszkających w tym samym domu, chyba że w poszczególnych przypadkach alumni dobrowolnie o to proszą.

</doc>
<doc id="1788269" url="https://pl.wikipedia.org/wiki?curid=1788269" title="Wielki Pensjonariusz Zelandii">
Wielki Pensjonariusz Zelandii



</doc>
<doc id="1788271" url="https://pl.wikipedia.org/wiki?curid=1788271" title="Gwary pomorskie języka dolnoniemieckiego">
Gwary pomorskie języka dolnoniemieckiego

Gwary pomorskie języka dolnoniemieckiego – grupa gwar używanych na terenach nadbałtyckich Polski i Niemiec. Pod względem lingwistyczno–geograficznym należą do dialektów wschodniodolnoniemieckich.
Podział gwar pomorskich:

</doc>
<doc id="1788278" url="https://pl.wikipedia.org/wiki?curid=1788278" title="Jonny Kane">
Jonny Kane

Jonny Kane (ur. 14 maja 1973 roku w Comber, Irlandia Północna) – brytyjski kierowca wyścigowy.
Kariera.
Jonny karierę rozpoczynał od kartingu. Kolejnym krokiem w karierze wyścigowej był debiut w Brytyjskiej Formule Ford. W latach 1994-1995 został mistrzem Brytyjskiej Formuły Vauxhall (zarówno w zimowym (1994), jak i głównym cyklu (1995)) oraz Europejskiej Formuły Ford (1994). Dzięki tym sukcesom dostał nagrodę McLaren Autosport BRDC Award, na najbardziej obiecującego brytyjskiego kierowcę roku, za sezon 1995.
W latach 1996-1997 ścigał się już w bardziej prestiżowej Brytyjskiej Formule 3, w zespole Paul Stewart Racing. Tytuł zdobył w drugim podejściu, zwyciężając po drodze w sześciu wyścigach. W roku 1998 brał udział w czterech wyścigach Międzynarodowej Formuły 3000, jednakże ani razu nie udało mu się zdobyć punktów.
Po braku sukcesu, Kane wyjechał na dwa lata do Ameryki, gdzie startował w Indy Lights. Debiut w niej okazał się bardzo dobry, gdyż Brytyjczyk od razu należał do ścisłej czołówki, wygrywając m.in. dwa wyścigi, dzięki czemu zajął 4. miejsce w końcowej klasyfikacji. Pomimo tego, drugi rok startów nie należał już do najlepszych.
Rok 2001 dzielił między pracą w roli testera zespołu Arrows, a rywalizacją w Le Mans Series oraz American Le Mans Series. W latach 2001-2002 brał udział w 24 Godziny Le Mans, w klasie GT.
W roku 2005 zadebiutował w FIA GT, gdzie jeździł samochodami Spyker oraz TVR. Od 2006 roku ponownie startuje w całodobowym wyścigu Le Mans. Jak dotąd jego najlepszym wynikiem jest 12. lokata w ogólnej klasyfikacji.

</doc>
<doc id="1788281" url="https://pl.wikipedia.org/wiki?curid=1788281" title="Śląsk Wrocław w europejskich pucharach sezon 2000/2001">
Śląsk Wrocław w europejskich pucharach sezon 2000/2001

Śląsk Wrocław w europejskich pucharach w sezonie 2000/2001 wystąpił w rozgrywkach Suproligi. Możliwość gry w tych rozgrywkach dało mistrzostwo Polski zdobyte w sezonie 1999/00 oraz przede wszystkim ćwierćfinał w rozgrywkach Pucharu Saporty osiągnięty w poprzednim sezonie.
Rozgrywki grupowe.
Śląsk Wrocław w europejskich pucharach sezon 2000/2001, Suproliga, grupa A
Zespoły grupy A.
 Idea Śląsk Wrocław • ALBA Berlin • ASVEL Lyon-Villeurbanne • CSKA Moskwa • Croatia Osiguranje Split • Lietuvos Rytas Wilno • Maccabi Ness Ra’ananna • Montepaschi Siena • Panathinaikos Ateny • Ulker Stambuł

</doc>
<doc id="1788285" url="https://pl.wikipedia.org/wiki?curid=1788285" title="Linia kolejowa nr 280">
Linia kolejowa nr 280

Linia kolejowa nr 280 rozpoczyna swój bieg na stacji Opole Groszowice, natomiast jej koniec umiejscowiony jest na stacji Opole Główne. Jest to linia dwutorowa, o szerokości torów 1435 mm, wybudowana w 1999 roku, zelektryfikowana w roku 2001. 

</doc>
<doc id="1788287" url="https://pl.wikipedia.org/wiki?curid=1788287" title="Radio TRAFFIC 97,8 FM Wrocław">
Radio TRAFFIC 97,8 FM Wrocław



</doc>
<doc id="1788288" url="https://pl.wikipedia.org/wiki?curid=1788288" title="Białybór">
Białybór



</doc>
<doc id="1788289" url="https://pl.wikipedia.org/wiki?curid=1788289" title="Anthelme Brillat-Savarin">
Anthelme Brillat-Savarin

Jean Anthelme Brillat-Savarin (ur. 1 kwietnia 1755 w Belley, zm. 2 lutego 1826 w Paryżu) – francuski prawnik, polityk i pisarz. Zdobył sławę jako epikurejczyk i gastronom. Autor "Fizjologii smaku", którą Balzac uznał nie tylko za wspaniały traktat kulinarny, ale również za jedno z najciekawszych stylistycznie dzieł stworzonych w języku francuskim.
Życiorys.
Urodził się w departamencie Ain by jako nastolatek przenieść się do Burgundii. Tam w Dijon podejmuje studia prawnicze, chemiczne i medyczne. Po ukończeniu studiów wraca do rodzinnego miasta by praktykować jako adwokat. Po wybuchu Rewolucji Francuskiej zostaje wybrany na deputowanego do Konstytuanty, gdzie reprezentuje dość zachowawcze poglądy. Przez krótki czas sprawował funkcję burmistrza rodzinnego Belley. W końcowej fazie rewolucji z powodów politycznych wydano na niego wyrok śmierci. Brillat, wówczas przedstawiający się już jako Brillat-Savarin (nazwisko razem z majątkiem odziedziczył po ciotce), ucieka do Szwajcarii, Holandii i Stanów Zjednoczonych. W Nowym Jorku żyje z udzielania lekcji francuskiego oraz gry na skrzypcach. Przez pewien czas koncertuje nawet z nowojorską orkiestrą jako pierwszy skrzypek. W 1796 roku wraca do Francji i za rządów Dyrektoriatu podejmuje kolejno funkcje sekretarza sztabu generalnego oraz komisarza rządu przy Trybunale Seine-et-Oise. Wreszcie zostaje powołany jako sędzia Trybunału Kasacyjnego w Paryżu, którą to funkcję będzie pełnił do końca życia. Jako jurysta publikuje kilka rozpraw naukowych z dziedziny prawa, ekonomii i wojskowości. Prawdziwą sławę przyniosła mu jednak napisana pod koniec życia "Fizjologia smaku albo medytacje o gastronomii doskonałej". To pełne humoru dzieło sławi rozkosze stołu oraz epikurejski styl życia. Nie jest to typowa książka kucharska, a raczej zbiór esejów o charakterze obyczajowym i kulturoznawczym. Pełno w niej obserwacji dotyczących zachowań ludzi przy stole, kulinarnych ciekawostek z różnych stron świata czy anegdot, których bohaterami są sławni smakosze. Współczesnemu czytelnikowi trudno rozróżnić co jest zabawną stylizacją parodiującą napuszony styl naukowy, a co autor pisze na serio. Dobroduszny i poczciwy styl pisarstwa Brillat-Savarina nie wszystkim jednak przypadł do gustu. Wielki francuski poeta Baudelaire złośliwie i nie bez zjadliwej ironii wytykał autorowi "Fizjologii smaku" skłonność do banałów i truizmów. W swoim tekście pt. "Wino i haszysz jako środki potęgowania osobowości" nazywa Brillat-Savarina „bardzo wielkim człowiekiem i wielkim durniem”.

</doc>
<doc id="1788290" url="https://pl.wikipedia.org/wiki?curid=1788290" title="Stanisław Hałas (poseł)">
Stanisław Hałas (poseł)

Stanisław Hałas (ur. 1898 w Kąkolewie, zm. 1965) – polski górnik i działacz związkowy, poseł na Sejm Ustawodawczy (1947–1952).
Życiorys.
Po ukończeniu szkoły powszechnej w Westfalii podjął pracę w charakterze górnika. W latach 1916–1918 walczył w wojsku niemieckim, po zakończeniu wojny uczestniczył w powstaniach: wielkopolskim i śląskim. Od 1932 zatrudniony jako górnik w kopalni „Barbara” w Królewskiej Hucie. W czasie II wojny światowej na robotach przymusowych w Niemczech, po 1945 powrócił do swego zakładu pracy jako przewodniczący Rady Zakładowej. Od 1958 przebywał na emeryturze.
W 1947 uzyskał mandat posła na Sejm z ramienia Stronnictwa Demokratycznego w okręgu Katowice. Pracował w Komisjach Pracy i Opieki Społecznej oraz Ziem Odzyskanych i Repatriacji.
Odznaczony Krzyżem Walecznych i Virtuti Militari (za udział w powstaniach) oraz Brązowym, Srebrnym i Złotym Krzyżem Zasługi.

</doc>
<doc id="1788291" url="https://pl.wikipedia.org/wiki?curid=1788291" title="Generał Barcz">
Generał Barcz

Generał Barcz – powieść polityczna Juliusza Kadena-Bandrowskiego opublikowana w 1923 roku. Opowiada o tworzeniu się i umacnianiu władzy w pierwszych miesiącach niepodległego państwa polskiego.
Okoliczności powstania i publikacji powieści.
Kaden rozpoczął pisanie utworu w 1921 roku. Od 9 września 1922 powieść ukazywała się w odcinkach w „Kurierze Polskim”. Redakcja zapowiadała utwór jako pierwszą próbę ujęcia współczesności i jej wybitnych postaci w formę literacką. W wersji książkowej ukazała się 4 kwietnia 1923 roku, nakładem Towarzystwa Wydawniczego Ignis. Książkę wydano w 5200 egzemplarzach. Kolejne wydanie (z autorskimi zmianami) opublikowało w 1930 lwowskie Ossolineum. Wydania powojenne ukazywały się nakładem Wydawnictwa Literackiego (Kraków 1958, 1984), Ossolineum (Wrocław 1975, 1984) i PIW (Warszawa 1996), ponadto w edycjach Universitas (Kraków 1997) i Psychoskok (Konin 2018). Przed wojną opublikowano również jej wydania w przekładzie niemieckim, rosyjskim i węgierskim.
Warstwa polityczna powieści.
Głównym tematem "Generała Barcza" jest problem tworzenia się polskiej władzy centralnej po 1918 roku. Początkowemu entuzjazmowi spowodowanemu odzyskaniem niepodległości (określonemu w powieści jako "radość z odzyskanego śmietnika") towarzyszy ścieranie się samorzutnie tworzonych ośrodków władzy i sprzecznych koncepcji ideowego kształtu niepodległej Ojczyzny. Zakulisowe działania i nieczyste metody walki politycznej osłabiają młode demokratyczne państwo i utrudniają zmaganie się z przeciwnościami zewnętrznymi. Rozwiązaniem wydaje się powierzenie silnej władzy zdecydowanej jednostce – tytułowemu generałowi Barczowi. Literackie przedstawienie wydarzeń, których świadkiem i uczestnikiem był autor, pozwala na postawienie uniwersalnego pytania o rolę silnej jednostki w sprawowaniu władzy nad społeczeństwami.
Akcja powieści rozgrywa się pomiędzy końcem października 1918 a jesienią 1919 roku. Do jej skonstruowania Kaden posłużył się rzeczywistymi wydarzeniami z pierwszych lat niepodległej Polski, m.in. obaleniem władzy austriackiej w Krakowie, walkami o Przemyśl z Ukraińcami, otwarciem Muzeum Cytadeli, zamachem pułkownika Januszajtisa, otwarciem Sejmu Ustawodawczego, rozmowami z endecją oraz aferą związaną z Biurem Prasowym Naczelnego Dowództwa. Jednak przedstawione w utworze wydarzenia odbiegają nieco chronologią od ich rzeczywistych pierwowzorów.
Fabuła rozgrywa się w Krakowie, Przemyślu i w Warszawie.
Pierwowzory postaci powieściowych.
Chociaż w utworze można rozpoznać rzeczywiste postacie ówczesnego życia politycznego, Kaden dokonał pomieszania faktów i fikcji tak, aby uniemożliwić pozwanie go za zniesławienie i dywersję ideologiczną.
Postaciom powieściowym można przyporządkować następujące pierwowzory rzeczywiste:
Recepcja utworu.
Już sama reklama książki opublikowana w „Kurierze Polskim” wywołała gwałtowną reakcję Adolfa Nowaczyńskiego, który zapowiedź utworu określił jako "bezecną" i "trywialną". Sama książka została natomiast negatywnie zrecenzowana przez Stanisława Mackiewicza, który w „Słowie” ganił pisarza za zawiły styl i stwierdzał, że "samo istnienie Kadena jest dowodem olbrzymiego zepsucia smaku publiczności polskiej". Styl „kadenowski” ganili również Stanisław Baczyński i Helena Zahorska. Z kolei Karol Lilienfeld-Krzewski krytykował zwodniczy sposób przedstawiania faktów i postaci. Inni recenzenci natomiast zarzucali pisarzowi czarnowidztwo. Zwolennikiem utworu był Anatol Stern, który określił ją jako "boską komedię państwowości polskiej". Powieść chwaliła również Maria Dąbrowska, która negatywne opinie o "Generale Barczu" przypisywała powierzchownemu rozumieniu powieści, sama uważając ją za utwór o wybitnej jednostce, zderzającej się z innymi postawami i popełniającej zbrodnie w imię zdobycia i utrzymania władzy. Krytycy (m.in. Leon Pomirowski i Mieczysław Rettinger) doceniali również nowatorstwo stylistyczne pisarza, przypisując mu walory kinematograficzne.

</doc>
<doc id="1788295" url="https://pl.wikipedia.org/wiki?curid=1788295" title="Jasny Staw (Szczecin)">
Jasny Staw (Szczecin)

Jasny Staw – niewielki staw zlokalizowany w północnej części szczecińskiego osiedla Niemierzyn. Jest to największy z trzech zbiorników wodnych położonych na terenie Ogródków Działkowych „Skarbówka’’, które znajdują się na wschód od ul. Fryderyka Chopina.

</doc>
<doc id="1788297" url="https://pl.wikipedia.org/wiki?curid=1788297" title="Vilhjalmur Stefansson">
Vilhjalmur Stefansson

Vilhjalmur Stefansson (ur. 3 listopada 1879 w Gimli, Manitoba, zm. 26 sierpnia 1962) − kanadyjski etnolog i odkrywca Arktyki islandzkiego pochodzenia.

</doc>
<doc id="1788299" url="https://pl.wikipedia.org/wiki?curid=1788299" title="Katastrofa górnicza w Chinach (2009)">
Katastrofa górnicza w Chinach (2009)



</doc>
<doc id="1788303" url="https://pl.wikipedia.org/wiki?curid=1788303" title="Agnieszka Bednarek">
Agnieszka Bednarek



</doc>
<doc id="1788305" url="https://pl.wikipedia.org/wiki?curid=1788305" title="Cichy Staw (Szczecin)">
Cichy Staw (Szczecin)

Cichy Staw – niewielki staw zlokalizowany w północnej części szczecińskiego osiedla Niemierzyn. Jest to drugi pod względem wielkości zbiornik wodny położony na terenie Ogródków Działkowych "Skarbówka", które znajdują się na wschód od ul. Fryderyka Chopina.

</doc>
<doc id="1788307" url="https://pl.wikipedia.org/wiki?curid=1788307" title="Kazimierz Gallas">
Kazimierz Gallas

Kazimierz Ludwik Gallas (ur. 3 marca 1885 w Siedliszowicach, zm. 25 października 1947 w Łodzi) – polski działacz polityczny, poseł na Sejm Ustawodawczy (1947–1952).
Życiorys.
Był synem Józefa i Ludwiki z domu Nogawieckiej, bratem Leona (1889–1946).
Po ukończeniu gimnazjum w Tarnowie studiował na Wydziale Prawa Uniwersytetu Jagiellońskiego. Po przerwaniu edukacji podjął pracę w Kasie Chorych w Podgórzu, a później w Boguminie. Od 1920 był zatrudniony w Ministerstwie Pracy i Opieki Społecznej (miał m.in. za zadanie przekształcenie regionalnej Kasy Chorych w Łodzi). W latach 30. angażował się w działalność polityczną, m.in. jako członek założyciel (7 lutego 1938) Łódzkiego Klubu Demokratycznego oraz późniejszy przewodniczący struktur Stronnictwa Demokratycznego (SD) w mieście.
Był również związany z Towarzystwem Uniwersytetów Robotniczych, Robotniczym Towarzystwem Przyjaciół Dzieci, był prezesem Grupy „Łódź”, w oddziale łódzkim „Legionu Śląskiego”. W latach 30. XX w. był urzędnikiem Zarządu m. Łodzi. Mieszkał przy ul. Podmiejskiej 16.
Podczas okupacji niemieckiej 1939–1945 pozostał w Łodzi kierując konspiracyjnymi strukturami SD. Po zakończeniu wojny znalazł się w najwyższych władzach SD na poziomie krajowym (m.in. jako członek Rady Naczelnej i CK oraz prezes okręgu łódzkiego SD). Około lutego 1945 mianowany został wiceprezydentem Łodzi, którą to funkcję pełnił do śmierci. W tym samym roku wszedł w skład Krajowej Rady Narodowej, gdzie pełnił obowiązki wiceprzewodniczącego Komisji: Administracji i Budżetu oraz Rolnictwa. W 1947 uzyskał mandat posła na Sejm Ustawodawczy z okręgu Pabianice, pracował w Komisji Zdrowia.
Był ojcem Heleny Gallasówny – bakteriologa, absolwentki Wolnej Wszechnicy Polskiej, działaczki Związku Harcerstwa Polskiego i Łódzkiego Klubu Demokratycznego, pracowniczki Szpitala Ubezpieczalni Społecznej im. św. Józefa w Łodzi, w czasie II wojny światowej łączniczki ZWZ–AK, zamordowanej w 1943 w Auschwitz-Birkenau.
Zmarł w 1947, został pochowany w Łodzi.

</doc>
<doc id="1788309" url="https://pl.wikipedia.org/wiki?curid=1788309" title="Opole Czarnowąsy">
Opole Czarnowąsy

Opole Czarnowąsy – stacja kolejowa w Opolu, w województwie opolskim, w Polsce. Zlokalizowana jest na obszarze osiedla (daw. sołectwo) Czarnowąsy, włączonego w granice miasta Opola z dniem 1 stycznia 2017 roku.
W roku 2017 stacja obsługiwała 0–9 pasażerów na dobę.

</doc>
<doc id="1788310" url="https://pl.wikipedia.org/wiki?curid=1788310" title="Historia powstania standardu WCDMA">
Historia powstania standardu WCDMA

Historia powstania standardu WCDMA rozpoczyna się w latach 90. XX wieku, gdy dostawcy infrastruktury teleinformatycznej, operatorzy oraz niezależne ośrodki badawcze działające pod egidą instytutów standaryzacyjnych z Europy, Stanów Zjednoczonych, Japonii i Korei Południowej rozpoczęły prace nad interfejsem radiowym, który miał być wykorzystany w sieciach trzeciej generacji. Wyniki prac przedstawiane przez poszczególne instytuty były do siebie zbliżone, postanowiono w pełni zsynchronizować działania i przygotować globalny standard WCDMA, który mógłby stanowić podstawę do budowy (kompatybilnych ze sobą nawzajem) sieci komórkowych. W grudniu 1998 roku powstało konsorcjum standaryzacyjne 3GPP ("3rd Generation Partnership Project") (założone przez pracujące wcześniej nad tą technologią instytuty), a opublikowana rok później specyfikacja nazywana "Release 99" stała się podstawą do budowy pierwszych sieci opartych na standardzie WCDMA. 
3GPP nadal rozwija specyfikacje interfejsu WCDMA (jako część standardu UMTS). Nowsze wersje specyfikacji opisują między innymi użycie technologii HSDPA i HSUPA, uwzględniona jest także współpraca systemów wykorzystujących interfejs radiowy WCDMA z sieciami komórkowymi budowanymi w standardach GSM i LTE. 
Europa.
W przemyśle telekomunikacyjnym okres od rozpoczęcia prac w laboratoriach do wdrożenia danej technologii w komercyjnie działających systemach trwa zazwyczaj wiele lat, dlatego prace badawczo rozwojowe oraz integrowanie nowych rozwiązań z istniejącymi sieciami są procesem ciągłym. Gdy w 1988 roku Europejski Instytut Norm Telekomunikacyjnych (ETSI) opublikował pierwsze specyfikacje systemu GSM, uruchomił też projekt RACE I ("Research of Advanced Communication Technologies in Europe"), w którym rozpoczęto prace nad telefonią trzeciej generacji. W latach 1992-95 w projekcie RACE II skupiono się na interfejsie radiowym w systemach 3G, w szczególności na wykorzystaniu technologii CDMA i TDMA jako metod dostępu. Te badania miały wpływ na inne projekty, między innymi na FRAMES ("Future Radio wideband Multiply Access System"), inicjatywę uruchomioną pod koniec 1995 roku przez firmy Nokia, Siemens, Ericsson, France Telecom oraz kilka europejskich uniwersytetów. Efektem prac prowadzonych w tym projekcie był między innymi tryb dostępu do sieci radiowej nazywany "wideband CDMA". Został on zgłoszony do ETSI jako kandydat do specyfikacji opisujących interfejs radiowy w systemach UMTS. 
W roku 1997 ETSI powołało 5 grup roboczych rozwijających 5 konkurencyjnych koncepcji dostępu do sieci radiowej budowanej w standardzie UMTS. Ostatecznie, w 1998 zdecydowano się na wybór technologii "Wideband CDMA" (WCDMA) jako metody dostępu do sieci gdzie stosuje się dwa zakresy częstotliwości - jeden do transmisji w stronę terminali, drugi do transmisji w stronę stacji bazowej, oraz TD-CDMA jako metody używanej w jednym zakresie częstotliwości gdzie w krótkim czasie zmienia się nadawca (terminale, lub stacja bazowa). Oba zostały zgłoszone do Międzynarodowego Związku Telekomunikacyjnego (ang. "International Telecommunication Union", ITU) jako propozycje do stworzonych przez niego wymagań (IMT-2000) dla systemów trzeciej generacji, zostały zaakceptowane i stały się częścią specyfikacji systemu UMTS. Na początku 1999 roku wszystkie specyfikacje związane z interfejsem radiowym wykorzystywanym w UMTS zostały przekazane do konsorcjum standaryzacyjnego 3GPP, które zostało utworzone w celu skoordynowania prac nad rozwojem systemów 3 generacji prowadzonych przez instytuty standaryzacyjne i dostawców sprzętu na całym świecie. 
Japonia.
Japoński operator NTT DoCoMo w roku 1992 rozpoczął prace nad technologią wykorzystującą CDMA jako metodę dostępu do sieci radiowej. W 1994 roku zaproponował japońskiemu instytutowi standaryzacyjnemu ARIB szerokopasmową (ang. "wideband") wersję CDMA (WCDMA) jako propozycję standardu, który powinien obowiązywać na terenie całego kraju. Rozpoczął też batalię o uznanie przez Międzynarodowy Związek Telekomunikacyjny (ITU) tego rozwiązania jako globalny standard dostępu do sieci radiowej. Przeprowadził wiele udanych eksperymentów, które promowały tę technologię, zaprosił do współpracy największych dostawców infrastruktury telekomunikacyjnej oraz operatorów z Azji i Europy. Jednocześnie musiał stawić czoła innym japońskim operatorom, którzy proponowali jako ogólnokrajowy standard systemy CDMA2000, amerykańską wersję systemów trzeciej generacji zgłoszonej do ITU jako propozycję systemów spełniających wymagania IMT-2000
Rozważając alternatywy związane z wyborem technologii używanych w sieciach 3G, instytut standaryzacyjny ARIB analizował trzy różne technologie, w tym WCDMA zaproponowaną przez NTT DoCoMo. Wersje technologii WCDMA proponowane przez ARIB i ETSI (europejski instytut standaryzacyjny) były podobne, dodatkowo oba instytuty współpracowały ze sobą harmonizując prace. W 1997 ARIB wybrał WCDMA jako promowaną metodę dostępu do sieci radiowej, co miało też wpływ na wybór ETSI (1998). Po utworzeniu konsorcjum 3GPP, ARIB wykorzystując wcześniejsze rezultaty badań nad interfejsem radiowym kontynuował prace nad wspólną wersją WCDMA wraz z innymi członkami stowarzyszenia. 
Korea Południowa.
Koreański instytut standaryzacyjny TTA ("Telecommunications Technology Association") pracował nad dwiema wersjami interfejsu radiowego, który miał być wykorzystany w telefonii 3G. Jedna z nich zakładała wykorzystanie technologii WCDMA podobnej do tej nad którymi pracowały instutyty ETSI i ARIB, druga była związana z technologią, która miała być wykorzystywana w systemach CDMA2000, rozwiązaniu konkurencyjnym do UMTS. TTA wniósł wkład w ujednolicanie wersji technologii WCDMA rozwijanych przez instytuty z Europy i Japonii. Został też członkiem 3GPP, które obecnie rozwija specyfikacje systemów UMTS. 
USA.
W Stanach Zjednoczonych instytut standaryzacyjny T1P1 miał już doświadczenie we współpracy ze swoim europejskim odpowiednikiem podczas prac nad specyfikacjami GSM, które miały być wykorzystane na amerykańskim rynku (GSM 1900). T1P1 prowadził prace badawcze nad kilkoma technologiami, które mogły być wykorzystane w systemach 3G. Jednym z nich był tzw. WCDMA N/A (gdzie N/A oznaczało "North America"). Firmy i instytucje rozwijające ten standard pod kontrolą T1P1 były zaangażowane także w prace prowadzone przez ETSI i ARIB, więc amerykański standard był podobny do jego europejskiego i japońskiego odpowiednika. Gdy T1P1 stał się jednym z członków założycieli konsorcjum 3GPP, kontynuował współpracę nad wspólnym, globalnym standardem WCDMA razem z innymi instytutami standaryzacyjnymi. 
3GPP.
Prace badawcze związane z interfejsem WCDMA były prowadzone równolegle w kilku instytutach standaryzacyjnych na świecie, taka sytuacja nie była optymalnym rozwiązaniem
Aby rozwiązać te problemy, postanowiono powołać instytut standaryzacyjny 3GPP. Miał on na celu rozwijanie globalnego standardu UMTS. Sieci komórkowe budowane w tym standardzie, miały być zbudowane na bazie sieci szkieletowych (ang. "Core Network"), które ewoluowały z tych zaprojektowanych dla systemów GSM, oraz sieci radiowych (ang. "Radio Aceess Network") w których transmisja danych odbywała się dzięki technologii WCDMA lub TD-CDMA. Członkami założycielami 3GPP, stały się opisane powyżej instytuty ETSI, T1P1, TTA i ARIB, oraz inny japoński instytut TTC ("Telecommunication Technology Committee").
3GPP cały czas rozwija specyfikacje związane ze standardem UMTS oraz wykorzystywaną przez niego technologią WCDMA. Zbiór wszystkich specyfikacji pokrywającymi funkcjonalność sieci w standardzie UMTS jest publikowany jako tzw. "Release". Poniżej przedstawiona jest lista najważniejszych zmian w interfejsie WCDMA opublikowanych w poszczególnych "Releasach". 
Wdrożenia.
Gdy w grudniu 1998 instytuty standaryzacyjne pracujące nad interfejsem WCDMA podpisały porozumienie związane z utworzeniem konsorcjum 3GPP, jednym z pierwszych celów jakie sobie stawiano, było opublikowanie pod koniec roku 1999 pełnego zbioru specyfikacji, które mogły być użyte do produkcji infrastruktury dla sieci budowanych w standardzie UMTS. Zbiór tych specyfikacji nazwano "Release 99", mimo że jego kompletowanie zakończyło się w marcu 2000. 
Pierwszym operatorem, który wdrożył w swojej sieci technologię WCDMA był japoński NTT DoCoMo. Prowadząc w latach 90. intensywne prace nad nowym interfejsem radiowym, harmonizował je z wynikami badań przeprowadzanych pod auspicjami japońskiego instytutu ARIB oraz europejskiego ETSI. Gdy utworzono konsorcjum 3GPP, nie czekał na oficjalne zakończenie prac nad pierwszym zbiorem specyfikacji ("Release 99"), który miał się stać podstawą do komercyjnych wdrożeń. Do budowy sieci, użył własnych specyfikacji opierających się na wersjach specyfikacji 3GPP, które nie były jeszcze oficjalnym opisem standardu (tzw. pre-finalized Release 99). W październiku 2001 uruchomiona przez niego sieć FOMA ("Freedom of Mobile Multimedia Access") zaczęła oferować komercyjne usługi na bazie interfejsu WCDMA. Początkowe różnice pomiędzy interfejsem radiowym w sieci FOMA a innymi sieciami opartymi na standardzie UMTS opisanymi specyfikacjami 3GPP uniemożliwiały roaming. NTT DoCoMo zobowiązał się do stopniowego dostosowania swojej sieci do globalnego standardu i w połowie roku 2005 operator ogłosił pełną kompatybilność należącej do niego sieci radiowej ze standardem rowzwijanym przez 3GPP.
W Europie, pierwsze usługi na bazie interfejsu WCDMA zostały uruchomione w październiku 2002 przez Mobilkom Austria. W lipcu 2004 pierwsza komercyjnie dostępna sieć została uruchomiona w USA przez operatora AT&amp;T. W następnych latach nastąpił gwałtowny rozwój telefonii komórkowej budowanej w standardzie UMTS (wykorzystującym WCDMA jako interfejs radiowy). W 2005 roku uruchomiono pierwsze komercyjnie dostępne usługi związane z technologią HSDPA, a w 2007 z technologią HSUPA (szybki transfer w kierunku sieci). W maju 2008 na świecie istniało 220 sieci (w 94 krajach) wykorzystujących WCDMA, 90% z nich miało zaimplementowaną technologię HSDPA. W połowie roku 2009 liczba sieci zwiększyła się do 290 (w 120 krajach), na świecie było 379 mln subskrypcji dla usług przez nie oferowanych.

</doc>
<doc id="1788312" url="https://pl.wikipedia.org/wiki?curid=1788312" title="William Banting">
William Banting

William Banting (ur. 1797, zm. 16 marca 1878) – angielski przedsiębiorca pogrzebowy; popularyzował dietę odchudzającą na bazie ograniczonego spożycia węglowodanów; w 1863 roku wydał broszurę "Listy o otyłości" (ang. "Letter on Corpulence Addressed to Public"), w której jako pierwszy przedstawił komercyjną dietę odchudzającą. Dieta ta zakładała rezygnację ze spożywania pieczywa, masła, mleka, cukru, piwa oraz ziemniaków.
Życiorys.
William Banting urodził się w Londynie w 1797 roku. Należał do wyższej klasy średniej. Prowadził rodzinne przedsiębiorstwo pogrzebowe, które przez pięć pokoleń zajmowało się organizacją pogrzebów państwowych i królewskich (do 1928 roku), m.in. admirała Nelsona, królów Jerzego III Hanowerskiego, Jerzego IV Hanowerskiego i Wilhelma IV Hanowerskiego.
Banting ożenił się i zamieszkał ze swoją żoną Mary Ann w Kensington. Miał ośmioro dzieci: dwóch synów i sześć córek. Gdy miał 30 lat, zaczął tyć. W wieku 60 lat jego waga (92 kg) była nieproporcjonalna do niskiego wzrostu (1,65 m). Przez otyłość nie mógł sznurować butów i musiał tyłem wchodzić po schodach.
W roku 1862 uskarżający się na postępującą głuchotę Banting zgłosił się po poradę do chirurga Williama Harveya praktykującego w Royal Dispensary for Diseases of the Ear, który doszedł do wniosku, że problemy ze słuchem powoduje otyłość pacjenta. Harvey zalecił Bantingowi dietę wykluczającą z jadłospisu węglowodany. Dzięki tej diecie Banting schudł 30 kilogramów, co przy wzroście 165 cm stanowiło ogromną różnicę.
Dieta Bantinga.
W 1863 roku Banting jako pierwszy opublikował komercyjną dietę odchudzającą, wydając broszurę "Listy o otyłości" (ang. "Letter on Corpulence Addressed to Public"), reklamującą dietę zaleconą mu przez Harveya. Dieta zakładała rezygnację ze spożywania pieczywa, masła, mleka, cukru, piwa oraz ziemniaków.
Broszura Bantinga cieszyła się szerokim zainteresowaniem, doczekała się pięciu wydań i 63000 sprzedanych egzemplarzy w samej Wielkiej Brytanii. Nazwisko jej autora stało się synonimem odchudzania, dając początek nowym słowom w języku angielskim, czasownikowi "to bant" i rzeczownikowi "bantingism". Do 1963 roku słownik "Concise Oxford Dictionary" definiował "banting" i "to bant" jako "leczenie otyłości poprzez powstrzymywanie się od spożywania cukru i skrobi". Ani Banting, ani Harvey nie byli nastawieni na zysk czy rozgłos dzięki publikacji diety. W pierwszych czterech wydaniach Banting w ogóle nie wymieniał nazwiska Harveya, a wszystkie dochody ze sprzedaży broszury przekazał na cele charytatywne.
Broszura Bantinga spotkała się z krytycznym przyjęciem w kręgach medycznych z uwagi na brak wykształcenia lekarskiego autora. Czasopismo fachowe "The Lancet" radziło, by tacy jak Banting nie wtrącali się do literatury medycznej i zajmowali się własnymi sprawami.

</doc>
<doc id="1788317" url="https://pl.wikipedia.org/wiki?curid=1788317" title="Szawry">
Szawry

Szawry () – wieś na Białorusi, na Wileńszczyźnie, w obwodzie grodzieńskim, w rejonie werenowskim; w latach 1921-1939 (formalnie do 1945) w II Rzeczypospolitej, w województwie nowogródzkim, w powiecie lidzkim, w gminie Raduń.
W 1784 w Szawrach urodził się Teodor Narbutt.

</doc>
<doc id="1788318" url="https://pl.wikipedia.org/wiki?curid=1788318" title="Metric">
Metric

Metric – kanadyjski zespół indie rockowy. Powstał w 1998 w Nowym Jorku, USA – potem muzycy przenieśli się do Toronto w Kanadzie. W pełnym składzie wydali pięć studyjnych albumów: ‘Grow up and Blow Away’ w 2001, ‘Old World Underground, Where Are You Now?’ w 2003, ‘Live It Out’ w 2005 (często płyta jest mylona z nagraniami live Metric), ‘Fantasies’ w 2009 oraz ‘Synthetica’ w 2012 roku. Ich niektóre utwory zostały wykorzystane w popularnych serialach telewizyjnych, takich jak: Chirurdzy („Grey's Anatomy”) i . Haines i Shaw współpracowali z zespołem Broken Social Scene.
Najbardziej ich znane piosenki to "Combat Baby" i "Monster Hospital".
Ich utwór "Eclipse (All Yours)" znalazł się na soundtracku filmu , którego premiera w Polsce jak i na świecie miała miejsce 30 czerwca 2010 roku.
Następny utwór to „Help I'm Alive”, który został wykorzystany w znanym serialu „Pamiętniki Wampirów”.

</doc>
<doc id="1788320" url="https://pl.wikipedia.org/wiki?curid=1788320" title="Szary Staw">
Szary Staw

Szary Staw – niewielki staw zlokalizowany w północnej części szczecińskiego osiedla Niemierzyn. Jest to najmniejszy pod względem wielkości z trzech zbiorników wodnych położonych na terenie Ogródków Działkowych "Skarbówka", które znajdują się na wschód od ul. Fryderyka Chopina.

</doc>
<doc id="1788321" url="https://pl.wikipedia.org/wiki?curid=1788321" title="Opole Borki">
Opole Borki

Opole Borki – przystanek osobowy w Opolu, w województwie opolskim, w Polsce. Przystanek znajduje się na terenie dawnej wsi Borki włączonej 1 stycznia 2017 roku do Opola.
W roku 2017 stacja obsługiwała 50–99 pasażerów na dobę.

</doc>
<doc id="1788323" url="https://pl.wikipedia.org/wiki?curid=1788323" title="Hyki-Dębiaki">
Hyki-Dębiaki



</doc>
<doc id="1788330" url="https://pl.wikipedia.org/wiki?curid=1788330" title="Dobrzeń Wielki (stacja kolejowa)">
Dobrzeń Wielki (stacja kolejowa)

Dobrzeń Wielki – stacja kolejowa w miejscowości Dobrzeń Wielki, w województwie opolskim, w powiecie opolskim, w gminie Dobrzeń Wielki, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1788331" url="https://pl.wikipedia.org/wiki?curid=1788331" title="Traunsee">
Traunsee

Traunsee – jezioro w Austrii, w kraju związkowym Górna Austria.
Drugie co do wielkości, po Attersee, jezioro Austrii. Jego powierzchnia wynosi około 24,5 km². Największa głębokość wynosi 191 m. Na północnym krańcu jeziora leży Gmunden, na południowym Ebensee. Jezioro otoczone jest górami, najwyższy szczyt to Traunstein. Inne miejscowości leżące nad jeziorem to Altmünster i Traunkirchen.
Największą atrakcją jeziora jest średniowieczny zamek Ort (niem. Schloss Ort) leżący na niewielkiej wyspie w pobliżu Gmunden.

</doc>
<doc id="1788333" url="https://pl.wikipedia.org/wiki?curid=1788333" title="Chróścice (stacja kolejowa)">
Chróścice (stacja kolejowa)

Chróścice – stacja kolejowa w miejscowości Chróścice, w województwie opolskim, w powiecie opolskim, w gminie Dobrzeń Wielki, w Polsce.
W roku 2017 stacja obsługiwała 10–19 pasażerów na dobę.

</doc>
<doc id="1788334" url="https://pl.wikipedia.org/wiki?curid=1788334" title="Wacław Sobol">
Wacław Sobol

Wacław Sobol (ur. 26 sierpnia 1903 w Końskich, zm. 28 stycznia 1981) – polski działacz polityczny, powstaniec śląski, wiceprezydent Katowic (1945–1948) i Łodzi (1948–1950), poseł na Sejm Ustawodawczy (1947–1952). 
Życiorys.
Kształcił się w gimnazjum w Sosnowcu, jako uczeń wziął udział w powstaniach śląskich. W latach 1922–1923 studiował na Wydziale Filozoficznym Uniwersytetu Jagiellońskiego, następnie ukończył ekonomię w Szkole Głównej Handlowej w Warszawie. Udzielał się społecznie m.in. jako wiceprezes Akademickiego Koła Zagłębian (1923–1926). Należał do stowarzyszenia ideowo-wychowawczego: Polska Korporacja Akademicka "Grunwaldia". Był jednym z inicjatorów powstania Akademickiego Aeroklubu oraz prezesem Akademickiego Związku Zachodniego, współorganizatorem światowych imprez lotniczych challenges (1930–1932–1934) oraz krajowych zawodów szybowcowych (1935–1936). Popularyzował sport lotniczy w prasie. W latach 30. zatrudniony w Radzie Handlu Zagranicznego RP. Okres II wojny światowej spędził w Warszawie, Radomiu i Częstochowie (pracował w lokalnych oddziałach Izby Przemysłowej). 
Po zakończeniu wojny wstąpił do Stronnictwa Demokratycznego i objął urząd wiceprezydenta Katowic (do 1948), a później Łodzi (do 1950). Podczas pracy na Śląsku powstało z jego inicjatywy pismo "Życie Gospodarcze", którego był kierownikiem redakcji. W 1952 rozpoczął pracę w Ministerstwie Przemysłu Drobnego i Rzemiosła (później: w Komitecie Drobnej Wytwórczości) w Warszawie. 
W latach 1947–1952 sprawował mandat posła na Sejm z okręgu Katowice. Zasiadał w Komisjach: Organizacyjno-Samorządowej, Pracy i Opieki Społecznej oraz Skarbowo-Budżetowej. 
Zmarł w 1981, został pochowany na Cmentarzu Wojskowym na Powązkach w Warszawie (kwatera C7, rząd 3, grób 1).

</doc>
<doc id="1788335" url="https://pl.wikipedia.org/wiki?curid=1788335" title="Hoegaarden (browar)">
Hoegaarden (browar)

Hoegaarden – belgijski browar mieszczący się w małej miejscowości Hoegaarden pod Louvain. Browar założył w 1966 r. Pierre Celis – mleczarz i handlarz bydłem, który reaktywował zamknięty przez poprzedniego właściciela kilka lat wcześniej zakład. Cèlis nazwał swój bowar De Kluis ("Pustelnia") i zaczął warzyć piwo w gatunku witbier, które wówczas przeżywało kryzys. Piwo "Blanche de Hoegaarden" zyskało ogromną popularność, a dzięki temu gatunek witbier ponownie stał się modny.
Po pożarze browaru w 1985 r. Cèlis odsprzedał go dwa lata później grupie Interbrew (obecnie InBev), która zainwestowała w jego odbudowę i zmieniła nazwę na Browar Hoegaarden. Browar specjalizuje się w warzeniu piw pszenicznych.
Godło.
Godło browaru widniejące na etykietach składa się z dwóch części. Po prawej stronie widoczne jest godło miejscowości Hoegaarden, czyli ręka trzymająca pastorał. Lewa część przedstawia identyczną dłoń trzymającą rydel zacierny.

</doc>
<doc id="1788336" url="https://pl.wikipedia.org/wiki?curid=1788336" title="Popielów (stacja kolejowa)">
Popielów (stacja kolejowa)

Popielów – stacja kolejowa w miejscowości Popielów, w województwie opolskim, w powiecie opolskim, w gminie Popielów, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1788337" url="https://pl.wikipedia.org/wiki?curid=1788337" title="Lesław Wysocki">
Lesław Wysocki

Lesław Zygmunt Wysocki (ur. 18 grudnia 1913 w Warszawie, zm. ?) – polski urzędnik państwowy i działacz polityczny, poseł do Krajowej Rady Narodowej i na Sejm Ustawodawczy (1947–1952).
Życiorys.
Ukończył gimnazjum im. Adama Mickiewicza w Warszawie oraz Szkołę Główną Handlową, kształcił się również w Szkole Nauk Politycznych. W 1936 podjął pracę w Starostwie Grodzkim Warszawa-Śródmieście. W czasie II wojny światowej zatrudniony w Zarządzie Miejskim, pracę w jego strukturach kontynuował również po 1945. Od 1945 do 1947 poseł do Krajowej Rady Narodowej, a w latach 1947–1952 do Sejmu Ustawodawczego z okręgu Płońsk (zasiadał w Komisjach: Administracji i Bezpieczeństwa, Organizacyjno-Samorządowej i Skarbowo-Budżetowej).
W 1947 został na krótko wybrany wiceprzewodniczącym Wojewódzkiej Rady Narodowej. Pod koniec lat 40. zatrudniony w aparacie partyjnym, a w latach 50. w spółdzielczości. W latach 1958–1964 był radnym Stołecznej Rady Narodowej. W latach 80. przewodniczył pracom Klubu Emerytowanych Pracowników SD. Wszedł w skład Honorowego Komitetu Obchodów 50-lecia Klubów Demokratycznych i Stronnictwa Demokratycznego w 1987.
Odznaczony m.in. Orderem Sztandaru Pracy II klasy, Krzyżem Kawalerskim Orderu Odrodzenia Polski oraz Złotym Krzyżem Zasługi.

</doc>
<doc id="1788340" url="https://pl.wikipedia.org/wiki?curid=1788340" title="František Listopad">
František Listopad

František Listopad (właśc. Jiří Synek, w Portugalii znany pod imieniem Jorge Listopad, ur. 26 listopada 1921, zm. 1 października 2017) – czeski poeta, czeski i portugalski prozaik i tłumacz, czeski, francuski i portugalski reżyser teatralny i telewizyjny.
Życie.
W 1939 zdał maturę i zaczął pracować w wydawnictwie. Od 1941 uczestniczył w ruchu oporu. W 1945 zaczął studiować na Uniwersytecie Karola estetykę i naukę o literaturze. Jednocześnie redagował rubrykę kulturalną w dzienniku „Mladá fronta”. W 1947 wyjechał do Paryża jako redaktor pisma czechosłiowackiego ministerstwa informacji. Po komunistycznym przewrocie we Czechosłowacji w lutym 1948 został na emigracji. Początkowo imał się różnych zajęć, później został reżyserem w telewizji francuskiej. W 1959 przeniósł się do Portugalii., mieszkał w Porto, a potem w Lizbonie. W Portugalii wykładał na uczelniach wyższych, m.in. w Wyższej Szkole Teatralnej i Filmowej, której był rektorem. Był też dyrektorem jednej ze scen portugalskiego teatru narodowego. Po Aksamitnej Rewolucji reżyserował też w ojczyźnie, wykładał również (1992) w szkole teatralnej (JAMU) w Brnie.
Twórczość.
Listopad debiutował w 1939 radiową jednoaktówką oraz opowiadaniem drukowanym w piśmie „Národní listy”. Tuż po wojnie był czołowym członkiem literackiej grupy dynamoanarchistów. Debiutem książkowym Listopada był tom wierszy "Sláva uřknuti" (1945, Chwała urzeczenia). Potem wydał m.in. zbiory poetyckie "Vzduch" (1946, Powietrze), "První věta" (1946, Pierwsze zdanie), "Malé lásky" (1946, Małe miłości), "Jarmark" (1947), "Svoboda a jiné ovoce" (1956, Wolność inne owoce), "Černý, bílý, nevím" (1973, Czarny, biały, nie wiem), "Final rondi" (1992), "Daleko blízko" (1993, Daleko blisko), "Oprava houslí a kytar" (1996. Naprawa skrzypiec i gitar), "Krleš" (1998, Kyrie eleison), "Příští poezie" (2001, Przyszła poezja), "Milostná stěhování" (2001, Miłosna przeprowadzka), "Rosa definitiva" (2007). Wydał kilka tomów opowiadań i esejów po czesku i portugalsku. Pisał również dla czytelnika dziecięcego.
Recepcja polska.
Kilka wierszy Listopada tłumaczył na polski Leszek Engelking, drukowała je „Literatura na Świecie”.

</doc>
<doc id="1788341" url="https://pl.wikipedia.org/wiki?curid=1788341" title="When the Kite String Pops">
When the Kite String Pops

When The Kite String Pops – debiutancki album sludge metalowej grupy Acid Bath, wydany 8 sierpnia 1994. Obrazek na okładce płyty został namalowany przez amerykańskiego seryjnego mordercę Johna Gacego, w okresie, gdy oczekiwał w więzieniu na swoją egzekucję.
W 1999 album sprzedał się w ponad 37 tys. kopiach w USA, co jest wyjątkowym wynikiem jak na album wydany w wytwórni niezależnej.

</doc>
<doc id="1788343" url="https://pl.wikipedia.org/wiki?curid=1788343" title="Stanisław Zagórski (poseł)">
Stanisław Zagórski (poseł)

Stanisław Zagórski (ur. 1895 w Częstochowie, zm. ?) – polski nauczyciel, poseł na Sejm Ustawodawczy (1947–1952).
Życiorys.
Ukończył Wyższy Kurs Nauczycielski, po czym podjął pracę jako pedagog, kontynuując jednocześnie naukę na Wydziale Historii Uniwersytetu Warszawskiego (w latach 20.). Podczas I wojny światowej zatrudniony jako nauczyciel w Modlinie, w Polsce międzywojennej pracował w Warszawie oraz Łodzi, gdzie był dyrektorem szkoły powszechnej. W czasie II wojny światowej znalazł się na terenie Mszczonowa, gdzie prowadził tajną działalność edukacyjną. Był związany z konspiracyjnym SD.
Po zakończeniu wojny osiedlił się na stałe w Łodzi. Działając w łódzkich strukturach SD, sprawował mandat członka Miejskiej Rady Narodowej. W 1947 został posłem z okręgu Łódź. Pracował w Komisjach: Oświatowej, Skarbowo-Budżetowej i Zdrowia.
Na początku lat 50. był wizytatorem w Biurze Pełnomocnika Rządu do Walki z Analfabetyzmem (pracował na Kujawach i Pomorzu Gdańskim), później kontynuował pracę pedagoga w Łodzi.

</doc>
<doc id="1788345" url="https://pl.wikipedia.org/wiki?curid=1788345" title="Johnny Kane">
Johnny Kane



</doc>
<doc id="1788346" url="https://pl.wikipedia.org/wiki?curid=1788346" title="ČRo 5 Hradec Králové">
ČRo 5 Hradec Králové



</doc>
<doc id="1788347" url="https://pl.wikipedia.org/wiki?curid=1788347" title="ČRo 5 Ostrava">
ČRo 5 Ostrava



</doc>
<doc id="1788349" url="https://pl.wikipedia.org/wiki?curid=1788349" title="Home for the Holidays">
Home for the Holidays

Home for the Holidays – amerykański film fabularny (dreszczowiec) z 1972 roku, produkcja telewizyjna (zrealizowana na potrzeby stacji ABC). Scenariusz do filmu napisał Joseph Stefano, twórca skryptu do "Psychozy" (1960) Alfreda Hitchcocka.

</doc>
<doc id="1788351" url="https://pl.wikipedia.org/wiki?curid=1788351" title="Halloween 2">
Halloween 2



</doc>
<doc id="1788354" url="https://pl.wikipedia.org/wiki?curid=1788354" title="Abusiveness">
Abusiveness

Abusiveness - polski zespół grający black metal, założony w 1991 roku w Lublinie.

</doc>
<doc id="1788355" url="https://pl.wikipedia.org/wiki?curid=1788355" title="Sengzhao">
Sengzhao

Sengzhao (僧肇; ur. 374, zm. 414; kor. Sŭngjo; jap. Sōjō; wiet. Tăng Triệu) – wczesny chiński buddysta, propagator madhjamiki, uczeń Kumaradżiwy.
Życiorys.
Sengzhao urodził się w okolicy Chang’anu. Pochodził z bardzo biednej rodziny nazwiskiem Zhang (张). Pracował jako kopista, co pozwalało mu na czytanie świeckiej literatury.
Początkowo był bardzo zainteresowany neotaoizmem, jednak nie zadowalał go on całkowicie. Po przeczytaniu "Sutry Wimalakirtiego" został buddystą. Wkrótce został także mnichem.
Jeszcze zanim stał się dojrzałym mężczyzną osiągnął sławę w Chang’anie, ale równocześnie natrafił na zawiść, gdyż okazał się niezwykle rozlegle wykształconym człowiekiem i mistrzem w dyskusjach.
Został uczniem Kumaradżiwy, gdy ten przebywał jeszcze w Guzangu. Gdy w 401 r. Kumaradżiwa udał się do Chang’anu, Sengzhao towarzyszył mu.
Został wyznaczony przez Yao Xinga na asystenta Kumaradżiwy w jego tłumaczeniach. Dało mu to okazję do nauczenia się interpretacji nauk madhjamiki przez Kumaradżiwę. 
Po przetłumaczeniu "Pañcavimśati" (403-404), Sengzhao napisał esej w nieco ponad 2000 znaków, zatytułowany "Prajñā nie jest wiedzą" (część III "Zhao lun" 肇論), który został bardzo wysoko oceniony przez nauczyciela. W 408 r. Daosheng pokazał ten esej Liu Yiminowi, który po pochwałach przekazał go Huiyuanowi. Huiyuan nie dość, że esej pochwalił, to kolportował go na górze Lu.
Wkrótce powstały inne ważne prace Sengzhao.
Gdy Kumaradżiwa zmarł w 413 r. Sengzhao napisał jego nekrolog. Jednak sam zmarł w następnym roku, w młodym wieku, dożywszy zaledwie do 40.
Znaczenie Sengzhao.
Sengzhao był główną postacią w przekazywaniu nauk Kumaradżiwy w Chinach. Zawdzięczać to można jego wrodzonej inteligencji oraz temu, że spotkał Kumaradżiwę w bardzo młodym wieku. Już samo to, że wybrał się do Guzangu pomimo bardzo trudnych relacji politycznych pomiędzy państwem Qin i Późniejszym Liang, świadczy o jego determinacji i odwadze.
Sengzhao napisał wstępy do niektórych z najważniejszych tłumaczeń Kumaradżiwy. Napisał także eseje, które zostały wysoko ocenione przez współczesnych, m.in. Huiyuana, ale zostały także przekazane następnym pokoleniom. Odegrały one kluczową rolę w kształtowaniu się w VI w. myśli nowej szkoły Trzech Traktatów (chiń. "Sanlun zong"), czyli chińskiej madhjamiki. Eseje te są także największym zbiorem prac związanych z myślą wczesnej chińskiej madhjamiki, które przetrwały do dziś. Sławę zawdzięczał głównie trzem swoim traktatom: "Niezmienność rzeczy", "Pustka nierzeczywistego" i "Pradźnia nie jest wiedzą".
Podążając za naukami madhjamiki ("środkowej drogi") Sengzhao doprowadził do syntezy dwóch przeciwstawnych do tej pory w chińskiej myśli pojęć. "Ti" (noumen, substancja, jedność) oraz "yong" (fenomen, funkcja, kształt itd.); jako leżące na dwóch przeciwnych ekstremach, zostały w duchu "środkowej drogi" utożsamione. Jego zdaniem noumen i fenomen są nierozdzielne.
Prace literackie.
Teksty znajdujące się w kanonie buddyjskim. T – numer katalogowy tekstu w "Taishō shinshū daizōkyō", Tokio 1924-1934

</doc>
<doc id="1788356" url="https://pl.wikipedia.org/wiki?curid=1788356" title="Garbaty most (Moskwa)">
Garbaty most (Moskwa)

 Garbaty most (ros. Горбатый мост) – most znajdujący się w rejonie priesnienskim Moskwy, znajduje się nad starym, suchym korytem rzeki Priesnia, która niegdyś tu płynęła. Usytuowany jest tuż obok moskiewskiego Białego Domu - siedziby rządu federalnego. 
Most został zbudowany w połowie XVIII wieku, na tamie tworzącej Niżnyj Priesnienski staw. Kiedy w 1806 roku na terenie Priesnienskich Stawów został utworzony pierwszy park publiczny w Moskwie, Garbaty most był pokryty białym kamieniem, i fantazyjnie oświetlony.
W XX wieku (1905) przyjął oficjalną nazwę "Most", odrestaurowany w 1980 roku, uzyskał sławę przez zbrojne konfrontacje wokół pobliskiego Białego Domu w czasie Puczu Moskiewskiego w sierpniu 1991 roku i Kryzysu konstytucyjnego w październiku 1993 roku. W 1990 i na początku 2000 r. stał się miejscem demonstracji i pikiet m.in. oszukanych inwestorów, górników i politycznej opozycji.

</doc>
<doc id="1788357" url="https://pl.wikipedia.org/wiki?curid=1788357" title="North American YF-93">
North American YF-93

North American YF-93 – amerykański myśliwiec odrzutowy dalekiego zasięgu będący daleko posuniętą modyfikacją samolotu North American F-86 Sabre. Wyprodukowany przez wytwórnię North American Aviation w liczbie dwóch egzemplarzy prototypowych nie był dalej rozwijany.
Historia.
W 1947 roku rozpoczęto w Stanach Zjednoczonych badania pod kryptonimem NA-157 nad nowym myśliwcem dalekiego zasięgu określanego mianem "penetration fighter", którego zadaniem miało być towarzyszenie bombowcom podczas ich ataków w głębi nieprzyjacielskiego terytorium. Samolot miał być zmodyfikowaną wersją, skądinąd bardzo dobrego samolotu myśliwskiego, North American F-86 Sabre. Nowa maszyna miała pełnić podobne zadania co projektowane w tym samym okresie McDonnell XF-88 Voodoo oraz Lockheed XF-90. Początkowo nowy samolot oznaczony został jako F-86C, jednak zakres zmian, jakim poddano oryginalny F-86A był na tyle duży, że powstała praktycznie nowa konstrukcja oznaczona jako YF-93. Bez zmian pozostawiono samo skrzydło, wydłużono i poszerzono kadłub, aby stworzyć miejsce dla nowego silnika i większego zapasu paliwa. Zmieniono wloty powietrza do silnika, podwozie, kształt osłony kabiny pilota, zmniejszono wznios usterzenia poziomego. W grudniu 1947 roku siły powietrzne zamówiły dwa prototypy samolotu NA-157, który oficjalnie został nazwany YF-93. Jeszcze przed swoim pierwszym lotem, w czerwcu 1948 roku, North American otrzymał zamówienie na 118 samolotów F-93A (jak miała być oznaczona wersja seryjna), pół roku później, zamówienie zostało anulowane. Powodem była duża szybkość jaką osiągały bombowce Boeing B-47 Stratojet przeznaczone do penetracji nieprzyjacielskiego terytorium (w domyśle ZSRR), zakładano, że dzięki niej, bombowce unikną spotkania z radzieckimi myśliwcami. W takiej sytuacji nie potrzebowały one dodatkowej myśliwskiej eskorty. Pierwszy zbudowany prototyp YF-93 o numerze 47-317 wzniósł się w powietrze 25 stycznia 1950 roku. Oba powstałe samoloty przekazano do "National Advisory Committee for Aeronautics", lepiej znanego pod późniejszą nazwą "National Aeronautics and Space Administration", gdzie używano ich do badań nad skutecznością krytych i półkrytych chwytów powietrza silników, aż do czasu złomowania w połowie lat 50. Pewnym pocieszeniem dla konstruktorów z North American mógł być fakt, że żaden z planowanych "penetration fighter" nie wszedł do produkcji seryjnej.
Konstrukcja.
YF-93 był jednomiejscowym, całkowicie metalowym, wolnonośnym dolnopłatem. W porównaniu z F-86, czołowy chwyt powietrza do silnika zastąpiono dwoma bocznymi, po obu stronach kadłuba, na wysokości kabiny pilota. Były to tzw. kryte chwyty powietrza, zwane również chwytami NACA ("NACA duct/NACA scoop"). Ich cechą charakterystyczną jest to, że krawędź takiego chwytu nie wystaje poza obrys kadłuba, a powietrze dopływa do niego zagłębiającym się i rozszerzającym kanałem o ostrych krawędziach bocznych. Dzięki takiemu ukształtowaniu wlotu powietrza wzrastają zawirowania zasysanego powietrza, a tym samym następuje wzrost energii warstwy przyściennej. Taki układ zastosowano w pierwszym prototypie, w drugim zastosowano nieco bardziej klasyczny układ, z chwytami powietrza wystającymi poza obrys kadłuba. Skrzydło skośne (35°), o cienkim, laminarnym profilu, wyposażone w automatyczne sloty, szczelinowe klapy i wspomagane lotki. Usterzenie klasyczne, wolnonośne, o skosie 35° bez wzniosu. Podwozie chowane, z przednim podparciem; główne - dwa zespoły po dwa koła chowane do wnęk w skrzydłach, przednie, jednokołowe chowane do wnęki w kadłubie. Napęd samolotu stanowił silnik turboodrzutowy Pratt &amp; Whitney J48-P-6 z dopalaczem. W celu ułatwienia dostępu do silnika można było odejmować całą tylną część kadłuba. Zbiornik paliwa zamontowany w kadłubie.

</doc>
<doc id="1788359" url="https://pl.wikipedia.org/wiki?curid=1788359" title="Kritiasz">
Kritiasz



</doc>
<doc id="1788360" url="https://pl.wikipedia.org/wiki?curid=1788360" title="Halloween II (film 2009)">
Halloween II (film 2009)

Halloween II – amerykański film grozy z 2009 roku, sequel horroru "Halloween" (2007), napisany i wyreżyserowany przez muzyka rockowego Roba Zombie. Projekt nie jest remakiem filmu o tym samym tytule z roku 1981 i jest w sumie dziesiątym elementem serii "Halloween". 
Dystrybutorem filmu została spółka Dimension Films. Filmem "Halloween II" Rob Zombie postanowił odejść od tradycyjnych założeń serii, skupiając się na więzi pomiędzy Strode i Myersem oraz zakładając, że rodzeństwo łączą podobne problemy psychologiczne. W związku z tym "Halloween II" jest horrorem z elementami dramatu. Przedmiotem uwagi w scenariuszu Zombie jest zmiana; widz przygląda się, w jaki sposób wydarzenia przedstawione w prequelu wpłynęły na bohaterów. Odbiór obrazu przez krytyków był mieszany, lecz skłaniał się ku negatywnemu. Serwis Rotten Tomatoes, agregujący recenzje multimediów, opatrzył podstronę filmu komentarzem: „W kolejnej odsłonie restartowanej serii "Halloween" Zombie pokazuje przebłyski wizjonerstwa, niestety, zostają one przykryte górami gore oraz brutalnej, oklepanej przemocy”. Horror, choć nie został przebojem komercyjnym, zarobił czterdzieści milionów i jest czwartym najbardziej dochodowym filmem z serii.
Fabuła.
Podczas swojego pobytu w szpitalu psychiatrycznym w Smith’s Glove młody Michael Myers jest odwiedzany przez swoją matkę Deborah. Ta wręcza mu prezent gwiazdkowy w postaci figurki białego konia. Michael odpowiada, że figurka przypomina mu wizje, gdzie jego matka jest ubraną na biało zjawą obiecującą mu powrót do domu.
Piętnaście lat później w Haddonfield Laurie Strode, doktor Loomis i Annie Brackett po starciu z Myersem trafiają do szpitala. Tymczasem furgonetka koronerska przewożąca ciało ma wypadek samochodowy; okazuje się, że Michael mimo postrzelenia wciąż żyje i ucieka na wolność. Laurie będąc w szpitalu wciąż jest w szoku po tym jak postrzeliła Myersa. Wkrótce Michael Myers dociera do szpitala zabijając część personelu i już zamierza zabić Laurie.
Okazuje się, że wydarzenia ze szpitala to jeden z koszmarów sennych Laurie, która obecnie mieszkając z Annie i jej ojcem szeryfem Brackettem, próbuje odzyskać stabilność psychiczną. Tymczasem doktor Loomis, były psychiatra mordercy, usiłuje zbić majątek na tragicznych zajściach i wydaje książki o Michaelu Myersie, zaś sposób prezentacji i promocji spotyka się z obiekcjami. Także nie podobają mu się sugestie, że skoro nie znaleziono ciała Myersa, to ten wciąż żyje. Loomis jest święcie przekonany o śmierci Myersa, nie wiedząc jednak, iż ten żyje jako włóczęga. Myers wkrótce zabija właścicieli stodoły, w której nocował i wiedziony wizją matki i siebie z czasów dzieciństwa planuje „przyprowadzić Boo do domu”.
Laurie ma kolejną wizję, w której zabija w ten sam sposób Annie jak Michael Myers swego ojczyma. W drodze do swej terapeutki Barbary Collier chce uciec od wizji, jednak halloweenowy wystrój przypomina jej o Myersie i doznaje wiele razy ataków paniki. Jej histeria powoduje, że odnosi się z agresją do Collier, a następnie do Annie zmęczonej jej stanem. Nocą Michael dociera do Haddonfield i morduje obecnych pracowników klubu striptizowego, w którym pracowała jego matka. 
Następnego dnia, w Halloween, ma miejsce premiera nowej książki Loomisa. Wesołą atmosferę rozdawania autografów zakłóca ojciec jednej z ofiar Myersa – Lyndy, która oskarża go o wypuszczenie Myersa na wolność. Wściekły jest też szeryf Brackett z powodu tego, że Loomis ujawnił w swej publikacji, że Laurie to Angel, siostra Michaela. Chce ostrzec o tym Laurie, jednak ta dowiaduje się tego z kupionej książki i zdewastowana tą rewelacją ucieka z domu do swych przyjaciółek z pracy – Harley i Myi, które ją wspierają. By stłumić złe emocje, Wszystkie trzy przebrane za postacie z "The Rocky Horror Pictures Show" udają się na imprezę halloweenową. Tam dociera Myers, który zabija Harley. Nie wiedzące o tym Laurie i Mya sądzą, że Harley zaleca się do kolejnego chłopaka i decydują się na powrót.
Obawiając się o Annie, szeryf Brackett każe jednemu ze swych podwładnych pilnować jej podczas jego nieobecności. Mya odwozi Laurie do domu Brackettów. Tam odkrywają umierającą Annie. Sprawcą okazuje się być Michael Myers, który niedługo potem zabija Myę i udaje się w pościg za uciekającą do pobliskiego lasku Laurie. Tam dopada ją zabijając wcześniej kierowcę oferującego jej podwózkę do szpitala. Wkrótce szeryf Brackett dowiaduje się o śmierci córki. Próbując się po tym pozbierać otrzymuje informację, że dostrzeżono Myersa niosącego Laurie do jakiejś szopy.
Tymczasem zła passa za Loomisem ciągnie się dalej, po tym jak jego zdaniem zostaje upokorzony w telewizyjnym talk-show Davida Newmana. Z telewizyjnych wiadomości dowiaduje się o tym, że szwadron policji otoczył Myersa i natychmiast udaje się na miejsce. Żądny mordu szeryf Brackett uderza go pięścią i wini jego pazerność za ostatnie zdarzenie. Wiedziony wyrzutami sumienia Loomis wbrew woli Bracketta udaje się do szopy, tłumacząc iż Myers nie będzie negocjował z policją. W środku Loomis widzi, że z Laurie jest coś nie tak; także ona dzieli tą samą wizję co Michael. Na zewnątrz policja czeka w niepewności. Z szopy wylatują ściśnięci w walce Michael i Loomis. Po zabiciu Loomisa Michael ginie w wyniku ostrzału policyjnego. Wciąż wiedziona wizjami Laurie wychodzi na zewnątrz i podnosi nóż dzierżony przez jej brata. Wkrótce i ona zostaje zastrzelona przez policję. Jej ostatnia myśl to pobyt w białym szpitalu psychiatrycznym, do którego przybywa Deborah Myers w towarzystwie białego konia.
Produkcja.
Jesienią 2008 roku, podczas konwentu organizowanego z okazji trzydziestolecia serii "Halloween", producent Malek Akkad zdradził, że sequel filmu Roba Zombie z 2007 znajduje się w fazie przygotowań. W listopadzie Francuzi Julien Maury i Alexandre Bustillo, twórcy thrillera "Najście" ("À l'intérieur", 2007), negocjowali warunki reżyserii, lecz grudniem pismo "Variety" doniosło, że projektem zajmie się Zombie. W udzielonym wywiadzie amerykański reżyser wyjawił, że żmudna i wyczerpująca realizacja reboota z 2007 skłoniła go do niepodejmowania pracy nad kontynuacją. Perspektywa porzucenia świata Michaela Myersa zmieniła jednak jego nastawienie. Zombie wyjaśnił, że jedną z przyczyn, dla których postanowił nakręcić kolejny film o Myersie, była też uzyskana wolność artystyczna. Studio nie zobowiązało go do nakręcenia horroru, który poniekąd bazowałby na stylu Johna Carpentera − jak to wyglądało w przypadku adaptacji "Halloween" w roku 2007. Nim okazało się, że Rob Zombie wyreżyseruje "Halloween II" do własnego scenariusza, Malek Akkad przejawiał chęć nakręcenia kontynuacji, którą określił zdawkowo jako „normalny sequel”. Akkad oraz pracownicy jego firmy, Trancas International Films, zatrudnili grupę kilku scenarzystów, którzy zobligowani byli do stworzenia szkicu filmowego skryptu i zaprezentowania go wytwórni. Żadna z propozycji fabuły nie okazała się dla producentów wystarczająco dobrym pomysłem. To wtedy Akkad wraz z braćmi Bobem i Harveyem Weinsteinami zwrócili się do Maury'ego i Bustillo; prawa do dystrybucji "Najścia" zostały w owym czasie zakupione przez The Weinstein Company. Według Akkada producenci liczyli na powrót Roba Zombie, ponieważ gdy Francuzi przejęli pieczę nad projektem, idea obrazu została „zgubiona w przekładzie”. Po ukończeniu pracy nad rebootem z 2007 roku, Zombie zyskał pełne zaufanie Maleka Akkada. Akkad dał reżyserowi swobodę w tworzeniu, nakazał artyście ominąć wszelkie reguły i wytyczne, jakie postawiono przed nim przy okazji tworzenia poprzedniego projektu. To za jego namową Zombie zdecydował, że nakręci, który odejdzie od tradycyjnych założeń sagi "Halloween".
Casting do filmu przeprowadzono pod wodzą Moniki Mikkelsen ("Halloween", "Bękarty diabła"). Malcolm McDowell, Scout Taylor-Compton, Danielle Harris, Sheri Moon Zombie, Tyler Mane i Brad Dourif podpisali kontrakty na powtórzenie ról, które kreowali w prequelu. Nastoletni aktor Daeg Faerch, który wcielił się w młodego Michaela Myersa w filmie z 2007, miał powtórzyć tę rolę w sequelu, lecz wydalono go z projektu, gdy okazało się, że znacznie dojrzał. Ku własnej konsternacji, Zombie dokonał fundamentalnego przewrotu w zespole aktorskim, a jako nieletni Myers obsadzony został Chase Wright Vanek. Faercha można ujrzeć w pierwszym zwiastunie "Halloween II". Zombie oznajmił, że ujęcia z udziałem młodego aktora były scenami testowymi i nie miały znaleźć się w trailerze. Taylor-Compton scharakteryzowała swoją bohaterkę jako postać posiadającą problemy natury dwubiegunowej, której emocje drastycznie oscylują pomiędzy radością a niepokojem. Jak ogłosiła aktorka, Zombie chciał za pośrednictwem jej roli zobaczyć Laurie Strode zmierzającą do „naprawdę mrocznych miejsc”. W wywiadzie odtwórczyni roli Strode wyjawiła, że przez pierwsze dwie trzecie filmu jej postać nadal nie będzie wiedziała, że jest siostrą Michaela Myersa. Na potrzeby "Halloween II" Zombie nadał Laurie nietypowy dla niej samej, niedbały wygląd. Stylizacja, określona jako „grunge'owa”, manifestować miała ciemną stronę osobowości dziewczyny. Reżyser podsumował bohaterkę jako „wrak człowieka”. Postać szeryfa Lee Bracketta, ojca przyjaciółki Laurie, Annie, w kontynuacji otrzymała bardziej znaczącą rolę niż w "Halloween", a Brad Dourif uzyskał więcej czasu ekranowego. Zombie określił Bracketta jako „starego, wyniszczonego faceta”, który nie radzi sobie z najbliższym otoczeniem. Zmianom uległ także zarys postaci doktora Samuela Loomisa. Z cynicznego protagonisty, jakim przedstawiono go w "Halloween", Loomis urósł do rangi antybohatera. Reżyser zreasumował doktora jako „sprzedawczyka”, który wykorzystuje pamięć o ofiarach Michaela Myersa, by zarabiać krocie na książkach poświęconych morderstwom. Z grona bohaterów Loomis i Strode przeszli najbardziej znaczące przemiany. W toku przeistaczania Loomisa w antagonistę inspiracją dla Zombie była osoba Vincenta Bugliosi, prawnika, który był oskarżycielem Charlesa Mansona podczas jego procesu sądowego, a który następnie napisał książkę opartą na tej rozprawie. Głównemu oponentowi, Michaelowi Myersowi, nadano w sequelu zupełnie nowy wygląd. Zdaniem Taylor-Compton, ma on podkreślać nowe emocje, które odczuwa Myers; przez większą część filmu psychopata skrywa się na peryferiach Haddonfield. Mimo to, Rob Zombie stwierdził, że z grona bohaterów dylogii jedynie Myers nie uległ zmianom: „Wszyscy stali się kompletnie innymi osobami; Laurie czy Loomis mają całe mnóstwo problemów, z którymi muszą się borykać. Michael po prostu posuwa się naprzód. Nie podległ przemianom, jest dokładnie tą samą osobą, którą był dziesięć lat temu, gdy wymordował wszystkich dookoła siebie. Nie ma pojęcia o otaczającym go świecie, więc i ten świat nie może mieć na niego wpływu.”
Przy budżecie równym piętnastu milionom dolarów obraz zaczęto kręcić 23 lutego 2009 roku w Atlancie w stanie Georgia. Kręcenie w Georgii oznaczało dla wytwórni ulgi podatkowe. Innym powodem, dla którego zdjęcia ruszyły w Atlancie, była śnieżna pogoda, z którą zmagały się pozostałe rejony rozważane pod kątem filmowania. Panorama Georgii odpowiadała także wizji Roba Zombie. We wczesnym etapie produkcji Zombie podał do wiadomości mediów, że tworzy film, który charakteryzować będą „ultraziarnisty” obraz, znaczna intensywność oraz realizm, zaznaczył również, że tworzy projekt, który będzie „niemal całkowitym przeciwieństwem tego, czego spodziewają się widzowie”. Zombie, reżyser znany z realizacji wielu ujęć jednej sekwencji, nakręcił alternatywne zakończenie "Halloween II". W opcjonalnym materiale Loomis i Myers wydostają się z otoczonej przez policję szopy i trafiają na oddalony teren. Gdy doktor chwyta maskę Michaela i apeluje do niego, by przestał zabijać, ten dźga go w brzuch, krzycząc „giń!”. Pierwsza w całej serii "Halloween" scena, w której Michael Myers przemawia, nie została użyta w gotowym filmie, lecz przed premierą obrazu przez krótki czas była udostępniona w internecie.
Wylansowana w filmie "Halloween" z 1978 roku muzyka autorstwa Johna Carpentera, która przewinęła się przez pełny cykl "Halloween", w tym reboot z 2007, w "Halloween II" wykorzystana została w sposób śladowy. Słynny motyw przewodni serii („Halloween Theme”) w sequelu towarzyszy jedynie finałowej sekwencji. Zombie i twórca ścieżki dźwiękowej Tyler Bates próbowali wkomponować melodię jako tło innych scen. Według Zombie, motyw muzyczny nie pasował jednak do zmodernizowanej odsłony sagi. Na soundtrack horroru składają się piosenki popkulturowe, jak „Nights in White Satin” brytyjskiej grupy rockowej The Moody Blues. W "Halloween II" pojawiają się inne nawiązania do kultury masowej, w tym do musicalu "The Rocky Horror Picture Show" (1975) oraz filmów z udziałem aktora Lee Marvina. 25 sierpnia 2009 na płytach kompaktowych wydano oficjalną ścieżkę dźwiękową z filmu. Cover przeboju „Love Hurts” w wykonaniu kanadyjskiej wokalistki Nan Vernon, ilustrujący scenę zamykającą film, znajduje się także na trackliście płyty. Na rzecz filmu uformowano fikcyjną kapelę grającą muzykę psychobilly − Captain Clegg and the Night Creatures. Zespół pojawia się w scenie imprezy z okazji święta halloween.
Wydanie filmu.
Studio Dimension Films postanowiło wydać film przed okresem halloweenowym. Premiera w Ameryce Północnej przypadła na 28 sierpnia 2009; była to oficjalna premiera horroru. Obraz trafił w sumie do trzech tysięcy dwudziestu pięciu kin północnoamerykańskich. 4 września "Halloween II" został wydany w Islandii, a 9 października w Wielkiej Brytanii i Irlandii. W USA i Kanadzie film wydano ponownie 30 października, by powtórne projekcje zbiegły się ze świętem halloween. Horror trafił do blisko tysiąca stu kin w obu krajach. Sequel dystrybuowano dookoła świata, a regionalne premiery wyznaczano najczęściej na drugą połowę października 2009. Dystrybucja filmu na rynku DVD/Blu-ray nastąpiła 12 stycznia 2010. Na dyskach dostępne są dwie odsłony projektu: wersja kinowa oraz rozszerzona, reżyserska, która, zdaniem twórcy, bardzo różni się od tej standardowej. 29 stycznia 2010 "Halloween II" wyświetlono w trakcie Gérardmer Fantasticarts Film Festival we Francji. W Polsce obraz nie zyskał dystrybucji w kinach; 28 października 2010 wydany został na płytach DVD przez Kino Świat.
W dniu premiery w Stanach Zjednoczonych film zainkasował siedem milionów sześćset czterdzieści tysięcy dolarów. Do końca weekendu premierowego zarobki urosły do kwoty szesnastu milionów trzystu pięćdziesięciu milionów USD. Weekendowe zyski przyniosły twórcom lepszy zarobek niż zsumowane przychody z seansów ' (1989), ' (1982) i "" (1995). Sukces komercyjny trwał siedem dni. W drugim tygodniu goszczenia na ekranach kin dochody ze sprzedaży biletów spadły o sześćdziesiąt pięć procent, a w kolejnym "Halloween II" opuścił czołową dziesiątkę zestawienia amerykańskiego box-office’u. Z powodzeniem nie spotkała się także próba przywrócenia horroru do obiegu kinowego w ostatnim tygodniu października 2009. Pod koniec swojej cyrkulacji na dużych ekranach "Halloween II" okazał się umiarkowanym sukcesem dla dystrybutorów. Zainkasował w sumie trzydzieści trzy miliony trzysta dziewięćdziesiąt trzy tysiące dolarów w Ameryce Północnej oraz pięć milionów dziewięćset dwadzieścia pięć tysięcy USD w pozostałych częściach świata (suma trzydziestu dziewięciu milionów trzystu osiemnastu tysięcy dolarów). W porównaniu z innymi odsłonami serii "Halloween", film z roku 2009 jest czwartym najbardziej dochodowym obrazem sagi.
Recenzje.
Odbiór "Halloween II" przez krytyków był mieszany, lecz skłaniał się ku negatywnemu. Agregujący recenzje filmowe serwis Rotten Tomatoes, w oparciu o siedemdziesiąt dwa omówienia, okazał obrazowi 21-procentowe wsparcie. Analogiczna witryna, Metacritic, wykazała, że czterdzieści sześć procent opiniodawców uważa "Halloween II" za film udany. Rob Nelson, dziennikarz współpracujący z pismem "Variety", doszedł do wniosku, że użycie przez Roba Zombie symboliki białego konia oraz przywrócenie postaci zmarłej Deborah Myers było niemądrym posunięciem. Skrytykował także decyzję reżysera dotycząca nakręcenia horroru na taśmie filmowej 16 mm, przeciwnie do formatu 35 mm, którym posługiwał się operator "Halloween" z 2007 roku. Redaktorzy wydawnictwa "Time Out" chwalili scenę rozgrywającą się w szpitalu, otwierającą film. Według pamflecistów, scena jest lepsza od szpitalnej sekwencji z "Halloween 2" Ricka Rosenthala, do której Zombie chciał nawiązać. W recenzji słowa uznania pokierowano także w stronę Scout Taylor-Compton, której grę aktorską określono jako „intensywną, nietrywializującą i pełną poświęcenia”. Rola Malcolma McDowella spotkała się z kolei ze sceptyczną oceną; uznano, że gmatwa główną linię fabularną. Dziennikarze nie wykazali aprobaty dla „karnawałowej przemocy”, którą przedstawił w swym dziele Zombie. Kyle Smith ("New York Post") negatywnie odniósł się do postaci Laurie Strode, lecz docenił „upiorne” wizje z udziałem Deborah Myers oraz opisał je jako wizualny „odpoczynek od skąpanej w krwi brutalności Michaela”. Tom Russo ("The Boston Globe") dał wyraz rozbieżnym opiniom na temat projektu. W swej recenzji Russo spuentował, że Zombie starał się uczynić z "Halloween II" film bardzo intensywny, lecz jego wysiłki przyniosły mieszane rezultaty. Mężczyzna odniósł się do sennych ewokacji z udziałem Deborah Myers i białego konia, nazywając je „pretensjonalnie głupimi”, choć dodał, że sekwencje „mogą okazać się pomocne w zerwaniu ze rutynową, gatunkową przemocą”. Ponadto okrzyknął te sceny jako „burtonowskie”, wnioskując, iż przypominają kino grozy w reżyserii Tima Burtona. Joe Neumaier z nowojorskiego dziennika "Daily News" napisał, że za sprawą "Halloween II" Rob Zombie odnalazł siebie. Neumaier scharakteryzował sequel jako „monster movie, oparty na emocjach bohaterów”, a zawartą w nim muzykę określił mianem „szalenie dziwnej”. Wtórując Kyle'owi Smithowi, recenzent nazwał filmowe wizje Laurie Strode „odpoczynkiem dla oczu”. Zdaniem piszącego dla "The New York Times" Mike’a Hale’a, „"Halloween II" jest pełen żartów i odniesień kulturalnych, lecz niemal pozbawiony rozumnego dowcipu”. Steve Newton z czasopisma "Georgia Straight" odebrał film jako „bezlitośnie niepokojący, choć nieszczególnie przerażający”. Pracownik gazety "Cinema Crazed" Felix Vasquez Jr. skonkludował, że obraz jest boleśnie, prawie sadystycznie nudny. Simon Reynolds ("Digital Spy") również wydał horrorowi niekorzystne omówienie, nazywając go „ociężałym filmowym bałaganem, niesprzyjającym przyszłości podgatunku slashera, w błyskawicznym tempie tracącym jakiekolwiek poczucie innowacji lub witalności”. Rob Humanick ("Projection Booth") chwalił pomysłowość filmu oraz jego „mroczną poezję”. W recenzji dla strony Filmweb Marcin Pietrzyk pisał: „Rob Zombie wydaje się spokojniejszy, bardziej podporządkowany zasadom gatunku, skoncentrowany przede wszystkim na warsztacie. Rezultatem takiej postawy jest znakomita, pełna intensywności i dramatyzmu scena otwierającego film koszmaru. Potem sprawnie, pewną ręką buduje klimat osaczenia, umieszczając swoje ofiary w pułapce bez wyjścia.” Pietrzyk pozytywnie odwołał się do "Halloween II" jako „kroku w nieznane” i zapewnił czytelników, że film daje „poczucie świeżości, nowego startu”.

</doc>
<doc id="1788361" url="https://pl.wikipedia.org/wiki?curid=1788361" title="Rozembark">
Rozembark



</doc>
<doc id="1788362" url="https://pl.wikipedia.org/wiki?curid=1788362" title="Dojo (buddyzm)">
Dojo (buddyzm)



</doc>
<doc id="1788365" url="https://pl.wikipedia.org/wiki?curid=1788365" title="Ion (dialog)">
Ion (dialog)

Ion (gr. ) – dialog Platona zaliczany do dialogów wczesnych. Stronami dialogu są Sokrates oraz Ion, pochodzący z Efezu wędrowny rapsod. Dialog traktuje o relacjach pomiędzy poezją oraz wiedzą i jej przedmiotami. Ustami Sokratesa Platon wypowiada tezę, iż zarówno recytatorzy jak i twórcy poezji działają pod wpływem boskiego natchnienia, nie zaś wiedzy, jak próbował dowodzić Ion. 
Na język polski dialog został przełożony przez Władysława Witwickiego w 1921 roku. Tłumacz ten wskazuje na wysokie walory artystyczne dialogu oraz wyraźne piętno platońskiego stylu.

</doc>
<doc id="1788370" url="https://pl.wikipedia.org/wiki?curid=1788370" title="Dywizja Ljubljańska Słoweńskiej Armii Narodowej">
Dywizja Ljubljańska Słoweńskiej Armii Narodowej

Dywizja Ljubljańska (sł. Ljubljanska divizija) - projektowana jednostka wojskowa Słoweńskiej Armii Narodowej w ostatnich dniach II wojny światowej.
Historia.
Słoweńska Armia Narodowa została proklamowana w pierwszych dniach maja 1945 r. przez słoweński parlament na uchodźstwie, tzw. "parlament tretjemajski". W jej skład miały wejść wszystkie antykomunistyczne formacje zbrojne, które wycofały się z obszaru Słowenii do austriackiej Karyntii. Z powodu kapitulacji Niemiec 8/9 maja Słoweńska Armia Narodowa pozostała jednak na papierze. Jedną z projektowanych (obok Dywizji Górskiej, Oddziału Drawskiego, Oddziału Karynckiego i Oddziału Primorskiego) jednostek wojskowych była Dywizja Ljubljańska. 20 maja został wydany rozkaz o jej utworzeniu, w którym podano też skład organizacyjny i obsadę osobową dywizji. Podobnie jak armia, dywizja też pozostała na papierze. Słoweńcy, którzy poddali się Brytyjczykom, zostali w większości wydani komunistom jugosłowiańskim, którzy ich wymordowali.
Linki zewnętrzne.
https://web.archive.org/web/20090709163238/http://users.volja.net/marijankr/Z44-SNVkonec.html

</doc>
<doc id="1788372" url="https://pl.wikipedia.org/wiki?curid=1788372" title="Załoga Dino">
Załoga Dino

Załoga Dino (ang. "DinoSquad", 2007–2008) – amerykański serial animowany wyprodukowany przez DIC Entertainment. W Polsce serial był emitowany na kanale nieistniejącym już KidsCo. Wersję polską opracowało Toya Sound Studios. Obecnie emituje go stacja Top Kids.
Opis fabuły.
Pięciu nastolatków Rodger, Max, Caruso, Fiona i Buzz dzięki swojej mocy mogą zmieniać się w dinozaury. Dzięki pomocy tajemniczego nauczyciela pani Moynihan, która jest antropologiem, uczą się jak używać swoich mocy i ratować planetę przed Victorem Veloci.

</doc>
<doc id="1788374" url="https://pl.wikipedia.org/wiki?curid=1788374" title="Josh Thigpen">
Josh Thigpen

Josh Thigpen (ur. 16 lutego 1982 w Houston) – amerykański strongman.
Drugi Wicemistrz Ameryki Północnej Strongman 2009.
Życiorys.
Josh Thigpen wziął udział w Mistrzostwach Świata Strongman 2005 i Mistrzostwach Świata Strongman 2006, jednak w obu nie zakwalifikował się do finałów.
Mieszka w Houston, w stanie Teksas.
Wymiary:

</doc>
<doc id="1788376" url="https://pl.wikipedia.org/wiki?curid=1788376" title="3 Gwardyjska Armia Pancerna">
3 Gwardyjska Armia Pancerna

3 Gwardyjska Armia Pancerna () – związek operacyjny Armii Czerwonej Armii Radzieckiej z okresu II wojny światowej oraz okresu powojennego.
Historia.
W maju 1943 rozpoczęto formowanie nowej 3 Gwardyjskiej Armii Pancernej pod dowództwem gen. por. wojsk pancernych Pawła Rybałki. Początkowo w jej skład wchodziły: 12 Korpus Pancerny, 15 Korpus Pancerny i inne oddziały.
Pod koniec 1944 walczyła na przyczółku sandomierskim. Operację wiślańsko-odrzańską, rozpoczęła 12 stycznia 1945 atakiem na Kielce, zdobywając miasto już 15 stycznia. 
Struktura organizacyjna.
Skład (1945):
Przypisy.
 

</doc>
<doc id="1788377" url="https://pl.wikipedia.org/wiki?curid=1788377" title="Martine Dugrenier">
Martine Dugrenier

Martine Dugrenier (ur. 12 czerwca 1979 w Montrealu) – kanadyjska zapaśniczka startująca w kategorii do 67 kg (na igrzyskach do 63 kg) w stylu wolnym, dwukrotna mistrzyni świata. Piąta zawodniczka igrzysk olimpijskich w Pekinie i Londynie (kategoria 63 kg).
Największym jej sukcesem jest złoty medal mistrzostw świata w Tokio (2008) i Herning (2009), wcześniej trzykrotnie zdobywała tytuł wicemistrzowski. Zdobyła trzy złote medale na mistrzostwach panamerykańskich. Czwarta w Pucharze Świata w 2003. Najlepsza na akademickich MŚ w 2004 i trzecia w 2006. Mistrzyni Wspólnoty Narodów w 2005 roku.

</doc>
<doc id="1788378" url="https://pl.wikipedia.org/wiki?curid=1788378" title="Ersen Martin">
Ersen Martin

Ersen Martin (ur. 23 maja 1979 w Marktredwitz) – turecki piłkarz występujący na pozycji napastnika. Obecnie jest zawodnikiem Kasımpaşa S.K.
Kariera klubowa.
Martin urodził się w Niemczech w rodzinie tureckich imigrantów. Zawodową karierę rozpoczynał w klubie 1. FC Nürnberg. 12 grudnia 1998 w przegranym 0:1 meczu z SC Freiburg zadebiutował w Bundeslidze. Było to jednak jedyne spotkanie rozegrane przez niego w barwach 1. FC Nürnberg.
W 1999 roku Martin odszedł do tureckiego Beşiktaşu JK. W pierwszej lidze tureckiej zadebiutował 7 sierpnia 1999 w przegranym 0:1 meczu z Gençlerbirliği SK. 26 listopada 1999 w wygranym 3:2 spotkaniu z Ankaragücü strzelił pierwszego gola w tureckiej ekstraklasie. W sezonie 1999/2000 wywalczył z klubem wicemistrzostwo Turcji. Na cały następny sezon wypożyczono go do innego pierwszoligowego zespołu - Siirtsporu.
W 2001 roku podpisał kontrakt z beniaminkiem ekstraklasy - Göztepe. Spędził tam jeden sezon, w ciągu którego rozegrał 28 ligowych spotkań i zdobył 7 bramek. W 2002 roku został graczem również pierwszoligowego Denizlisporu. Jego barwy reprezentował przez trzy kolejne sezony. W sumie zagrał tam w 87 ligowych meczach i strzelił w nich 30 goli. W latach 2005–2006 grał w Ankarasporze.
W 2006 roku trafił do Trabzonsporu. Pierwszy występ zanotował tam 20 sierpnia 2006 przeciwko Gaziantepsporowi. W 2008 roku przeszedł do hiszpańskiego Recreativo Huelva. W Primera División zadebiutował 3 lutego 2008 w przegranym 1:2 pojedynku z Sevilla FC. 27 kwietnia 2008 w wygranym 2:0 spotkaniu z Levante UD zdobył pierwszą bramkę w Primera División.
Latem 2009 powrócił do Turcji, gdzie został zawodnikiem Sivassporu. Pierwszy ligowy mecz zaliczył tam 8 sierpnia 2009 przeciwko Trabzonsporowi (1:2). Następnie grał w Vestelu Manisaspor, a w 2010 roku został piłkarzem Kasımpaşa S.K.
Kariera reprezentacyjna.
W reprezentacji Turcji Martin zadebiutował 18 sierpnia 2004 w przegranym 1:2 towarzyskim meczu z Białorusią.

</doc>
<doc id="1788381" url="https://pl.wikipedia.org/wiki?curid=1788381" title="Qin Xiaoqing">
Qin Xiaoqing

Qin Xiaoqing (; ur. 10 października 1984) – chińska zapaśniczka startująca w kategorii do 72 kg w stylu wolnym, mistrzyni świata.
Największym jej sukcesem jest złoty medal mistrzostw świata w Herning (2009). Brązowa medalistka mistrzostw Azji w 2006. Pierwsza w Pucharze Świata w 2009; trzecia w 2010 roku.

</doc>
<doc id="1788382" url="https://pl.wikipedia.org/wiki?curid=1788382" title="Xiaoqing Qin">
Xiaoqing Qin



</doc>
<doc id="1788383" url="https://pl.wikipedia.org/wiki?curid=1788383" title="Lekkoatletyka na Letniej Uniwersjadzie 1979">
Lekkoatletyka na Letniej Uniwersjadzie 1979

Lekkoatletyka na Letniej Uniwersjadzie 1979 – zawody lekkoatletyczne rozegrane na Estadio Olímpico Universitario w Meksyku we wrześniu 1979 roku. Reprezentanci Polski zdobyli pięć medali, w tym dwa złote.

</doc>
<doc id="1788388" url="https://pl.wikipedia.org/wiki?curid=1788388" title="Planowanie sensualne">
Planowanie sensualne

Planowanie sensualne (ang. "sensual planning") – jest uzupełnieniem tradycyjnego podejścia do planowania, wykorzystującym percepcję i intuicję. 
Takie podejście pozwala na przewidzenie tzw. czarnych scenariuszy, których nie da się przewidzieć, analizując np. dane liczbowe, prognozy, i tym samym umożliwia zaplanowanie skutecznych działań prewencyjnych. Planowanie sensualne znajduje zastosowanie zwłaszcza w planowaniu operacyjnym, a dokładniej w planowaniu krótkoterminowym (do trzech miesięcy).
Niezbędnymi w całym procesie planowania są:
Uwarunkowaniem wykorzystania koncepcji planowania sensualnego i jego sukcesu jest dobra znajomość:
Podstawą koncepcji planowania sensualnego jest wykorzystanie percepcji i intuicji w procesie planowania jako niezwykle ważnego uzupełnienia całego procesu. Połączenie intuicji i percepcji tworzy ową koncepcję. Jest to połączenie dwóch jakże różnych sposobów zdobywania informacji, dwóch typów osobowości, a mianowicie typu analitycznego oraz intuicyjnego. 
Planowanie sensualne to połączenie tych dwóch typów podejścia do gromadzenia informacji, które będą służyły podjęciu odpowiednich działań. 
Koncepcja tego rodzaju planowania uwzględnia w odróżnieniu od tego, co wykorzystywane jest w standardowym procesie planowania:
Planowanie sensualne, analizując wszystkie czynniki, pozwala na wykluczenie tzw. „obietnic bez pokrycia”, które składane są zazwyczaj pod presją przełożonych lub innych czynników zarówno zewnętrznych jak i wewnętrznych, np. z powodu strachu przed utratą premii związanej z wynikiem. Istotnym faktem jest także całkowite wykluczenie sytuacji i związanego z tym ryzyka sytuacji kryzysowych.
Autorem koncepcji tego rodzaju planowania jest Paweł Harasim

</doc>
<doc id="1788391" url="https://pl.wikipedia.org/wiki?curid=1788391" title="Tashkent Open 2009">
Tashkent Open 2009

Tenisowy turniej WTA Tashkent Open 2009 odbył się w dniach 21 września - 27 września w uzbeckim Taszkencie na kortach twardych. Pula nagród wyniosła 220 tysięcy dolarów amerykańskich.

</doc>
<doc id="1788394" url="https://pl.wikipedia.org/wiki?curid=1788394" title="Tim Brown">
Tim Brown

Tim Brown (ur. 6 marca 1981 w Ascot) – nowozelandzki piłkarz, reprezentant kraju grający na pozycji środkowego pomocnika.
Kariera piłkarska.
Karierę rozpoczął w 2000 w klubie Miramar Rangers. W 2001 przeszedł do klubu Cincinnati Bearcats. W 2004 przeszedł do Richmond Kickers. W 2006 grał w Newcastle Jets. Od 2007 do 2012 był piłkarzem Wellington Phoenix, gdzie zakończył karierę piłkarską.
Kariera reprezentacyjna.
Karierę reprezentacyjną rozpoczął 31 maja 2004 w spotkaniu z Wyspami Salomona wygranym przez jego drużynę 3:0. W 2009 został powołany przez trenera Rickiego Herberta na Puchar Konfederacji 2009, gdzie reprezentacja Nowej Zelandii odpadła w fazie grupowej. 10 maja 2010 został powołany przez trenera Rickiego Herberta na MŚ 2010. W sumie w reprezentacji wystąpił w 30 spotkaniach.

</doc>
<doc id="1788395" url="https://pl.wikipedia.org/wiki?curid=1788395" title="Uncharted (seria)">
Uncharted (seria)

Uncharted – seria przygodowych gier akcji przedstawionych z perspektywy trzeciej osoby, w których gracz wciela się w postać podróżnika i poszukiwacza skarbów Nathana Drake’a. Główna seria na PlayStation 3 została wyprodukowana przez amerykańskie studio Naughty Dog, natomiast ' i ' na PlayStation Vita zostały stworzone przez Bend Studios. Wydawcą i dystrybutorem gier z serii "Uncharted" jest Sony Computer Entertainment. W grach wykorzystano różne wersje autorskiego silnika (Naughty Dog Game Engine), modelowanie świata fizycznego odbywa się dzięki silnikowi Havok.
Seria została zapoczątkowana w 2007 roku przez ', gdzie Nathan Drake poszukiwał skarbów ze słynnego zaginionego miasta El Dorado. W 2009 roku wydano kontynuację zatytułowaną ', w której protagonista poszukuje ukrytej pod Tybetem krainy Shambala, aby zapobiec zdobyciu przez radzieckiego zbrodniarza buddyjskiego szafiru Ćintamani. W wieńczącej trylogię części trzeciej, ', Nathan przemierzał pustynię Rub' al Khali w poszukiwaniu miasta z islamskich wierzeń – Iremu – w czym przeszkadzała mu tajemnicza sekta. W prequelu serii, czyli ' rozwiązuje zagadkę tajemniczej śmierci hiszpańskich konkwistadorów poszukujących 400 lat temu w środkowej Panamie mitycznej "Złotej Otchłani". W książce "Uncharted: The Fourth Labirynth" bohater wpada na trop legendarnego labiryntu stworzonego przez Dedala. W 2016 roku wydano ', w której Nathan Drake wraz z bratem Samem poszukuje Libertalii oraz ukrytego w niej skarbu pirata Henry’ego Avery’ego. W 2017 roku ukazało się także samodzielne rozszerzenie do czwartej części serii zatytułowane ', w którym Chloe Frazer – przyjaciółka Nathana – wyrusza na wyprawę do Indii i próbuje odnaleźć starożytny artefakt.
Gry z serii "Uncharted" zostały bardzo dobrze przyjęte w mediach. Najwięcej nagród – ponad 200 tytułów "Gry Roku" – oraz najlepsze średnie ocen w agregatorach uzyskała część druga. W czerwcu 2015 roku Sony Computer Entertainment ogłosiło, że sprzedało 21 000 000 egzemplarzy gier z serii. Dzięki dużej popularności gier powstały także: turowa komputerowa gra karciana "", seria komiksów DC Comics, animowane komiksy "Uncharted: Eye of Indra" do kupienia w PlayStation Store, a w 2022 roku ukazał się pełnometrażowy film fabularny.
Gry z serii.
Uncharted: Fortuna Drake’a.
Pierwsza gra komputerowa z serii, "Uncharted: Fortuna Drake’a", została zapowiedziana podczas prezentacji Sony na targach E3 2006 w Los Angeles. Jednak jej tytuł ujawniono dopiero w lutym 2007 roku. Europejska premiera gry odbyła się 7 grudnia 2007 roku, czyli prawie trzy tygodnie po amerykańskiej. Gra opiera się na kilku rodzajach rozgrywki: wymianach ognia z wykorzystaniem systemu osłon, walce wręcz, sekcjach platformowych polegających na wspinaczce, przeskakiwaniu pomiędzy półkami skalnymi lub budynkami, czy interakcji z otoczeniem oraz rozwiązywaniu zagadek podsuwanych w dzienniku gracza. Ponadto w grze występują etapy, podczas których gracz ma okazję sterować skuterem wodnym oraz działem przeciwpancernym zamontowanym na jeepie. Do sierpnia 2012 roku gra sprzedała się w łącznym nakładzie 4,25 mln egzemplarzy.
Uncharted 2: Pośród złodziei.
We wrześniu 2008 roku, na łamach francuskiego magazynu „PlayStation 3 Magazine”, wiceprezes studia Naughty Dog Christopher Balestra poinformował o pracach nad kontynuacją pierwszej części. W grudniu 2008 roku ujawniono podtytuł gry – "Among Thieves" – oraz opublikowano pierwszy zwiastun. Gra została wydana 16 października 2009 roku w Europie w pełnej polskiej wersji językowej, w której głosu głównej postaci użyczył Jarosław Boberek. Rozgrywka była jeszcze bardziej widowiskowa niż w poprzedniej części i utrzymywała szybkie tempo akcji: bohater kilkukrotnie ucieka przed ostrzeliwującym go śmigłowcem bądź czołgiem, jest zmuszony przeskakiwać pomiędzy jadącymi po górskich drogach Tybetu ciężarówkami oraz wraz ze swoją przyjaciółką Eleną dogonić samochodem terenowym pociąg, w którym jest pod ciągłym ostrzałem wrogów. W pozycji wprowadzono tryby rozgrywek wieloosobowych, w których gracze mogą zarówno współzawodniczyć, jak i współpracować przeciwko postaciom sterowanym przez komputer. Ponadto wydano cztery dodatki DLC rozbudowujące możliwości gry wieloosobowej. Do grudnia 2011 roku Sony Computer Entertainment sprzedało 4,9 miliona egzemplarzy gry.
Uncharted 3: Oszustwo Drake’a.
9 grudnia 2010 roku serwis „Entertainment Weekly” zapowiedział "Uncharted 3: Oszustwo Drake’a" w materiale opublikowanym na wyłączność, a dwa dni później gra została oficjalnie zapowiedziana na wydarzeniu Spike Video Game Awards. Światowa premiera odbyła się 1 listopada 2011 roku, a europejska dzień później. W rozgrywce, tak jak w poprzednich częściach, postawiono na fabularność i ciągłą, wartką akcję: bohater ma okazję wskoczyć w pełnym galopie na ciężarówki, aby rozprawić się z przeciwnikami, czy uczestniczyć w katastrofie samolotu na środku pustyni. Wprowadzono także możliwość pływania i nurkowania przez głównego bohatera. Rozbudowie w stosunku do poprzednich części uległa także sztuczna inteligencja przeciwników, ponadto potrafią oni wykonać wszystkie czynności, które wykonuje główny bohater. Rozbudowie uległa też rozgrywka wieloosobowa: dodano nowe tryby, mapy, postaci, bronie, przedmioty, wprowadzono kopy medalowe oraz tzw. "Buddy System" (system koleżeński). Wraz z jednym z uaktualnień wprowadzono system turniejowy wyłaniający co tydzień najlepszych graczy. Gra doczekała się ogromnego wsparcia ze strony studia tworzącego serię – wydano wiele darmowych aktualizacji oraz mnóstwo płatnych dodatków typu DLC. Zaoferowano także usługę "Fortune Hunters’ Club", dzięki której gracz otrzymywał wszystkie DLC w niższej cenie. W dniu premiery sprzedano 3,8 mln sztuk gry "Uncharted 3: Oszustwo Drake’a" na całym świecie, co uczyniło ją grą o największej i najszybszej sprzedaży w całej serii.
Uncharted: Złota Otchłań.
2 czerwca 2011 roku firma Sony Computer Entertainment zapowiedziała, jako jeden z tytułów startowych na PlayStation Vita, spin-off serii pt. "Uncharted: Złota Otchłań". Gra została wydana 17 grudnia 2011 roku w Japonii i 22 lutego 2012 roku w Europie. W przeciwieństwie do poprzednich części serii była tworzona przez Bend Studios. Sposób rozgrywki nie różni znacząco od tej przedstawionej w poprzednich częściach. Zmianie uległo natomiast sterowanie, które zmieniono pod kątem możliwości technicznych PlayStation Vita umożliwiając wykorzystanie ekranu dotykowego i czujnika ruchu. Gra nie posiada trybów rozgrywki wieloosobowej, jednak zawiera dużo więcej zagadek logicznych niż inne gry z serii.
Uncharted: Pogoń za fortuną.
19 listopada 2012 roku oficjalnie zapowiedziano "Uncharted: Pogoń za fortuną" na europejskim blogu PlayStation. Jest to turowa komputerowa gra karciana z elementami gry przygodowej i akcji wyprodukowana przez Bend Studio we współpracy z One Loop Games oraz Naughty Dog. Podstawą rozgrywki jest tworzenie drużyny składającej się z postaci bohaterów oraz czarnych charakterów z serii "Uncharted", reprezentowanych przez karty frakcji, a następnie wykorzystanie jej do walki z przeciwnikiem. Przewagę można będzie zyskać m.in. dzięki wzmocnieniu bohaterów kartami zasobów i losu. Istnieje opcja powiązania "Uncharted: Pogoń za fortuną" z "". Dzięki temu artefakty znajdywane w drugiej pozycji umożliwią odblokowanie odpowiadających im kart w grze karcianej.
Uncharted: Kolekcja Nathana Drake’a.
4 czerwca 2015 roku oficjalnie zapowiedziano tytuł "Uncharted: Kolekcja Nathana Drake’a" (ang. "Uncharted: The Nathan Drake Collection") na konsolę PlayStation 4, za które odpowiedzialne jest studio Bluepoint Games. Jest to zbiorcze wydanie trzech pierwszych części serii "Uncharted" wydanych w latach 2007–2011 na konsolę PlayStation 3. Gry zawierają tylko kampanie dla pojedynczego gracza i zostały pozbawione trybów rozgrywki wieloosobowej. Każda z gier będzie wyświetlana w 60 kl./s w rozdzielczości 1080p (w pierwotnej wersji na PlayStation 3 gry były wyświetlane w 30 kl./s w rozdzielczości 720p), będzie miała zaimplementowane nowe trofea, trzy nowe poziomy trudności (Explorer Mode, Speed Run Mode, Brutal Difficulty) oraz oferować będzie lepsze oświetlenie, tekstury, modele i ulepszenia w rozgrywce. Do kolekcji dołączany będzie kod na wersję beta trybu rozgrywki wieloosobowej "". Osoby, które zamówią pakiet gier przed premierą otrzymają dodatkowe modele postaci oraz złote bronie "AK-47" i "92FS". Dodatkowo zamawiający grę w PlayStation Store otrzymają dynamiczny motyw "Uncharted: Nathan Drake Collection" dla konsoli PlayStation 4. Premiera pakietu gier przewidziana jest na 7 października 2015 roku w Europie oraz 9 października w Ameryce Północnej. 29 września 2015 roku w PlayStation Store udostępniono demo "The Nathan Drake Collection". Zawiera ono etap rozgrywający się w ogarniętym wojną Nepalu z drugiej części serii.
"The Nathan Drake Collection" zajmuje 44,46 GB miejsca na dysku.
Uncharted 4: Kres złodzieja.
Została zapowiedziana podczas konferencji z okazji premiery konsoli PlayStation 4 w listopadzie 2013 roku. Na E3 2014 twórcy ujawnili jej podtytuł i ogłosili, że premiera odbędzie się w 2015 roku tylko na konsoli PlayStation 4. W grudniu 2014 roku podczas PlayStation Experience po raz pierwszy zaprezentowano rozgrywkę. Kilka dni później ogłoszono, że gra jest priorytetem dla studia. W marcu 2015 roku przełożono datę premiery gry na wiosnę 2016 roku z powodu chęci maksymalnego dopracowania gry. Akcja gry rozgrywa się m.in. na Madagaskarze, gdzie Nathan Drake poszukuje legendarnego miasta Libertalia. Gra cechuje się mniejszą liniowością i bardziej otwartymi etapami w stosunku do poprzednich części serii. Jest także dojrzalsza i bardziej skupia się na bohaterach.
Uncharted: Fortune Hunter.
Z okazji premiery "Kresu Złodzieja" na urządzeniach mobilnych z systemem Android oraz iOS zadebiutował spin-off serii będący grą logiczną. Gra została zatytułowana "Uncharted: Fortune Hunter". Gracz steruje Nathanem poruszającym się po mapach składających się z kwadratowych pól oraz manipuluje elementami otoczenia w celu dotarcia do wyznaczonego celu. Postać może zbierać skarby, aktywować różnorakie mechanizmy oraz musi unikać pułapek w celu przetrwania.
Uncharted: Zaginione dziedzictwo.
3 grudnia 2016 roku podczas imprezy "PlayStation Experience" został zapowiedziany pierwszy samodzielny dodatek do gry "Uncharted 4: Kres złodzieja". Rozszerzenie zostało zatytułowane "Uncharted: Zaginione dziedzictwo" i skupia się na wydarzeniach rozgrywających się po zakończeniu czwartej części serii. Główną bohaterką gry jest Chloe Frazer, która próbuje odnaleźć starożytny artefakt. W trakcie rozgrywki bohaterka przemierza wiele podziemnych lokacji oraz opuszczone grobowce. Gra miała swoją premierę 22 sierpnia 2017 roku.
Uncharted: Kolekcja „Dziedzictwo złodziei”.
W 2021 roku zapowiedziano, że w produkcji znajduje się "Uncharted: Kolekcja „Dziedzictwo złodziei”", czyli pakiet gier ' i ' na konsolę PlayStation 5 oraz PC. Wersja na konsolę Sony zadebiutowała 28 stycznia 2022 roku, natomiast porty na komputery osobiste 19 października 2022 roku. Gry w wersji na PlayStation 5 zawierają trzy tryby działania: "Fidelity Mode" (4K i 30 kl./s), "Performance Mode" (60 kl./s) oraz "Performance+ Mode" (1080p i 120 kl./s), a także skrócone czasy ładowania, dźwięk przestrzenny oraz wykorzystują możliwości kontrolera DualSense. Port na komputery osobiste tworzony jest przez studio Iron Galaxy.
Wydania zbiorcze.
6 września 2011 roku "Uncharted: Fortuna Drake’a" oraz "Uncharted 2: Among Thieves" zostały wydane w zestawie "Uncharted Greatest Hits Dual Pack" zawierającym obie gry. Natomiast w listopadzie 2011 roku, po premierze trzeciej części serii, został wydany zestaw "Uncharted: Trylogia", zawierający wszystkie z trzech głównych części serii "Uncharted".
Crossover z Fortnite.
Przy okazji premiery filmu "Uncharted" w grze "Fortnite Battle Royale" pojawił się crossover z bohaterami serii "Uncharted". Gracze otrzymali skórki Nathana Drake'a oraz Chloe Frazer w wersjach z gry oraz filmu, nowe akcesoria m.in. specjalne kilofy inspirowane serią, a także nowe wyzwania polegające na poszukiwaniu skarbów.
Inne adaptacje.
Film.
Po premierze "Pośród złodziei" producent filmowy Avi Arad poinformował, że współpracuje z Sony nad realizacją filmu "Uncharted". Produkcję filmu potwierdziła także wytwórnia filmowa Columbia Pictures, jednak na chwilę obecną nie ujawniono wielu szczegółów. Produkcją zajmą się Avi Arad, Charles Roven, Ari Arad i Alex Gartner. Początkowo film miał reżyserować David O. Russell, następnie Neil Burger, jednakże obaj zrezygnowali. Nathana Drake’a miał zagrać Mark Wahlberg, jednak podobnie jak Russell i Burger nie weźmie udziału w produkcji. Scenariusz napisał Kyle Ward, jednak w celu jego modyfikacji, w sierpniu 2012 roku zatrudniono Marianne i Cormaca Wibberly, czyli scenarzystów biorących udział m.in. w tworzeniu filmu Skarbu narodów.
W maju 2017 roku ogłoszono, że Nathana Drake'a zagra Tom Holland. W listopadzie 2019 roku poinformowano, że rolę Victora Sullivana otrzymał Mark Wahlberg. Natomiast w marcu 2020 roku zatrudniono także Antonio Banderasa, Sophia Ali oraz Tati Gabrielle. Premiera filmu ma odbyła się 11 lutego 2022 roku.
Książka.
Uncharted: The Fourth Labyrinth to książka napisana przez , opisująca jedną z przygód Nathana Drake’a, który wyruszył na poszukiwania tytułowego legendarnego labiryntu stworzonego przez Dedala. Została wydana przez amerykańskie wydawnictwo Del Rey Books 4 października 2011 roku.
Komiksy.
Uncharted #1-6 to seria sześciu komiksów publikowanych tylko w języku angielskim przez DC Comics pomiędzy 30 listopada 2011 roku a 25 kwietnia 2012 roku. Autorem dialogów jest Joshua Williamson, natomiast rysunków Sergio Sandoval. Każdy z komiksów ma 32 strony.
Uncharted: Eye of Indra to składający się z czterech odcinków animowany komiks. Został wydany na PlayStation Store. Premiera pierwszego odcinka odbyła się 22 października 2009 roku, drugiego 22 listopada 2009, natomiast trzeciego i czwartego 4 grudnia 2009 roku.
Główni bohaterowie.
Główni bohaterowie występujący w grach komputerowych z serii "Uncharted":
Chronologia.
Chronologia gier, książek i komiksów z serii "Uncharted":
Soundtrack.
Ścieżkę dźwiękową trylogii "Uncharted" na PlayStation 3 skomponował amerykański kompozytor Greg Edmonson, natomiast "Złotej Otchłani" Clint Bajakian.
Odbiór serii.
Wszystkie gry z serii były bardzo dobrze przyjęte przez krytyków branży gier komputerowych, o czym świadczą wyniki w agregatorach "GameRankings" i Metacritic. 
"" było zachwalane głównie za grafikę, oświetlenie, animacje postaci i wody, muzykę i voice acting oraz fabułę. Natomiast krytykowano grę za długość rozgrywki i brak dalszych wyzwań po ukończeniu głównego wątku fabularnego. "Uncharted: Fortuna Drake’a" otrzymała wiele nagród, m.in. serwis IGN przyznał jej: "2007 PS3 Game Of The Year", "2007 Best Graphics Technology", "2007 Best Action Game", "2007 Best Story" oraz "2007 Best Original Score". 
Kontynuacja, czyli "" zebrała jeszcze lepsze noty od krytyków, którzy uznali ją za arcydzieło i jedną z najlepszych gier w historii. Zachwalany był każdy aspekt gry, który recenzenci doceniali w pierwszej części, a do nich dołączyły takie elementy jak tryb rozgrywki wieloosobowej, jeszcze większe tempo akcji oraz polski dubbing. Tylko pojedynczy recenzenci obniżali lekko ocenę za liniowość czy też ostatnią walkę z bossem, która nie wszystkim przypadła do gustu. Poza tym gra zdobyła ponad 300 nagród, w tym ponad 200 tytułów Gry Roku 2009 w prestiżowych magazynach i portalach o grach komputerowych oraz 41 maksymalnych ocen w agregatorach Metacritic i GameRankings. 
"" także była określana jako arcydzieło, jednak otrzymała „tylko” 23 maksymalne oceny. Recenzenci zachwalali wszystkie elementy, które doceniono w poprzednich częściach, a także m.in. walkę wręcz nawet z kilkunastoma wrogami, w której oprócz zadawania ciosów pięściami i robienia uników bohater może używać elementów otoczenia do walki oraz chwytać wrogów. Niższa średnia ocen w agregatorach spowodowana jest uznaniem przez część krytyków za powielanie tego, co można było ujrzeć w poprzedniej części. Produkcja otrzymała także sporo nagród, serwis IGN przyznał jej m.in. "PS3 Game of the Year", "Best PS3 Graphics" oraz "Best PS3 Sound". Ponadto w kategoriach przyznawanych przez czytelników "Uncharted 3" zdobyło większość dostępnych nagród. 
Gorzej oceniany był spin-off serii, czyli "". Grę zachwalano za dopracowanie technologiczne, pomysły na wykorzystanie funkcji konsoli PlayStation Vita, sterowanie oraz dubbing (zarówno oryginalny, jak i polski). Krzysztof Gonciarz stwierdził, że gra oferuje najlepszą grafikę spośród tytułów dostępnych w dniu premiery na przenośną konsolę Sony. Krytykowano ją natomiast za dużą liczbę strzelanin kosztem sekcji przygodowych, banalne zagadki, małe zróżnicowanie etapów, a nawet fabułę. 
Najgorzej ocenianą grą w serii jest należące do gatunku turowych komputerowych gier karcianych "".
Sprzedaż.
Do 12 kwietnia 2012 roku według źródeł Sony Computer Entertainment sprzedano 17 320 000 egzemplarzy gier z serii "Uncharted". Natomiast według organizacji "VGChartz" sprzedaż poszczególnych gier z serii przedstawia się następująco:
W czerwcu 2015 roku Sony ogłosiło, że gry z serii "Uncharted" sprzedały się w 21 milionach egzemplarzy, a w grudniu 2017 roku, że w ponad 41 milionach.

</doc>
<doc id="1788396" url="https://pl.wikipedia.org/wiki?curid=1788396" title="Zamek w Löcknitz">
Zamek w Löcknitz

Zamek w Löcknitz (niem. "Burg Löcknitz") – pozostałości średniowiecznego zamku w mieście Löcknitz (pol. "Łęknica") nad rz. Randow, w południowo-wschodniej części niemieckiego kraju związkowego Meklemburgia-Pomorze Przednie na terenie Pomorza Przedniego.
Historia.
Pierwsza wzmianka o obiekcie obronnym w Löcknitz pochodzi z 1212 roku; istniało tam wówczas słowiańskie grodzisko. Murowaną konstrukcję wzniesiono około 1400 roku, po opanowaniu tych terenów przez książąt pomorskich. Zamek stał na granicy między księstwem szczecińskim a Brandenburgią; przed 1390 rokiem należał do Brandenburgii, w latach 1390-1468 do książąt pomorskich; formalnie włączono go do Brandenburgii w 1472 roku, po zawarciu przez książąt pomorskich i elektora brandenburskiego Albrechta III Achillesa tzw. drugiego pokoju w Prenzlau (1472, 1479). W tym okresie elektorzy brandenburscy nadali go wraz z otaczającymi go dobrami Wernerowi von der Schulenburg; zamek pozostawał w rękach von der Schulenburgów do 1688 roku, gdy powrócił do elektorów Brandenburgii.
W latach 1638-1650, w trakcie wojny trzydziestoletniej i krótko po jej zakończeniu, zamek znajdował się w rękach szwedzkich; utracił swoje znaczenie strategiczne w XVIII wieku.
W połowie XVI wieku na terenie zamku powstał dwór w styku renesansowym zbudowany przez Joachima von der Schulenburga. Był on zamieszkany do 1965 roku, po czym popadł w ruinę i został rozebrany. Z zamku zachowała się ośmioboczna ceglana wieża, którą opiekuje się miejscowe stowarzyszenie "Heimat- und Burgverein Löcknitz e.V.", mające na celu restaurację zamku. Reszta terenu znajduje się w rękach prywatnych i nie jest dostępna dla zwiedzających.

</doc>
<doc id="1788397" url="https://pl.wikipedia.org/wiki?curid=1788397" title="IV Memoriał im. Zdzisława Ambroziaka">
IV Memoriał im. Zdzisława Ambroziaka



</doc>
<doc id="1788398" url="https://pl.wikipedia.org/wiki?curid=1788398" title="III Memoriał im. Zdzisława Ambroziaka">
III Memoriał im. Zdzisława Ambroziaka



</doc>
<doc id="1788399" url="https://pl.wikipedia.org/wiki?curid=1788399" title="Rok Kapłański">
Rok Kapłański

Rok Kapłański – w Kościele katolickim okres ustanowiony od 19 czerwca 2009 do 11 czerwca 2010 z okazji 150. rocznicy śmierci św. Jana Marii Vianneya. Ogłoszony został przez papieża Benedykta XVI 16 marca 2008.
Tematem Roku Kapłańskiego jest „Wierność Chrystusa, wierność kapłana”.
11 czerwca 2010 w czasie uroczystej Mszy świętej na Placu św. Piotra w Rzymie Benedykt XVI zamknął obchody Roku Kapłańskiego.

</doc>
<doc id="1788400" url="https://pl.wikipedia.org/wiki?curid=1788400" title="II Memoriał im. Zdzisława Ambroziaka">
II Memoriał im. Zdzisława Ambroziaka



</doc>
<doc id="1788402" url="https://pl.wikipedia.org/wiki?curid=1788402" title="I Memoriał im. Zdzisława Ambroziaka">
I Memoriał im. Zdzisława Ambroziaka



</doc>
<doc id="1788406" url="https://pl.wikipedia.org/wiki?curid=1788406" title="Heiko Scholz">
Heiko Scholz

Heiko Scholz (ur. 7 stycznia 1966 w Görlitz) – niemiecki piłkarz występujący na pozycji pomocnika. Trener piłkarski.
Kariera klubowa.
Scholz karierę rozpoczynał jako junior w enerdowskim klubie BSG Dynamo Görlitz. Potem był graczem Dynama Drezno oraz ISG Hagenwerder. W 1984 roku trafił do Chemie Lipsk. Spędził tam dwa sezony, a w 1986 odszedł do Lokomotive Lipsk. W 1987 roku zdobył z klubem Puchar NRD oraz wystąpił z nim w finale Pucharu Zdobywców Pucharów (tam porażka 0:1 z Ajaksem Amsterdam. Natomiast w 1988 wywalczył z klubem wicemistrzostwo NRD. W ciągu czterech lat w barwach Lokomotive zagrał 86 razy i zdobył 2 bramki. W 1990 roku został zawodnikiem Dynama Drezno. Po zjednoczeniu Niemiec w 1990 roku, od sezonu 1991/1992 wystartował z klubem w Bundesligi. W tych rozgrywkach zadebiutował 3 sierpnia 1991 w przegranym 0:1 meczu z 1. FC Kaiserslautern. Pierwszego gola w Bundeslidze strzelił 14 września 1991 SG Wattenscheid 09 (3:0).
W 1992 roku Scholz podpisał kontrakt z innym pierwszoligowcem - Bayerem 04 Leverkusen. Zadebiutował tam 14 sierpnia 1992 w zremisowanym 1:1 ligowym spotkaniu z 1. FC Saarbrücken. W sezonie 1992/1993 zdobył z klubem Puchar Niemiec. W Bayerze spędził trzy sezony. W sumie zagrał tam w 75 ligowych meczach i zdobył w nich 5 bramek.
W 1995 roku do Werderu Brema, również występującego w ekstraklasie. Pierwszy ligowy mecz zaliczył tam 11 sierpnia 1995 przeciwko Fortunie Düsseldorf (1:1). Dla Werderu grał przez 2,5 pół roku. W tym czasie rozegrał tam 52 ligowe spotkania i strzelił 2 bramki.
W styczniu 1998 odszedł do drugoligowej Fortuny Kolonia. Występował tam do listopada 1998. Potem trafił do SG Wattenscheid 09, również grającego w 2. Bundeslidze. Jego ostatnim klubem był Dresdner SC, w którym w 2000 roku zakończył karierę.
Kariera reprezentacyjna.
Scholz rozegrał 7 spotkań w reprezentacji NRD. Zadebiutował w niej 29 kwietnia 1987 w przegranym 0:2 meczu eliminacji Mistrzostw Europy 1988 ze Związkiem Radzieckim. Po raz ostatni w kadrze NRD zagrał 12 września 1990 w wygranym 2:0 spotkaniu z Belgią, które było jednocześnie ostatnim w historii reprezentacji NRD.
W 1992 roku Scholz zagrał jeden raz w reprezentacji Niemiec (14 października 1992 w zremisowanym 1:1 towarzyskim meczu z Meksykiem).
Po zakończeniu kariery.
W 2004 roku Scholz został trenerem w sztabie szkoleniowym MSV Duisburg. 9 grudnia 2005 objął funkcję szkoleniowca MSV, po zwolnionym Norbercie Meierze. Jako trener w Bundeslidze zadebiutował 10 grudnia 2005 w zremisowanym 1:1 spotkaniu z Arminią Bielefeld. 17 grudnia 2005, po ligowym meczu z 1. FSV Mainz 05 (1:1) miejsce Scholza jako trenera MSV zastąpił Jürgen Kohler, natomiast Scholz powrócił do roli trenera. Potem funkcję szkoleniowca MSV pełnił przez krótki czas w 2006 oraz 2008 roku.

</doc>
<doc id="1788409" url="https://pl.wikipedia.org/wiki?curid=1788409" title="Stojan Ganew">
Stojan Ganew

Stojan Dimitrow Ganew (ur. 23 lipca 1955 w Pazardżiku, zm. 1 lipca 2013 w Greenwich) – bułgarski prawnik, pedagog, dyplomata i polityk.
Pod koniec lat 80. działacz opozycji antykomunistycznej, po Okrągłym Stole wicepremier i minister spraw zagranicznych w rządzie Filipa Dimitrowa (1991-1992), a następnie Przewodniczący 47. Zgromadzenia Ogólnego ONZ (1992). Po upadku gabinetu Dimitrowa ograniczył swoją aktywność publiczną i poświęcił się pracy wykładowcy uniwersyteckiego. Do polityki powrócił jeszcze na początku XXI wieku, kiedy przez pół roku pełnił obowiązki Szefa Kancelarii Premiera Symeona Sakskoburggotskiego (2001-2002).
Życiorys.
W młodości był sekretarzem Komsomołu im. Konstantina Weliczkowa. Następnie skupił się na działalności naukowej: ukończył studia na Wydziale Prawa Uniwersytetu im. Klemensa z Ochrydy w Sofii (1979), w 1985 roku obronił na Uniwersytecie Moskiewskim doktorat, a cztery lata później został profesorem prawa. Pracował jako wykładowca w Sofii oraz w Fundacji Konrada Adenauera w Niemczech.
Pod koniec lat 80. zaangażował się w działalność polityczną. W 1990 roku został przewodniczącym Zjednoczonego Centrum Demokratycznego, które niedługo potem weszło w skład Związku Sił Demokratycznych, największej w kraju organizacji opozycyjnej. Kiedy w listopadzie 1991 roku ZSD odsunął od władzy rządzących przez cały okres powojenny komunistów, Ganew wszedł do gabinetu kierowanego przez Filipa Dimitrowa na stanowiska wicepremiera i ministra spraw zagranicznych.
Pod koniec istnienia rządu został także Przewodniczącym 47. Zgromadzenia Ogólnego Organizacji Narodów Zjednoczonych. Następnie wycofał się z życia publicznego. W latach 1996-2001 był profesorem Uniwersytetu w Bridgeport w Stanach Zjednoczonych.
Do polityki powrócił po wyborach parlamentarnych w 2001 roku, kiedy do władzy doszedł liberalny Narodowy Ruch Symeon Drugi. Ganew został Szefem Kancelarii Premiera Symeona Sakskoburggotskiego, ale już w lutym 2002 roku złożył dymisję z tego stanowiska. Stwierdził, że jej przyczyną były zmiany organizacyjne w Kancelarii.
Od tej pory pracował na Uniwersytecie Nowojorskim.
Zmarł w szpitalu na chorobę nowotworową.

</doc>
<doc id="1788412" url="https://pl.wikipedia.org/wiki?curid=1788412" title="Mikołaj Gubbenet">
Mikołaj Gubbenet

Mikołaj Gubbenet (ros. "Николай Кoнстантинович Гюббенет") (ur. 10 sierpnia 1862, zm. 9 marca 1931 w Rydze) – rosyjski polityk.
Życiorys.
Był deputowanym III Dumy Państwowej Imperium Rosyjskiego wybranym w 1907 z guberni mohylewskiej. Należał do frakcji nacjonalistów. Emigrował po wybuchu rewolucji październikowej.

</doc>
<doc id="1788415" url="https://pl.wikipedia.org/wiki?curid=1788415" title="Zajęcie Stryja przez Ukraińców w 1939 roku">
Zajęcie Stryja przez Ukraińców w 1939 roku

Zajęcie Stryja przez Ukraińców w 1939 roku – opanowanie miasta Stryj podczas kampanii wrześniowej, w nocy z 12 na 13 września 1939 roku, przez grupy Organizacji Ukraińskich Nacjonalistów oraz ukraińskich mieszkańców miasta i okolic.
Przebieg wydarzeń.
12 września 1939 roku Stryj był silnie bombardowany przez Luftwaffe. Aby uniknąć strat, polskie dowództwo ewakuowało wieczorem z miasta 102. batalion wartowniczy, wycofała się również obsada posterunku Policji Państwowej. Wojsko pozostawiło warty jedynie przed koszarami oraz magazynami wojskowymi.
Wykorzystali to wypuszczeni z więzienia skazańcy oraz osoby z marginesu społecznego, rozpoczynając rabunek pozostawionego mienia. Powstała anarchia pozwoliła uzbrojonym grupom OUN na opanowanie miasta. Nie powiodła się natomiast próba przejęcia składu paliwa na stacji kolejowej w Stryju, odparta przez strażników i uzbrojonych kolejarzy.
Na wieść o rozruchach, grożących wybuchem poważnego zamieszania na tyłach walczących wojsk polskich, nad ranem 13 września dowództwo Grupy „Stryj” wydało rozkaz obsadzenia miasta z powrotem (głównie przez batalion marszowy 49 pułku piechoty) i opanowania sytuacji. Walki trwały do końca dnia. Zakończyły się stłumieniem rebelii, a ok. 40 bojówkarzy OUN schwytanych z bronią w ręku rozstrzelano. Szacuje się, że w dywersji brało udział 500-700 Ukraińców.
Epilog.
17 września, na wieść o agresji sowieckiej polskie formacje wycofały się ze Stryja w kierunku granicy węgierskiej. 22 września miasto zostało zajęte przez siły Armii Czerwonej. W Stryju rozpoczęła się pierwsza okupacja sowiecka.

</doc>
<doc id="1788416" url="https://pl.wikipedia.org/wiki?curid=1788416" title="Maharan Lala">
Maharan Lala

Maharan Lala (hebr. מהראן לאלהur; ur. 7 marca 1982 w Isfiya) – izraelski piłkarz grający na pozycji napastnika. Od 2012 gra w Hapoelu Hajfa.
Kariera klubowa.
Karierę zaczynał w Hapoelu Hajfie. Występował w wielu klubach izraelskich. Obecnie gra w Hapoelu Tel Awiw. Swój debiutancki gol w Europejskich Pucharach strzelił w przegranym meczu z AS Saint-Étienne 18 września 2008 roku. Lala strzelił zwycięskiego gola w meczu Ligi Europy z Celtic Glasgow. W 2012 został piłkarzem Hapoelu Hajfa.
21 czerwca 2017 roku po meczu przeciwko Hapoel Kefar Sawa w jego organizmie wykryto niedozwolone substancje. 29 sierpnia 2017 roku federacja piłkarska Izraela zdecydowała o zawieszeniu zawodnika na dwa lata z jakiejkolwiek działalności związanej z piłką nożną.

</doc>
<doc id="1788417" url="https://pl.wikipedia.org/wiki?curid=1788417" title="Marcin Piekarski">
Marcin Piekarski



</doc>
<doc id="1788421" url="https://pl.wikipedia.org/wiki?curid=1788421" title="Bory (przystanek kolejowy)">
Bory (przystanek kolejowy)

Bory – nieczynny przystanek kolejowy w Jaworznie, w dzielnicy Bory, w województwie śląskim, w Polsce, na dawnej linii Jaworzno Szczakowa – Bolęcin. Znajduje się tu 1 peron.

</doc>
<doc id="1788423" url="https://pl.wikipedia.org/wiki?curid=1788423" title="Shosenkyo">
Shosenkyo



</doc>
<doc id="1788431" url="https://pl.wikipedia.org/wiki?curid=1788431" title="Ameli Koloska">
Ameli Koloska

Ameli Koloska (ur. 28 września 1944 w Dessau) – zachodnioniemiecka lekkoatletka, która specjalizowała się w rzucie oszczepem.
Dwukrotna uczestniczka igrzysk olimpijskich - Meksyk 1968 (7. miejsce) oraz Monachium 1972 (odpadła w eliminacjach). W 1971 roku została wicemistrzynią Europy. Poza tym jeszcze dwa razy startowała w czempionacie Starego Kontynentu - Budapeszt 1966 (11. miejsce) oraz Rzym 1974 (8. miejsce). Rekord życiowy: 61,02 (1972).

</doc>
<doc id="1788444" url="https://pl.wikipedia.org/wiki?curid=1788444" title="Cornelia Oschkenat">
Cornelia Oschkenat

Cornelia Oschkenat, z domu Riefstahl (ur. 29 października 1961 w Neubrandenburgu) – wschodnioniemiecka płotkarka, uczestniczka letnich igrzysk olimpijskich w Seulu (1988).
Największe sukcesy święciła w hali gdzie ustanowiła siedem rekordów świata, sześć w biegu na 50 m przez płotki oraz jeden na dystansie 60 m przez płotki. Największa przegrana igrzysk w Seulu. Od startu biegła na medalowej pozycji, na jednym z ostatnich płotków potknęła się, straciła rytm biegu i jednocześnie zerwała mięsień. Ostatecznie dobiegła do mety ostatnia. W 1990 zakończyła karierę.

</doc>
<doc id="1788447" url="https://pl.wikipedia.org/wiki?curid=1788447" title="René Rydlewicz">
René Rydlewicz

René Rydlewicz (ur. 18 lipca 1973 w Forst) – niemiecki piłkarz występujący na pozycji pomocnika.
Kariera klubowa.
Rydlewicz karierę rozpoczynał jako junior w enerdowskim klubie Chemie Döbern. Potem był graczem Energie Cottbus oraz Dynama Berlin. W 1989 roku został włączony do jego pierwszej drużyny, występującej w pierwszej lidze enerdowskiej. W sezonie 1989/1990 rozegrał 7 spotkań i zdobył jedną bramkę. W 1990 rok, po zjednoczeniu Niemiec, został zawodnikiem Bayeru 04 Leverkusen. Przez pierwsze dwa sezony nie rozegrał tam żadnego spotkania. Debiut w Bayerze zaliczył 14 sierpnia 1992 w zremisowanym 1:1 meczu Bundesligi z 1. FC Saarbrücken (1:1). W sezonie 1992/1993 zdobył z klubem Puchar Niemiec. 4 grudnia 1993 w zremisowanym 1:1 spotkaniu z Bayernem Monachium strzelił pierwszego gola w Bundeslidze.
W 1994 roku odszedł do innego pierwszoligowego zespołu - TSV 1860 Monachium. Zadebiutował tam 26 listopada 1994 w przegranym 1:2 ligowym pojedynku z 1. FC Köln. W TSV grał przez dwa sezony, w ciągu których zagrał tam w 46 ligowych meczach i zdobył 2 bramki. W 1996 roku powrócił do Bayeru Leverkusen. W sezonie 1996/1997, wywalczył z klubem wicemistrzostwo Niemiec.
W grudniu 1997 został graczem Arminii Bielefeld, również grającej w Bundeslidze. W sezonie 1997/1998 spadł z nią do 2. Bundesligi, ale w następnym w sezonie awansował z klubem do ekstraklasy. W Arminii spędził jeszcze rok.
W 2000 roku trafił do Hansy Rostock. Od czasu debiutu był tam podstawowym graczem. W sezonie 2004/2005 spadł z klubem do 2. Bundesligi. Tam spędził z Hansą dwa sezony, a potem powrócił z nią do Bundesligi. Po spadku do drugiej ligi w sezonie 2007/2008 Rydlewicz odszedł do Anker Wismar, gdzie w 2008 roku zakończył karierę.
Kariera reprezentacyjna.
W latach 1992–1996 Rydlewicz rozegrał 16 spotkań i zdobył 3 bramki w reprezentacji Niemiec U-21.

</doc>
<doc id="1788448" url="https://pl.wikipedia.org/wiki?curid=1788448" title="Rene Rydlewicz">
Rene Rydlewicz



</doc>
<doc id="1788452" url="https://pl.wikipedia.org/wiki?curid=1788452" title="Port lotniczy Nairobi-Wilson">
Port lotniczy Nairobi-Wilson

Port lotniczy Nairobi-Wilson (IATA: WIL, ICAO: HKNW) – port lotniczy położony 5 km na południe od Nairobi, w Kenii. Prowadzi działalność od 1933 roku. Lotnisko służy zarówno krajowym i międzynarodowym lotom. Jest używane głównie przez lekkie samoloty. Korzysta z niego przemysł, ruch turystyczny, ochrona zdrowia i rolnictwa. Airkenya Express i inne małe linie lotnicze wykorzystują Wilson Airport do regularnych krajowych lotów, zamiast Portu Lotniczego Jomo Kenyatta, głównego lotniska w Nairobi. Lotnisko jest obsługiwane przez Kenya Airports Authority (KAA).

</doc>
<doc id="1788458" url="https://pl.wikipedia.org/wiki?curid=1788458" title="Nikica Jelavić">
Nikica Jelavić

Nikica Jelavić (ur. 27 sierpnia 1985 w Gabeli) – piłkarz chorwacki grający na pozycji napastnika w chińskim zespole Guizhou Hengfeng Zhicheng.
Kariera klubowa.
Karierę piłkarską Jelavić zaczynał w klubie GOSK Gabela. W 2002 roku trafił do młodzieżowego zespołu Hajduku Split, gdzie w 2004 roku przeszedł do pierwszego zespołu. W 2007 roku został sprzedany do belgijskiego klubu Zulte Waregem, zagrał tam 23 spotkania i strzelił 3 bramki a przy 3. asystował. W 2008 roku wypożyczono zawodnika do austriackiego klubu Rapid Wiedeń, grał tam jeden sezon przekonując działaczy i trenera do swojej osoby. W 2009 roku został już całkowicie zawodnikiem Rapida Wiedeń. W 2010 roku odszedł do Rangers. W szkockim klubie zdobył 30 bramek w 45 meczach ligowych i w zimowym okienku transferowym 2012 przeszedł do Evertonu. W klubie z niebieskiej części Liverpoolu miał zastąpić sprzedanego do Tottenhamu Louisa Sahę. W styczniu 2014 roku przeszedł do Hull City za 7,8 milionów euro.

</doc>
<doc id="1788462" url="https://pl.wikipedia.org/wiki?curid=1788462" title="Denise Fabre">
Denise Fabre

Denise Fabre (ur. 5 września 1942) − była francuską osobowością telewizyjną. Była prowadzącą w Konkursie Piosenki Eurowizji 1978 roku we Francji z Léon Zitrone.
Fabre urodziła się w Nicei. Rozpoczęła swoją karierę zawodową w Tele Monte Carlo. Pracowała także w France 2, a najszerzej znana jest z TF1.

</doc>
<doc id="1788468" url="https://pl.wikipedia.org/wiki?curid=1788468" title="Leon Dunin-Wolski">
Leon Dunin-Wolski

Leon Stanisław Dunin-Wolski (ur. 9 kwietnia 1882 w Płocku, zm. 23 października 1956 w Dartford) – pułkownik artylerii Wojska Polskiego, kawaler Orderu Virtuti Militari.
Życiorys.
Urodził się 9 kwietnia 1882 w Płocku, w rodzinie Honoriusza i Leonii z Srzednickich. Ukończył gimnazjum w Płocku. Po ukończeniu szkoły podoficerskiej został przeniesiony do 11 Konnej Baterii i w 1904 wyjechał na wojnę rosyjsko-japońską. Jako podoficer 20 Baterii Konnej brał udział w walkach na Półwyspie Kwantuńskim, pod Siachatanem, Dasiczao, Laojanem, Mukdenem. Po wojnie został oficerem zawodowym wojska rosyjskiego, pełnił funkcję referenta 20 Baterii Konnej i naczelnika szkoły podoficerskiej. W czasie I wojny światowej brał udział w działaniach na Mazowszu, w Prusach, Kowieńszczyźnie i Łotwie. Od 24 lipca 1917 w Korpusie wschodnim. Jesienią 1917 na Białorusi objął dowództwo baterii artylerii konnej, formowanej przy 1 pułku ułanów. Dowodzona przez niego bateria weszła w skład dywizjonu artylerii konnej Dywizji Ułanów. W maju 1918, po kapitulacji I Korpusu Polskiego w Rosji, przyjechał do Warszawy. W listopadzie tego roku przystąpił do organizacji pierwszego pododdziału artylerii konnej odrodzonego Wojska Polskiego – 5 szwadronu 3 pułku ułanów (18 grudnia wyłączony z pułku i przemianowany na I pluton 1 baterii artylerii konnej). 25 lutego 1919 w Warszawie przystąpił do organizacji 1 dywizjonu artylerii konnej. Dywizjonem dowodził nominalnie do pierwszej dekady lutego 1920. 11 czerwca 1920 został zatwierdzony z dniem 1 kwietnia 1920 w stopniu podpułkownika, w artylerii, w grupie oficerów byłych Korpusów Wschodnich i byłej armii rosyjskiej. Pełnił wówczas służbę w Departamencie I Ministerstwa Spraw Wojskowych. W lipcu 1920 objął dowództwo artylerii konnej Grupy Operacyjnej Jazdy. 7 lutego 1921 ożenił się z Anną Bronikowską.
W 1921 ukończył kurs wyższych dowódców w Warszawie, w 1924 kurs wyższych dowódców kawalerii w Biedrusku, w 1925 kurs wyższych dowódców artylerii w Warszawie. 3 maja 1922 zweryfikowany w stopniu pułkownika ze starszeństwem z dniem 1 czerwca 1919 w korpusie oficerów artylerii. W 1922, z jego inicjatywy, rtm. Witold Grabowski zaprojektował odznakę pamiątkową artylerii konnej. Do 1939 roku był przewodniczącym komisji kwalifikacyjnej uprawnionej do nadawania i odbierania wspomnianej odznaki. W 1923 pozostawał na etacie przejściowym w Rezerwie Oficerów Sztabowych Dowództwa Okręgu Korpusu Nr I. Z dniem 1 czerwca 1924 został przydzielony do 2 Dywizji Kawalerii w Warszawie na stanowisko dowódcy artylerii konnej dywizji kawalerii. Z dniem 9 lutego 1925 roku został odkomenderowany na dwumiesięczny kurs dla wyższych dowódców artylerii przy generalnym inspektorze artylerii. Z dniem 31 stycznia 1932 przeniesiony został w stan spoczynku. W 1934 pozostawał na ewidencji Powiatowej Komendy Uzupełnień Warszawa-Miasto III. Posiadał przydział mobilizacyjny do Oficerskiej Kadry Okręgowej Nr I i był wówczas „przewidziany do użycia w czasie wojny”. Po ataku wojsk sowieckich na Polskę przekroczył granicę polsko-rumuńską. Został internowany w Calimanesti, w Rumunii. W 1941 trafił do niewoli niemieckiej. Przebywał w oflagu w Kaiserbrunnen, Oflagu VI E Dorsten i Oflagu VI B Dössel. Po wyzwoleniu przez oddziały amerykańskie, wyruszył do Włoch, do 2 Korpusu PSZ. Został przyjęty do 7 Pułku Artylerii Konnej. Wiosną 1946, w czasie gdy Dunin-Wolski przebywał w szpitalu, 7 PAK został odesłany do Wielkiej Brytanii. W marcu 1947 w związku z demobilizacją został przyjęty do Polskiego Korpusu Przysposobienia i Rozmieszczenia. Wiosną 1949 ostatecznie zwolniony do cywila. Piastował funkcję prezesa Związku Artylerzystów Konnych. Z racji pełnionej funkcji 3 sierpnia 1952 w Londynie był gospodarzem uroczystych obchodów Święta Artylerii Konnej. Był wówczas najstarszym żołnierzem artylerii konnej.
Zmarł 23 października 1956 w Dartford. Pochowany na cmentarzu Brompton (kwatera nr 201649).

</doc>
<doc id="1788470" url="https://pl.wikipedia.org/wiki?curid=1788470" title="Eugeniusz Abrahamowicz">
Eugeniusz Abrahamowicz

Eugeniusz Abrahamowicz (ur. 1851 w Hliboce, zm. 5 stycznia 1905 w Stryju) – polityk, prawnik, ziemianin.
W 1872 ukończył studia prawnicze. Pracował w c. k. sądownictwie. W latach 1891–1905 poseł do austriackiego parlamentu, rzecznik interesów sfer ziemiańskich skupionych w Galicyjskim Towarzystwie Gospodarskim we Lwowie.
Zmarł nagle na atak serca 5 stycznia 1905 w Stryju.
Był kuzynem Dawida Abrahamowicza.

</doc>
<doc id="1788471" url="https://pl.wikipedia.org/wiki?curid=1788471" title="Arrow Air">
Arrow Air

Arrow Air – amerykańska linia lotnicza cargo z siedzibą w Miami, w stanie Floryda. Głównym węzłem był Port lotniczy Miami. Arrow Air działała też pod nazwą Arrow Cargo.
Linie wykorzystywały w przeszłości samoloty: 2 Boeing 747-200, 4 Boeing 757-200, 1 Douglas DC-8-62, 4 Douglas DC-8-63CF, 2 McDonnell Douglas DC-10-10F, 7 McDonnell Douglas DC-10-40F.

</doc>
<doc id="1788474" url="https://pl.wikipedia.org/wiki?curid=1788474" title="Santa Monica Civic Auditorium">
Santa Monica Civic Auditorium

Santa Monica Civic Auditorium – uniwersalne centrum konferencyjne zlokalizowane w Santa Monica w stanie Kalifornia. Budynek został zbudowany w 1958. W latach 1961–1968 było miejscem, gdzie odbywały się ceremonie wręczania Oscarów. W Santa Monica Civic Auditorium siedzibę ma Santa Monica Symphony Orchestra.
9 kwietnia 2002 obiekt został wpisany na listę zabytkowych miejsc Santa Monica.

</doc>
<doc id="1788475" url="https://pl.wikipedia.org/wiki?curid=1788475" title="Agüero">
Agüero

Agüero – stacja metra w Buenos Aires, na linii D. Znajduje się pomiędzy stacjami Pueyrredón, a Bulnes. Stacja została otwarta 5 września 1938.

</doc>
<doc id="1788476" url="https://pl.wikipedia.org/wiki?curid=1788476" title="Christopher Drazan">
Christopher Drazan

Christopher Drazan (ur. 2 października 1990 w Wiedniu) - piłkarz austriacki grający na pozycji napastnika. Mierzy 184 cm wzrostu.
Kariera klubowa.
Karierę klubową Drazan rozpoczynał w ASV Vösendorf, w 2000 roku przeszedł do młodzieżowych zespołów Admiry Wacker Mödling, w 2006 roku dostał się do pierwszego zespołu i zagrał 4 mecze w lidze. Rapid Wiedeń zdecydował się na kupno tego zawodnika w 2007 roku. Początkowo grał w młodzieżowych zespołach, później przeniesiony do pierwszej kadry. W swoim debiutanckim występie w Lidze Europy przeciw Hamburgowi SV strzelił bramkę.
W 2013 roku Drazan przeszedł do 1. FC Kaiserslautern. Następnie grał w: Rot-Weiß Erfurt i LASK Linz. W 2016 trafił do SKN St. Pölten.
Reprezentacja.
W dniu 19 sierpnia 2008, Drazan zadebiutował w wyjściowej jedenastce austriackiej kadry U-21 przeciwko Irlandii.
10 października 2009 w wygranym 2:1 meczu eliminacji Mistrzostw Świata 2010 z Litwą zadebiutował w seniorskiej kadrze Austrii.

</doc>
<doc id="1788477" url="https://pl.wikipedia.org/wiki?curid=1788477" title="Bulnes (stacja metra)">
Bulnes (stacja metra)

Bulnes – stacja metra w Buenos Aires, na linii D. Znajduje się pomiędzy stacjami Agüero, a Scalabrini Ortiz. Stacja została otwarta 29 grudnia 1938.

</doc>
<doc id="1788478" url="https://pl.wikipedia.org/wiki?curid=1788478" title="Górniki (obwód wołyński)">
Górniki (obwód wołyński)

Górniki (ukr. Гірники) – wieś w rejonie ratnowskim obwodu wołyńskiego. W II Rzeczypospolitej miejscowość była początkowo siedzibą gminy wiejskiej Górniki w powiecie kowelskim województwa wołyńskiego. Wieś liczy 2068 mieszkańców.
Linki zewnętrzne.
Górniki na stronie Rady Najwyższej Ukrainy

</doc>
<doc id="1788479" url="https://pl.wikipedia.org/wiki?curid=1788479" title="Calvatia caelata">
Calvatia caelata



</doc>
<doc id="1788483" url="https://pl.wikipedia.org/wiki?curid=1788483" title="Krymno">
Krymno

Krymno (ukr. Кримне, "Krymne") – wieś na Ukrainie, w obwodzie wołyńskim, w rejonie starowyżewskim. W 2001 roku liczyła 2019 mieszkańców.
Założona w 1509 roku. Pod zaborami w powiecie kowelskim, a potem włodzimierskim guberni wołyńskiej. W II Rzeczypospolitej miejscowość była siedzibą gminy wiejskiej Krymno w powiecie kowelskim województwa wołyńskiego.
Podczas II wojny światowej w Krymnie Niemcy założyli obóz pracy oraz getto dla Żydów miejscowych i z okolicznych wsi. 5 września 1942 ukraińscy policjanci z Schutzmannschaft i trzej niemieccy żandarmi zlikwidowali getto rozstrzeliwując 386 Żydów. W podobny sposób zlikwidowano 9 stycznia 1943 roku obóz pracy; zginęło 101 więźniów.
11 lipca 1943 roku w miejscowej kaplicy podczas niedzielnego nabożeństwa bojówka ukraińskich nacjonalistów zabiła około 40 Polaków.

</doc>
<doc id="1788484" url="https://pl.wikipedia.org/wiki?curid=1788484" title="Sapporo (stacja kolejowa)">
Sapporo (stacja kolejowa)

 – największa stacja kolejowa w Sapporo, w prefekturze Hokkaido, w Japonii.
Stacja Sapporo powstała w 1880 roku dla lokalnej linii kolejowej, łączącej kopalnie Hokkaido z regionalnym portem. Pierwszy budynek powstał rok później, a następnie został zrekonstruowany w wielopiętrową strukturę w 1908 roku po silnym uszkodzeniu przez pożar. W latach 1909, 1917 i 1930 wprowadzano kolejne ulepszenia infrastruktury i usług, dodając miejsca do jedzenia i poczekalnie.
Do 1952 r. stacja Sapporo została przekształcona z drewnianej w betonową i zawierała pierwszy lokalny dom towarowy. W latach 60. stała się wielopiętrową strukturą otoczoną przez dzielnicę finansową Sapporo. W latach 70. XX wieku odniosła korzyści z rozwijającej się turystyki.

</doc>
<doc id="1788493" url="https://pl.wikipedia.org/wiki?curid=1788493" title="Priesnia (rzeka)">
Priesnia (rzeka)

Priesnia (ros. Пресня) – niewielka rzeka w centrum w Moskwy, lewy dopływ rzeki Moskwy. W XIX wieku była potocznie nazywana "Sikorką".
Priesnia płynie na odcinku 4,5 km, obecnie w pełni ujęta w podziemny kolektor. Swój bieg rozpoczyna w rejonie moskiewskiego dworca Obywatelskiego, przepływa pod parkiem Piotrowskim i uchodzi do rzeki Moskwy w okolicy mostu Nowoarbatskiego. Priesnia zbiera po drodze wody strug Kabanko i Bubnej. W dolnym biegu, w pobliżu Białego Domu, pozostałością po niej jest Garbaty most, łączący niegdyś centrum Moskwy z przedmieściami. Priesnienskie Stawy w moskiewskim zoo są pozostałością jej starorzecza.

</doc>
<doc id="1788498" url="https://pl.wikipedia.org/wiki?curid=1788498" title="Daniel Grębowski">
Daniel Grębowski

Daniel Grębowski (ur. 26 kwietnia 1980 w Rzeszowie) – polski piłkarz grający na pozycji napastnika.
Grębowski swoją karierę rozpoczynał w Stali Rzeszów. W 1998 roku trafił do KSZO Ostrowiec Świętokrzyski w którego barwach rozegrał w sezonach 2001/02 i 2002/03 siedemnaście meczów w polskiej Ekstraklasie. Następnie występował ponownie w Stali, Pogoni Leżajsk, Wisłoce Dębica, Motorze Lublin, Galicji Cisna, ponownie Stali, Sandecji Nowy Sącz i po raz kolejny w Wisłoce Dębica. Pod koniec sierpnia 2009 roku po raz drugi w karierze związał się kontraktem z KSZO.

</doc>
<doc id="1788500" url="https://pl.wikipedia.org/wiki?curid=1788500" title="Notacja Siegbahna">
Notacja Siegbahna

Notacja Siegbahna – rodzaj zapisu stosowany w spektroskopii promieni X do określania linii spektralnych charakterystycznych dla danych pierwiastków. Została wprowadzona przez Karla Siegbahna.
Linie charakterystyczne emitowanego promieniowania X odpowiadają przejściom elektronowym w atomie – kiedy elektron przeskakuje na niższy, wolny stan jednej z wewnętrznych powłok elektronowych atomu. Taki wolny stan może być wytworzony przez bombardowanie elektronami w lampie rentgenowskiej, przez inne cząstki, jak w PIXE, przez inne promienie X we fluorescencji rentgenowskiej lub przez rozpad promieniotwórczy.
Tabela poniżej ukazuje związek między nazwami kilku linii widmowych w tej notacji a poziomami elektronowymi.
Notacja ta jest szeroko używana w spektroskopii, lecz IUPAC (Międzynarodowa Unia Chemii Czystej i Stosowanej) rekomenduje inną notację, przedstawioną poniżej.

</doc>
<doc id="1788501" url="https://pl.wikipedia.org/wiki?curid=1788501" title="Jaroszewo">
Jaroszewo



</doc>
<doc id="1788502" url="https://pl.wikipedia.org/wiki?curid=1788502" title="Jaroszewo (województwo mazowieckie)">
Jaroszewo (województwo mazowieckie)

Jaroszewo – wieś w Polsce położona w województwie mazowieckim, w powiecie sierpeckim, w gminie Szczutowo.
W latach 1975–1998 miejscowość administracyjnie należała do województwa płockiego.

</doc>
<doc id="1788504" url="https://pl.wikipedia.org/wiki?curid=1788504" title="Majewo (województwo mazowieckie)">
Majewo (województwo mazowieckie)

Majewo – wieś w Polsce położona w województwie mazowieckim, w powiecie sierpeckim, w gminie Szczutowo.
W latach 1975–1998 miejscowość administracyjnie należała do województwa płockiego.

</doc>
<doc id="1788506" url="https://pl.wikipedia.org/wiki?curid=1788506" title="Inspektorat Siedlce Armii Krajowej">
Inspektorat Siedlce Armii Krajowej

Inspektorat Siedlce AK - struktura terenowa Podokręgu Wschodniego Armii Krajowej. 
Struktura organizacyjna.
Organizacja w 1944:
Burza w inspektoracie.
1 batalion pułku mjr Mariana Zawarczyńskiego "Ziemowita" atakował Niemców na drogach Siedlce-Międzyrzec Podlaski, Siedlce-Łuków, Siedlce-Łosice, Siedlce-Mińsk Mazowiecki. Plutony AK i BCh ośrodka Łosice broniły miejscowości i ostrzelały saperów usiłujących wysadzić most na rzece Toczna. Pod Wojnowem obroniono wiadukt kolejowy. W Krześlinie zdobyto magazyn uzbrojenia TODT. Działając wspólnie z oddziałami sowieckimi opanowano Wyczółki i Zbuczyn. Nie dopuszczono do też pacyfikacji Wiśniewa. 
W Siedlcach działał oddział ppor. Czesława Dylewicza "Krukowskiego". Bronił on przed wysadzeniem katedrę, elekrownię i mosty. Nie dopuścił do wysłania 16 parowozów do Warszawy. Przy wsparciu czołgów sowieckich uderzył na oddziały niemieckie maszerujące szosa sokołowską. W szpitalu miejskim uratowano życie kilkudziesięciu rannym żołnierzom Armii Czerwonej.

</doc>
<doc id="1788508" url="https://pl.wikipedia.org/wiki?curid=1788508" title="Stare Grądy">
Stare Grądy

2 miejscowości w Polsce:

</doc>
<doc id="1788511" url="https://pl.wikipedia.org/wiki?curid=1788511" title="Inspektorat Węgrów Armii Krajowej">
Inspektorat Węgrów Armii Krajowej

Inspektorat Węgrów AK – struktura terenowa Podokręgu Wschodniego Armii Krajowej. 
Struktura organizacyjna.
Organizacja w 1944:

</doc>
<doc id="1788512" url="https://pl.wikipedia.org/wiki?curid=1788512" title="Priesnia">
Priesnia



</doc>
<doc id="1788515" url="https://pl.wikipedia.org/wiki?curid=1788515" title="Wissarion (Xhuvani)">
Wissarion (Xhuvani)

Wissarion, imię świeckie Visar Xhuvani (ur. 1888 w Elbasanie, zm. 15 grudnia 1965 tamże) – albański biskup prawosławny, zwierzchnik Albańskiego Autokefalicznego Kościoła Prawosławnego w latach 1929–1936.
Życiorys.
Syn Gjona i Eufimii. Pochodził z rodziny kupieckiej. Uczył się w szkole Rizarios w Atenach, a następnie ukończył w 1917 studia teologiczne, przez kilka lat prowadził wykłady z teologii na uniwersytecie ateńskim, a następnie pracował wśród albańskich prawosławnych w Rumunii. W 1920 powrócił do Albanii, wziął udział w obradach kongresu narodowego w Lushnji, a następnie uzyskał mandat deputowanego do parlamentu. Należał do inicjatorów Kongresu w Beracie (10–12 września 1922), w czasie którego albańscy duchowni i świeccy zadeklarowali ustanowienie Albańskiego Autokefalicznego Kościoła Prawosławnego (AAKP), niezależnego od Konstantynopola. Decyzje podjęte w Beracie uzyskały pełne poparcie rządu albańskiego. Mimo braku uznania tej decyzji ze strony Patriarchy Ekumenicznego, w 1929 ukonstytuował się Synod AAKP. Sam Xhuvani otrzymał godność metropolity archidiecezji Durrës-Tirana, a zarazem głowy Kościoła prawosławnego w Albanii. Działania na rzecz autokefalii albańskiego prawosławia otrzymały wsparcie Kościoła serbskiego, ale decyzji tych nie zaakceptowano na południu kraju, zwłaszcza wśród mniejszości greckiej w Albanii.
Negocjacje z Konstantynopolem o uznanie albańskiej autokefalii trwały do 1937. Patriarchat Ekumeniczny nie wyrażał zgody, aby Xhuvani nadal kierował Kościołem, krytykując jego postawę moralną i obciążając go odpowiedzialnością za rozłam w Kościele. W 1936 Synod Albańskiego Kościoła Prawosławnego zdecydował o odsunięciu Xhuvaniego, którego miejsce zajął bardziej akceptowany przez Konstantynopol – Krzysztof (Kissi). 16 kwietnia 1939 znalazł się w składzie delegacji albańskiej, która wyjechała do Rzymu, aby ofiarować koronę Wiktorowi Emmanuelowi III. W 1941 otrzymał godność metropolity diecezji Berat-Wlora. Od tej pory Xhuvani poświęcił się tłumaczeniu ksiąg liturgicznych na język albański.
W 1946 został aresztowany przez władze komunistyczne. 22 grudnia 1947 został skazany na 20 lat więzienia, oskarżony o prowadzenie działalności antypaństwowej i współpracę z okupantem. Karę odbywał w więzieniu w Burrelu. Uwolniony 27 listopada 1962, ostatnie lata życia spędził w klasztorze św. Jana w Elbasanie, gdzie zmarł. Pochowany we wsi Shijon.
W 2007 r. nakładem Wydawnictwa 55 ukazały się wspomnienia Xhuvaniego "Në kishë, në parlament, dhe në burg" (W kościele, w parlamencie i w więzieniu).

</doc>
<doc id="1788516" url="https://pl.wikipedia.org/wiki?curid=1788516" title="Stare Grądy (województwo mazowieckie)">
Stare Grądy (województwo mazowieckie)

Stare Grądy – wieś w Polsce położona w województwie mazowieckim, w powiecie sierpeckim, w gminie Szczutowo.
W latach 1975–1998 miejscowość administracyjnie należała do województwa płockiego.

</doc>
<doc id="1788517" url="https://pl.wikipedia.org/wiki?curid=1788517" title="Inspektorat Radzymin Armii Krajowej">
Inspektorat Radzymin Armii Krajowej

Inspektorat Radzymin AK - struktura terenowa Podokręgu Wschodniego Armii Krajowej. 
Struktura organizacyjna.
Organizacja w 1944:

</doc>
<doc id="1788518" url="https://pl.wikipedia.org/wiki?curid=1788518" title="Panzerwerk 717">
Panzerwerk 717



</doc>
<doc id="1788520" url="https://pl.wikipedia.org/wiki?curid=1788520" title="Nadpilicze">
Nadpilicze



</doc>
<doc id="1788521" url="https://pl.wikipedia.org/wiki?curid=1788521" title="Inspektorat Skierniewice Armii Krajowej">
Inspektorat Skierniewice Armii Krajowej

Inspektorat Skierniewice AK – struktura terenowa Podokręgu Zachodniego Armii Krajowej. 
Struktura organizacyjna.
Organizacja w 1944:

</doc>
<doc id="1788522" url="https://pl.wikipedia.org/wiki?curid=1788522" title="Pilica">
Pilica

Pilica – rzeka w południowej i centralnej Polsce, najdłuższy lewy dopływ Wisły. Długość rzeki wynosi 319 km, a powierzchnia dorzecza 8341 km². Płynie przez Wyżynę Krakowsko-Częstochowską, Niziny Środkowopolskie oraz Nizinę Środkowomazowiecką i wpada do Wisły w okolicach wsi Ostrówek, w regionie geograficznym zwanym Doliną Środkowej Wisły.
W 1974, przez wybudowanie zapory i spiętrzenie wód, w okolicy Sulejowa utworzono Zalew Sulejowski, długości ok. 17 km, maksymalnej szerokości 2 km i powierzchni 2700 ha.
Obszar dorzecza Pilicy określany jest nazwą Nadpilicze. W 1997 powstało Stowarzyszenie Przyjaciół Pilicy i Nadpilicza.
Dopływy.
W kolejności od źródeł do ujścia.
Ochrona przyrody.
Nadpiliczne Parki Krajobrazowe:
Wsie położone nad Pilicą.
Dobra, Dobra-Kolonia, Sławniów, Wierbka, Kleszczowa, Wola Libertowska, Łany Małe, Żarnowiec, Łany Wielkie, Brzeziny, Małoszyce, Jasieniec, Dąbrowica, Grodzisko, Rudka, Maluszyn, Krzętów, Będzyn, Taras, Faliszew, Łęg Ręczyński, Skotniki, Ostrów, Smardzewice, Spała, Inowłódz, Rzeczyca, Mysiakowiec, Gapinin, Domaniewice, Łęgonice, Pobiedna, Wola Pobiedzińska, Gostomia, Tomczyce, Ulaski Stamirowskie, Przybyszew, Michałów Górny, Pilica, Ostrołęka, Przylot, Sudzinek, Pacew, Wola Przedborska, Przyłęk, Bobrowniki, Góry, Grotowice, Ponikła, Kozłowiec, Brzeg, Brzeźce.
Szlak wodny Pilicy.
Długość: 228 km
Trasa: Zarzecze – Przedbórz – Faliszew – Skotniki – Sulejów – Zalew Sulejowski – Tomaszów Mazowiecki – Spała – Inowłódz – Żądłowice – Grotowice – Domaniewice – Nowe Miasto nad Pilicą – Białobrzegi – Warka – ujście Pilicy
Stopień trudności według klasyfikacji międzynarodowej: CL I (przejazd łatwy), miejscami CL II (przejazd trudniejszy – wąskie koryto, znaczny spadek, kamieniste dno).
Pieszy Szlak Rekreacyjny Rzeki Pilicy.
Długość: 122 km
Wzdłuż środkowego odcinka Pilicy przebiega pieszy Szlak Rekreacyjny Rzeki Pilicy.
Trasa: Piotrków Trybunalski – Barkowice – Bronisławów – Swolszewice – Borki – zapora na Pilicy – Smardzewice – Tresta – Zarzęcin – Sulejów – Taraska – Szarbsko – Dąbrówka – Diabla Góra – Wacławów – Skotniki – Faliszew – Taras – Przedbórz – Biały Brzeg – okolice wsi Rączki – Krzętów
Rzeka w kulturze.
Przez wieki Pilica stanowiła granicę między historycznymi krainami Małopolską, Wielkopolską i Mazowszem. Podział ten utrzymał się częściowo w czasach zaborów a po odzyskaniu niepodległości przez Polskę został zatarty. Tereny nadpiliczne przez większość okresów dziejów Polski pozostawały na uboczu głównych nurtów życia kulturalnego, jednak niektóre z okolicznych miejscowości były lokalnymi ośrodkami kultury (zamki, klasztory, pałace) i słyną z wydarzeń historycznych lub cyklicznych wydarzeń kulturalnych (np. Pilica, Żarnowiec, Koniecpol, Przedbórz, Bąkowa Góra, Majkowice, Skotniki, Sulejów, Tomaszów Mazowiecki, Spała, Inowłódz, Nowe Miasto nad Pilicą, Przybyszew, Warka a na pobliskich terenach na wschód od Pilicy znajdują się ośrodki górnicze, hutnicze i metalurgiczne dawnego Staropolskiego Okręgu Przemysłowego (m.in. Maleniec, Skórnice i Pląskowice).
W latach 1965–1994 w Tomaszowie Mazowieckim istniały duże zakłady odzieżowe nazwane – od położenia w największym mieście nad Pilicą – Zakładami Przemysłu Odzieżowego „Pilica”.
Przy innym dużym zakładzie produkcyjnym w Tomaszowie – Wistomie, przez czterdzieści lat działał zespół kultury ludowej „Piliczanie”, który w okresie PRL występował z wieloma koncertami w Polsce i za granicą.
W Tomaszowie Mazowieckim od początku XXI wieku działa „Skansen Rzeki Pilicy”, gromadzący pamiątki związane z Pilicą; do największych atrakcji należy budynek młyna wodnego, jak również wyłowiony z Pilicy i odrestaurowany do stanu używalności niemiecki pojazd pancerny.
Na wyposażeniu Wojska Polskiego od drugiej dekady XXI wieku znajduje się przeciwlotniczy zestaw bardzo krótkiego zasięgu "Pilica".

</doc>
<doc id="1788523" url="https://pl.wikipedia.org/wiki?curid=1788523" title="Zawady (powiat sierpecki)">
Zawady (powiat sierpecki)

Zawady – wieś w Polsce położona w województwie mazowieckim, w powiecie sierpeckim, w gminie Szczutowo.
W latach 1975–1998 miejscowość administracyjnie należała do województwa płockiego.

</doc>
<doc id="1788525" url="https://pl.wikipedia.org/wiki?curid=1788525" title="Inspektorat Sochaczew Armii Krajowej">
Inspektorat Sochaczew Armii Krajowej

Inspektorat Sochaczew AK - struktura terenowa Podokręgu Zachodniego Armii Krajowej. 
Struktura organizacyjna.
Organizacja w 1944:

</doc>
<doc id="1788528" url="https://pl.wikipedia.org/wiki?curid=1788528" title="Inspektorat Płock Armii Krajowej">
Inspektorat Płock Armii Krajowej

Inspektorat Płock AK - struktura terenowa Podokręgu Północnego Armii Krajowej.
Struktura organizacyjna.
Organizacja w 1944:

</doc>
<doc id="1788529" url="https://pl.wikipedia.org/wiki?curid=1788529" title="Inspektorat Płońsk Armii Krajowej">
Inspektorat Płońsk Armii Krajowej

Inspektorat Płońsk AK - struktura terenowa Podokręgu Północnego Armii Krajowej. 
Struktura organizacyjna.
Organizacja w 1944:

</doc>
<doc id="1788530" url="https://pl.wikipedia.org/wiki?curid=1788530" title="Sanktuarium Bożego Miłosierdzia w Ożarowie Mazowieckim">
Sanktuarium Bożego Miłosierdzia w Ożarowie Mazowieckim



</doc>
<doc id="1788532" url="https://pl.wikipedia.org/wiki?curid=1788532" title="Baja (puchar)">
Baja (puchar)

Baja – rodzaj rajdu terenowego, który przeprowadzany jest w ciągu jednego (maksimum 800 km do przejechania) albo dwóch dni (łącznie max. 1200 km do przejechania, z odpoczynkiem pomiędzy etapami trwającym od 8 do 20 godzin).
W 2005 roku Międzynarodowa Federacja Samochodowa (FIA) stworzyła osobną klasyfikację wyłącznie dla rajdów baja – Międzynarodowy Puchar Rajdów Terenowych Baja FIA (ang. "FIA International Cup for Cross-Country Bajas"). Wymagana minimalna długość odcinków specjalnych dla tego pucharu wynosi 400 km. Od 1 stycznia 2011 Międzynarodowy Puchar Rajdów Terenowych Baja FIA oraz Puchar Świata FIA w rajdach terenowych zostały połączone w jedno trofeum pn. "Puchar Świata FIA w rajdach terenowych" (ang. "FIA World Cup for Cross-Country Rallies").
Baja w Polsce.
2009.
"Baja Poland. Szczecin '09" odbyła się w dniach 25–27 września 2009. Impreza organizowana przez Automobilklub Gorzowski była pierwszą w Polsce rundą kandydacką do "Międzynarodowego Pucharu Rajdów Terenowych Baja FIA". Rajd ten był jednocześnie rundą Mistrzostw Europy Centralnej w Rajdach Cross-Country ("FIA Central European Zone Trophies – CEZ-FIA") oraz V RMP Samochodów Terenowych. Program rajdu obejmował prolog (w Szczecinie) oraz 14 OS-ów o łącznej długości ok. 400 km wytyczonych na terenie gmin Police i Dobra w powiecie polickim (w okolicy Wołczkowa, Grzepnicy, Buku, Dobrej i Wąwelnicy). Na liście startowej znaleźli się m.in. uczestnicy Rajdu Dakar 2009 – Krzysztof Hołowczyc (ostatecznie nie wystartował z powodu defektu pojazdu) i Miroslav Zapletal oraz np. Klaudia Podkalicka. Klasyfikację generalną zwyciężył węgierski kierowca Balazs Szalay na Oplu Antara (kl. T1).
2010.
II "Rajd Baja Poland 2010" odbył się w dniach 3 do 5 września 2010 na terenie Szczecina i gminy Dobra. Podobnie, jak w roku poprzednim był jednocześnie rundą "FIA Central European Zone Trophies – CEZ-FIA" i ponadto rundą Mistrzostw Litwy Cross Country oraz Międzynarodowych Mistrzostw Czech Cross Country. Zawody składały się z prologu i rozgrywanych w dwóch kolejnych dniach ponad 200-kilometrowych sześciu odcinków specjalnych. Całość zaplecza rajdu i imprez towarzyszących skupiała się w "miasteczku rajdowym" na pograniczu osiedli Zawadzkiego-Klonowica i Krzekowo-Bezrzecze w Szczecinie. Klasyfikację generalną zwyciężył Krzysztof Hołowczyc z pilotem Jean-Marc Fortinem na Nissanie Navara.
2011.
III "Rajd Baja Poland 2011" odbył się w dniach 9-11 września 2011 i był po raz drugi rundą kandydacką do Pucharu Świata w rajdach terenowych. Zawody były także rundą Pucharu Europy Centralnej w Rajdach Terenowych FIA, Rajdowych Mistrzostw Polski Samochodów Terenowych, Rajdowego Pucharu Polski Cross Country, Międzynarodowych Mistrzostw Czech w Rajdach Terenowych i Pucharu Słowacji w Rajdach Terenowych. Impreza odbyła się na terenie gminy Dobra oraz, po raz pierwszy, na Poligonie Drawsko. Kategorię T1 (samochody terenowe zmodyfikowane/prototypowe) zwyciężyła załoga Orlen Teamu – Krzysztof Hołowczyc z Jean-Marc Fortinem na BMW X3 CC. Trzecia edycja rajdu miała całkowitą długość 713,4 km. Złożyło się na nią osiem odcinków specjalnych o łącznej długości 408 km.
2012.
IV "Rajd Baja Poland 2012" odbył się w dniach 6-9 września 2012. Po raz pierwszy był jedną z ośmiu eliminacji Pucharu Świata w Rajdach Terenowych FIA. Ponadto stanowił etap walki o Puchar Strefy Centralnej FIA-CEZ, Rajdowe Mistrzostwo Polski Samochodów Terenowych, Mistrzostwo Czech w Cross-Country, Puchar Słowacji w Cross-Country i Rajdowy Puchar Polski Cross-Country.
Rajd o całkowitej długości 781 km (w tym 5 OS-ów o łącznej długości 504,1 km) rozegrany został na terenie Szczecina, gmin Dobra i Drawsko Pomorskie oraz Poligonu Drawsko. W imprezie udział wzięli m.in. Krzysztof Hołowczyc (kat. T1, Mini All4 Racing), Adam Małysz z pilotem Rafałem Martonem (kat. T1, Mitsubishi L200), wówczas aktualny lider klasyfikacji "2012 World Cup for Cross-Country Rallies" i zwycięzca pucharu świata z 2004 – dubajski szejk Khalifa Sultan Al-Mutaiwei z pilotem Andreasem Schulzem dwukrotnym zdobywcą pucharu świata w 2010 i 2011 (kat. T1, Mini All4 Racing), ówczesny wicelider pucharu świata edycji 2012 i pięciokrotny triumfator pucharu świata w l. 1998–2002 – Jean-Louis Schlesser (kat. T1, Schlesser Original) oraz inny kierowca ze Zjednoczonych Emiratów Arabskich zdobywca trzeciego miejsca w pucharze świata w 2009 Yahya Al-Helei (kat. T2, Nissan Navara). Lista startowa zawierała także nazwisko artysty Michała Wiśniewskiego w roli pilota kierowcy rajdowego Grzegorza Barana na Mitsubishi Pajero w kategorii T2 (samochody terenowe seryjne).
2013.
5. rajd "Baja Poland 2013" był jedną z ośmiu eliminacji pucharu świata FIA w rajdach terenowych i został rozegrany w dniach 29 sierpnia-1 września 2013 roku.
2018.
10. rajd "Baja Poland 2018" odbył się w dniach 30 sierpnia-2 września 2018 roku.
2019.
W 11. rajdzie "Orlen Baja Poland 2019" – rundy Pucharu Świata FIA w rajdach cross-country – ścigano się w dniach 28 sierpnia – 1 września 2019. Na trasę rajdu o łącznej długości 843,95 km złożyło się 7 OS-ów o długości 514,86 km oraz trasy dojazdowe z miasteczka rajdowego na szczecińskiej Łasztowni.
Klasyfikacja końcowa:
2020.
Zmagania 12. rajdu "Baja Poland 2020" rozegrane zostały w dniach 4 – 6 września 2020. Z powodu obostrzeń w przemieszczaniu się związanych z pandemią COVID-19 w rajdzie wystartowało jedynie 16 załóg (w kategoriach T1.1, T2, T3, T4) a zawody odbyły się bez udziału publiczności. 
Na podium rajdu klasyfikacji Pucharu Świata FIA znaleźli się:
2021.
13. edycja rajdu "Wysoka Grzęda Baja Poland 2021" rozegrana została pomiędzy 27 i 29 sierpnia 2021. Po raz 10. zawody miały rangę rundy Pucharu Świata FIA w rajdach terenowych ("FIA World Cup Cross-Country Bajas"). Na trasie rajdu zmagali się także uczestnicy rozgrywanego od tego sezonu Pucharu Europy FIA w rajdach terenowych ("FIA European Cup for Cross-Country Bajas"), ponadto zawodnicy w ramach Mistrzostw Polski, Mistrzostw Czech, Dacia Duster Motrio Cup i Pucharu Polski. Poza załogami aut terenowych w zawodach ścigały się załogi ciężarówek, pojazdów SSV ("side-by-side vehicles") oraz kierowcy quadów i motocykli. Trasa liczyła niemal 430 km podzielonych na 5 OS-ów plus trasy dojazdowe z miasteczka rajdowego zlokalizowanego na lotnisku Aeroklubu Szczecińskiego w Szczecinie Dąbiu. 
Klasyfikacja końcowa na podium:

</doc>
<doc id="1788533" url="https://pl.wikipedia.org/wiki?curid=1788533" title="Parafia Miłosierdzia Bożego w Ożarowie Mazowieckim">
Parafia Miłosierdzia Bożego w Ożarowie Mazowieckim

Parafia Miłosierdzia Bożego w Ożarowie Mazowieckim – parafia rzymskokatolicka w Ożarowie Mazowieckim. Obsługiwana przez księży Pallotynów.
Parafia została erygowana w 1939. Obecny kościół parafialny pochodzi z lat 1980–1989. Wzniesiony według projektu architektów: Franciszka Bednarza, Leszka Klajnerta i Janusza Maliszewskiego. Witraże wykonali: Michał Zaborowski, Andrzej Janota. Konsultantem ze strony Stowarzyszenia Księży Pallotynów był ks. prof. Stanisław Kobielus. Wejście do świątyni jest ozdobione olbrzymim witrażem, przedstawiającym postać Chrystusa.
6 kwietnia 1997 kard. Józef Glemp podniósł Kościół pod wezwaniem Miłosierdzia Bożego do rangi sanktuarium.

</doc>
<doc id="1788534" url="https://pl.wikipedia.org/wiki?curid=1788534" title="Inspektorat Ciechanów Armii Krajowej">
Inspektorat Ciechanów Armii Krajowej

Inspektorat Ciechanów AK - struktura terenowa Podokręgu Północnego Armii Krajowej. 
Struktura organizacyjna.
Organizacja w 1944:

</doc>
<doc id="1788536" url="https://pl.wikipedia.org/wiki?curid=1788536" title="Baja (ujednoznacznienie)">
Baja (ujednoznacznienie)



</doc>
<doc id="1788538" url="https://pl.wikipedia.org/wiki?curid=1788538" title="Karol Strzałkowski">
Karol Strzałkowski

Karol Strzałkowski (ur. 22 października 1900 w Przemyślu, zm. 15 kwietnia 1965 w Warszawie) – polski nauczyciel, urzędnik państwowy i działacz polityczny, poseł na Sejm Ustawodawczy (1947–1952). 
Życiorys.
Kształcił się w Gimnazjum Humanistycznym w rodzinnym Przemyślu. W młodości pracował jako nauczyciel. Ukończył studia historyczne w Państwowym Instytucie Nauczycielskim oraz prawne na Uniwersytecie Warszawskim. W latach 1928–1938 pracował jako urzędnik oświatowy na Lubelszczyźnie, był inspektorem szkolnym w Łukowie, Włodawie i Chełmie. Pracę inspektora kontynuował w okresie II wojny światowej. Po jej zakończeniu organizował szkolnictwo w powiecie łukowskim oraz województwie poznańskim. Od 1945 do 1947 pełnił obowiązki kuratora Okręgu Szkolnego w Poznaniu i w Białymstoku. 
W 1945 wstąpił do Stronnictwa Demokratycznego, zasiadał w jego władzach krajowych (Radzie Naczelnej i Centralnym Komitecie). Był członkiem Wojewódzkich Komitetów w Poznaniu i Białymstoku. Przewodniczył Centralnej Komisji Rewizyjnej (CKR). Z nominacji SD pełnił mandat poselski w Sejmie Ustawodawczym jako przedstawiciel okręgu Świebodzin, pracując w Komisjach Spółdzielczości i Handlu, Skarbowo-Budżetowej (w obowiązkach sekretarza) oraz Oświatowej (jako przewodniczący). 
Od 1949 ponownie zatrudniony w oświacie jako wicedyrektor w Centralnym Zarządzie Szkolnictwa Zawodowego Ministerstwa Handlu Wewnętrznego, dyrektor Departamentu Szkolnictwa dla Pracujących i Oświaty Dorosłych Ministerstwa Oświaty. Od 1961 przebywał na emeryturze. Był członkiem Zarządu Głównego Towarzystwa Przyjaciół Dzieci, a także Prezydium Krajowego Komitetu Społecznego Funduszu Budowy Szkół. 
Odznaczony Krzyżem Komandorskim Orderu Odrodzenia Polski oraz Złotym i Srebrnym Krzyżem Zasługi. Zmarł w 1965, został pochowany na Cmentarzu Komunalnym na Powązkach (kwatera B15-1-19).

</doc>
<doc id="1788539" url="https://pl.wikipedia.org/wiki?curid=1788539" title="Inspektorat Przasnysz Armii Krajowej">
Inspektorat Przasnysz Armii Krajowej

Inspektorat Przasnysz AK - struktura terenowa Podokręgu Północnego Armii Krajowej. 
Struktura organizacyjna.
Organizacja w 1944:

</doc>
<doc id="1788541" url="https://pl.wikipedia.org/wiki?curid=1788541" title="International Cup for Cross-Country Baja">
International Cup for Cross-Country Baja



</doc>
<doc id="1788542" url="https://pl.wikipedia.org/wiki?curid=1788542" title="Ronald Brown">
Ronald Brown

Imię i nazwisko Ronald Brown lub Ron Brown nosili lub noszą m.in.:

</doc>
<doc id="1788544" url="https://pl.wikipedia.org/wiki?curid=1788544" title="Tenis stołowy na Letnich Igrzyskach Olimpijskich Młodzieży 2010">
Tenis stołowy na Letnich Igrzyskach Olimpijskich Młodzieży 2010

Tenis stołowy na Letnich Igrzyskach Olimpijskich Młodzieży 2010 odbył się w dniach 16 - 23 sierpnia w Singapore Indoor Stadium w Singapurze. Zawodnicy rywalizowali w trzech konkurencjach (w 1 męskiej i 1 żeńskiej oraz 1 mieszanej). W zawodach ogółem wystartowało 64 zawodników.
Kwalifikacje.
Kwalifikacje na igrzyska można było uzyskać podczas kontynentalnych challengerów kadetów w 2009 roku oraz w specjalnych zawodach kwalifikacyjnych. Kwalifikacje uzyskali także czołowi zawodnicy rankingu światowego do lat piętnastu. Zawodnicy musieli być urodzeni między 1 stycznia 1993 a 31 grudnia 1994 roku.

</doc>
<doc id="1788545" url="https://pl.wikipedia.org/wiki?curid=1788545" title="When I Look at You">
When I Look at You

When I Look at You – ballada stworzona przez Hillary Lindsey i Johna Shanksa na pierwszy minialbum amerykańskiej wokalistki Miley Cyrus, "The Time of Our Lives" (2009). Wyprodukowany przez Shanksa, utwór wydany został jako drugi singel promujący krążek dnia 16 lutego 2010 w rodzimym kraju artystki. Kompozycja wykorzystana została również w promocji filmu "The Last Song". W marcu 2010 Cyrus ponownie nagrała piosenkę z udziałem hiszpańskiego wokalisty Davida Bisbala. Wersja ballady o tytule „Te Miro a Ti” wydana została, by promować obraz filmowy w krajach hiszpańskojęzycznych.
Informacje o singlu.
W sierpniu 2009 producent muzyczny John Shanks w jednym z wywiadów wyznał, iż współpracuje z Cyrus nad utworem promującym obraz "The Last Song" o tytule „When I Look at You”. Utwór znalazł się również na liście utworów minialbumu "The Time of Our Lives" wydanego dnia 31 sierpnia 2009. Piosenka ukazała się 16 lutego 2010 w amerykańskich rozgłośniach radiowych.
Kompozycja zyskała pozytywne recenzje od profesjonalnych krytyków muzycznych. Lael Lowenstein, recenzent magazynu "Variety" stwierdził, iż „utwór nieuchronnie stanie się hitem”, zaś Heather Phares krytyk portalu "AllMusic" przyznała, że „kiedy pozwala się Cyrus śpiewać ballady, uwalnia się w niej dusza prawdziwej diwy, a sama artystka zaczyna lśnić”.
Wydanie singla.
Dnia 16 stycznia 2010 kompozycja zadebiutowała na pozycji #59 notowania Canadian Hot 100, jedynie dzięki sprzedaży internetowej. Tydzień później singel zanotował spadek na miejsce #98. 30 stycznia 2010 utwór zadebiutował również na pozycji #88 listy Billboard Hot 100, tydzień później opuszczając notowanie. Po radiowej premierze, piosenka dnia 6 marca 2010 powróciła do zestawienia zajmując miejsce #96. Trzy tygodnie później kompozycja znalazła się na pozycji #57, by następnego tygodnia zanotować spadek o jedno miejsce. Po występie Cyrus w programie "American Idol", dnia 10 kwietnia „When I Look at You” zanotował wysoki awans na pozycję #25, zaś po premierze filmu "The Last Song" utwór osiadł na miejscu #16. Tego samego tygodnia singel znalazł się na pozycji #24 notowania Canadian Hot 100. Kompozycja znalazła się również na miejscach #19 notowania Hot Adult Contemporary Tracks oraz osiadła na pozycji #10 zestawienia Hot Digital Songs.
Teledysk.
Teledysk do singla reżyserowany był przez Adama Shankmana i nagrywany dnia 16 sierpnia 2009 w Savannah, w Georgii. Klip „wyciekł” do internetu dnia 11 września 2009.
Teledysk przedstawia Cyrus grającą na fortepianie oraz spędzającą czas z Liamem Hemsworthem. Klip przedstawia również kadry z filmu "The Last Song". W marcu 2010 ukazała się alternatywna wersja teledysku nagrana na potrzeby promocji utworu w krajach hiszpańskojęzycznych. Z wideoklipu usunięto fragmenty obrazu kinowego oraz ujęcia Cyrus z Hemsworthem, zastępując je niepublikowanymi wcześniej ujęciami wokalistki oraz dodatkowymi scenami przedstawiającymi Davida Bisbala, który gościnnie udziela się w hiszpańskiej wersji utworu.
Oficjalna premiera telewizyjna miała miejsce dnia 21 lutego 2010 za pośrednictwem stacji ABC Family. Europejska premiera klipu nastąpiła 1 marca 2010 w wybranych krajach Europy Wschodniej.

</doc>
<doc id="1788547" url="https://pl.wikipedia.org/wiki?curid=1788547" title="Ulica Jagiellońska w Katowicach">
Ulica Jagiellońska w Katowicach

Ulica Jagiellońska w Katowicach – jedna z ważniejszych ulic w katowickim Śródmieściu. Łączy plac Karola Miarki z ulicą Francuską.
Przebieg.
Rozpoczyna swój bieg przy placu Karola Miarki. Następnie przecina ją skrzyżowanie z ul. Plebiscytową, skąd widoczne są zabytkowe zabudowania kurii metropolitalnej. Dalej ulica krzyżuje się z ul. Królowej Jadwigi, ul. Henryka Sienkiewicza, placem Sejmu Śląskiego, ul. Józefa Lompy, placem Bolesława Chrobrego i ul. Władysława Reymonta. Kończy swój bieg przy skrzyżowaniu z ulicą Francuską.
Historia.
Na posiedzeniu Rady Miasta Katowice z 13 października 1890 ulicy nadano nazwę "Prinz-Heinrichstraße". Nazwa ta obowiązywała do 1922. W latach okupacji niemieckiej 1939–1945 nosiła nazwę "Hindenburgstraße", nadaną przez hitlerowców. Przed II wojną światową z ulicą sąsiadował gmach nieistniejącego już Muzeum Śląskiego (1934–1936), nieukończonego, rozebranego w 1939 przez wojska niemieckie. W 1984 na terenie dawnego muzeum odsłonięto pamiątkową tablicę.
W latach międzywojennych przy ul. Jagiellońskiej swoją siedzibę miały: meblarska firma "Fortuna" (pod numerem "5"), Górnośląska Wytwórnia Chemiczna (ul. Jagiellońska 5), hurtownia śledzi "Steinhauer i Ska" (pod numerem "14"), cukiernia Bogusława i Ludwika Karolaków (pod numerem "5"), hotel "Hospitz" z 23 pokojami (ul. Jagiellońska 17), skład win i wódek J. Śpiewaka (pod numerem "10"), Drukarnia Wydawnicza "Merkur" (pod numerem "13"), zakład mechaniczno-ślusarski Jana Szmigiela (ul. Jagiellońska 36), przedsiębiorstwo Transit Katowice (pod numerem "1"). Pod numerem "18" funkcjonowała męska Szkoła Powszechna nr 1 im. Marszałka Józefa Piłsudskiego.
W 2007 na fasadzie budynku pod numerem "17" odsłonięto tablicę, upamiętniającą Polaków zamordowanych przez Niemców w budynku i w piwnicy budynku przy ul. Jagiellońskiej 17 we wrześniu 1939.
Opis.
Przy ulicy Jagiellońskiej znajdują się następujące historyczne obiekty:
Przy przylegającym do ulicy placu Sejmu Śląskiego znajdują się siedziby następujących instytucji: Wydziału Filologicznego Uniwersytetu Śląskiego, Instytucji Kultury im. Krystyny Bochenek Katowice - Miasto Ogrodów, Muzeum Śląskiego – Centrum Scenografii Polskiej oraz Teatru "Korez", Jazz Clubu Hipnoza i Klubu Muzycznego 2B3. Do 2014 r. w budynku Centrum Kultury Katowice im. Krystyny Bochenek mieściła się również siedziba Narodowej Orkiestry Symfonicznej Polskiego Radia. Przy ulicy Jagiellońskiej, zaraz za placem Sejmu Śląskiego znajduje się siedziba Śląskiego Urzędu Wojewódzkiego.
Z ulicy widoczne są trzy pomniki: pomnik Wojciecha Korfantego na placu Sejmu Śląskiego, pomnik Józefa Piłsudskiego oraz pomnik w miejscu dawnego gmachu Muzeum Śląskiego (Piastowskie Orły Śląskie) na placu Bolesława Chrobrego.
Ulicą Jagiellońską kursują linie autobusowe Komunikacyjnego Związku Komunalnego Górnośląskiego Okręgu Przemysłowego (KZK GOP).

</doc>
<doc id="1788550" url="https://pl.wikipedia.org/wiki?curid=1788550" title="Stanisław Stefański">
Stanisław Stefański

Stanisław Stefański (ur. 29 stycznia 1902 w Warszawie, zm. 29 maja 1977 w Gdańsku) – polski inżynier, rzemieślnik i działacz polityczny, poseł do Krajowej Rady Narodowej (1945–1947), na Sejm Ustawodawczy (1947–1952) oraz na Sejm PRL II kadencji (1957–1961).
Życiorys.
Po ukończeniu gimnazjum w Warszawie kontynuował naukę na studiach inżynieryjnych w Republice Weimarskiej. Od 1924 do 1926 zatrudniony w Stoczni Gdańskiej. Po powrocie do Polski w 1927 prowadził własny warsztat radiotechniczny w Warszawie. W okresie II wojny światowej działał w podziemiu: organizował nasłuch radiowy dla prasy podziemnej, kolportował nielegalne wydawnictwa, a także dostarczał broń dla getta warszawskiego. W styczniu 1945 organizował struktury Stronnictwa Demokratycznego w Milanówku, przez pewien okres zasiadał w jego Radzie Narodowej. W kwietniu 1945 ponownie znalazł się w Gdańsku, organizując Zjednoczenie Przemysłu Materiałów Budowlanych. Był szefem Wojewódzkiego Komitetu SD w Gdańsku. Z ramienia SD działał w Wojewódzkiej Radzie Narodowej (wiceprzewodniczący w latach 1946–1950). Reprezentował Stronnictwo w Komisji Porozumiewawczej Partii i Stronnictw Politycznych. Zasiadał w Radzie Naczelnej SD oraz Prezydium jego Centralnego Komitetu. Sprawował funkcję wiceprzewodniczącego Centralnej Komisji Rewizyjnej SD.
W 1945 został posłem do Krajowej Rady Narodowej, dwa lata później znalazł się w Sejmie Ustawodawczym z okręgu Gdańsk. Zasiadał w Komisjach Morskiej i Handlu Zagranicznego oraz Wojskowej. W latach 1950–1958 zatrudniony w aparacie SD. W 1958 objął obowiązki dyrektora przedsiębiorstwa państwowego "DAL" podległego Ministerstwu Handlu Zagranicznego. Był szefem koła SD przy MHZ. Od 1968 przebywał na rencie.
W 1957 na krótko powrócił do pracy parlamentarnej, będąc posłem II kadencji z okręgu Toruń. Zasiadał wówczas w Komisji Przemysłu Lekkiego, Rzemiosła i Spółdzielczości Pracy.
Odznaczony m.in. Krzyżem Komandorskim Orderu Odrodzenia Polski, Medalem Zwycięstwa i Wolności 1945, Złotym i Srebrnym Krzyżem Zasługi, a także Medalem za Odrę, Nysę, Bałtyk. Zasłużony członek SD.
Żonaty z Anną Stefańską. Pochowany na cmentarzu Powązki Wojskowe w Warszawie (kwatera C23-7-6).

</doc>
<doc id="1788554" url="https://pl.wikipedia.org/wiki?curid=1788554" title="Mel Bouzad">
Mel Bouzad

Mel Bouzad (ur. w 1979 roku w Londynie) – jeden z czołowych paparazzich w Los Angeles.
W 2005 roku twierdził, że otrzymał 150 tysięcy dolarów za zdjęcie Bena Afflecka z Jennifer Lopez w Georgii zrobione wkrótce po ich rozstaniu.
Zaczynał w Anglii w wieku 17 lat, fotografując np. muzyków z Oasis. W 2002 roku przeniósł się do Los Angeles. W 2005 roku był już właścicielem firmy MB Pictures, gdzie zatrudniał kilku kolegów po fachu.

</doc>
<doc id="1788557" url="https://pl.wikipedia.org/wiki?curid=1788557" title="Ludzie Smileya">
Ludzie Smileya

Ludzie Smileya (ang. "Smiley's People") – trzecia i finałowa powieść Johna le Carré z tzw. Trylogii Karli (The Carla Trilogy).
George Smiley odkrywa informacje, które mogą doprowadzić go do ostatecznej konfrontacji ze swoim nemesis, szefem sowieckiego wywiadu – Karlą.
Fabuła.
George Smiley po raz kolejny zostaje wezwany z emerytury. Tym razem Ministerstwo w osobie Olivera Lacona zleca mu uporanie się ze skandalem. Były sowiecki generał, a zarazem brytyjski szpieg gorączkowo poszukujący kontaktu ze swoimi dawnymi mocodawcami, zostaje brutalnie zamordowany w londyńskim parku. Znaleziony przy nim tajny komunikat głosi: „Powiedz Maxowi, że chodzi o Sandmana”.
Ujawnione w trakcie śledztwa informacje wskazują, że generał oraz jego serdeczny przyjaciel Otto Leipzig byli gotowi do szantażowania Karli – szefa sowieckiego wywiadu.
Serial telewizyjny.
W 1982 roku John Hopkins na podstawie powieści nakręcił serial telewizyjny. W rolę George’a Smileya wcielił się ponownie Alec Guinness.

</doc>
<doc id="1788559" url="https://pl.wikipedia.org/wiki?curid=1788559" title="Trytoma groniasta">
Trytoma groniasta

Trytoma groniasta, knifofia groniasta, knifofia ogrodowa, trytoma ogrodowa ("Kniphofia uvaria" (L.) Oken) – gatunek wieloletnich, naziemnopączkowych roślin z rodziny złotogłowowatych, pochodzący z Kraju Przylądkowego, introdukowany do Hiszpanii, na Wyspę Świętej Heleny, do Turcji i Meksyku, a także do Wielkiej Brytanii i Irlandii oraz na Wyspy Normandzkie i Maderę. Gatunek jest rośliną rodzicielską wielu kultywarów pochodzenia mieszańcowego, uprawianych w ogrodach na całym świecie i znanych pod zbiorową nazwą trytomy ogrodowej.
Roślina ta została po raz pierwszy opisana w 1753 przez Karola Linneusza jako gatunek aloesu pod nazwą "Aloe uvaria". 14 lat później Linneusz wyodrębnił ją z rodzaju aloes do osobnego rodzaju "Aletris". W kolejnych latach botanicy zmieniali klasyfikację tego gatunku: Carl Ludwig Willdenow w 1799 do rodzaju "Veltheimia", John Bellenden Ker Gawler w 1804 do rodzaju "Tritoma", Johann Heinrich Friedrich Link w 1821 do rodzaju "Tritomanthe", a następnie w 1829 do rodzaju "Tritomium". W 1841 Lorenz Oken uznał tę roślinę za przedstawiciela rodzaju "Kniphofia" (opisanego w 1794 przez Conrada Moencha) i taka klasyfikacja obowiązuje do czasów współczesnych.
Zastosowanie.
Trytoma groniasta jest formą macierzystą wielu kultywarów uprawianych na całym świecie jako rośliny ozdobne. Do najbardziej znanych odmian uprawnych tego gatunku należą:
Uprawa.
Trytoma groniasta jest rośliną mrozoodporną (strefy mrozoodporności 5–10). Wymaga stanowisk otwartych, pełnego nasłonecznienia, gleby przepuszczalnej i obfitego podlewania w okresie letnim. Kwitnie od późnego lata do jesieni. Rozmnaża się przez podział kęp wiosną.

</doc>
<doc id="1788560" url="https://pl.wikipedia.org/wiki?curid=1788560" title="Kniphofia groniasta">
Kniphofia groniasta



</doc>
<doc id="1788562" url="https://pl.wikipedia.org/wiki?curid=1788562" title="Mémorial de Verdun">
Mémorial de Verdun

Mémorial de Verdun (pol. "Muzeum Pamięci Bitwy pod Verdun") – francuskie muzeum wojskowe, zlokalizowane w miejscowości Fleury-devant-Douaumont, około 4 kilometrów od miasta Verdun, na dawnym polu bitwy pod Verdun w 1916.
Placówka jest własnością Narodowego Stowarzyszenia Pamięci Bitwy pod Verdun (franc. "Association Nationale du Souvenir de la Bataille de Verdun"), a powstała z inicjatywy pisarza Maurice’a Genevoix, prezydenta francuskiego Narodowego Komitetu Pamięci o Verdun (franc. "Comité National du Souvenir de Verdun"), który w 1960 podjął działania w kierunku utworzenia muzeum. Inicjatywa zakończyła się powodzeniem i otwarciem placówki w 1967 dzięki finansowemu i logistycznemu wsparciu rządu francuskiego, kombatantów i władz samorządowych z całej Francji.
Muzeum obejmuje niewielką wystawę zewnętrzną, na którą składają się głównie działa używane w okresie bitwy pod Verdun, oraz wystawę zasadniczą, umieszczoną wewnątrz dwupoziomowego budynku. Na kolekcję składają się pamiątki po bitwie i jej uczestnikach, w tym mundury, broń indywidualna żołnierzy, działa, moździerze, samoloty, wyposażenie służb pomocniczych (łączności, medycznych), a także rzeczy wykonane osobiście przez żołnierzy-uczestników bitwy w czasie przerw w walce. W centralnej części muzeum znajduje się rekonstrukcja fragmentu pola bitwy z okopami, zasiekami i lejami po bombach i pociskach artyleryjskich. Prezentowane są także liczne zdjęcia, makieta fortu Douaumont i mapy pola bitwy. Muzeum uzupełnia butik z wydawnictwami tematycznymi oraz sala kinowa, gdzie prezentowane są filmy przybliżające tematykę bitwy i I wojny światowej.

</doc>
<doc id="1788563" url="https://pl.wikipedia.org/wiki?curid=1788563" title="Kniphofia uvaria">
Kniphofia uvaria



</doc>
<doc id="1788566" url="https://pl.wikipedia.org/wiki?curid=1788566" title="Bucmanówka">
Bucmanówka



</doc>
<doc id="1788567" url="https://pl.wikipedia.org/wiki?curid=1788567" title="Volker Weidler">
Volker Weidler

Volker Weidler (ur. 18 marca 1962 roku w Heidelbergu) – niemiecki kierowca wyścigowy.
Pierwszym poważnym sukcesem Niemca było mistrzostwo w Niemieckiej Formule 3.
W Formule 1 zadebiutował w 1989 roku, w zespole Rial Racing. W ciągu dziesięciu zgłoszeń Volker ani razu nie zdołał zakwalifikować się do wyścigu, czego konsekwencją była utrata posady w środku rozgrywania zawodów. Po tym sezonie, Weidler nie znalazł już dla siebie miejsca w stawce, dlatego też przyjął posadę testera w ekipie Tyrrell, w której rolę tę pełnił również w kolejnym roku.
W latach 1990-1992 brał udział w Japońskiej Formule 3000, gdzie łącznie odniósł cztery wygrane, a Jego najlepszą pozycją końcową, było 3. miejsce.
Poza startami w normalnej rywalizacji, Niemiec z sukcesem ścigał się w wyścigach długodystansowych, w latach 1987 oraz 1989-1992. Jego największym sukcesem było zwycięstwo 24-godzinnego wyścigu Le Mans w 1991 roku, w parze z innymi byłymi kierowcami F1 – Bertrandem Gachot oraz Johnnym Herbertem.

</doc>
<doc id="1788568" url="https://pl.wikipedia.org/wiki?curid=1788568" title="Edward Sokołowski">
Edward Sokołowski

Edward Sokołowski (ur. 7 listopada 1899 w Warszawie, zm. ?) – polski inżynier, urzędnik państwowy i działacz polityczny związany z Włocławkiem, poseł na Sejm PRL II kadencji (1957–1961).
Życiorys.
W młodości kształcił się w szkołach technicznych, m.in. Techniczno-Kolejowej, na Kursie Techników Komunikacji Lądowej i Wodnej oraz w Państwowej Szkole Mierniczej. Zdał egzamin na tłumacza przysięgłego przy Politechnice Warszawskiej. W dwudziestoleciu międzywojennym zatrudniony jako kierownik Biura Pomiarów i regulacji, następnie Wydziału Technicznego Urzędu Miejskiego we Włocławku. 
Okres II wojny światowej spędził w Żyrardowie, służąc swym doświadczeniem przy prowadzonych pracach melioracyjnych. Od 1945 zatrudniony w Miejskim Przedsiębiorstwie Robót Budowlanych we Włocławku (jako kierownik oddziału, następnie dyrektor). W 1961 mianowany dyrektorem Miejskiej Dyrekcji Budowy Osiedli Robotniczych. 
W 1945 tworzył struktury Stronnictwa Demokratycznego we Włocławku, był tam przewodniczącym Powiatowego Komitetu tej partii. Od 1945 do 1951 pełnił funkcję wiceprzewodniczącego Powiatowej Rady Związków Zawodowych, a także Miejskiego Komitetu Obrońców Pokoju. Od 1950 do 1954 zasiadał w Prezydium Miejskiej Rady Narodowej we Włocławku. W 1957 uzyskał mandat posła na Sejm w okręgu Włocławek. Pracował w Komisji Budownictwa i Gospodarki Komunalnej. 
Odznaczenia.
Odznaczony Krzyżem Kawalerskim Orderu Odrodzenia Polski, Medalem 10-lecia Polski Ludowej, Złotym (1955) i Srebrnym (1948) Krzyżem Zasługi oraz Złotą Odznaką Związkową.

</doc>
<doc id="1788570" url="https://pl.wikipedia.org/wiki?curid=1788570" title="Friedrich Ontl">
Friedrich Ontl

Friedrich Ontl (ur. 25 sierpnia 1908 w Żytawie, zm. ?) – Niemiec sudecki, zbrodniarz nazistowski, członek załogi niemieckich obozów koncentracyjnych Neuengamme i Auschwitz-Birkenau oraz SS-Hauptscharführer. 
Z zawodu technik dentystyczny. Członek SS o nr identyfikacyjnym 354461. We wrześniu 1942 został przeniesiony z obozu Neuengamme do Auschwitz-Birkenau. Sprawował tu stanowisko podoficera przybocznego lekarza garnizonowego Eduarda Wirthsa. Do jego obowiązków należało przygotowywanie planów służby i dyżurów dla personelu medycznego SS oraz służb dezynfekujących do akcji na rampie i w komorach gazowych. Uczestniczył w selekcjach. Oprócz tego w 1943 był sanitariuszem w podobozie Jaworzno (Arbeitslager "NeuDachs").
Po zakończeniu wojny zamieszkał w Dierfurt, gdzie pracował jako technik dentystyczny. W latach sześćdziesiątych prowadziła przeciwko niemu śledztwo zachodnioniemiecka prokuratura we Frankfurcie nad Menem. Ontlowi postawiono zarzut udziału w zagładzie Żydów w komorach gazowych Birkenau. Śledztwo jednak z braku wystarczających dowodów umorzono. 

</doc>
<doc id="1788572" url="https://pl.wikipedia.org/wiki?curid=1788572" title="Połonka">
Połonka



</doc>
<doc id="1788573" url="https://pl.wikipedia.org/wiki?curid=1788573" title="Paweł Pietrzak">
Paweł Pietrzak

Paweł "Stormblast" Pietrzak (ur. 6 marca 1981 w Częstochowie) – polski perkusista. Znany jest przede wszystkim z występów w death-blackmetalowej formacji Infernal War. W latach 2003–2007 był członkiem blackmetalowego zespołu Thunderbolt. Grał także w zespołach Eon, Churchill i rockowej formacji Makle Kfuckle. W 2011 roku jako muzyk koncertowy nawiązał współpracę z zespołem Deus Mortem. Dwa lata później został oficjalnym członkiem tejże formacji. Także w 2011 roku dołączył do reaktywowanej grupy Mordor. Natomiast od 2012 uzupełnił koncertowy skład kwartetu Azarath. Pietrzak jest endorserem firmy Spaun, gra na bębnach z serii Custom. Używa ponadto pedałów Monolit Czarcie Kopyto.

</doc>
<doc id="1788577" url="https://pl.wikipedia.org/wiki?curid=1788577" title="Piotr Dyk">
Piotr Dyk

Piotr Dyk (ur. 28 grudnia 1954 w Gdańsku) – polski lekarz, działacz opozycji demokratycznej w okresie PRL.
Życiorys.
Ukończył w 1979 studia na Wydziale Lekarskim Akademii Medycznej w Gdańsku. Staż odbył w szpitalu miejskim w Tczewie, od 1980 do 1984 pracował w Szpitalu Wojewódzkim w Gdańsku (na oddziale chorób wewnętrznych).
W drugiej połowie lat 70. zaangażował się w działalność opozycyjną, współpracował z Komitetem Obrony Robotników i następnie z Komitetem Samoobrony Społecznej „KOR”. W 1977 znalazł się wśród założycieli Studenckiego Komitetu Solidarności w Gdańsku. W latach 1977–1979 należał do Ruchu Obrony Praw Człowieka i Obywatela. W 1979 współtworzył Ruch Młodej Polski, sygnował deklarację ideową RMP.
W 1978 w jego mieszkaniu odbyło się czwarte ogólnopolskie spotkanie ROPCiO. Lokal ten stał się później stałym miejscem spotkań gdańskich działaczy RMP. Na zorganizowanym w jego mieszkaniu w pierwszej dekadzie sierpnia 1980 przyjęciu na cześć zwolnionych z więzienia Dariusza Kobzdeja i Tadeusza Szczudłowskiego zapadła decyzja o organizacji w tym samym miesiącu strajku w Stoczni Gdańskiej.
Piotr Dyk wstąpił do „Solidarności”, po wprowadzeniu stanu wojennego pozostawał przez około pół roku w ukryciu, był poszukiwany przez funkcjonariuszy Służby Bezpieczeństwa.
W 1984 wyemigrował najpierw do Niemiec, następnie do USA. Do 1989 pracował jako urolog w Medical School of Saint Louis University, później rozpoczął prowadzenie prywatnej praktyki lekarskiej w Saint Louis.
W 2007 prezydent RP [[Lech Kaczyński, "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", odznaczył go Krzyżem Oficerskim [[Order Odrodzenia Polski|Orderu Odrodzenia Polski]].
Bibliografia.
[[Kategoria:Absolwenci Akademii Medycznej w Gdańsku]]
[[Kategoria:Członkowie i współpracownicy KOR]]
[[Kategoria:Członkowie i współpracownicy Komitetu Samoobrony Społecznej „KOR”]]
[[Kategoria:Działacze Ruchu Młodej Polski]]
[[Kategoria:Działacze ROPCiO]]
[[Kategoria:Działacze SKS]]
[[Kategoria:Odznaczeni Krzyżem Oficerskim Orderu Odrodzenia Polski (III Rzeczpospolita)]]
[[Kategoria:Polscy lekarze]]
[[Kategoria:Ludzie urodzeni w Gdańsku]]
[[Kategoria:Urodzeni w 1954]]

</doc>
<doc id="1788578" url="https://pl.wikipedia.org/wiki?curid=1788578" title="Dołęga-Zakrzewski">
Dołęga-Zakrzewski

Znane postaci noszące nazwisko Dołęga-Zakrzewski:
Zobacz też

</doc>
<doc id="1788580" url="https://pl.wikipedia.org/wiki?curid=1788580" title="Stanisław Zajączek">
Stanisław Zajączek

Stanisław Józef Zajączek (ur. 22 marca 1908 w Nawsiu, zm. 2 grudnia 1997) – polski biolog, profesor Pomorskiej Akademii Medycznej, działacz społeczny związany ze Szczecinem, poseł na Sejm PRL II i III kadencji.
Życiorys.
W 1930 ukończył studia na Uniwersytecie Jagiellońskim, uzyskując zatrudnienie w charakterze pracownika naukowego w Zakładzie Hodowli Ogólnej, a później Zakładzie Biologii UJ. W czasie II wojny światowej pracował dla Polskiego Czerwonego Krzyża oraz w Izbie Rzemieślniczej w Krakowie. W 1945 powrócił do wykonywania obowiązków naukowych, jako asystent i adiunkt w Zakładzie Biologii UJ. W 1949 przeniósł się do Szczecina, gdzie współorganizował struktury Pomorskiej Akademii Medycznej, był twórcą i kierownikiem Zakładu Biologii, a także dziekanem Wydziału Lekarskiego. W roku 1951 został zastępcą profesora, a w roku 1954 – profesorem nadzwyczajnym. W latach 1952–1977 był kierownikiem Zakładu Biologii PAM. Jest autorem prac naukowych m.in. z dziedziny hibernacji (hibernacja naturalna, hipotermia), endokrynologii porównawczej, parazytologii, ochrony środowiska, m.in.:
Wniósł istotny wkład w utworzenie Wolińskiego Parku Narodowego. Był współorganizatorem Szczecińskiego Towarzystwa Naukowego. W roku 1954 z jego inicjatywy powołano w Szczecinie Ligę Ochrony Przyrody oraz Oddział Szczeciński Polskiego Towarzystwa Przyrodników im. Kopernika. Działał w Towarzystwie Wiedzy Powszechnej, był członkiem Zarządu Wojewódzkiego i Głównego Towarzystwa.
W 1945 wstąpił do Stronnictwa Demokratycznego, w którym był członkiem Centralnego Komitetu (od 1955) i przewodniczącym prezydium Wojewódzkiego Komitetu w Szczecinie (od 1958), był nadto przewodniczącym Wojewódzkiego Komitetu Frontu Jedności Narodu w Szczecinie. W 1957 i 1961 uzyskiwał mandat posła na Sejm PRL z okręgów kolejno Stargard Szczeciński i Szczecin. Przez dwie kadencje był przewodniczącym Komisji Zdrowia i Kultury Fizycznej, ponadto w II kadencji był członkiem Komisji Oświaty i Nauki. Spoczął na Szczecińskim Cmentarzu Centralnym (kwatera 25d).
Odznaczony Medalem 10-lecia Polski Ludowej (1955), dwukrotnie Złotym Krzyżem Zasługi (1954 i 1956) oraz Krzyżem Kawalerskim, Oficerskim i Komandorskim Orderu Odrodzenia Polski.

</doc>
<doc id="1788581" url="https://pl.wikipedia.org/wiki?curid=1788581" title="Márcio Bittencourt">
Márcio Bittencourt

Márcio Bittencourt, właśc. Henrymárcio Bittencourt (ur. 19 października 1964 w São José dos Campos) – brazylijski piłkarz i trener. Podczas kariery piłkarskiej występował na pozycji ofensywnego pomocnika.
Kariera klubowa.
Karierę piłkarską Márcio Bittencourt rozpoczął w klubie Corinthians Paulista w 1985 roku i pozostał mu wierny do 1992. Z Corinthians zdobył mistrzostwo Brazylii 1990, Puchar Brazylii 1995 oraz mistrzostwo Stanu São Paulo – Campeonato Paulista w 1988 roku. W 1992 przeszedł do SC Internacional. Z Internacionalem zdobył mistrzostwo stanu Rio Grande do Sul – Campeonato Gaúcho w 1992 oraz Puchar Brazylii w tym samym roku. Ostatnie lata kariery Márcio Bittencourt spędził m.in. w Juventusie São Paulo oraz São José EC, w którym zakończył karierę w 1999 roku.
Kariera reprezentacyjna.
Márcio Bittencourt ma za sobą występy w barwach "canarinhos". W reprezentacji Brazylii zadebiutował 28 maja 1991 w meczu z reprezentacją Bułgarii w Uberlândii. W tym samym roku uczestniczył z reprezentacją w Copa América 1991. Na turnieju wystąpił w 3 spotkaniach z reprezentacją Kolumbii, reprezentacją Ekwadoru oraz reprezentacją Argentyny, który był jego czwartym i zarazem ostatnim meczem w reprezentacji.
Kariera trenerska.
Po zakończeniu kariery piłkarskiej Márcio Bittencourt rozpoczął pracę trenerską. W 2005 roku prowadził Corinthians Paulista, który w tym samym sezonie zdobył mistrzostwo Brazylii. Później prowadził Brasiliense, Fortaleza, Juventus, Noroeste, Ipatinga, Santa Cruz oraz Náutico, Ponte Preta. Obecnie od 29 czerwca 2009 prowadzi drugoligowy klub Icasa Juazeiro do Norte.

</doc>
<doc id="1788582" url="https://pl.wikipedia.org/wiki?curid=1788582" title="Zespół krętości tętnic">
Zespół krętości tętnic

Zespół krętości tętnic (ang. arterial tortuosity syndrome, ATS) – rzadki uwarunkowany genetycznie zespół wad wrodzonych dziedziczony w sposób autosomalny recesywny, spowodowany mutacjami z utratą funkcji w genie "SLC2A10" w locus 20q13.1 kodującym transporter glukozy GLUT10. Zespół opisany został po raz pierwszy w 1967 roku.

</doc>
<doc id="1788586" url="https://pl.wikipedia.org/wiki?curid=1788586" title="Młodzieżowe Mistrzostwa Europy w Lekkoatletyce 2001">
Młodzieżowe Mistrzostwa Europy w Lekkoatletyce 2001

3. Młodzieżowe Mistrzostwa Europy w Lekkoatletyce – zawody lekkoatletyczne dla sportowców do lat 23, które odbyły się w Amsterdamie między 12 i 15 lipca 2001 roku. 

</doc>
<doc id="1788592" url="https://pl.wikipedia.org/wiki?curid=1788592" title="Hanns-Martin Schleyer">
Hanns-Martin Schleyer



</doc>
<doc id="1788593" url="https://pl.wikipedia.org/wiki?curid=1788593" title="Mistrzostwa Świata Kobiet w Curlingu 1988">
Mistrzostwa Świata Kobiet w Curlingu 1988

Mistrzostwa Świata Kobiet w Curlingu 1988 odbyły się między 4 a 10 kwietnia 1988 w szkockim Glasgow, w the Summit Centre.
Tytuł mistrzów świata po raz pierwszy zdobyły Niemki (Andrea Schöpp), które w dwóch poprzednich latach przegrywały z Kanadą w finale, w tym roku jednak Kanada (Heather Houston) została pokonana wynikiem 9:3. Brązowy medal zdobyły Szwedki (Anette Norberg), które pokonały w małym finale Norweżki (Anne Jøtun Bakke) 14:2.

</doc>
<doc id="1788598" url="https://pl.wikipedia.org/wiki?curid=1788598" title="Jego uczniowska mość">
Jego uczniowska mość

Jego uczniowska mość (ang. "The Honourable Schoolboy") – druga powieść Johna le Carré w tzw. Trylogii Karli (The Karla Trilogy). Tytułowym „Honourable Schoolboy” jest Jerry Westerby – dziennikarz, pracujący od czasu do czasu dla brytyjskiego wywiadu.
Powieść poświęcona jest w równej części działaniom Smileya w Londynie i Westerbego w Hongkongu i Indochinach.
Fabuła.
Na niezwykle wysokim stanowisku w brytyjskich służbach specjalnych odkryto sowieckiego „kreta”. Poważnie zaszkodziło to ich wiarygodności – zarówno w rządzie jej królewskiej mości, jak i zagranicą. George Smiley jako nowy szef wywiadu ma za zadanie przede wszystkim przywrócić zaufanie do kierowanych przez niego służb. Na jego drodze staną nie tylko sowieci, znający jego agentów i metody pracy, ale również rząd niechętny do udostępnia środków i informacji.
Jedynym dostępnym źródłem informacji, znajdującym się w posiadaniu Smileya, jest analiza działalności „kreta”. Przejrzenie jego działań umożliwia stwierdzenie, czego sowieci nie wiedzą, jak również co starają się ukryć. Do drugiej kategorii należy sprawa konta w Hongkongu, na które sowieci przelewali znaczne sumy pieniężne. Śledztwo w tej sprawie zostało umorzone przez „kreta”, który ponadto zniszczył wiele istotnych dokumentów.
Smiley znajduje agenta, którego istnienie wydaje się nieznane dla radzieckiego wywiadu i wysyła go do Hongkongu. Wybór pada na Jerry’ego Westerby’ego, syna potentata prasowego i zdolnego dziennikarza. Chce w ten sposób przekonać Whitehall do zezwolenia wywiadowi na wznowienie aktywnej działalności.

</doc>
<doc id="1788599" url="https://pl.wikipedia.org/wiki?curid=1788599" title="Michael Jackson’s This Is It">
Michael Jackson’s This Is It

Michael Jackson’s This Is It – film dokumentalny przedstawiający próby Michaela Jacksona do trasy koncertowej This Is It, która nie odbyła się z powodu śmierci piosenkarza.
W weekend otwierający emisję w Stanach Zjednoczonych widzowie na bilety wydali 23 234 394 dolarów amerykańskich.
W oryginale film trwał 100 godzin.
O filmie.
Film oferuje fanom Jacksona jak i miłośnikom muzyki występy za sceną i próby do trasy koncertowej „This Is It”, która miała się odbyć latem w londyńskiej O2 Arena. Kroniki z wiosny 2009 pokazane w filmie zawierają ponad 100 godzin prób do niedoszłego show.
Kenny Ortega, który był partnerem Michaela Jacksona i reżyserem jego koncertów, jest również reżyserem filmu. Za produkcję odpowiada Paul Gangaware.
"Film pokazuje piosenkarza, producenta filmowego, architekta, kreatywnego geniusza i wspaniałego artystę, który pracuje nad swym dziełem by dopracować je do perfekcji" – to opinia personelu współpracującego z Jacksonem, jak i nad filmem. Większość jego współpracowników w okresie prób do trasy utrzymywała zdanie, że Michael był w świetnej formie i wykazywał wysoką aktywność w próbach jak i stronie technicznej trasy.
W ramach promocji filmu został wydany nowy singel artysty. „This is It” był wyświetlany w kinach od 28 października do 3 grudnia.

</doc>
<doc id="1788601" url="https://pl.wikipedia.org/wiki?curid=1788601" title="Wspaniały świat">
Wspaniały świat

Wspaniały Świat (ang. "Cool World") – amerykański film akcji z 1992 r. łączący technikę animacji z grą prawdziwych aktorów.
Fabuła.
Jack Deebs (Gabriel Byrne) to więzień, który chcąc uciec od otaczającej go rzeczywistości kreuje własny "Wspaniały Świat" i zamyka go w kartach komiksu. Nie spodziewa się nawet, że ów wytwór istnieje naprawdę, co więcej rysownik staje się więźniem własnej wizji, a na dodatek pada ofiarą intrygi zaplanowanej przez uwodzicielską Holli Would (Kim Basinger), która za wszelką cenę pragnie stać się prawdziwą kobietą łamiąc tym samym obowiązujące prawo. Wola głównego bohatera nie jest wyjątkowo silna, jednak na straży porządku we Wspaniałym Świecie stoi Frank Harris (Brad Pitt) jedyna poza Jackiem realna postać żyjąca w komiksie.

</doc>
<doc id="1788603" url="https://pl.wikipedia.org/wiki?curid=1788603" title="Ropuszy zwiad">
Ropuszy zwiad

Ropuszy zwiad (ang. "Toad Patrol", 1999-2001) – kanadyjski serial animowany emitowany dawniej na kanale TVP1 w Wieczorynce.
Opis fabuły.
Serial opowiada o przygodach grupki ośmiu młodych ropuch, którzy przeżywają niesamowite przygody.

</doc>
<doc id="1788606" url="https://pl.wikipedia.org/wiki?curid=1788606" title="Stanisław Jarecki (wojewoda)">
Stanisław Jarecki (wojewoda)

Stanisław Jarecki, ps. "Jarosław", "Ława" (ur. 28 sierpnia 1892 w Białymstoku, zm. maj 1955) – działacz niepodległościowy, członek Polskiej Partii Socjalistycznej, żołnierz POW i Pogotowia Bojowego PPS. W II Rzeczypospolitej, wojewoda stanisławowski. Więzień w okresie okupacji hitlerowskiej i w okresie Polski Ludowej. Kawaler Krzyża Srebrnego Orderu Virtuti Militari.
Życiorys.
Urodził się 28 sierpnia 1892 r. w Białymstoku, w rodzinie Józefa i Jadwigi z Szamotułłów. Od 1907 r. był członkiem Związku Młodzieży Postępowo-Niepodległościowej. Od 1910 r. członek Polskiej Partii Socjalistycznej. W 1911 r. ukończył gimnazjum w Białymstoku. Studiował na Wydziale Budowy Maszyn Politechniki Lwowskiej oraz na wydziale prawa Uniwersytetu Petersburskiego. Od 1911 r. działał w organizacji akademickiej „Życie” oraz w Związku Strzeleckim. W latach 1912–1914 był instruktorem i zastępcą komendanta Związku Walki Czynnej w Petersburgu. Po wybuchu I wojny światowej w sierpniu 1914 r. wraz z Tadeuszem Hołówką i Tadeuszem Szturm de Sztremem przybył do Warszawy, próbując zorganizować grupę dywersyjną na tyłach wojsk rosyjskich. Po przejściu przez front emisariuszy Jana Bielawskiego i Józefa Kobiałko wziął udział w akcjach o charakterze dywersyjnym wchodząc od listopada 1914 r. do „Oddziału Lotnego Wojsk Polskich”. Od lutego 1915 objął dowództwo Oddziału Lotnego POW okręgu radomskiego. Za udział w wielu akcjach dywersyjnych, a w szczególności za poświęcenie i bohaterstwo wykazane podczas wysadzania mostu kolejowego pod Tłuszczem, odznaczony został Krzyżem Srebrnym Orderu Virtuti Militari. Po rozwiązaniu oddziałów lotnych wstępuje do Legionów, służył m.in. w 1 pułku ułanów.
Od listopada 1916 ponownie oddelegowany do POW w okręgu kieleckim. Na początku 1917 r. z inicjatywy PPS, został wyreklamowany z POW i skierowany od działań w Pogotowiu Bojowym PPS. Zadrażnienia pomiędzy PPS a POW spowodowały, że Centralny Komitet Robotniczy PPS postawił przed sądem partyjnym Jareckiego wraz z Józefem Kobiałko, Wacławem Fabierkiewiczem i Tadeuszem Szturm de Sztremem, za kontaktowanie się z POW bez zgody partii, oraz nielegalne akcje ekspropriacyjne. Sąd partyjny zawiesił go w czynnościach członka Wydziału Bojowego.
W styczniu 1918 r. ponownie wszedł do Centralnego Wydziału Pogotowia Bojowego PPS, kierując działem organizacyjnym. Był również instruktorem okręgu łódzkiego. Brał udział w akcjach bojowych m.in. wraz z Józefem Korczakiem w lutym 1918 r. w celu ułatwienia zorganizowania strajku powszechnego w Warszawie, uczestniczył w wysadzeniu transformatora na Woli w Warszawie unieruchamiając komunikacje tramwajową w mieście.
Po odzyskaniu niepodległości był szefem sztabu Komendy Głównej Milicji Ludowej PPS. Po upaństwowieniu Milicji Ludowej również objął od grudnia 1918 r. (a formalnie od stycznia 1919 r.) funkcję szefa sztabu w Komendzie Głównej w stopniu podporucznika. Po likwidacji Milicji Ludowej i utworzeniu w lipcu 1919 r. Policji Państwowej, był w grupie oficerów likwidującej Milicję Ludową. Jako ochotnik walczył w wojnie polsko-bolszewickiej. Po demobilizacji w 1925 r. rozpoczął pracę w administracji państwowej. Był naczelnikiem wydziału bezpieczeństwa w urzędach wojewódzkich w Nowogródku i Toruniu.
Wicewojewoda, a od 17 maja 1934 do 9 lipca 1934 r. pełniący obowiązki wojewody kieleckiego. Następnie w Biurze Inspekcyjnym MSW oraz od 20 stycznia 1939 wojewoda stanisławowski. Po agresji ZSRR na Polskę przekroczył granicę polsko-węgierską i działał w piłsudczykowskich organizacjach konspiracyjnych na Węgrzech. Podczas powrotu z wyprawy do okupowanego kraju, aresztowany wiosną 1941 r. przez Niemców i więziony w Nowym Sączu. Po 1945 r. poszukiwany przez władze komunistyczne, ukrywał się pod fałszywym nazwiskiem. Aresztowany w 1952 r. Zmarł w więzieniu w maju 1955 r.

</doc>
<doc id="1788607" url="https://pl.wikipedia.org/wiki?curid=1788607" title="Gmail mobile">
Gmail mobile



</doc>
<doc id="1788623" url="https://pl.wikipedia.org/wiki?curid=1788623" title="Frank Ordenewitz">
Frank Ordenewitz

Frank Ordenewitz (ur. 25 marca 1965 w Bad Fallingbostel) – niemiecki piłkarz występujący na pozycji napastnika.
Kariera klubowa.
Ordenewitz karierę rozpoczynał jako junior w klubie TSV Dorfmark. W 1983 roku trafił do Werderu Brema. 11 lutego 1984 w wygranym 4:1 meczu z 1. FC Köln zadebiutował w Bundeslidze. 22 września 1984 w zremisowanym 1:1 meczu z Waldhofem Mannheim strzelił pierwszego gola w Bundeslidze. W sezonie 1987/1988 zdobył z klubem mistrzostwo Niemiec. W 1988 roku Ordenewitz został uhonorowany nagrodą FIFA Fair Play. W 1989 roku wystąpił z Werderem w finale Pucharu Niemiec, ale jego klub przegrał tam 1:4 z Borussią Dortmund. Przez sześć sezonów w Werderze rozegrał 125 ligowych spotkań i zdobył 37 bramek.
W 1989 roku odszedł do innego pierwszoligowego zespołu – 1. FC Köln. Pierwszy ligowy mecz zaliczył tam 9 sierpnia 1989 przeciwko VfB Stuttgart (0:0). W nowym klubie od czasu debiutu Ordenewitz był podstawowym graczem. W 1991 roku zagrał z zespołem w finale Pucharu Niemiec, ale 1. FC Köln uległo tam po rzutach karnych Werderowi Brema.
W 1993 roku Ordenewitz trafił do japońskiego JEF United Ichihara. W sezonie 1994 w 36 ligowych meczach zdobył 30 bramek i został królem strzelców J-League. W 1995 roku powrócił do Niemiec, gdzie podpisał kontrakt z Hamburgerem SV. Przez rok zagrał tam w 21 spotkaniach w strzelił jednego gola. W 1996 roku ponownie wyjechał do Japonii. Tym razem został graczem drugoligowego Brumel Sendai. W 1997 roku odszedł do niemieckiego Rotenburger SV. Potem grał także w VfB Oldenburg, TSV Ottersberg oraz VSK Osterholz-Scharmbeck, gdzie w 2005 roku zakończył karierę. W tym samym roku został mianowany szefem skautów w Werderze Brema.
Kariera reprezentacyjna.
Ordenewitz zagrał dwa razy w reprezentacji RFN. Zadebiutował w niej 12 grudnia 1987 w zremisowanym 1:1 towarzyskim meczu z Brazylią. W tamtym spotkaniu wszedł na boisko w 82. minucie, zmieniając Manfreda Schwabla. Po raz drugi w kadrze zagrał 16 grudnia 1987 w przegranym 0:1 towarzyskim pojedynku z Argentyną.

</doc>
<doc id="1788625" url="https://pl.wikipedia.org/wiki?curid=1788625" title="Workowce właściwe">
Workowce właściwe

Workowce właściwe (również Woreczniaki) – klasa grzybów z typu workowców. W systematyce "Catalogue of Life: 2009 Annual Checklist" nie występuje taki takson.

</doc>
<doc id="1788626" url="https://pl.wikipedia.org/wiki?curid=1788626" title="Nicolas Figere">
Nicolas Figere



</doc>
<doc id="1788629" url="https://pl.wikipedia.org/wiki?curid=1788629" title="Ascomycetes">
Ascomycetes



</doc>
<doc id="1788631" url="https://pl.wikipedia.org/wiki?curid=1788631" title="Naiwny i sentymentalny kochanek">
Naiwny i sentymentalny kochanek

Naiwny i sentymentalny kochanek (ang. "The Naïve and Sentimental Lover") – to jedyna powieść Johna le Carré, która nie porusza tematu szpiegostwa i związanych z nim dylematów moralnych. Międzynarodowe intrygi oraz walka wywiadów ustępuje miejsca przedstawieniu zawikłanych relacji między trojgiem głównych bohaterów.
Fabuła.
Aldo Cassidy jest flegmatycznym pośrednikiem w handlu nieruchomościami, którego główną pasją jest praca. Podczas oglądania następnego zakupu, posiadłości w Somerset, nieoczekiwanie spotyka „dzikich lokatorów”: pisarza Shamusa i jego piękną żonę Helen.
Aldo zakochuje się w nich. Jest oczarowany ich podejściem do życia, które mu szczerze imponuje. 
Z biegiem czasu coraz bardziej pogrąża się w wir spontanicznej lekkomyślności, miłości i obsesji. 

</doc>
<doc id="1788634" url="https://pl.wikipedia.org/wiki?curid=1788634" title="Harvey Glance">
Harvey Glance

Harvey Edward Glance (ur. 28 marca 1957 w Phenix City w Alabamie) – amerykański lekkoatleta sprinter, mistrz olimpijski z Montrealu z 1976.
W 1976 dwukrotnie wyrównał rekord świata w biegu na 100 metrów czasem 9,9 s (przy pomiarze ręcznym). W tym samym roku jako student Auburn University został akademickim mistrzem Stanów Zjednoczonych (NCAA) w biegu na 100 metrów i w biegu na 200 metrów.
Na igrzyskach olimpijskimi w 1976 w Montrealu zajął 4. miejsce w biegu na 100 metrów. W sztafecie 4 × 100 metrów biegł na 1. zmianie. Wraz z kolegami (John Wesley Jones, Millard Hampton i Steven Riddick) zdobył w tej konkurencji złoty medal olimpijski osiągając w finale czas 38,33 s.
W 1977 ponownie został akademickim mistrzem NCAA w biegu na 100 metrów. W tym samym roku osiągnął czas 9,8 s na 100 metrów, ale IAAF nie uznawała od początku 1977 wyników mierzonych ręcznie. Zdobył brązowy medal w sztafecie 4 × 100 metrów na uniwersjadzie w 1977 w Sofii. Na igrzyskach panamerykańskich w 1979 w San Juan Glance zdobył srebrny medal w biegu na 100 m i złoty w sztafecie 4 × 100 m. Zakwalifikował się do ekipy Stanów Zjednoczonych na igrzyska olimpijskie w 1980 w Moskwie, ale zostały one zbojkotowane przez USA. Zdobył srebrny medal w biegu na 100 metrów oraz złoto w sztafecie 4 × 100 metrów podczas zawodów Olympic Boycott Games 1980.
Był w składzie zwycięskich sztafet 4 × 100 metrów podczas Pucharu Świata w 1985 w Canberze, igrzysk panamerykańskich w 1987 w Indianapolis oraz mistrzostw świata w 1987 w Rzymie. Na tych dwóch ostatnich zawodach sztafeta biegła w składzie Lee McRae, Lee McNeill, Glance i Carl Lewis.
Nigdy nie zdobył mistrzostwa USA. Jego największym osiągnięciem na tych zawodach było 2. miejsce na 100 m w 1979 i 3. miejsce na 100 m w 1986.
Po zakończeniu kariery sportowej pracował jako trener lekkoatletyczny na Auburn University, a od 1997 na University of Alabama. Na igrzyskach olimpijskich w 2008 w Pekinie był trenerem amerykańskich sprinterów i płotkarzy, a na mistrzostwach świata w 2009 w Berlinie męskiej reprezentacji USA.

</doc>
<doc id="1788636" url="https://pl.wikipedia.org/wiki?curid=1788636" title="Hot Fuzz">
Hot Fuzz



</doc>
<doc id="1788638" url="https://pl.wikipedia.org/wiki?curid=1788638" title="Adam Korwin-Sokołowski">
Adam Korwin-Sokołowski

Adam Ludwik Korwin-Sokołowski (ur. 22 lipca 1896 w Zachorzowie, zm. 12 sierpnia 1979 w Warszawie) – podpułkownik dyplomowany kawalerii Wojska Polskiego, wojewoda nowogródzki.
Życiorys.
Syn Wincentego i Marii z d. Piaskowskiej. Był młodszym bratem Zygmunta Korwin-Sokołowskiego. Ukończył szkołę średnią w Warszawie. Przed I wojną światową członek „Zarzewia” i Związku Młodzieży Postępowo-Niepodległościowej. Od 1912 roku w Związku Walki Czynnej i Związku Strzeleckim.
Po wybuchu I wojny światowej żołnierz 1 pułku ułanów Legionów. W 1916 roku został ciężko ranny. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku ułanów w Ostrołęce. Kurs ukończył z wynikiem dobrym. Posiadał wówczas stopień kaprala. Latem tego roku, po kryzysie przysięgowym, został internowany w obozach w Szczypiornie i Łomży. Po odzyskaniu niepodległości od listopada 1918 służył w odrodzonym Wojsku Polskim. Wraz z 1 pułkiem szwoleżerów brał udział w walkach wojny polsko-bolszewickiej.
Szczególnie zasłużył się w walce z kawalerią Budionnego pod Worotniowem, gdzie został ciężko ranny. Za tę postawę został odznaczony Orderem Virtuti Militari.
1 listopada 1924 został przydzielony z Kapituły Orderu Virtuti Militari do Wyższej Szkoły Wojennej w Warszawie, w charakterze słuchacza V Kursu Normalnego. 11 października 1926 roku, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Departamentu II Kawalerii Ministerstwa Spraw Wojskowych w Warszawie. 18 lutego 1928 roku został awansowany na majora ze starszeństwem z dniem 1 stycznia 1928 roku i 25. lokatą w korpusie oficerów kawalerii. 24 lipca 1928 roku został przeniesiony do Gabinetu Generalnego Inspektora Sił Zbrojnych na stanowisko oficera do zleceń. 1 listopada 1929 roku został przeniesiony do Gabinetu Ministra Spraw Wojskowych na stanowisko oficera do zleceń Ministra Spraw Wojskowych. Od 26 sierpnia 1930 roku był szefem Gabinetu Ministra Spraw Wojskowych, marszałka Józefa Piłsudskiego. Obowiązki szefa gabinetu przyjął od podpułkownika dyplomowanego Józefa Becka. Pełniąc służbę w naczelnych władzach wojskowych, pozostawał oficerem nadetatowym 1 pułku szwoleżerów Józefa Piłsudskiego. 17 stycznia 1933 roku został awansowany do stopnia podpułkownika ze starszeństwem z dniem 1 stycznia 1933 roku i 11. lokatą w korpusie oficerów kawalerii.
W ramach akcji osadnictwa wojskowego otrzymał ziemie położone w powiecie grodzieńskim i powiecie brzeskim.
Od 17 grudnia 1935 roku do 17 września 1939 roku wojewoda nowogródzki. Po agresji ZSRR na Polskę internowany na Łotwie, zbiegł i przedostał się przez Szwecję do Francji, gdzie wstąpił do Wojska Polskiego we Francji. Skierowany do obozu odosobnienia w Cerizay. Od 1944 roku w Wojsku Polskim na Bliskim Wschodzie. Po wojnie na emigracji w Wielkiej Brytanii. 
W 1956 roku powrócił do kraju. Zmarł w Warszawie, został pochowany na Cmentarzu Wojskowym na Powązkach (kwatera A8-1-1/2).
Adam Korwin-Sokołowski opublikował książkę pt. "Fragmenty wspomnień 1910–1945", którą w 1985 roku wydała w Paryżu oficyna Editions Spotkania ().
Życie prywatne.
Żonaty z Zofią Zaborowską. Synowie: Józef Zygmunt (ppor. dywizjonu 300), Zygmunt Tadeusz (marynarz na ORP Garland).

</doc>
<doc id="1788639" url="https://pl.wikipedia.org/wiki?curid=1788639" title="Kapitan Blood">
Kapitan Blood



</doc>
<doc id="1788642" url="https://pl.wikipedia.org/wiki?curid=1788642" title="Our (dopływ Sûre)">
Our (dopływ Sûre)

Our – rzeka o długości 96 km. Przepływa przez Niemcy, Luksemburg i Belgię. Jest dopływem rzeki Sûre.

</doc>
<doc id="1788647" url="https://pl.wikipedia.org/wiki?curid=1788647" title="Józef Masny">
Józef Masny

Józef Masny (ur. 19 lutego 1930 w Pietrzykowicach, zm. 25 grudnia 2003) – polski leśnik i polityk.
Życiorys.
Syn Ludwika i Heleny. W 1950 ukończył technikum rolnicze, a w 1955 Akademię Techniczno-Leśną w Leningradzie. Pracę zawodową rozpoczął w 1955 w Biurze Urządzania Lasów w Brzegu. Od 1950 był działaczem Polskiej Zjednoczonej Partii Robotniczej, w latach 1963–1967 był I sekretarzem Komitetu Powiatowego PZPR w Brzegu. W 1967 został powołany na stanowisko kierownika Wydziału Rolnictwa i Leśnictwa Prezydium Wojewódzkiej Rady Narodowej w Opolu. Następnie był przewodniczącym Prezydium Wojewódzkiej Rady Narodowej, a od grudnia 1973 do kwietnia 1980 był wojewodą opolskim. W latach 1980–1981 był I sekretarzem Komitetu Wojewódzkiego PZPR w Opolu. W tym samym czasie pełnił funkcję członka Komitetu Centralnego PZPR. Od 30 kwietnia 1981 do 19 lipca 1981 był zastępcą członka Biura Politycznego KC PZPR.
W latach 1980–1985 był posłem na Sejm VIII kadencji.
Pochowany na Cmentarzu Komunalnym w Opolu.

</doc>
<doc id="1788649" url="https://pl.wikipedia.org/wiki?curid=1788649" title="Pokémon HeartGold i SoulSilver">
Pokémon HeartGold i SoulSilver

 i – japońskie komputerowe gry fabularne wyprodukowane przez Game Freak i wydane przez Nintendo. Należą do serii gier "Pokémon" i ukazały się w wersji na konsolę Nintendo DS. Premiera w Japonii odbyła się 12 września 2009, w Ameryce Północnej 14 marca 2010, a w Europie 26 marca 2010. Są to poprawione remaki gier komputerowych "Pokémon Gold i Silver", wydanych na Game Boy Color w 1999. 
"HeartGold" i "SoulSilver" osiągnęły komercyjny sukces w Japonii, gdzie sprzedano około 1,5 miliona sztuk, w ciągu dwóch pierwszych dni od ich wydania. Wstępny odbiór gier był pozytywny.
Mechanika.
Podobnie jak w "Pokémon Yellow", "HeartGold" i "SoulSilver" umożliwiają graczowi na podróżowanie po świecie gry wraz ze swoim Pokémonem. Dzięki temu gracz może z nim rozmawiać, a czasami zbierać też różne przedmioty.
Do gier dodawany jest Poké Walker, pedometr kształtem przypominający Poké Ball, który może połączyć się z konsolą poprzez podczerwień, a w którym gracz może "trzymać" swojego Pokémona. Noszenie w nim Pokémona zwiększa jego doświadczenie i szczęście, a gracz zdobywa też wirtualne pieniądze, które może wykorzystać w grze.
Odbiór.
W odpowiedzi na wiadomość potwierdzającą prace nad grami HeartGold i SoulSilver, w internecie pojawiło się mnóstwo reakcji i komentarzy ze strony fanów. Jack DeVries, redaktor serwisu IGN, uznał, że głównym powodem dla stworzenia gier jest ich kompatybilność z grami "Pokémon Diamond i Pearl", co pozwoli graczom na zbieranie starych gatunków Pokémonów, które były niedostępne w nowych grach. Wyraził on także sceptycyzm, że nowe tytuły mogą dorównać jakością oryginałom. Japoński magazyn "Famitsu" przyznał remake'om łączny wynik 37 na 40 punktów, w oparciu o cztery pojedyncze opinie i oceny (kolejno: 9, 10, 9 i 9). Recenzenci chwalili gry szczególnie za utrzymania jakości, którą charakteryzowały się ich oryginały.
W Japonii sprzedano łącznie 1 480 980 sztuk tych gier w ciągu dwóch pierwszych dni od premiery. 18 grudnia 2009 liczba ta wyniosła 3 228 000 egzemplarzy.

</doc>
<doc id="1788650" url="https://pl.wikipedia.org/wiki?curid=1788650" title="Józef Tymiński">
Józef Tymiński

Józef Tymiński (ur. 23 lipca 1894, na Kresach, zm. 18 października 1945 w Budapeszcie) – polski prawnik i urzędnik państwowy II Rzeczypospolitej. Wojewoda krakowski.
Życiorys.
W II Rzeczypospolitej prokurator Sądu Okręgowego w Samborze i Przemyślu. Politycznie związany z sanacyjnym Obozem Zjednoczenia Narodowego marszałka Edwarda Rydza-Śmigłego. Od 9 września 1937 do 17 września 1939 wojewoda krakowski.
29 maja 1938 uczestniczył we wręczeniu sztandaru 6 Pułku Artylerii Lekkiej.
1 września 1939 r., tuż po godzinie 4 nad ranem, Józef Tymiński jako pierwszy poinformował premiera Składkowskiego o agresji niemieckiej przeciwko Polsce, w tym o bombardowaniu dworca kolejowego w Krakowie. 3 września nakazał częściową ewakuację z Krakowa władz, urzędów i niektórych instytucji.
Po agresji ZSRR na Polskę 17 września 1939 przekroczył granicę polsko-węgierską. Do końca wojny internowany na Węgrzech.

</doc>
<doc id="1788655" url="https://pl.wikipedia.org/wiki?curid=1788655" title="Droga wojewódzka nr 573">
Droga wojewódzka nr 573

Droga wojewódzka nr 573 (DW573) – droga wojewódzka o długości 48,5 km łącząca Żychlin z Nowym Duninowem 

</doc>
<doc id="1788658" url="https://pl.wikipedia.org/wiki?curid=1788658" title="Hrabstwo Ballina">
Hrabstwo Ballina

Hrabstwo Ballina () – obszar samorządu lokalnego w północnej części australijskiego stanu Nowa Południowa Walia, na wybrzeżu Oceanu Spokojnego. Hrabstwo powstało w 1976 w wyniku połączenia istniejących wcześniej gminy Ballina i hrabstwa Tintenbar. Liczy 38 461 mieszkańców (2006) i zajmuje powierzchnię 484 km2. Ośrodkiem administracyjnym i największą miejscowością hrabstwa jest Ballina. Inne położone na jego obszarze miejscowości to Teven, Tintenbar, Lennox Head, Empire Vale, Wollongbar, Alstonville, Alstonvale, Pimlico, Cabbage Tree Island, Uralba, Newrybar, Brooklet, Skennars Head, Cumbalum, Wardell, East Wardell, Bagotville, Coolgardie, Fernleigh, Keith Hall, Knockrow, Lynwood, Meerschaum Vale, Patchs Beach, Rous, Rous Mill, Tuckombil, Dalwood i Mcleans Ridges.
Lokalną władzę ustawodawczą stanowi rada hrabstwa, złożona z dziesięciu członków. Dziewięciu z nich wybieranych jest z zastosowaniem ordynacji proporcjonalnej, w trzech trójmandatowych okręgach wyborczych. Dziesiąte miejsce zarezerwowane jest dla pochodzącego z wyborów bezpośrednich burmistrza hrabstwa. 

</doc>
<doc id="1788659" url="https://pl.wikipedia.org/wiki?curid=1788659" title="Henryk Ostaszewski">
Henryk Ostaszewski

Henryk Kazimierz Ostaszewski (ur. 20 maja 1892 we Lwowie, zm. 25 marca 1957 w Grenoble we Francji) – polski prawnik, urzędnik państwowy II Rzeczypospolitej, wojewoda białostocki.
Życiorys.
Był synem Stanisława i Henryki Ostaszewskich. Ukończył gimnazjum we Lwowie. Był absolwentem Wydziału Prawa Uniwersytetu Lwowskiego. Był kolejno wicestarostą w Piotrkowie (1922–1924) i w Kaliszu (1924–1927), starostą w Łęczycy (1927–1931) i w Kaliszu (1931–1937) oraz wojewodą białostockim (1937–1939)
We wspomnieniach "„Requiem dla ziemiaństwa”" pamiętnikarz Mieczysław Jałowiecki (1876–1963) humorystycznie opisał jak Henryk Ostaszewski salwował się ucieczką w czasie rozruchów robotniczych, do jakich doszło w lutym 1926 w Kaliszu. Gdy "„rozagitowany tłum"", jak pisze Jałowiecki, wtargnął do magistratu miasta, "„pan Ostoja-Ostaszewski, […] mimo mocnego utykania na prawą nogę, z niezrozumiałą dla śmiertelnika zręcznością wyskoczył przez okno sali posiedzeń na gzyms pierwszego piętra. […] Zebrani na placu entuzjastycznymi okrzykami powitali ten śmiały wyczyn pana starosty i od tego czasu zmieniono przydomek Ostoja na Gzyms i pana Henryka nazywano Gzyms-Ostaszewski.”" 
We wrześniu 1937 premier Sławoj-Składkowski powierzył mu pełnienie obowiązków wojewody białostockiego. W grudniu Rada Ministrów przyjęła wniosek o mianowanie go wojewodą, a 7 stycznia 1938 nominację podpisał prezydent Ignacy Mościcki.
Równolegle z Ostaszewskim nominacje na wojewodów otrzymali: Jerzy Tramecourt na wojewodę lubelskiego, Tomasz Malicki na wojewodę tarnopolskiego i Józef Tymiński na wojewodę krakowskiego.
Gdy po serii nominacji nowych wojewodów pewna dama zarzuciła w senacie premierowi i ministrowi spraw wewnętrznych Składkowskiemu, że "„niektórzy wojewodowie spadają z nieba”", premier odparł jej: "„Jest to powiedziane bardzo obrazowo. Mianowałem pięciu wojewodów i chciałbym, aby pani była łaskawa wskazać, który z nich 'spadł z nieba'. [...] wojewoda białostocki Ostaszewski był długoletnim starostą kaliskim i ze starosty właśnie awansował na wojewodę.”"
Na stanowisku wojewody Ostaszewski postawił na szybki rozwój zapóźnionej gospodarczo Białostocczyzny. Ogłosił 4-letni plan radiofonizacji szkół, gdyż jedynie co szósta placówka edukacyjna na Białostocczyźnie miała odbiornik radiowy. Planu tego nie zdążył jednak zrealizować z powodu wybuchu wojny.
Po ataku hitlerowskich Niemiec na Polskę we wrześniu 1939 wydał zarządzenie o rozpoczęciu częściowej ewakuacji urzędów i instytucji państwowych z Białegostoku. Dnia 10 września 1939, wobec pogarszającej się sytuacji na froncie, wydał dalsze zarządzenia ewakuacyjne i w nocy z 10 na 11 września opuścił Białystok.
Wyemigrował do Francji. Zmarł w Grenoble 25 marca 1957. Został pochowany na tamtejszym cmentarzu Św. Rocha.
Jako 32-letni wicestarosta kaliski zakochał się w młodszej o pięć lat urzędniczce starostwa kaliskiego, Amelii Haake, z którą ożenił się 16 sierpnia 1924. Jego żona zmarła 24 maja 1969 i została pochowana na cmentarzu ewangelickim w Kaliszu.

</doc>
<doc id="1788660" url="https://pl.wikipedia.org/wiki?curid=1788660" title="People In Planes">
People In Planes

People in Planes – brytyjski zespół rockowy z walijskiego Cardiff.
Na początku zespół występował jako "Tetra Splendour" oraz "Robots in the Sky". W 2005 roku zmienili nazwę na "People in Planes" jednocześnie wiążąc się z wytwórnią Wind-up Records. .

</doc>
<doc id="1788663" url="https://pl.wikipedia.org/wiki?curid=1788663" title="Studio Opracowań Filmów w Warszawie">
Studio Opracowań Filmów w Warszawie

Studio Opracowań Filmów w Warszawie (w pierwszych latach Studio Opracowań Dialogowych w Warszawie) – nieistniejące obecnie polskie filmowo-telewizyjne studio dźwiękowe, zajmujące się realizacją dźwięku dla potrzeb polskich i zagranicznych produkcji telewizyjnych, filmowych i radiowych, gier komputerowych, reklam oraz prezentacji multimedialnych. Powstało w 1956 roku. Pierwszym dyrektorem Studia Opracowań Filmów w Warszawie był Seweryn Nowicki. Likwidacja studia nastąpiła w marcu 1998. w 1999 r. ogłoszono upadłość spółki.
Siedziba Studia Opracowań Filmów w Warszawie znajdowała się na Alei Niepodległości 159. W grudniu 1989 r. doszło do pożaru w siedzibie studia na Alei Niepodległości 159, co spowodowało przeprowadzkę na ulicę Nabielaka 15. Ostatnim dyrektorem Studia Opracowań Filmów w Warszawie został Franciszek Czekierda.

</doc>
<doc id="1788664" url="https://pl.wikipedia.org/wiki?curid=1788664" title="Rosa Radom">
Rosa Radom

Hydro Truck Radom – polski klub koszykarski z Radomia. Po raz pierwszy klub zaprezentował się w sezonie 2003/2004. Do sezonu 2009/2010 występował on pod nazwą Rosasport Radom. Zdobywca Pucharu Polski (2015/2016), Superpucharu Polski (2016) oraz wicemistrzostwa Polski.
Hala.
Początkowo Rosa rozgrywała swoje mecze na hali Zespołu Szkół Ekonomicznych w Radomiu – Od 2009 przenieśli się na halę sportową MOSiR, wyposażoną w nowe krzesełka i rozkładaną trybunę. Hala może pomieścić około 2 500 widzów.
Skład 2018/2019.
Odeszli: Patrik Auda, A.J. English, Robert Witka (został trenerem ROSY), Maciej Bojanowski (Miasto Szkła Krosno), Ihor Zajcew, Michael Fraser, Michał Sokołowski (Stelmet), Ryan Harrow, Hanner Mosquera-Perea, Jakub Parzeński
Przybyli: Cullen Neal (Liga akademicka USA), Artur Mielczarek (Trefl), Hanner Mosquera-Perea (Liga Australijska), Łukasz Bonarek (powrót z wypożyczenia do Czarnych Słupsk), Daniel Wall (Czarni Słupsk), Obadiah Nelson „Obie” Trotter (Polski Cukier), Carl Lindbom (Vroskovica Osijek), Duda Sanadze (San Sebastian Gipuzkoa Basket), Adrian Bogucki (Miasto Szkła Krosno), Jarvis Williams (Caen Basket Calvados)
Historia.
Sezon 2009/2010.
W sezonie 2009/2010 Rosasportu miał do zrealizowania cel, awans do I ligi. Pierwsza runda rozgrywek II ligi grupy C zakończyła się dla radomian bez przegranego meczu. Początek drugiej rundy to słabsze występy przeciwko m.in. Wiśle Kraków. Największym sukcesem w historii klubu okazał się ćwierćfinał Pucharu Polski, kiedy klub przegrał z mistrzem Polski, Asseco Prokomem Gdynią. Wcześniej jednak Rosa wyeliminowała Trefl Sopot. Podczas derbów z AZS Radom Rosa przegrała. Była to jedyna ligowa porażka. Po zakończonej rundzie radomianie z pierwszym miejscem, przystąpili do fazy play-off. Naprzeciw stanęli akademicy z Radomia. Zwycięstwo 2:0 w rywalizacji otworzyło Rosie końcową prostą do ostatniej rundy. W finale Rosa również 2:0 pokonała Unię Tarnów, jednocześnie zapewniając sobie awans do gry w zapleczu PLK.
Sezon 2010/2011.
Zespół beniaminka I ligi przystąpił do rozgrywek pod nową nazwą KS Rosa Radom. Wizerunek klubu odmienił się nie do poznania. Kontrakt z klubem podpisał Robert Cetnar oraz Michał Przybylski. Zespół opuścili: Jakub Garbacz (SMS Cetniewo), Karol Muszyński oraz Konrad Michałek. Zmieniły się również stroje meczowe. W sparingach Rosa przegrała z Siarką Tarnobrzeg oraz Startem Lublin. Wcześniej jednak Rosa na własnym parkiecie wygrała z zespołem z Lublina. Kolejnym sprawdzianem był dla zespołu Rosy "Memeoriał im. Alfonsa Wicherka", w którym pokonali ŁKS Łódź, Spójnię Stargard Szczeciński oraz Tura Bielsk Podlaski, ostatecznie zwyciężając w całym memoriale. Kolejne sparingi Rosa rozegrała z Astorią Bydgoszcz. Kolejne dwa spotkania Radomianie rozegrali ze Spójnią, dwukrotnie wygrywając. po zaskakująco udanym sezonie zasadniczym zespół beniaminka z Radomia okrzyknięto sensacją rozgrywek, a niektórzy stawiali radomian nawet w walce o awans do TBL. Jednak po pierwszej rundzie Play-off Rosa przegrała 2-0 rywalizację z ŁKS Łódź, który potem zapewnił sobie awans do występów w najwyższej klasie rozgrywkowej. Ostatecznie Rosa zajęła 5 miejsce w tabeli.
Sezon 2011/2012.
Rosa Radom 2011/2012
Sezon 2017/2018.
W trakcie sezonu przyszli: Michael Fraser (29.01.2018), A.J. English (14.02.2018)
W trakcie sezonu odeszli: Kevin Punter (12.02.2018), Jarosław Trojan (6.03.2018)
Grupy Młodzieżowe.
Zespół RosaSport posiada dwie sekcje koszykarskie. W sezonie 2011/2012 Juniorzy starsi z rocznika 1993 i 1994 wywalczyli 4 miejsce w rozgrywkach mistrzostw Polski U20. W sezonie 2012/2013 zawodnicy z rocznika 1994, ponownie wywalczyli 4. miejsce w mistrzostwach Polski juniorów starszych. W sezonie 2013/2014 drużyna Juniorów Starszych (rocznik 1994) zdobyła Mistrzostwo Polski. Dla najmłodszych graczy w klubie MKS Piotrówka Radom działają sekcje rocznikowe:

</doc>
<doc id="1788665" url="https://pl.wikipedia.org/wiki?curid=1788665" title="Death Rap">
Death Rap

Death Rap – piąty album studyjny amerykańskiego rapera Necro, wydany 11 września 2007 roku nakładem wytwórni Psycho+Logical-Records. W realizacji albumu wzięli udział Harley Flanagan (były muzyk zespołu Cro-Mags), Brian Fair z Shadows Fall, Adam Jackson z Twelve Tribes, Ray Alder z Fates Warning oraz raperzy Mr. Hyde i Ill Bill. Brzmienie albumu zostało wzbogacone o żywe instrumenty.

</doc>
<doc id="1788668" url="https://pl.wikipedia.org/wiki?curid=1788668" title="SN 1993J">
SN 1993J

SN 1993J – supernowa w Galaktyce Bodego w konstelacji Wielkiej Niedźwiedzicy. Została odkryta 28 marca 1993 roku przez astronoma amatora Francisco Garcię Diaza z Lugo w Hiszpanii. W momencie odkrycia miała jasność około 10,5 i była drugą najjaśniejszą supernową obserwowaną w XX wieku (po SN 1987A).
Zachowanie tej supernowej jest niezwykłe, gdyż po wybuchu wykazywała cechy typowe dla supernowych typu II, lecz później w jej widmie pojawiły się silne linie helu charakterystyczne dla supernowych typu Ib. Oznacza to, że gwiazda przodek przed wybuchem w znacznym stopniu traciła swoją masę.
Gwiazda, której wewnętrzne warstwy zapadły się powodując wybuch supernowej, miała masę 10 razy większą od masy Słońca. Dziś nie obserwujemy już samej supernowej, widoczne są jednak świetlne echa odbijające się od gwiazdy towarzyszącej jej w układzie podwójnym. Jest to pierwszy znany przypadek, gdy gwiazda towarzysząca przetrwała wybuch supernowej. Znaczny transfer materii do pozostałej gwiazdy towarzyszki, który miał miejsce w ciągu ostatnich kilkuset lat przed gwiezdną eksplozją, może pomóc wyjaśnić osobliwości supernowej SN 1993J.

</doc>
<doc id="1788677" url="https://pl.wikipedia.org/wiki?curid=1788677" title="Alois Frey">
Alois Frey

Alois Wendelin Frey (ur. 16 października 1911 w Bühlertal, zm. 4 stycznia 1990 w Bühl) – zbrodniarz nazistowski, członek załogi niemieckiego obozu koncentracyjnego Auschwitz-Birkenau i SS-Unterscharführer. 
Od jesieni 1942 do stycznia 1945 pełnił służbę w Auschwitz-Birkenau. Był tu wartownikiem, "Blockführerem" w obozie głównym, członkiem obozowego gestapo i komendantem podobozu "Günthergrube" (od lutego 1944). W 1948 Sąd Okręgowy w Krakowie skazał Freya na 6 lat pozbawienia wolności. 
Od lat sześćdziesiątych prowadziła przeciwko niemu również śledztwo prokuratura zachodnioniemiecka. Postawiono mu zarzuty dokonywania selekcji w szpitalu więźniarskim w "Günthergrube" i wydania rozkazu mordowania niezdolnych do dalszego marszu więźniów podczas ewakuacji obozu. Oprócz tego miał on dopuścić się przynajmniej dwóch indywidualnych zabójstw oraz złożył meldunek o próbie dokonania ucieczki przez 5 więźniów, na skutek czego zostali oni powieszeni. Proces przeciwko Freyowi rozpoczął się dopiero 18 grudnia 1973 przed sądem we Frankfurcie nad Menem. 25 listopada 1974 został on uniewinniony z braku wystarczających dowodów.

</doc>
<doc id="1788678" url="https://pl.wikipedia.org/wiki?curid=1788678" title="Sąd Najwyższy Wiktorii">
Sąd Najwyższy Wiktorii

Sąd Najwyższy Wiktorii ("Supreme Court of Victoria") – najwyższy organ władzy sądowniczej w systemie prawnym stanu Wiktoria w Australii, działający od 1852 roku. 
Sąd składa się dwóch zasadniczych części: Izby Procesowej ("Trial Division") oraz Sądu Apelacyjnego ("Court of Appeal"). Izba Procesowa stanowi sąd pierwszej instancji w sprawach karnych dotyczących najcięższych zbrodni (m.in. zabójstwo i jego usiłowanie) oraz wybranych przestępstw gospodarczych, zwłaszcza tych na dużą skalę. Orzeka także w sprawach cywilnych w sytuacjach, gdy wartość sporu jest szczególnie wysoka. Izba Procesowa pełni również rolę sądu drugiej instancji w stosunku do orzeczeń sądów magistrackich (a więc sądów najniższej rangi, porównywalnych z polskimi sądami grodzkimi) oraz większości orzeczeń stanowego sądu administracyjnego. Izba Procesowa orzeka w składzie jednego sędziego zawodowego, któremu w pierwszej instancji towarzyszy ława przysięgłych.
Sąd Apelacyjny orzeka w składzie trzech sędziów zawodowych i rozpatruje apelacje od wyroków sądów rejonowych oraz Izby Procesowej (a w szczególnych przypadkach także stanowego sądu administracyjnego). Ma również prawo zmieniać własne wcześniejsze wyroki i stanowiska orzecznicze (co jest szczególnie ważne, biorąc pod uwagę, że w Australii obowiązuje system common law, gdzie istotny jest precedens). W takiej sytuacji wymagany jest jednak skład pięciu sędziów zawodowych. Od decyzji Sądu Apelacyjnego służy kasacja do Sądu Najwyższego Australii.
Główną siedzibą sądu jest Melbourne, jednak sędziowie - szczególnie z Izby Procesowej - regularnie odbywają posiedzenia wyjazdowe w pozostałych większych miastach stanu. Korzystają wtedy z infrastruktury miejscowych sądów niższego szczebla. 

</doc>
<doc id="1788680" url="https://pl.wikipedia.org/wiki?curid=1788680" title="Lidia Smyczyńska">
Lidia Smyczyńska

Lidia Smyczyńska-Adamska (ur. 1935 we Lwowie, zm. 28 czerwca 2004 w Warszawie) – polska dziennikarka i wydawca, redaktor naczelna "Tygodnika Demokratycznego" (1988–1990) oraz pisma "Gmina i Powiat" (1999–2003).
Życiorys.
Dzieciństwo spędziła we Lwowie (w czasach polskich i podczas okupacji sowiecko-niemieckiej). W 1945 przeprowadziła się do Opola. Podczas działalności na Śląsku związała się ze Stronnictwem Demokratycznym. Stanęła na czele redakcji "Zeszytów historyczno-politycznych SD", na łamach których publikowała artykuły dotyczące historii SD i jego znanych działaczy, również tych pomijanych w oficjalnych publikacjach. Była m.in. autorką opracowania poświęconego Waleremu Goetlowi ("Profesor Walery Goetel, geolog, dydaktyk, społecznik (1889-1972)", Warszawa 1984).
Pracowała również w "Tygodniku Demokratycznym". W latach 1988–1990 była redaktorką naczelną pisma, któremu starała się nadać bardziej niezależny od cenzury i partyjnych nacisków kształt.
Po 1991 współtworzyła prywatne wydawnictwo "Bis-Press", które wydało m.in. album "Cmentarz Obrońców Lwowa (2002). Od 1999 była redaktorem naczelnym pisma poświęconego problematyce samorządowej "Gmina i Powiat".

</doc>
<doc id="1788681" url="https://pl.wikipedia.org/wiki?curid=1788681" title="Kola błyszcząca">
Kola błyszcząca

Kola błyszcząca ("Cola nitida") – gatunek rośliny z rodziny ślazowatych. Pochodzi z rejonu Liberii i Wybrzeża Kości Słoniowej, uprawiany jest na rozległych obszarach Afryki Zachodniej.
Zastosowanie.
Nasiona zawierają kofeinę i teobrominę używane są jako używka do żucia dla miejscowych mieszkańców. Pod postacią nalewek, wyciągów lub syropów wykorzystywane są w lecznictwie w formie środka pobudzającego oraz tonizującego.

</doc>
<doc id="1788682" url="https://pl.wikipedia.org/wiki?curid=1788682" title="Cola nitida">
Cola nitida



</doc>
<doc id="1788684" url="https://pl.wikipedia.org/wiki?curid=1788684" title="Hydrolagus melanophasma">
Hydrolagus melanophasma

Hydrolagus melanophasma – gatunek ryby chrzęstnoszkieletowej z rodziny chimerowatych (Chimaeridae).
Występowanie.
Wschodnie rejony Oceanu Spokojnego. Znany zasięg występowania "Hydrolagus melanophasma" rozciąga się od południa stanu Kalifornia, przez pacyficzne wybrzeże Kalifornii Dolnej, do Zatoki Kalifornijskiej.
Taksonomia.
Gatunek ten został uznany za odrębny od innych "Hydrolagus" w 1965 roku przez Carla L. Hubbsa, jednak nie nazwano go aż do 2009 roku, gdyż jego taksonomiczne relacje pozostawały niejasne.
Charakterystyka.
Od innych wschodniopacyficznych przedstawicieli chimerokształtnych odróżnia ją budowa płetw oraz pterygopodium. Badania "Hydrolagus melanophasma" z Zatoki Kalifornijskiej za pomocą Remote Operated Vehicle sugerują, że ryby te występują w siedliskach z miękkim dnem lub płaskimi kamiennymi połaciami.
Linki zewnętrzne.
Zdjęcie ryby

</doc>
<doc id="1788686" url="https://pl.wikipedia.org/wiki?curid=1788686" title="Hendrik Herzog">
Hendrik Herzog

Hendrik Herzog (ur. 2 kwietnia 1969 w Halle) – niemiecki piłkarz występujący na pozycji obrońcy.
Kariera klubowa.
Herzog karierę rozpoczynał jako junior w enerdowskim klubie SG Dynamo Halle-Neustadt. Potem był graczem SG Dynamo Eisleben, a w 1981 roku trafił do Dynama Berlin. W 1986 roku został włączony do jego pierwszej drużyny. Spędził w niej 5 lat. W sumie zagrał w niej 63 razy i zdobył 5 bramek. W 1991 roku, rok po zjednoczeniu Niemiec, przeszedł do FC Schalke 04. 3 sierpnia 1991 w bezbramkowo zremisowanym meczu z Hamburgerem SV zadebiutował w Bundeslidze. Pierwszego gola w Bundeslidze strzelił 25 marca 1994 w wygranym 1:0 spotkaniu z Werderem Brema.
W 1995 roku odszedł do innego pierwszoligowego zespołu - VfB Stuttgart. Pierwszy ligowy mecz zaliczył tam 11 sierpnia 1995 przeciwko KFC Uerdingen 05 (0:0). W sezonie 1996/1997 zdobył z klubem Puchar Niemiec. W ciągu dwóch sezonów w Stuttgarcie rozegrał 44 ligowe spotkania i zdobył 2 bramki.
W 1997 roku podpisał kontrakt z również pierwszoligową Herthą Berlin. Zadebiutował tam 3 sierpnia 1997 w zremisowanym 1:1 ligowym pojedynku z Borussią Dortmund. W Hercie grał przez trzy sezony. Zaliczył tam w sumie 73 ligowe mecze i zdobył 2 gole. W 2000 roku odszedł do beniaminka ekstraklasy - SpVgg Unterhaching. W sezonie 2000/2001 spadł z klubem do 2. Bundesligi. W 2002 roku zakończył karierę.
Kariera reprezentacyjna.
Herzog rozegrał 7 spotkań w reprezentacji NRD. Zadebiutował w niej 26 października 1989 w wygranym 4:0 towarzyskim meczu z Maltą. Po raz ostatni w kadrze zagrał 13 maja 1990 w zremisowanym 3:3 towarzyskim spotkaniu z Brazylią.

</doc>
<doc id="1788689" url="https://pl.wikipedia.org/wiki?curid=1788689" title="Jan Kazimierz Kierdej">
Jan Kazimierz Kierdej

Jan Kazimierz Kierdej (Kierdey) herbu Bełty (zm. 8 kwietnia 1685 roku) – łowczy wielki litewski od 1683 roku, kasztelan trocki od 1684 (zm. nie objąwszy urzędu), marszałek sejmu nadzwyczajnego w Warszawie w 1670 roku, marszałek grodzieński od 1669 roku, starosta przewalski i filipowski.
Syn Eustachego, kasztelana żmudzkiego i sędzianki ziemskiej trockiej Zofii Chrapowickiej. 
W 1648 był dworzaninem królewskim, posłował z powiatu grodzieńskiego na elekcję Jana II Kazimierza. W 1649 mianowany chorążym grodzieńskim. Brał udział w walkach z kozakami i Szwedami. 17 października 1655 roku złożył przysięgę na wierność carowi Aleksemu Michajłowiczowi. 
Poseł na sejm nadzwyczajny 1652 roku, poseł sejmiku wołkowyskiego na sejm zwyczajny 1654 roku, poseł sejmiku mielnickiego na sejm 1661 roku, poseł sejmiku pozwolskiego na sejm 1662 roku, poseł sejmiku grodzieńskiego na drugi sejm 1666 roku, sejm 1667 roku, poseł sejmiku kowieńskiego na sejm nadzwyczajny abdykacyjny 1668 roku.
W 1665 został posłem grodzieńskim na konwokację grodzieńską. Poseł na sejm elekcyjny 1669 roku, 1670 (nadzwyczajny), 1670 (zwyczajny), 1672 (nadzwyczajny), na zjazd warszawski i sejm pacyfikacyjny 1673, konwokacyjny 1674 i elekcyjny 1674 roku. Na sejmie 1667 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. Był członkiem konfederacji kobryńskiej wojsk Wielkiego Księstwa Litewskiego w 1672 roku. Jako poseł grodzieński na sejm konwokacyjny 1674 roku był członkiem konfederacji generalnej zawiązanej 15 stycznia 1674 roku na tym sejmie. Elektor Jana III Sobieskiego z powiatu grodzieńskiego w 1674 roku. Poseł sejmiku grodzieńskiego na sejm koronacyjny 1676 roku. sejm 1681 roku, poseł na sejm 1677 roku, sejm 1683 roku. W 1677 i 1683 roku jako poseł został deputatem Trybunału Skarbowego Wielkiego Księstwa Litewskiego. Deputat do konstytucji z Wielkiego Księstwa Litewskiego w 1683 roku.
Przypisy.
 

</doc>
<doc id="1788690" url="https://pl.wikipedia.org/wiki?curid=1788690" title="Kolcolist zachodni">
Kolcolist zachodni

Kolcolist zachodni ("Ulex europaeus") – gatunek krzewu z rodziny bobowatych.
Rozmieszczenie geograficzne.
Jest szeroko rozpowszechniony na kuli ziemskiej. Pochodzi z Europy, ale rozprzestrzenił się także w Afryce Północnej, Australii i Nowej Zelandii, w Ameryce Północnej i Środkowej, na Hawajach i w Azji, jest też uprawiany w wielu regionach świata. W Polsce jest uprawiany i dziczejący (kenofit). Na terenie Polski wysiewany dawniej w zachodniej części kraju w lasach i na wrzosowiskach, miejscami zdziczały, np. w okolicach Marianowa k. Stargardu.
Zastosowanie.
Krzew sadzony na paszę dla zwierząt, wykorzystywany również do obsadzania piaszczystych nieużytków oraz jako opał.

</doc>
<doc id="1788693" url="https://pl.wikipedia.org/wiki?curid=1788693" title="Ulex europaeus">
Ulex europaeus



</doc>
<doc id="1788700" url="https://pl.wikipedia.org/wiki?curid=1788700" title="Kupiczów">
Kupiczów

Kupiczów (ukr. Купичів) – wieś w rejonie turzyskim obwodu wołyńskiego. Liczy 854 mieszkańców. Leży na Wołyniu.
Miasto Kupiczów, położone w województwie wołyńskim było własnością władyków włodzimiersko-brzeskich w 1570 roku.
Historia.
W latach 70. XIX wieku Kupiczów został zasiedlony osadnikami czeskimi. W II Rzeczypospolitej miejscowość była siedzibą gminy wiejskiej Kupiczów w powiecie kowelskim województwa wołyńskiego. Część miejscowości, w której mieszkali Czesi, przed 1936 rokiem wyodrębniono jako osobną jednostkę administracyjną - Kupiczów Czeski.
Podczas II wojny światowej w miejscowości mieszkało ponad 1200 Czechów, 80 rodzin żydowskich oraz Ukraińcy zasiedlający osobną ulicę. Okupant niemiecki wykorzystywał Żydów do pracy w okolicznych majątkach ziemskich. W sierpniu 1942 roku policjanci ukraińscy pod dowództwem dwóch Niemców ściągnęli od Żydów kontrybucję a następnie pognali ich w kierunku Suszybaby, gdzie w pobliżu cmentarza prawosławnego wszystkich rozstrzelano.
W czasie rzezi wołyńskiej kupiczowscy Czesi opowiedzieli się po polskiej stronie. W związku z tym Kupiczów był dwukrotnie atakowany przez UPA (12 i 22 listopada 1943). Za każdym razem samoobronie wsi ze skuteczną pomocą przychodził oddział AK Władysława Czermińskiego „Jastrzębia”. Po nawiązaniu współpracy z AK w Kupiczowie stworzono około 100-osobowy polsko-czeski oddział samoobrony podporządkowany dowództwu w Zasmykach. Czesi przyjęli u siebie pewną liczbę polskich uchodźców.
14 kwietnia 1944 Armia Czerwona zajęła wieś.
Dawny zbór czeski jest obecnie cerkwią.
Życie we wsi do 1944 roku opisał czeski pastor Jan Jelínek w książce "Puszczaj chleb twój po wodzie".

</doc>
<doc id="1788702" url="https://pl.wikipedia.org/wiki?curid=1788702" title="Kobieca reprezentacja Chorwacji na mistrzostwach Europy w curlingu">
Kobieca reprezentacja Chorwacji na mistrzostwach Europy w curlingu

Chorwacja wystawia reprezentację kobiet na mistrzostwa Europy w curlingu od 2005, do 2009 grała w grupie B, od 2010 w grupie C. Łącznie w reprezentacji wystąpiło 19 zawodniczek.

</doc>
<doc id="1788710" url="https://pl.wikipedia.org/wiki?curid=1788710" title="Karol Chmiel (żołnierz)">
Karol Chmiel (żołnierz)

Karol Chmiel ps. „Grom”, „Zygmunt”, „Katonowicz”, „Leon” (ur. 17 kwietnia 1911 w Zagorzycach, zm. 1 marca 1951 w Warszawie) – porucznik Wojska Polskiego, w 2013 roku awansowany pośmiertnie do stopnia kapitana. Członek IV Zarządu Głównego Zrzeszenia Wolność i Niezawisłość. Aresztowany przez funkcjonariuszy MBP w 1947, ofiara mordu sądowego w więzieniu mokotowskim.
Życiorys.
Syn Antoniego i Katarzyny z Charchutów, urodził się w rodzinie chłopskiej. Świadectwo dojrzałości uzyskał w Gimnazjum im. Króla Władysława Jagiełły w Dębicy, a dyplom magistra prawa na UJ w Krakowie. Ukończył w stopniu kaprala podchorążego rezerwy Kurs Podchorążych Rezerwy Piechoty 6 Dywizji Piechoty przy 20 pułku piechoty w Krakowie. Po ślubie z Ireną z Suchodolskich, córką znanego malarza Włodzimierza, zamieszkał w Wojsławiu pod Mielcem, gdzie żona była kierownikiem szkoły powszechnej. Do września 1939 r. pracował w samorządzie miejskim w Mielcu.
W czasie mobilizacji w sierpniu 1939 został powołany w stopniu plutonowego podchorążego rezerwy do Ośrodka Zapasowego 6 Dywizji Piechoty w Krakowie. Po wybuchu II wojny światowej przemieszczał się z ośrodkiem przez Tarnów i Jarosław. Uniknął niewoli. Po zakończeniu walk powrócił spod Lwowa do rodzinnych Zagorzyc. Tu w styczniu 1940 wstąpił do ZWZ, od stycznia 1941 dowodził plutonem. W 1942 awansował do stopnia podporucznika AK, a w 1945 – porucznika. Walczył w BCh, był komendantem powiatowym BCh w Dębicy, także komendantem obwodu AK w Dębicy. Używał wówczas ps. „Grom”. W akcji „Burza” ciężko ranny. Po wyleczeniu zamieszkał w Swoszowicach koło Krakowa, pracował w spółdzielczości, należał do PSL. Od września 1945 rozpoczął działalność konspiracyjną w WiN na obszarze południowo-wschodnim, od stycznia 1947 był członkiem kierownictwa IV ZG WiN. Sprawował funkcję kierownika wydziału. Używał wówczas ps. „Zygmunt”, „Katonowicz” i „Leon”. Był współautorem Memoriału do ONZ w 1946, doradcą politycznym prezesa WiN, wyznaczony do przerzutu na Zachód.
Aresztowany 12 grudnia 1947 w Krakowie i osadzony w więzieniu mokotowskim. Po trzyletnim ciężkim śledztwie, podczas którego był wielokrotnie torturowany, m.in. przez Józefa Różańskiego, został 14 października 1950 wraz z sześcioma towarzyszami broni oraz członkami IV Zarządu Głównego WiN-u (Józefem Batorym, Franciszkiem Błażejem, Łukaszem Cieplińskim, Mieczysławem Kawalcem, Adamem Lazarowiczem, Józefem Rzepką) skazany przez Wojskowy Sąd Rejonowy w Warszawie Sr.1099/50 (ława pod przewodnictwem płk Aleksandra Wareckiego) na podstawie 86 §1,2 KKWP 7 Dekretu na karę śmierci.
Został stracony nad ranem 1 marca 1951 roku. Współwięzień Romuald Woźniacki opisuje, że Karol Chmiel wyrywał się strażnikom przed śmiercią.
W więzieniu napisał piosenkę na melodię „Czerwonych maków”: „Czy widzisz te mury czerwone, to grozy i kaźni jest dom ...”.
Upamiętnienie.
Jego grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”, a rzeczywiste miejsce pochówku nie jest znane.
W dniu 1 marca 2013 r. z okazji obchodów Narodowego Dnia Pamięci Żołnierzy Wyklętych minister obrony narodowej Tomasz Siemoniak awansował go pośmiertnie do stopnia kapitana.
Jego imię nosi gimnazjum w Zagorzycach Górnych.
W ramach odsłoniętego 17 listopada 2013 Pomnika Żołnierzy Wyklętych w Rzeszowie zostało ustanowione popiersie Karola Chmiela.
Odznaczenia.
1 marca 2010 r. został pośmiertnie odznaczony przez Prezydenta RP Lecha Kaczyńskiego "za wybitne zasługi dla niepodległości Rzeczypospolitej Polskiej" Krzyżem Komandorskim z Gwiazdą Orderu Odrodzenia Polski.

</doc>
<doc id="1788712" url="https://pl.wikipedia.org/wiki?curid=1788712" title="Christian Rahn">
Christian Rahn

Christian Rahn (ur. 15 czerwca 1979 w Hamburgu) – niemiecki piłkarz występujący na pozycji obrońcy. Obecnie jest zawodnikiem SpVgg Greuther Fürth.
Kariera klubowa.
Rahn karierę rozpoczynał w klubie Altona 93. W 1994 roku trafił do FC St. Pauli. W sezonie 1996/1997 został włączony do jego pierwszej drużyny. 24 maja 1997 w przegranym 0:6 meczu z VfL Bochum zadebiutował w Bundeslidze. Na koniec sezonu 1996/1997 zajął z klubem 18. miejsce w lidze i spadł z nim do 2. Bundesligi. Wówczas powrócił do juniorskiej ekipy St. Pauli. Do jego pierwszej drużyny ponownie został przesunięty w sezonie 1999/2000. W sezonie 2000/2001 awansował wraz z zespołem do Bundesligi. 4 sierpnia 2001 w zremisowanym 1:1 pojedynku z VfL Wolfsburg zdobył pierwszą bramkę w Bundeslidze.
Latem 2002 roku odszedł do innego pierwszoligowego zespołu - Hamburgera SV. Pierwszy ligowy mecz zaliczył tam 11 sierpnia 2002 przeciwko Hannoverowi 96 (2:1). W HSV Rahn grał przez 2,5 roku. Zagrał tam w sumie w 46 ligowych meczach i strzelił w nich 8 goli. W styczniu 2005 trafił do drugoligowego 1. FC Köln. W sezonie 2004/2005 wywalczył z nim awans do ekstraklasy. W 1. FC Köln spędził jeszcze jeden sezon.
W 2006 roku podpisał kontrakt z drugoligową Hansą Rostock. W sezonie 2006/2007 awansował z nią do ekstraklasy, ale po roku powrócił z klubem do 2. Bundesligi. W styczniu 2009 został graczem innego drugoligowca - SpVgg Greuther Fürth.
Kariera reprezentacyjna.
W reprezentacji Niemiec Rahn zadebiutował 9 maja 2002 w wygranym 7:0 towarzyskim meczu z Kuwejtem. Do 2004 roku w drużynie narodowej zagrał 5 razy. Od tego czasu znajduje się poza kadrą.

</doc>
<doc id="1788714" url="https://pl.wikipedia.org/wiki?curid=1788714" title="Karłowice (stacja kolejowa)">
Karłowice (stacja kolejowa)

Karłowice – stacja kolejowa w miejscowości Karłowice, w województwie opolskim, w powiecie opolskim, w gminie Popielów, w Polsce.
W roku 2017 stacja obsługiwała 50–99 pasażerów na dobę.

</doc>
<doc id="1788716" url="https://pl.wikipedia.org/wiki?curid=1788716" title="Krajowe Składowisko Odpadów Promieniotwórczych">
Krajowe Składowisko Odpadów Promieniotwórczych

Krajowe Składowisko Odpadów Promieniotwórczych (KSOP Różan) – jedyne w Polsce składowisko odpadów radioaktywnych. Znajduje się w miejscowości Różan nad Narwią, w województwie mazowieckim.
Jest to składowisko powierzchniowe przeznaczone do ostatecznego składowania krótkożyciowych i średnioaktywnych odpadów (o okresie połowicznego rozpadu zawartych w nich radioizotopów poniżej 30 lat) oraz tymczasowe przechowywanie materiałów długożyciowych. Docelowo długożyciowe odpady promieniotwórcze zarówno z KSOP Różan, jak i NSPOP (Nowe Składowisko Powierzchniowe Odpadów Promieniotwórczych) mają zostać składowane w SGOP (Składowisko Głębokie Odpadów Promieniotwórczych), jednak nie podjęto jeszcze decyzji o lokalizacji oraz budowie nowego składowiska.
Zamknięcie KSOP Różan jest planowane na lata 2038–2040, pod warunkiem rozpoczęcia eksploatacji NSPOP, w 2020 roku planowanego na 2033.
Historia.
Składowisko zostało zlokalizowane w dwóch całorocznych fortach obronnych wybudowanych w latach 1905–1907 na terenie ówczesnego Królestwa Polskiego, miejscowości Różan. Były to jedne z pierwszych dużych budowli wykorzystujących cement portlandzki na dużą skalę. Forty zachowały się w oryginalnym stanie przez okres I i II wojny światowej. 1 września 1960 wydano decyzję o lokalizacji Centralnej Składnicy Odpadów Promieniotwórczych (nazwę później zmieniono) w fortach Nr. 2 i 3, samo rozpoczęcie eksploatacji miało miejsce w 1961 roku.
Lokalizacja.
Składowisko znajduje się w odległości 90 km od Warszawy, 800 m od rzeki Narew. Obecnie zajmuje obszar 3,045 ha, oryginalnie 4,2 ha. Lokalizację wybrano jako położoną centralnie od punktów odbioru odpadów, na suchym, nieprzepuszczalnym podłożu, podczas gdy poziom terenu składnicy jest położony ponad 30 m nad lustrem rzeki.
Przechowywane materiały radioaktywne.
Placówka przechowuje szereg odpadów radioaktywnych:
Składowisko przechowuje ok. 3300 m³ materiałów o sumarycznej radioaktywności 33,78 TBq

</doc>
<doc id="1788721" url="https://pl.wikipedia.org/wiki?curid=1788721" title="KSOP">
KSOP



</doc>
<doc id="1788723" url="https://pl.wikipedia.org/wiki?curid=1788723" title="Tarnowiec Brzeski">
Tarnowiec Brzeski

Tarnowiec Brzeski – stacja kolejowa w miejscowości Tarnowiec, w województwie opolskim, w powiecie brzeskim, w gminie Lubsza, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1788728" url="https://pl.wikipedia.org/wiki?curid=1788728" title="Mąkoszyce (przystanek kolejowy)">
Mąkoszyce (przystanek kolejowy)

Mąkoszyce - przystanek osobowy w miejscowości Mąkoszyce, w województwie opolskim, w powiecie brzeskim, w gminie Lubsza, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1788730" url="https://pl.wikipedia.org/wiki?curid=1788730" title="Opętany">
Opętany

Opętany (oryg. ukr. "юродивий") – niedokończony poemat Tarasa Szewczenki z 1857.
Okoliczności powstania utworu.
Zdaniem Mariana Jakóbca "Opętany" miał być jedynie częścią większego utworu zatytułowanego "Satrapa i Derwisz". Sam Taras Szewczenko wspominał, że inspiracją dla powstania wiersza, którego bohaterem był kijowski generał-gubernator Dymitr Bibikow, był sen, jaki miał w czasie zesłania do Twierdzy Orskiej, oraz docierające do niego pogłoski o dalszych losach Bibikowa po przeniesieniu go z Kijowa do Wołogdy. Inspiracją dla kształtu utworu była twórczość Aleksandra Puszkina; Szewczenko chciał nawet, ze względu na treść dzieła, napisać je w języku rosyjskim, z czego ostatecznie zrezygnował. Dzieło powstało w czasie pobytu Tarasa Szewczenki w Niżnym Nowogrodzie, już po wyjściu z więzienia.
Treść.
Poeta wspomina rządy "cara-feldfebla" i jego reprezentantów: kaprala Gawryłowicza Bezrukiego i frajtera Dołgorukiego nad Ukrainą, którzy w imieniu cara uciskali cały naród. Ten zaś nie tylko nie buntował się przeciw swojemu losowi, ale wręcz starał się mu przypodobać: wielu mieszkańców Ukrainy dążyło tylko do tego, by wkupić się łaski administracji carskiej. Poeta określa swoich rodaków jako ród przeklęty, który skazany jest na wyginięcie. Stwierdza jednak, że sytuacja Ukrainy musi się zmienić - pojawią się ludzie, którzy staną do walki o wolność nie tylko Ukraińców, ale wszystkich Słowian. Wspomina o "Kozaku", który w cerkwi dał w twarz Bezrukiemu, choć wiedział, że zostanie za to skazany na katorgę. Następnie poeta wspomina o niezliczonych zbrodniach Mikołaja I, tysiącach zesłańców na Syberię, nazywa cara zbirem i zabójcą prawdy. Wreszcie buntuje się przeciw Bogu. Zarzuca mu, że nie widzi tragedii "najświętszych niewolników" - tych, którzy buntowali się przeciw caratowi i zostali za to skazani na wieloletnie więzienie na Syberii, nie ingeruje w ich los, pozwala kolejnym carom na spokojne życie. Zapowiada jednak, że to on, poeta, stanie na czele buntu ludzi do tej pory gnębionych przez carat. Myśl ta najprawdopodobniej miała być rozwinięta w dalszej części utworu, nigdy nienapisanej. Zachowane notatki Szewczenki pozwalają również stwierdzić, że w dalszej części utworu miał pojawić się ustęp stanowiący poetycki hołd dla dekabrystów, o których autor wiele czytał w czasie swojego pobytu w Niżnym Nowogrodzie.
Cechy utworu.
"Opętany" jest jednym z najostrzejszych satyrycznych utworów politycznych Szewczenki. Zdaniem Mariana Jakóbca dzieło to posiada nawet więcej siły wyrazu, niż napisany w podobnym tonie w 1843 poemat "Sen", zaś Szewczenko pod względem pesymizmu i krytyki carskich urzędników poszedł dalej, niż współcześni mu twórcy rosyjscy, przeciwnicy caratu. Rządy urzędników carskich (Bibikow, określany jako Bezruki, i Dołgorukow-Dołgoruki) zostają porównane do nieustannego musztrowania i szykanowania żołnierzy, znanych Szewczence z zesłania do Twierdzy Orskiej. Dzieło nawiązuje tematycznie do poematu "Sen" - również zawiera dramatyczny opis tysięcy zesłańców na Syberię, skontrastowany z potęgą carów, oraz bluźnierczy zwrot do Boga, oskarżający go o obojętność wobec sytuacji w Rosji.
"Opętany" miał być najprawdopodobniej prologiem do utworu "Satrapa i Derwisz", którego akcja miała rozgrywać się w nieokreślonym państwie dalekowschodnim rządzonym przez tytułowego satrapę. Według zapisu z pamiętnika Szewczenki poeta rozważał nadanie dziełu formy epopei, miał jednak wątpliwości, czy będzie zdolny napisać tego typu dzieło. Zachowane notatki pozwalają ustalić, że gdyby "Satrapa i Derwisz" został ukończony w planowanym kształcie, byłby najprawdopodobniej eposem satyryczno-heroicznym utrzymanym w formie monologu poety-przywódcy buntu. Całość miała przypominać konwencję napisanych wcześniej "Neofitów".
Utwór został opublikowany po raz pierwszy w 1901.

</doc>
<doc id="1788731" url="https://pl.wikipedia.org/wiki?curid=1788731" title="SpaceShipTwo">
SpaceShipTwo

SpaceShipTwo (SS2) – suborbitalny załogowy statek kosmiczny firmy Scaled Composites (jako model 339), przeznaczony do celów turystyki kosmicznej. Przedsiębiorstwo Virgin Galactic planowało utrzymywanie floty pięciu takich statków, które począwszy od końca 2014 r. miały zabierać turystów kosmicznych w balistyczne loty suborbitalne.
Opis statku.
Projekt statku kosmicznego SpaceShipTwo oparty jest na projekcie mniejszego statku SpaceShipOne. SpaceShipTwo zabiera osiem osób: dwoje pilotów i sześcioro pasażerów. Apogeum lotów wynosi około 80 km. Prędkość maksymalna wynosi 4000 km/godz., osiągana jest ona dzięki wykorzystaniu rakietowego silnika hybrydowego. Jest on odpalany na wysokości około 15 km (50 000 stóp) z macierzystego statku WhiteKnightTwo. Kabina SpaceShipTwo ma długość 3,66 m, średnicę 2,28 m, rozpiętość skrzydeł wynosi 8,23 m, całkowita długość 18,29 m, wysokość 4,57 m. Ponieważ prędkość statku jest stosunkowo niewielka w porównaniu ze statkami orbitalnymi, powrót na Ziemię będzie odbywa się lotem ślizgowym dzięki użyciu skrzydeł. Kabina pasażerów jest wyposażona w okna o średnicy 43 i 33 cm, podczas lądowania fotele są rozkładane w celu zmniejszenia efektów dużego przeciążenia. W sytuacji zagrożenia pojazd może wykonać lądowanie awaryjne.
 
Wydarzenia.
Projektowanie statku zakończono w roku 2005, a budowę nowych pojazdów rozpoczęto w marcu 2006 roku. We wrześniu 2006 r. zaprezentowano model kabiny pasażerskiej statku SpaceShipTwo.
27 lipca 2007 podczas testowania silnika rakietowego SpaceShipTwo doszło do eksplozji. Dwóch pracowników Scaled Composites zginęło na miejscu, a jeden zmarł w szpitalu na skutek odniesionych ran. Trzy inne osoby zostały ranne. Test silnika był prowadzony w budynkach należących do bazy lotniczej na pustyni Mojave.
Virgin Galactic, zarządzająca w przyszłości lotami, będzie dysponowała pięcioma takimi statkami oraz wyłącznością ich użytkowania w ciągu kilku pierwszych lat. W październiku 2007 r. nadano dwóm z nich nazwy: VSS (Virgin Space Ship) Enterprise i VSS Voyager. Statek macierzysty WhiteKnightTwo nazwano VMS (Virgin Mothership) Eve.
Projekt statku został przedstawiony prasie w styczniu 2008 r. wraz z informacją, że stopień zaawansowania prac wykonanych przy nim wynosi około 60%. 
10 października 2010, pomyślnie przeprowadzono pierwszą próbę odłączenia "VSS Enterprise" od macierzystego "VMS Eve", zakończoną samodzielnym lądowaniem. 4 maja 2011, w locie ślizgowym przeprowadzono udaną próbę lotu w konfiguracji pozwalającej na powrót w atmosferę (ang. "feathered configuration"). 29 kwietnia 2013, pomyślny lot testowy z odpaleniem silników rakietowych, została przekroczona prędkość dźwięku. 31 października 2014 roku statek uległ katastrofie rozpadając się nad pustynią Mojave w Kalifornii wskutek błędu pilota.
W 2005 r. Virgin Galactic oświadczyła, że po pomyślnym wprowadzeniu do służby statków SpaceShipTwo, zostaną podjęte prace nad statkiem orbitalnym, SpaceShipThree (SS3).
Loty komercyjne.
Lot trwa około 2,5 godziny, z czego tylko kilka minut jest w przestrzeni kosmicznej w stanie nieważkości. Cena od jednego pasażera wynosi 450 000 dolarów. Ponad 600 osób, które kupiły bilety za cenę 250 tys. dolarów, gdy Virgin Galactic sprzedawało swoją pierwszą partię biletów prawie dziesięć lat temu, znajduje się już na liście oczekujących na swoją szansę odbycia podróży na skraj Kosmosu. Planuje się przeprowadzanie startów co tydzień. W grudniu 2007 r. Virgin Galactic dysponowała 200 zgłoszeniami przedpłat. 95 proc. chętnych przeszło testy przeciążeń do 6-8 g. Bilety zarezerwowali między innymi Brad Pitt, Angelina Jolie, Stephen Hawking, Michael Schumacher, Tom Hanks, Ashton Kutcher, Justin Bieber czy Katy Perry. W marcu 2012 poinformowano, że jako 500. klient na listę chętnych do lotu zapisał się amerykański aktor Ashton Kutcher. 
Miejsce startów.
Podczas lotów testowych statki SpaceShipTwo startują z kosmodromu na pustyni Mojave w Kalifornii. Starty komercyjne będą się odbywały z kosmodromu Spaceport America w Nowym Meksyku, który będzie użytkowany przez kilka prywatnych przedsiębiorstw turystyki kosmicznej. Rozważane są również inne miejsca startów, w Arabii Saudyjskiej i w Wielkiej Brytanii.

</doc>
<doc id="1788732" url="https://pl.wikipedia.org/wiki?curid=1788732" title="Rogalice (stacja kolejowa)">
Rogalice (stacja kolejowa)

Rogalice – stacja kolejowa w miejscowości Rogalice, w województwie opolskim, w powiecie brzeskim, w gminie Lubsza, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1788735" url="https://pl.wikipedia.org/wiki?curid=1788735" title="Dmitrij Czeczulin">
Dmitrij Czeczulin

 Dmitrij Nikołajewicz Czeczulin (ros. Дмитрий Николаевич Чечулин, ur. w Szostce, zm. 29 października 1981 w Moskwie) – radziecki architekt, autor dużych zespołów architektonicznych, Główny Architekt Moskwy od 1945 do 1949 roku.
W 1929 roku, Czeczulin rozpoczął studia na wydziale architektury na Wyższym Instytucie Artystyczno-Technicznym w Moskwie (gdzie studiował m.in. inny znany architekt wczesnego ZSRR Aleksiej Szczuko, późniejszy architekt Mauzoleum Lenina.
Życie i twórczość.
We wczesnych latach kariery brał udział w realizacji państwowego planu przebudowy stolicy. W 1935 roku powierzono mu zadanie zaprojektowania jednej z pierwszych stacji moskiewskiego metra – Komsomolskiej, za ten projekt Czeczulin otrzymał w 1941 roku Nagrodę Stalinowską. W 1937 roku pod jego kierownictwem ukończono inny duży projekt – stację metra Kijowską, która stanowiła pierwsze połączenie kolejowego Dworca Kijowskiego z moskiewskim metrem.
Dzięki dobrej współpracy z władzami, a także jej bliskim stosunkom z innymi czołowymi sowieckimi architektami, kariera Czeczulina nabrała rozpędu. W 1945 roku został mianowany głównym architektem Moskwy. Na tym stanowisku pozostawał do 1949 roku i miał istotną rolę w jednym z największych projektów budowlanych w powojennym okresie ZSRR – tak zwanych Siedmiu Sióstr. Jeden z siedmiu wieżowców (wybudowany w latach 1948-52) Dom na Kotielniczeskoj nabierieżnoj zaprojektował osobiście. Ponadto w latach 40. pod jego nadzorem prowadzono w Moskwie obszerne prace związane z przebudową ważnych arterii komunikacyjnych, parków miejskich.
Po 1949 r. Czeczulin aż do śmierci kierował Biurem Planowania Miejskiego Mosprojekt-1. Jego ostatni duży projekt został ukończony w 1979 roku. Jest to obecna siedziba rządu Federacji Rosyjskiej, powszechnie znana jako Biały Dom. Przy jego budowie wykorzystał własny, wcześniejszy projekt z 1930 roku – „Aeroflot”.
W stylu Czeczulina można doszukać się inspiracji rosyjskim klasycyzmem z końca XVIII i początku XIX wieku. W ZSRR był uznawany za jednego z pionierów tzw. Realizmu socjalistycznego w architekturze i Architektury stalinowskiej. Dziś działalność architekta jest często krytykowana, ze względu na niektóre kontrowersyjne posunięcia – pod budowę monumentalnych budowli burzono całe fragmenty historycznych dzielnic (np. całe osiedle Sarjadne w dzielnicy Kitajgorod-u pod budowę hotelu Rossija w 1960 roku.

</doc>
<doc id="1788741" url="https://pl.wikipedia.org/wiki?curid=1788741" title="Atchafalaya Basin Bridge">
Atchafalaya Basin Bridge

Atchafalaya Basin Bridge – dwa równoległe mosty w amerykańskim stanie Luizjana między Baton Rouge i Lafayette, które wchodzą w skład autostrady międzystanowej 10 w Atchafalaya Basin. Łączna długość wynosi 29 290 m i jest ósmym najdłuższym mostem na świecie.

</doc>
<doc id="1788742" url="https://pl.wikipedia.org/wiki?curid=1788742" title="Kościół św. Leona Wielkiego i św. Stanisława Kostki w Wejherowie">
Kościół św. Leona Wielkiego i św. Stanisława Kostki w Wejherowie

Kościół św. Leona Wielkiego i św. Stanisława Kostki w Wejherowie – rzymskokatolicki kościół filialny położony przy ul. Sobieskiego w Wejherowie. Kościół ten podlega parafii św. Leona Wielkiego.
Historia.
Kościół został wybudowany w 1908 w stylu neogotyckim dla parafii ewangelickiej. W okresie międzywojennym była to główna świątynia wejherowskiej superintendentury (diecezji) Ewangelickiego Kościoła Unijnego. W 1945 została przejęta na potrzeby kultu katolickiego.
Architektura.
Gmach został wzniesiony z czerwonej cegły. Posiada strzelistą sylwetkę. Jej głównymi elementami są wieże: cztery narożne i jedna wyższa umieszczona centralnie – zegarowa.

</doc>
<doc id="1788743" url="https://pl.wikipedia.org/wiki?curid=1788743" title="Słowacka Partia Ludowa">
Słowacka Partia Ludowa

Słowacka Partia Ludowa () – słowacka nacjonalistyczna prawicowa partia polityczna o silnych wpływach katolickich.
Partia została założona w 1906 roku w Austro-Węgrzech. Obok Słowackiej Partii Narodowej była wówczas jedyną organizacją polityczną działającą na rzecz ludności słowackiej w Cesarskiej i Królewskiej Monarchii, a później również w Czechosłowacji.
Po dobrowolnym połączeniu się z innymi partiami w listopadzie 1938, SĽS stała się dominującą organizacją w satelickiej wobec Rzeszy Słowacji. Powszechnie partię łączono z reżimem ks. Jozefa Tiso.
Przewodniczącym partii był od 1913 roku ks. Andrej Hlinka, a po jego śmierci w 1938 roku – ks. Jozef Tiso.
Partia emitowała "Slovenské ľudové noviny" (Słowacka gazeta ludowa, 1910–1930) i wydawnictwo "Slovák" (Słowak, 1919–1945).
Oddziałami paramilitarnymi SĽS była początkowo Rodobrana, a od 1938 roku Gwardia Hlinki.
Historia.
Austro-Węgry.
Proces formacji partii trwał kilka lat. Na przełomie XIX i XX wieku, poza krótko działająca Słowacką Partią Socjaldemokratyczną (1905–1906), jedynym ugrupowaniem w Austro-Węgrzech o prosłowackim charakterze była Słowacka Partia Narodowa (SNS). 14 grudnia 1905 roku słowackie osobistości, które nie zgadzały się z programem SNS, ale chciały jednak promować interesy Słowaków, zadeklarowały powstanie Słowackiej Partii Ludowej w Żylinie. Oficjalnie jednak partia nie została jeszcze wówczas powołana do życia. Na początku roku 1906 do organizacji swój akces zgłosiły kolejne wpływowe na Słowacji osoby. Jedną z nich był ksiądz Andrej Hlinka. Formalnie partię utworzyli 18 marca 1906 roku František Skyčák, Milan Hodža i Augustín Ráth, choć zgodnie z decyzją z kwietnia tego roku, by uniknąć wewnątrzsłowackich podziałów, aż do roku 1913 SĽS występowała w wyborach jako rodzaj koła Słowackiej Partii Narodowej. Programy SNS i SĽS, choć oddzielne, były niemal identyczne. Pomimo wyborczych manipulacji, które wówczas na Węgrzech były codziennością, "Ludowcy" zdobyli 6, a "Narodowcy" zaledwie jeden, spośród 415 miejsc w węgierskim parlamencie w 1906 roku.
Do Słowackiej Partii Ludowej przystąpili przede wszystkim słowaccy członkowie Węgierskiej Partii Ludowej i byli członkowie SNS. Program partii zakładał reformy liberalne (wolność słowa, powszechna równość), silne akcenty narodowe i katolickie.
W 1912 roku SĽS odmówiła poparcia silnej Czecho-Słowackiej orientacji, która w owym czasie panowała wewnątrz Słowackeij Partii Narodowej. Równocześnie złożono podobną deklarację, jak w roku 1905, jednak po raz kolejny bez formalnych skutków. Ostatecznie 29 lipca 1913 roku oficjalnie ogłoszono Słowacką Partię Ludową samodzielną partią w Austro-Węgrzech.
Przewodniczącym organizacji został Andrej Hlinka, do pozostałych liderów należy zaliczyć Ferdiša Jurigę i Františka Skyčáka.
Podczas I wojny światowej SĽS, podobnie zresztą jak SNS, zaprzestała politycznej aktywności, aby uniknąć ewentualnych oskarżeń o działalność antyhabsburską. Pomimo tego, partia wzięła udział w obradach drugiej Słowackiej Rady Narodowej, która działała od października 1918 do stycznia 1919 roku.
Czechosłowacja.
Po powstaniu Czechosłowacji partia odnowiła swoją działalność 19 grudnia 1918 roku w Żylinie. W 1925 roku organizacja została przemianowana na Hlinkową Słowacką Partię Ludową (HSĽS). W czasie istnienia przedwojennej Czechosłowacji Słowacja nie otrzymała żadnej autonomii, choć przewidywała ją umowa pittsburska z 1918 roku. Dokument ten SĽS, a później HSĽS stanowił podstawę do walki o autonomię Słowacji (wnioski w 1922 i 1930 roku) oraz przeciwdziałania centralizacji wspólnego państwa.
Ugrupowanie zwalczało czechosłowakizm (pogląd o jednym narodzie Czechosłowackim), a także ateizm i protestantyzm. W tym okresie partię można było określić jako bardzo konserwatywną, silnie katolicką i antykomunistyczną. W 1920 roku, po zwycięstwie czechosłowackich socjaldemokratów, Hlinka oznajmił: „będę pracował 24 godziny na dobę, póki Słowacja nie zamieni się z czerwonej Słowacji w białą chrześcijańską Słowację”. Głównie dzięki krytyce czechosłowackiej reformy rolnej z lat 1920–1929 główną siłą popierającą HSĽS byli słowaccy rolnicy.
W roku 1920 partia liczyła 11 953 członków. W tym samym roku SĽS poparło 17,5% wyborców na Słowacji, co wówczas oznaczało, że partia Hlinki stała się trzecią co do wielkości organizacją na tym terenie. Począwszy od wyborów w 1923 roku SĽS była największą partią w słowackiej części państwa, zdobywając w 1925 roku 34,4%, a w 1935 30,3% słowackich głosów.
Z powodu swojego antycentralizmu partia pozostawała przede wszystkim w opozycji, jednak 15 stycznia 1927 weszła w skład rządu. Egzekutywę HSĽ opuściła jednak 8 października 1929 roku, po kontrowersyjnym procesie Vojtecha Tuki, członka partii, którego oskarżono o zdradę stanu.
Od połowy lat 30. HSĽS współpracowała ze Słowacką Partią Narodową, ukraińskimi i polskimi nacjonalistami, oraz niemieckimi i węgierskimi separatystami. Stopniowo, pod wpływem włoskiego i austriackiego faszyzmu, od końca lat 30. w partii dominowało skrzydło wzorowane na ideologii niemieckiego narodowego socjalizmu.
We wrześniu 1936 HSĽS przejęła totalitarną organizację społeczeństwa i wygłosiła hasło: "jeden národ, jedna strana, jeden vodca" (jeden naród, jedna partia, jeden przywódca).
Po śmierci w wieku 74 lat Andreja Hlinki w kwietniu 1938 roku, przywódcą partii został dotychczasowy zastępca – Jozef Tiso. W sierpniu 1938 roku, na podstawie układu monachijskiego Czechosłowacja utraciła na rzecz Hitlerowskich Niemiec tzw. Kraj Sudetów. 10 października 1938 w Żylinie komitet wykonawczy partii słowackich, z HSĽS na czele, ogłosił autonomię Słowacji. Rząd w Pradze zaakceptował ten postulat i jednocześnie wyznaczył ks. Tiso na premiera autonomicznej Słowacji.
8 listopada 1938 roku słowacka część Drugiej Czechosłowacji utraciła 1/3 swojego terytorium na rzecz Węgier na podstawie arbitrażu wiedeńskiego. Członkowie wszystkich ugrupowań przyłączyli się do partii Tuki (podobnie rzecz miała się w Czechach) i tym sposobem powstała jedna oficjalna partia polityczna, Hlinkowa Słowacka Partia Ludowa – Partia Słowackiej Jedności Narodowej (HSĽS – SSNJ). Sojusz ten opierał się o kler katolicki, który wówczas miał poważny wpływ na społeczeństwo, a także o inteligencję narodową, drobnych przedsiębiorców, rolników i innych robotników. Ostatecznie, 15 grudnia, do HSĽS-SSNJ swój akces zgłosiła również Słowacka Partia Narodowa.
Nowa organizacja przejawiała tendencje autorytarne, bez zwłoki przystąpiła do likwidacji partii socjaldemokratycznych, komunistycznych i żydowskich.
W słowackich wyborach generalnych, które odbyły się w 1938 roku nowy twór zdobył 97,33% głosów (spośród których 72% to głosy na kandydatów pierwotnej HSĽS).
Od 31 stycznia 1939 roku wszystkie partie poza HSĽS-SSNJ i mniejszościowymi Partią Niemiecką i Zjednoczoną Partia Węgierską zostały zakazane.
"Niepodległa" Słowacja.
Po powstaniu "niepodległej" Słowacji 14 marca 1939, która pozostawała w strefie bezpośrednich wpływów Hitlera, HSĽS-SSNJ była siłą kierowniczą w kraju i miała legitymację do reprezentowania interesów wszystkich Słowaków.
Od roku 1939 narastał jednak konflikt między dwoma skrzydłami powstałymi w partii. Konserwatywne skrzydło pod przewodnictwem księdza Jozefa Tiso, prezydenta Słowacji i przewodniczącego partii, chciało stworzyć autorytarne i religijne państwo stanowe. Skrzydło to kontrolowało większość stanowisk w państwie, partii i duchowieństwie. 
Drugie skrzydło było inspirowane przez model niemiecki, silne antysemicki. Dążyło do usunięcia wszystkich Czechów i stworzenia całkowicie faszystowskiego kraju ("Słowacki narodowy socjalizm"). Główną organizacją tego skrzydła była Gwardia Hlinki ("Hlinkova Garda"). Jej głównymi przedstawicielami byli premier Vojtech Tuka i minister spraw wewnętrznych Alexander Mach.
Problemem skrzydła faszystowskiego była popularność, jaką społeczeństwo darzyło skrzydło Tisy. Brało się to z widocznej demagogii skrzydła faszystowskiego, a także z ideologią faszystowską, która była trudna do zaakceptowania dla katolickiego w większości narodu słowackiego. Dodatkowo w porównaniu z sąsiednimi krajami Słowacja wypadała korzystnie pod względem ekonomicznym. Sytuację gospodarczą na Słowacji po części stabilizował fakt, że Słowacja stała się bazą produkcyjną dla hitlerowskich Niemiec i ich sojuszników. Współodpowiedzialna za masową zagładę Żydów słowackich.
Niemcy początkowo popierali Tukę, ale od kiedy w 1942 roku rozpoczęły się deportacje Żydów i inspirowany przez Niemcy akt ustanawiający Tisę i HSĽS-SSNJ na czele państwa ("zasady Führera") został ostatecznie przyjęty, umiarkowane skrzydło Tisy miało pełne poparcie Niemców, których jedyną troską była kwestia żydowska i zabezpieczenie niemieckich granic. Takie postępowanie umożliwiło nawet skrzydłu Tisy wstrzymanie deportacji.
Po upadku słowackiego powstania narodowego i przeniesieniu się walk partyzanckich w góry HSĽS współpracowała z nazistowskim okupantem celem prześladowań i zagłady powstańców, partyzantów i ich sympatyków. Jozef Tiso w Bańskiej Bystrzycy publicznie odznaczył hitlerowskich żołnierzy zaangażowanych w likwidację powstania.
W związku ze współpracą z III Rzeszą na terenie objętym walkami zlikwidowano Słowacką Radę Narodową. Po wojnie jej członków usunięto ze stanowisk, przewodniczącego i jego zastępcę skazano na karę śmierci; część członków wyemigrowała na Zachód.
Kres działalności partii przyniosły kwiecień i maj 1945 roku, kiedy to na tereny Słowacji wkroczyła Armia Czerwona.
Współczesność.
5 kwietnia 1990 roku powołano do życia narodową Słowacką Partię Ludową, która w latach 1994–1995 występowała pod nazwą SĽS – Slovenský ľudový blok. Ugrupowanie nie cieszy się jednak popularnością, w wyborach w 2004 i 2005 roku uzyskało odpowiednio 0,17% i 0,16% głosów. Z powodu niskich notowań nowej SĽS w swoich badaniach nie uwzględnia Słowacki Urząd Statystyczny. Obecnym przewodniczącym jest Jozef Sásik.

</doc>
<doc id="1788748" url="https://pl.wikipedia.org/wiki?curid=1788748" title="Toray Pan Pacific Open 2009">
Toray Pan Pacific Open 2009

Tenisowy turniej WTA Pan Pacific Open 2009 odbywał się w dniach 25 września - 2 października w japońskim Tokio na kortach twardych. Pula nagród wynosiła 2 000 000 dolarów amerykańskich.

</doc>
<doc id="1788749" url="https://pl.wikipedia.org/wiki?curid=1788749" title="Sun Ming Ming">
Sun Ming Ming



</doc>
<doc id="1788751" url="https://pl.wikipedia.org/wiki?curid=1788751" title="Taekwondo na Letnich Igrzyskach Olimpijskich 1992">
Taekwondo na Letnich Igrzyskach Olimpijskich 1992

Taekwondo na Letnich Igrzyskach Olimpijskich 1992 w Barcelonie odbyło się w dniach 3–5 sierpnia w hali Palau Blaugrana. Po raz drugi w historii letnich igrzysk olimpijskich taekwondo zostało rozegrane jako dyscyplina pokazowa. W zawodach uczestniczyło 64 mężczyzn i 64 kobiety z 33 państw. Zawody odbywały się tzw. „systemem pucharowym”. Trzecie miejsca zdobywali zawodnicy i zawodniczki przegrywający w półfinałach.

</doc>
<doc id="1788752" url="https://pl.wikipedia.org/wiki?curid=1788752" title="Ludwig Rehn (chirurg)">
Ludwig Rehn (chirurg)

Ludwig Wilhelm Carl Rehn (ur. 13 kwietnia 1849 w Bad Sooden-Allendorf, zm. 29 maja 1930 we Frankfurcie nad Menem) – niemiecki chirurg.
Życiorys.
Urodził się jako najmłodszy z piątki rodzeństwa. Po ukończeniu szkoły klasztornej w Bad Hersfeld studiował medycynę na Uniwersytecie w Marburgu w latach 1869–1874. Brał udział jako ochotnik w wojnie francusko-pruskiej 1870–71.
W 1875 uzyskał tytuł doktora na Uniwersytecie w Marburgu i otworzył prywatną praktykę w Griesheim niedaleko Frankfurtu nad Menem. Później przeniósł się do Rödelheim. 
Od 1886 roku pracował jako chirurg w miejskim szpitalu we Frankfurcie nad Menem, gdzie później został kierownikiem oddziału chirurgicznego. W 1914 otrzymał tytuł profesora chirurgii na nowo założonym Uniwersytecie we Frankfurcie nad Menem.
Zmarł w wieku 81 lat i został pochowany na Głównym Cmentarzu we Frankfurcie (Frankfurter Hauptfriedhof) nad Menem.
Osiągnięcia.
Został zapamiętany jako odkrywca przyczyn zachorowań na raka pęcherza moczowego w lokalnych fabrykach aniliny.
W 1880 przeprowadził jako jeden z pierwszych tyreoidektomię.
Był pierwszym chirurgiem, który przeprowadził pomyślnie zakończoną operację serca. 9 września 1896 zszył ranę kłutą serca u 22-letniego ogrodnika Wilhelma Justusa.
Upamiętnienie.
Jego imieniem została nazwana jedna z ulic we Frankfurcie nad Menem.

</doc>
<doc id="1788754" url="https://pl.wikipedia.org/wiki?curid=1788754" title="Uniwersytet we Frankfurcie">
Uniwersytet we Frankfurcie



</doc>
<doc id="1788758" url="https://pl.wikipedia.org/wiki?curid=1788758" title="Miodlowate">
Miodlowate



</doc>
<doc id="1788760" url="https://pl.wikipedia.org/wiki?curid=1788760" title="Zybert">
Zybert

Zybert, Zybracht, Zybart, Zygbert, Zygisbert – męskie imię germańskie, notowane w Polsce po raz pierwszy w 1480 roku w formach Zybart i Zybert. Pierwszym członem imienia jest "sig": stsas. "sigi", stwniem. "sigu" — "zwycięstwo" albo germ. "sigis". Forma ściągnięta "sī" &lt; "sii" powstała bardzo wcześnie na terenach zachodniofrankońskich na skutek zaniku międzywokalicznego "-g-". Drugi człon imienia, "-bert", wywodzi się z pnia "bercht", pochodzącego od germ. "berhta" — "jasny". Forma "-bert", pozbawiona śródgłosowego "-h-", jest charakterystyczna dla nazw osobowych przekazywanych przez piśmiennictwo łacińskie, zaś forma "-bart" jest wynikiem obniżenia "e" &gt; "a". Niektóre możliwe staropolskie zdrobnienia: Zyka, Zyc.

</doc>
<doc id="1788761" url="https://pl.wikipedia.org/wiki?curid=1788761" title="Nikołaj Sidorow">
Nikołaj Sidorow

Nikołaj Aleksandrowicz Sidorow ros. Николай Александрович Сидоров (ur. 23 listopada 1956 w Moskwie) – rosyjski lekkoatleta startujący w barwach Związku Radzieckiego, sprinter, mistrz olimpijski i mistrz Europy.
Rozpoczął międzynarodową karierę na igrzyskach olimpijskich w 1980 w Moskwie, na których zdobył złoty medal w sztafecie 4 × 100 metrów (skład sztafety: Władimir Murawjow, Nikołaj Sidorow, Aleksandr Aksinin, Andriej Prokofjew). W biegu na 200 metrów odpadł w półfinale. Zdobył srebrny medal w sztafecie 4 × 100 metrów i zajął 4. miejsce w biegu na 100 metrów na uniwersjadzie w 1981 w Bukareszcie.
Na mistrzostwach Europy w 1982 w Atenach zajął 5. miejsce w biegu na 100 metrów, zaś w sztafecie 4 × 100 metrów zdobył złoty medal. Radziecka sztafeta biegła w składzie: Siergiej Sokołow, Aksinin, Prokofjew i Sidorow na ostatniej zmianie.
Podczas pierwszych mistrzostw świata w 1983 w Helsinkach był członkiem sztafety 4 × 100 metrów, która zdobyła brązowy medal (biegli w niej kolejno Prokofjew, Sidorow, Murawjow i Wiktor Bryzhin). Startował również w biegu na 100 metrów, ale odpadł w eliminacjach. Zdobył brązowy medal w sztafecie 4 × 100 metrów oraz zajął 8. miejsce w biegu na 100 metrów na uniwersjadzie w 1983 w Edmonton.
Radziecki bojkot uniemożliwił mu start na igrzyskach olimpijskich w 1984 w Los Angeles. Na zawodach Przyjaźń-84 w Moskwie zwyciężył w sztafecie 4 × 100 metrów, a w biegu na 100 metrów zajął 6. miejsce.
Sidorow był mistrzem ZSRR w biegu na 200 metrów w 1979, w biegu na 100 metrów w 1980 i 1981 oraz w sztafecie 4 × 100 metrów w 1979, 1981 i 1982, a także wicemistrzem w biegach na 100 metrów i na 200 metrów w 1982.
Pracował jako główny trener lekkoatletyczny Sił Zbrojnych Rosji.
Odznaczony tytułem Zasłużonego Mistrza Sportu ZSRR (1980), Orderem „Znak Honoru” (1982) i Orderem Honoru (1995).

</doc>
<doc id="1788764" url="https://pl.wikipedia.org/wiki?curid=1788764" title="Zybart">
Zybart



</doc>
<doc id="1788765" url="https://pl.wikipedia.org/wiki?curid=1788765" title="Zybracht">
Zybracht



</doc>
<doc id="1788766" url="https://pl.wikipedia.org/wiki?curid=1788766" title="Zygisbert">
Zygisbert



</doc>
<doc id="1788769" url="https://pl.wikipedia.org/wiki?curid=1788769" title="Zygbert">
Zygbert



</doc>
<doc id="1788770" url="https://pl.wikipedia.org/wiki?curid=1788770" title="Rozz Williams">
Rozz Williams

Rozz Williams właściwie Roger Alan Painter (ur. 6 listopada 1963 w Pomona, zm. 1 kwietnia 1998 w West Hollywood) – wokalista rockowy, wieloletni członek zespołu Christian Death. Zmarł tragicznie popełniając samobójstwo.
Życiorys.
Wieloletni lider i wokalista amerykańskiej kapeli Christian Death grającej death rock, która w swej twórczości przeplatała i łączyła elementy takich stylów muzycznych jak rock, death rock oraz industrial. Zespół został założony z inicjatywy Rozza Williamsa oraz gitarzysty Rikka Agnew w 1979 w Los Angeles. Swoje sceniczne imię i nazwisko przybrał w wieku 16 lat gdy spacerował po cmentarzu w Pomona. Na jednym z nagrobków odczytał imię i nazwisko zmarłego, które brzmiało "Rozz Williams". Właśnie takie imię później sam przybrał. Był żonaty z Eva O (właściwe nazwisko to: Eva Ortiz), która obecnie jest liderką Christian Death.
Dyskografia.
Christian Death

</doc>
<doc id="1788776" url="https://pl.wikipedia.org/wiki?curid=1788776" title="Wschodnie Żelazne Wrota">
Wschodnie Żelazne Wrota

Wschodnie Żelazne Wrota (, , ) – jedna z dwu przełęczy nazywanych Żelaznymi Wrotami, znajdujących się w głównej grani Tatr Wysokich w słowackich Tatrach. Położone na wysokości 2261 m n.p.m. Wschodnie Żelazne Wrota znajdują się w tej grani pomiędzy Wschodnim Żelaznym Szczytem (2337 m) a Hrubą Śnieżną Kopą (2320 m). Według innych pomiarów przełęcz znajduje się na wysokości około 2255 m.
Jest to wąska i głęboko wcięta przełęcz w głównej grani Tatr. Po jej południowej stronie znajduje się Żelazna Kotlina, po północnej Kaczy Bańdzioch. Z obydwu stron wejście na przełęcz jest łatwe
Nazwa "Żelazne Wrota" pochodzi od tego, że od strony Doliny Złomisk przełęcz przypomina swoim wyglądem wyłamane wrota, zaś wznosząca się nad nią płytowa ściana Wschodniego Szczytu Żelaznych Wrót podobna jest do baszty.
Turystyka i taternictwo.
Przełęcz Wschodnie Żelazne Wrota jest używana jako najdogodniejsze przejście pomiędzy Doliną Mięguszowiecką i Doliną Białej Wody; jest to też jedna z ważniejszych przełęczy w głównej grani Tatr. Na pewno przeszedł ją 3 września 1874 r. Mór Déchy z przewodnikami: Jánem Rumanem Driečnym i Martinem Spitzkopfem, jednak być może już wcześniej z drogi tej korzystali strzelcy podhalańscy i jurgowscy. Od 1880 r. przejście to było często używane przez taterników, stało się też sławne jako droga wyczynowa, dostępna dla doświadczonych turystów, i tylko przy dobrych warunkach pogodowych. Chodził tędy Tytus Chałubiński z liczną towarzyszącą mu grupą górali i towarzyszy (w 1876 towarzyszyło mu 30, w 1877 – 40 osób). Wycieczki te opisał później w opowiadaniu "Sześć dni w Tatrach". Motyw Żelaznych Wrót często wykorzystywał w swojej twórczości Kazimierz Tetmajer (np. w utworach "Orlice", "Żelazne Wrota").
Zimą jako pierwsi na przełęczy byli Alfred Martin, Johann Breuer i Johann Franz senior 30 marca 1907 r.
Obecnie przejście to jest turystycznie niedostępne, nie prowadzi przez niego żaden znakowany szlak turystyczny; można jednak przejść tędy z uprawnionym przewodnikiem. Łatwiejsze jest podejście od południowej strony (punktem wyjścia jest schronisko nad Popradzkim Stawem); podejście od Doliny Kaczej jest dużo trudniejsze (najbardziej kłopotliwe miejsce stanowią Gerlachowskie Spady), ale również możliwe z uprawnionym przewodnikiem. Chociaż widoki z przełęczy są ograniczone, uznaje się je za bardzo interesujące; opisał je Tytus Chałubiński w szkicu "Wycieczka bez programu". Obecnie przejście to znacznie straciło na znaczeniu, chodzą nim głównie taternicy wracający ze wspinaczki na Żłobistym lub Rumanowym.

</doc>
<doc id="1788779" url="https://pl.wikipedia.org/wiki?curid=1788779" title="Gmach przy Alei Korfantego 3 w Katowicach">
Gmach przy Alei Korfantego 3 w Katowicach



</doc>
<doc id="1788783" url="https://pl.wikipedia.org/wiki?curid=1788783" title="Chūhai">
Chūhai

 – japoński napój alkoholowy powstały z połączenia alkoholu destylowanego z wodą gazowaną. Nazwa "chūhai" jest skrótem od , który był pierwszym koktajlem alkoholowym na bazie "shōchū" z dodatkiem wody gazowanej i soku z cytryny. "Chūhai" w Japonii sprzedawany jest w puszkach i często produkowany jest na bazie wódki. W świetle japońskiego "chūhai" podlega opodatkowaniu na zasadach identycznych jak likiery. Zdarzają się specyficzne rodzaje "chūhai" traktowane jak alkohole spirytusowe.
Historia.
W 1945 roku, tuż po zakończeniu II wojny światowej, na rynku japońskim pojawiły się niskiej jakości napoje alkoholowe niewiadomego pochodzenia, zwane . Dla obniżenia kosztów produkcji do alkoholu dodawano syropy z moreli japońskiej, czy winogron. Zdarzały się przypadki oślepnięcia spowodowanego metanolem zawartym w tanich napojach alkoholowych.
Stopniowo, gdy gospodarka japońska zaczęła wychodzić z kryzysu, w dużych miastach pojawiły się napoje powstałe ze zmieszania whisky z wodą sodową, zwane . Zyskały one sporą popularność wśród pracowników biurowych. Napoje te okazały się zbyt drogie, aby mogły być dostępne dla ogółu społeczeństwa. W okresie popularności "highball" na przedmieściach Tokio w sklepach wzdłuż linii kolejowych obsługiwanych przez firmę "Keisei Electric Railway" do sprzedaży trafiły "shōchū highball", powstałe przez połączenie "shōchū" z wodą sodową. Dzięki niskiej cenie produkt odniósł sukces na rynku i jego sprzedaż rozprzestrzeniła się na obszar całego kraju. Wkrótce do napoju zaczęto dodawać syropy smakowe i pojawiła się potoczna nazwa produktu – "chūhai". Następnie pojawiły się kolejne nazwy napoju – na wschodzie Tokio funkcjonowała nazwa , podczas gdy na zachodzie prefektury . Nazwa "sour" najpierw opanowała sieci barów i pubów w całym kraju, a następnie zdobyła sobie uznanie w pozostałych dzielnicach Tokio. Powstały w 1973 roku, w dzielnicy Tokio Setagaya lokal o nazwie jako pierwszy rozpoczął mieszanie "chūhai" z syropami smakowymi. Lokal ten dał początek sieci barów Murasaki w całej Japonii.
Około roku 1980 wśród młodych ludzi o niewielkich dochodach pojawiła się moda na koktajle alkoholowe, w wyniku czego "chūhai" ponownie stało się popularne po latach zmniejszonej sprzedaży. W tym okresie wielkie przedsiębiorstwa rozpoczęły produkcję butelkowanego "chūhai" i "chūhai" w puszce (także w pisowni "chu-hi"). W roku 1982 firma wprowadziła na rynek własne "chūhai" pod nazwą , które szybko zyskało popularność.
Tradycyjne "chūhai" pojawia się w menu wielu restauracji w Japonii, gdzie najczęściej podawane jest w połączeniu z tłustymi potrawami. Aby odróżnić je od głównego nurtu napojów "chūhai", sprzedawanych masowo przez wielkich producentów, to oferowane w restauracjach nazywane jest lub . W 2005 roku firma TaKaRa Holdings Inc. rozpoczęła produkcję "chūhai" o tradycyjnym smaku pod nazwami i . Jednocześnie na rynku pojawiło się mrożone "chūhai" na bazie wódki.
Opakowania "chūhai".
"Chūhai" w butelce po raz pierwszy weszło na rynek w roku 1983 jako wyprodukowane przez firmę Asahi Kasei. W 1984 roku na rynku pojawiły się "chūhai" w puszce produkowane przez "Asahi Kasei" i "TaKaRa Holdings Inc." Z czasem i wielkie firmy gorzelniane jak Suntory i Mercian rozpoczęły produkcję "chūhai". W 1999 roku "Suntory" rozpoczęło sprzedaż po wyjątkowo niskiej cenie. Dzięki niskiemu opodatkowaniu, od drugiej połowy lat 90. XX wieku tanie "chūhai" cieszy się sporą popularnością wśród ludzi młodych, przewyższając nawet poziom sprzedaży piwa.
Wśród producentów "chūhai" w puszkach, panuje zakrojona na szeroką skalę rywalizacja. Firmy prześcigają się w projektowaniu znaków towarowych, dizajnie puszek, metodach reklamy i promocji produktu. Wykorzystywanie do tego celu dużych grafik przedstawiających owoce jak np. jabłka sprzyja wzrostowi spożycia alkoholu przez osoby nieletnie – napój często bywa mylony z napojami bezalkoholowymi.

</doc>
<doc id="1788793" url="https://pl.wikipedia.org/wiki?curid=1788793" title="Centre for Contemporary Cultural Studies">
Centre for Contemporary Cultural Studies

Centre for Contemporary Cultural Studies (w skrócie CCCS, w dosłownym tłumaczeniu "Ośrodek Współczesnych Badań nad Kulturą", znany też jako (kulturoznawcza) szkoła Birmingham lub brytyjska szkoła kulturoznawcza) – kulturoznawcze centrum badawcze na Uniwersytecie w Birmingham (Anglia) funkcjonujące w latach 1964-2002.
Centrum założone zostało w 1964 roku przez Richarda Hoggarta, który był jego pierwszym dyrektorem (pierwotnie była to część wydziału anglistyki a kulturoznawstwo stało się nowym przedmiotem studiów). Funkcję zastępcy pełnił Stuart Hall – został on dyrektorem, gdy Richard Hoggart odszedł do pracy w UNESCO.
Ośrodek był jednym z najważniejszych miejsc w rozwoju kulturoznawstwa. Okres kiedy Hall był dyrektorem (do 1979 roku) był najbardziej twórczym czasem dla centrum. Centrum szybko wyrobiło sobie markę dzięki serii "Stencilled Occasional Papers", wydawało też własne czasopismo "Working Papers in Cultural Studies".
W Centrum poświęcano dużo uwagi m.in. kulturze młodzieżowej, kulturze popularnej, medioznawstwu, subkulturom i polityce kulturalnej. Teoretycy centrum skłaniali się ku podejściu interdyscyplinarnemu. W latach 70. centrum prowadziło badania w kontekście marksistowskiej teorii Gramsciego, która podkreśla rolę kultury w oporze i hegemonicznej dominacji. Powstało wiele prac zbiorowych. Postawa marksistowska została skrytykowana przez feministki z centrum w publikacji "Women Take Issue" (1978). Innymi ujmowanymi zagadnieniami były: ideologia, teoria rodzaju (Gender), krytyczna teoria rasy. Stosowano też tradycyjne metodologie socjologii i etnografii. Teoretycy szkoły z Birmingham (tacy jak Stuart Hall, który rozwinął model kodowania-dekodowania) podkreślali dwustronność wykorzytywania tekstów kultury kwestionując podział na „producentów” i „konsumentów” jaki uwidocznił się w teorii kultury na przykład Theodora Adorno i szkoły frankfurckiej. W centrum badano reprezentacje różnych grup w mediach masowych i oceniano skutki i interpretacje tych reprezentacji po stronie odbiorców.
W 1979 roku Halla zastąpił jego wicedyrektor Richard Johnson. Z czasem centrum przyjęło nazwę "Department of Cultural Studies" ("Wydział Nauk o Kulturze"). W latach 80. ośrodek nadal publikował – wydawał m.in. czasopismo "Cultural Studies from Birmingham". Względne pomijanie problemu rasy zostało skrytykowane w "The Empire Strikes Back" (1982). Metodę, którą przywiązywała większą wagę do historii wprowadził Richard Johnson w pracy "Making Histories" (1982) – Johnson zachęcał do badań nad historią społeczną i kulturową. Birmingham straciło jednak w latach 80. swoją pozycję, gdyż inne ośrodki na świecie zaczęły prowadzić podobne badania nad kulturą. Idee wypracowane przez ośrodek dziś są już tylko częścią szerokiego dorobku kulturoznawstwa.
Jednak autorzy związani kiedyś z centrum pozostali na najbardziej prestiżowych i wpływowych stanowiskach akademickich związanych z kulturoznawstwem. Z centrum związani byli m.in. Stuart Hall, Paul Willis, Dick Heddige, Angela McRobbie, Iain Chambers i Paul Gilroy.
W roku 2002 przeprowadzono restrukturyzację na Uniwersytecie w Birmingham w wyniku czego centrum zostało zamknięte. Z czternastu pracowników centrum pozostawiono tylko czterech a setki studentów (wielu z zagranicy) przeniesiono do innych wydziałów. Tuż przed zamknięciem wydział przodował w rankingu "Guardiana" uczelnianych wydziałów socjologii. Kontrowersyjna decyzja o zamknięciu centrum przez Uniwersytet spotkała się z licznymi protestami na całym świecie. Pojawiły się opinie, że wydział został (z pewnym opóźnieniem) ukarany za polityczny, lewicowy radykalizm, który doprowadził do przewlekłego konfliktu z administracją uczelni w okresie pomiędzy latami 60. i 80.
Gdy likwidowano centrum z Birmingham w 2002 roku intelektualny środek ciężkości kulturoznawstwa dawno przeniósł się już jednak do innych uniwersytetów m.in. do Open University, gdzie Stuart Hall pracował przez kolejne 20 lat, oraz do Goldsmiths College na Uniwersytecie w Londynie (gdzie przez kolejne lata pracował Richard Hoggart), a także do University of East London i wielu instytutów w Stanach Zjednoczonych i Australii.
Tłumaczenia prac na język polski.
"Kultura i hegemonia. Antologia tekstów szkoły z Birmingham", wybór i redakcja M. Wróblewski, Toruń 2012, Wydawnictwo Naukowe UMK.

</doc>
<doc id="1788794" url="https://pl.wikipedia.org/wiki?curid=1788794" title="Terabekerel">
Terabekerel



</doc>
<doc id="1788798" url="https://pl.wikipedia.org/wiki?curid=1788798" title="CSOP">
CSOP



</doc>
<doc id="1788814" url="https://pl.wikipedia.org/wiki?curid=1788814" title="Parafia Nawiedzenia Najświętszej Maryi Panny w Jastarni">
Parafia Nawiedzenia Najświętszej Maryi Panny w Jastarni

Parafia Nawiedzenia Najświętszej Maryi Panny w Jastarni – parafia rzymskokatolicka położona w Jastarni. Mieści się przy ulicy ks. Stefańskiego. Wchodzi w skład dekanatu Morskiego w archidiecezji gdańskiej. 
Kościół parafialny był do 15 lutego 2017 siedzibą dekanatu Morskiego, a jej proboszcz nosił tytuł dziekana.
Autorem siedemnastu witraży w świątyni ukazujących stacje Drogi Krzyżowej i sceny z życia Matki Bożej jest Adam Bunsch.
Od 21 marca 2022 proboszczem parafii jest ks. Piotr Zieleziński.

</doc>
<doc id="1788832" url="https://pl.wikipedia.org/wiki?curid=1788832" title="Zamek Landskron (Meklemburgia-Pomorze Przednie)">
Zamek Landskron (Meklemburgia-Pomorze Przednie)

Zamek Landskron (niem. "Burg Landskron" lub "Veste Landskron") – ruiny zamku w niemieckim kraju związkowym Meklemburgia-Pomorze Przednie koło wsi Janow w pobliżu Altentreptow na terenie Pomorza Zachodniego. Zamek ten został zbudowany w drugiej połowie XVI wieku przez rodzinę von Schwerin, dworzan książąt pomorskich; nadanie mu nazwy "korona kraju" (niem. "Landskron") wywołało niezadowolenie książąt pomorskich.
Historia.
Landskron, wzniesiony z głazów narzutowych i częściowo z cegły, powstał w latach 1576-1579 z inicjatywy Ulricha II von Schwerin, syna wielkiego ochmistrza książąt wołogoskich Ulricha von Schwerin; zbudowano go na suchej wyspie wśród bagnistych łąk doliny rzeki Großer Landgraben, dopływu Tollense. Po śmierci Ulricha II przeszedł w ręce jego syna, Georga Ernsta von Schwerin, a następnie syna Georga Ernsta, Ulricha Wiganda von Schwerin. Po bezpotomnej śmierci Ulricha Wiganda w 1651 roku stał się własnością jego siostry, Anny, i został opuszczony. Już w 1668 roku był niezamieszkany i stopniowo popadł w ruinę. W XIX wieku ruiny te stały się popularnym miejscem wycieczek; w 1852 roku na terenie przedzamcza zbudowano gospodę.
Plan zamku.
Kompleks zamkowy, otoczony fosą i murami obwodowymi o wysokości około 3 metrów, składał się z przedzamcza i zamku głównego, zbudowanego na planie prostokąta o wymiarach 15 na 25 metrów; w narożnikach budowli znajdowały się czterokondygnacyjne okrągłe wieże, z których najlepiej zachowała się wieża południowo-zachodnia. Wjazd na przedzamcze, na którym znajdują się ruiny wartowni, kaplicy zamkowej i stajni, prowadził przez dom bramny.
W odległości 4 kilometrów na północny zachód od zamku Landskron znajduje się zamek Klempenow.

</doc>
<doc id="1788845" url="https://pl.wikipedia.org/wiki?curid=1788845" title="Parafia Matki Boskiej Nieustającej Pomocy w Juracie">
Parafia Matki Boskiej Nieustającej Pomocy w Juracie

Parafia Matki Boskiej Nieustającej Pomocy w Juracie – parafia rzymskokatolicka położona w Juracie (gmina Jastarnia). Mieści się przy ulicy ks. Gołębiowskiego. Wchodzi w skład 
dekanatu Morskiego w archidiecezji gdańskiej.

</doc>
<doc id="1788847" url="https://pl.wikipedia.org/wiki?curid=1788847" title="Technoboy">
Technoboy

Cristiano Giusberti (ur. 19 grudnia 1970) znany głównie jako "Technoboy". Pochodzi z Włoch, jest DJ-em i producentem. Rozpoczął karierę grając na vinylach w 1992 roku, tworzy głównie muzykę Hardstyle. Występował również pod pseudonimami Atlantic Wave, Automatic DJ'z, Aceto, 2 Best Enemies, Builder, Citizen, Droid, Dreadlock, Hardstyle Guru, Hardstyle Masterz, K-Traxx, DJ Stardust, Hunter, Traum, Nitro, Psy Man, Vector Two, Spiritual Project, Q-Zar, The Raiders, The KGB's, The Hose, Dark Oscillators, DJ Gius, Ruff, Giada, Klone, TNT (Technoboy N' Tuneboy).
Dyskografia.
Jako Technoboy:
Jako DJ Gius:
Jako Aceto:
Remixy.
Jako Technoboy:
Jako DJ Gius:

</doc>
<doc id="1788849" url="https://pl.wikipedia.org/wiki?curid=1788849" title="Parafia św. Antoniego Padewskiego w Kuźnicy">
Parafia św. Antoniego Padewskiego w Kuźnicy

Parafia św. Antoniego Padewskiego w Kuźnicy – parafia rzymskokatolicka położona w Kuźnicy (gmina Jastarnia). Mieści się przy ulicy ks. Szynalewskiego. Wchodzi w skład 
dekanatu Morskiego w archidiecezji gdańskiej.

</doc>
<doc id="1788851" url="https://pl.wikipedia.org/wiki?curid=1788851" title="Citroen C4 WRC">
Citroen C4 WRC



</doc>
<doc id="1788852" url="https://pl.wikipedia.org/wiki?curid=1788852" title="De La Chapelle">
De La Chapelle

De La Chapelle – francuski producent samochodów. Przedsiębiorstwo produkuje repliki dawnych samochodów Bugatti, samodzielnie opracowane samochody typu roadster i minivany oraz zmniejszone repliki samochodów dla dzieci.
Przedsiębiorstwo De La Chapelle założone zostało w 1975 roku przez Xaviera De La Chapelle, a jego siedziba mieści się w Saint-Chamond, w regionie Rodan-Alpy. 

</doc>
<doc id="1788858" url="https://pl.wikipedia.org/wiki?curid=1788858" title="5 Gwardyjska Armia Pancerna">
5 Gwardyjska Armia Pancerna

5 Gwardyjska Armia Pancerna () – związek operacyjny Armii Czerwonej, a następne Armii Radzieckiej, istniejący w latach 1943–1992.
Historia.
Rozkazem Naczelnego Wodza z 22 lutego 1943 r. rozpoczęto formowanie armii pancernej pod dowództwem gen. por. wojsk pancernych Pawła Rotmistrowa, która miano gwardyjskiej otrzymała od samego początku swojego istnienia. Walcząc z armią niemiecką na łuku kurskim straciła 14 tys. żołnierzy i 427 czołgów i dział pancernych. W 1944 roku 5 Gwardyjska Armia Pancerna miała na wyposażeniu 52 niszczyciele M10 Wolverine. Niszczycieli tych używał 1223 Pułk Artylerii Samobieżnej z 29 Korpusu Pancernego. Na front wschodni trafiły w ramach programu Lead-Lease.
Struktura organizacyjna.
"w składzie Białoruskiego Okręgu Wojskowego"

</doc>
<doc id="1788859" url="https://pl.wikipedia.org/wiki?curid=1788859" title="Góra Św. Marcina">
Góra Św. Marcina



</doc>
<doc id="1788860" url="https://pl.wikipedia.org/wiki?curid=1788860" title="Marcinka">
Marcinka



</doc>
<doc id="1788861" url="https://pl.wikipedia.org/wiki?curid=1788861" title="Hel Bór">
Hel Bór

Hel Bór – zlikwidowany w 1979 przystanek kolejowy w Helu (Borze), w województwie pomorskim, w Polsce. Przystanek znajdował się w pobliżu bazy Marynarki Wojennej.
Położenie.
Przystanek Hel Bór znajdował się na północ od miasta Hel około 600 metrów od drogi wojewódzkiej 216. W pobliżu stacji znajdowała się baza Marynarki Wojennej w Rejonie Umocnionym Hel&lt;ref nam"ZNAMW4/2010"&gt;&lt;/ref&gt;.
Historia.
Geneza.
W 1918 Polska odzyskała niepodległość. Granice na Pomorzu ustalono dopiero w 1920. Wówczas linia kolejowa z Redy do Pucka znalazła się w Polsce. Stacja w Pucku była najbliżej morza położonym obiektem na sieci PKP, dlatego zbudowano w Pucku tymczasowy port wraz z bocznicą kolejową&lt;ref name="ŚK10/2008"&gt;&lt;/ref&gt;.
1921–1945.
W 1921 rozpoczęto budowę linii na Mierzei Helskiej. Linia została częściowo wybudowana na drodze kołowej, co spowodowało tymczasowe odcięcie Helu od sieci drogowej. Dopiero w 1923 PKP ostatecznie odbudowały zniszczoną drogę&lt;ref name="ŚK2/1998"&gt;&lt;/ref&gt;. Budowa dworców w miejscowościach nadmorskich trwała jeszcze do końca lat 20.&lt;ref name="ŚK7/2008"&gt;&lt;/ref&gt;
W XX-leciu międzywojennym linia ta była obsługiwana przez parowozy OKl27, kursujące na trasie Gdynia – Puck – Gdynia oraz opalane olejem parowozy Tp3, które obsługiwały trasę Puck – Hel – Puck&lt;ref name="ŚK1/2010"&gt;&lt;/ref&gt;. Pod koniec lat 30. na Hel zaczęły docierać pociągi dalekobieżne z Warszawy oraz południa Polski&lt;ref name="ŚK12/2009"&gt;&lt;/ref&gt;.
Rozwój kolei spowodował rozwój gospodarczy na Mierzei Helskiej, powodując, że dotychczas rybackie wioski przeistaczały się w kurorty oblegane latem przez turystów z pozostałej części Polski&lt;ref name="ŚK4/1997"&gt;&lt;/ref&gt;.
1945–1979.
W PRL ze względu na duże znaczenie militarne Helu, dostęp turystów do Helu był ograniczony. Mogli oni przyjeżdżać do miasta tylko koleją.
W 1979 zaprzestano korzystania z przystanku Hel Bór.
Linia kolejowa.
Stacja leży na linii kolejowej nr 213 łączącej Redę z Helem. Linia jest jednotorowa, normalnotorowa, niezelektryfikowana.
Ruch pociągów.
Od 1979 pociągi kursują przez przystanek bez zatrzymywania się.

</doc>
<doc id="1788862" url="https://pl.wikipedia.org/wiki?curid=1788862" title="Zachodnie Żelazne Wrota">
Zachodnie Żelazne Wrota

Zachodnie Żelazne Wrota (, , ) – jedna z dwu przełęczy nazywanych Żelaznymi Wrotami, znajdujących się w głównej grani Tatr Wysokich na obszarze słowackich Tatr. Położone na wysokości ok. 2280 m n.p.m. Zachodnie Żelazne Wrota znajdują się w tej grani pomiędzy Zachodnim Szczytem Żelaznych Wrót (ok. 2360 m) a Małą Śnieżną Kopą. Na południową stronę do Żelaznej Kotliny opada z nich zawalona piargami, łatwa do przejścia depresja, na północną, do Doliny Kaczej olbrzymi Kaczy Żleb. Spod Zachodnich Żelaznych Wrót opada do tej doliny duży Kaczy Żleb. Zachodnie Żelazne Wrota nie są dogodnym przejściem pomiędzy tymi dolinami, do przejścia tego używa się Wschodnich Żelaznych Wrót.

</doc>
<doc id="1788865" url="https://pl.wikipedia.org/wiki?curid=1788865" title="Wysoka Piła">
Wysoka Piła

Wysoka Piła – dawna wąskotorowa ładownia kolejowa w Wysokiej Wielkiej, w gminie Wysoka, w powiecie pilskim, w woj. wielkopolskim, w Polsce. Została oddana do użytku w dniu 21 lutego 1895 roku razem z linią kolejową z Czajcza do Wysokiej Wąskotorowej.

</doc>
<doc id="1788867" url="https://pl.wikipedia.org/wiki?curid=1788867" title="Tasman National Park">
Tasman National Park

Tasman National Park – park narodowy położony na Tasmanii, około 56 km na wschód od Hobart.
W skład parku wchodzi kilka przybrzeżnych wysp w tym Fossil, Hippolyte Rocks oraz Tasmana. Park utworzony w celu ochrony różnorodnego lasu oraz wybrzeża klifowego.
Klify znajdujące się na terenie parku są jednymi z najwyższych położonych na terenie Australii. Zbudowane są z diabazu.
Flora i fauna.
Wśród ssaków zamieszkujących obszar parku można wymienić płetwonogie (głównie uchatka karłowata i kotik nowozelandzki) oraz walenie (delfin butlonosy, wieloryb biskajski południowy i humbak). Na terenie parku żyją różne ptaki morskie, m.in.: morusy, rybitwy i pingwinki małe, małe ptaki takie jak: chwostka szafirowa, miodojady i "Petroica boodang" oraz duże drapieżniki: orły australijskie i bieliki białobrzuche.
Na terenie parku występują trzy gatunki węży: wąż tygrysi, austrelaps i "Drysdalia coronoides".
Dla flory wrzosowisk parku charakterystyczne są gatunki z rodzaju świetlik. Trzy z nich ("Euphrasia amphisysepala", "E. fabula" i "E. phragmostoma") to endemity. W parku swoją południową granicę zasięgu mają "Callitris rhomboidea", "Richea dracophylla" i "Eucalyptus johnstonii".
W wodach przybrzeżnych występują zbiorowiska budowane przez wielkomorszcze "Macrocystis" (glony z rzędu listownicowców).

</doc>
<doc id="1788869" url="https://pl.wikipedia.org/wiki?curid=1788869" title="Zespół Leczenia Środowiskowego">
Zespół Leczenia Środowiskowego

Zespół Leczenia Środowiskowego (domowego) – forma terapii dla osób z przewlekłymi zaburzeniami psychicznymi. Jest najczęściej jednostką organizacyjną szpitala psychiatrycznego, Poradni Zdrowia Psychicznego lub Zakładu Opieki Zdrowotnej. Podstawową formą kontaktu są wizyty domowe.
Zapewnia świadczenia zdrowotne w środowisku społecznym pacjentom, którzy:
W Zespole zatrudnione są osoby o różnych specjalnościach zawodowych: psychiatrzy, psycholodzy (psychoterapeuci), pielęgniarki, pracownicy socjalni, pedagodzy, terapeuci zajęciowi.
Każdy pacjent przyjęty do Zespołu ma swojego terapeutę, z którym realizuje indywidualny program terapeutyczny.
Terapeuta utrzymuje także kontakt i współpracuje z rodziną, środowiskiem pacjenta, odpowiednimi placówkami leczącymi (szpital, poradnie) oraz innymi instytucjami i organizacjami społecznymi. "Zespół Leczenia Środowiskowego" przyczynia się do poprawy ciągłości leczenia i jego efektów. Celem pracy "Zespołu" jest skrócenie czasu pobytu w oddziale całodobowym, a w niektórych wypadkach uniknięcie hospitalizacji i zapobieganie nawrotom.
Do Zespołu nie są przyjmowani pacjenci, którzy ze względu na swój stan psychiczny lub fizyczny, wymagają leczenia szpitalnego.

</doc>
<doc id="1788871" url="https://pl.wikipedia.org/wiki?curid=1788871" title="Sukman Ibn Artuk">
Sukman Ibn Artuk

Sukman Ibn Artuk (ur. ?, zm. 1105 w Palmyrze) – władca z dynastii Artukidów.
Był synem Artuka (zm. 1091), namiestnika Jerozolimy z nadania Tutusza (1079–1095). Po śmierci ojca namiestnictwo przejął brat Sukmana, Ilghazi (zm. 1122), ten zaś opanował miasto Sarudż (dzis. Suruç), które uczynił ośrodkiem swoich działań. Kiedy po śmierci Tutusza wybuchła wojna pomiędzy jego synami, Ridwanem (1095–1113) i Dukakiem (1095–1104), Sukman opowiedział się po stronie tego pierwszego, podczas gdy Ilghazi początkowo popierał Dukaka. W nagrodę za pomoc w walkach Ridwan oddał we władanie Sukmana miasto Ma’arrat an-Numan. Kiedy w roku 1096 Dukak pokłócił się z Ilghazim i uwięził go, Sukman wykorzystał to do zajęcia Jerozolimy. W następnym roku Ilghazi powrócił jednak do Jerozolimy, a Sukman wraz z jego synem walczył po stronie Ridwana przeciwko Dukakowi i sprzymierzonemu z nim namiestnikowi Antiochii, Jaghi Sijanowi. Ten ostatni przeszedł na stronę Ridwana kiedy ten zerwał ze swoim atabegiem Dżanahem ad-Daulą. Po tej zmianie sojuszów Dżanah ad-Daula zajął Ma’arrat an-Numan. Z kolei Ridwan, Jaghi Sijan i Sukman zamierzyli atak na należące odpowiednio do Dżanaha ad-Dauli i Dukaka Hims i Damaszek. W tym momencie dotarły jednak do nich informacje o nadciąganiu wojsk I wyprawy krzyżowej i mimo protestów Sukmana operacja została odwołana. W roku 1098 Sukman brał udział w nieudanych próbach uwolnienia Antiochii od oblężenia krzyżowców podejmowanych przez Ridwana i Kurbughę (zm. 1102), następnie zaś udał się do Jerozolimy, aby razem z Ilghazim bronić jej przed atakiem armii wezyra Fatymidów Al-Afdala. Jednak miasto padło po ponad czterdziestodniowym oblężeniu 26 sierpnia 1098 roku, braciom zaś pozwolono odejść.
Sukman udał się wtedy w kierunku Ruhy (dzis. Şanlıurfa), którą jednak zajęli już krzyżowcy. Ten sam los spotkał także Sarudż. W roku 1101 Sukman próbował odbić to miasto, został jednak pokonany przez hrabiego Edessy Baldwina II (1100–1118). Kiedy w roku 1102 zmarł Kurbugha namiestnictwo Mosulu przejął po nim Dżikirmisz. W konflikt z nim wszedł jednak dotychczasowy podwładny Kurbughi, namiestnik Hisn Kajfy (dzis. Hasankeyf w Turcji) Musa al-Turkmani. Jego wojska przeszły na stronę Dżikirmisza i poszukując pomocy Sukmana oddał mu on Hisn Kajfę. Po tym jak w grudniu tego roku Barkijaruk (1092–1104) powołał na dotychczas zajmowane przez Ilghaziego namiestnictwo Bagdadu Kumusztakina al-Kajsariego, Sukman pomógł swojemu bratu w pokonaniu tego przeciwnika. W obliczu zagrożenia zajęciem przez krzyżowców Harranu dotychczas walczący ze sobą Sukman i Dżikirmisz połączyli swe siły i 7 maja 1104 roku pokonali wojska Hrabstwa Edessy i Księstwa Antiochii w bitwie pod tym miastem. Baldwin II i Joscelin z Courtenay dostali się do niewoli Sukmana, jednak następnego dnia Dżikirmisz napadł na jego namiot i uprowadził Baldwina. W ten sposób krótkotrwały sojusz Dżikirmisza i Sukmana rozpadł się, ten jednak powściągnął swoje pałające żądzą odwetu wojska i nie zaatakował namiestnika Mosulu. W tym samym roku Sukman odziedziczył po swoim kuzynie Mardin. W roku 1105 Sukman odpowiedział na wezwanie o pomoc emira Trypolisu Fachr al-Mulka i wyruszył przeciwko oblegającej miasto armii krzyżowców, zmarł jednak nagle w Palmyrze, prawdopodobnie otruty na zlecenie obawiającego się wzrostu jego wpływów władcy Damaszku, atabega Tughtakina (1104–1128).

</doc>
<doc id="1788872" url="https://pl.wikipedia.org/wiki?curid=1788872" title="Berta z Tours">
Berta z Tours

Berta z Tours (zm. zapewne 6 listopada 877) – wnuczka hrabiego Sundgau i Tours Hugona I Trwożliwego oraz córka Hugona III i Ermengardy z Tours.
W 819 została żoną Girarda II, hrabiego Vienne. Z małżeństwa tego pochodziło jedno dziecko – córka Ewa, wspomniana w testamencie Girarda.
Berta broniła Vienne przed oblężeniem przez króla Francji Karola II Łysego. W 858 wraz z mężem ufundowała opactwa Vézelay i Pothieres.

</doc>
<doc id="1788879" url="https://pl.wikipedia.org/wiki?curid=1788879" title="Humanoid (album Tokio Hotel)">
Humanoid (album Tokio Hotel)

Humanoid – czwarty album niemieckiego zespołu Tokio Hotel wyprodukowany w 2009 roku. W przeciwieństwie do poprzedników łączy dwie wersje językowe piosenek: niemiecką i angielską. Wyprodukowany w trzech wersjach: standardowej (12 utworów), deluxe (dodatkowe 4 utwory) i super deluxe (z dołączoną flagą).
O albumie.
Tytuł albumu, Humanoid, to słowo pochodzące z kultury science fiction, które oznacza "jak człowiek". Producent David Jost dla MTV wyjaśnił wybór tytuł albumu. "Bill wybrał taką nazwę dlatego, że każdym języku pisany jest tak samo, lecz inaczej się go wymawia.
Pod koniec roku 2008, po trasie w Północnej Ameryce, zespół wrócił do studia w Hamburgu. Producent zespołu David Jost zapowiadał premierę albumu na początek 2009 roku, ale ostatecznie wybrano datę 2 października 2009.
Podczas produkcji zespół stworzył 25 utworów, z czego 13 wybrał na płytę. Po krótkim czasie uznano jednak, że na standardowej wersji albumu znajdzie się 12 utworów, a na wersji deluxe 16.
W dniu 17 czerwca 2009, 2 krótkie wersje nowych angielskich piosenek, "Darkside of the Sun" i "Pain of Love", wyciekły do internetu. Zostało potwierdzone, że są autorstwa Tokio Hotel i pochodzą z nowego albumu. W tym samym dniu, po potwierdzeniu, każdy możliwy film na YouTube zawierające te dwa dema został zdjęty ze względu na ograniczenia praw autorskich. Później, w sierpniu, trzy pełne utwory przeciekły do internetu: "Human Connect to Human", "Pain of Love" i "Darkside of the Sun". Utwory były wówczas również usunięte z YouTube.
10 sierpnia w MTV News ogłoszono, że pierwszym singlem z nowego albumu będzie "Automatisch" w języku niemieckim i "Automatic" w języku angielskim. Teledyski do obu wersji wydano już 3 września.
Wersja live.
14 lipca 2010 zespół wydał koncertową wersję albumu "Humanoid" pod tytułem "Humanoid City Live". Nagranie zarówno w wersji audio, jak i wideo zarejestrowano podczas koncertu 12 kwietnia w Mediolanie.
Lista utworów.
"Humanoid": Wersja Niemiecka.
"Humanoid" Deluxe i Super Deluxe
Super Deluxe zawiera dodatkowo flagę zespołu.
"Humanoid": Wersja Angielska.
"Humanoid" Deluxe i Super Deluxe

</doc>
<doc id="1788885" url="https://pl.wikipedia.org/wiki?curid=1788885" title="Lato tajemnic">
Lato tajemnic

Lato tajemnic – druga część cyklu powieściowego "Jane Austen XXI wieku" autorstwa Rosie Rushton.
Wzorzec.
Książka jest adaptacją powieści "Opactwo Northanger" autorstwa Jane Austen.
Treść.
Caitlin Morland otrzymuje stypendium Hectora Olivera dla szkół artystycznych. W nowej szkole poznaje Izzy Thorpe i Summer Tilney – dwie dziewczyny z bardzo bogatych domów. Zazdrości im ich stylu życia, a mianowicie tego, że rodzice pozwalają im późno wracać do domu i nie przejmują się ich wydatkami na ubrania. Caitlin nie może uwierzyć, gdy koleżanki skarżą się jej na życie w bogatej rodzinie.
Pewnego dnia, gdy Caitlin czyta plotkarski tygodnik, podchodzi do niej Izzy Thorpe, która chce odwiedzić Caitlin w jej domu. Panna Morland uważa to za niedorzeczność i nie chce zaprosić tam koleżanki. Ale ulega w końcu namowom nowej koleżanki i zaprasza ją do siebie. Potem zaczyna się lekcja, w trakcie której omawiane są obrazy Rubensa. Panna Morland nie wypowiada się o obrazach z entuzjazmem i uważa, że jest on nieciekawy. Po szkole przychodzi do niej Izzy. Jest ona zachwycona rodziną Caitlin oraz jej mieszkaniem. Pod dom podjeżdżają Jamie i Tom Porter, któremu zaczyna podobać się Caitlin.
Na parę tygodni przed imprezą urodzinową, Izzy, Caitlin, Jamie i Tom wybierają się na imprezę do klubu Goryl Mango. Caitlin po kilku tańcach z Tomem zamawia sobie sok. Podchodzi do niej Summer, która także jest na imprezie. Po rozmowie, do Caitlin podchodzi Bianca Joseph i postanawia poderwać dwóch chłopaków. Gdy Caitlin stara się do nich podejść z Biancą, nagle ktoś ją potrąca i sok, który trzyma w ręce się rozlewa. W ten sposób dziewczyna poznała Ludo Tilneya. Chłopak proponuje jej coś do picia i rozmawiają o Summer. Tom podchodzi do swojej towarzyszki i proponuje jej, aby pojechali do innego klubu, ale panna Morland się nie zgadza. Postanawia pomóc Ludo (poprosił ją, aby wyciągnęła Summer z toalety damskiej). Po powrocie do domu, Caitlin rysuje węglem portret Ludo.
Nadchodzi dzień imprezy u Izzy. Caitlin przebiera się za Rose z filmu „Titanic”. W trakcie przyjęcia oblewa się wodą i nakłada na siebie koło ratunkowe, co powoduje duże zainteresowanie od płci męskiej. Nagle ktoś dzwoni do drzwi i po otwarciu ich zaczynają błyskać flesze. To reporterzy, którzy próbują przyczepić się do pomyłek ojca Izzy. Dziewczyna zdradza im, że rodzice znajdują się na przyjęciu w Royal Pavillon. Parę dni po urodzinach, do domu Caitlin przychodzi zapłakana Izzy. Opowiada jej o tym, że rodzice na nią nakrzyczeli z powodu wygadania się o miejscu ich pobytu. W tym samym czasie, Caitlin oświadcza rodzicom, że została zaproszona przez Summer, aby spędziła dwa tygodnie wakacji wraz z nią we włoskiej posiadłości Tilneyów – Casa Vernazza, położonej w Ligurii. Rodzice Caitlin zgadzają się na to, a Jamie postanawia im powiedzieć, że wybiera się tam z Izzy.
Nadchodzi dzień wyjazdu. W trakcie lotu samolotem Caitlin przegląda plotkarskie czasopisma, na co zwraca uwagę Ludo. Udaje zdziwienie, gdy widzi treść nagłówków artykułów i udaje niecierpliwego, aby dowiedzieć się o innych „pasjonujących” szczegółach życia gwiazd. Następnie, zaczyna czytać książkę, a Caitlin już podejrzewa, że nie jest nią zainteresowany. Z lotniska odbierają ich Gabriella i Luigi. Ludo i Caitlin zabierają się z Gabriellą, a gdy ta wychodzi na moment z samochodu, aby porozmawiać z przyjaciółką, rozmawiają na temat Summer i jej matki.
Po przyjeździe do Casa Vernazza, Summer pokazuje Caitlin jej pokój oraz obrazy matki. Następnie wybierają się na wycieczkę po miasteczku. Caitlin spaceruje koło kościoła, gdy nagle słyszy głos koleżanki i jakiegoś faceta. Od strony posiadłości nadchodzą Ludo i jego ojciec. Chłopak proponuje Caitlin wycieczkę łodzią motorową, na którą ona się zgadza. W trakcie kolacji, trwa rozmowa na ten temat i do Ludo oraz Caitlin dołączają się Freddie, Izzy, Jamie i Summer oraz Gabriella.
W trakcie wycieczki wszyscy, oprócz Jamiego idą pływać. Ale Summer i Caitlin nie zostają na długo w wodzie, bo panna Tilney ma zamiar zabrać koleżankę do galerii. Idą tam i udają studentki sztuki, które mają opisać twórczość Eleny Cumani-Tilney. Ale gdy Lorenzo przynosi im obraz, Summer zaczyna płakać, a on wie, że odwiedziła go córka artystki. Do Caitlin dzwoni Ludo, który chce, aby obie wróciły już do domu, bo sir Magnus się niepokoi. Summer nie odzywa się do koleżanki w drodze powrotnej, ponieważ twierdzi, że ta śledziła ją w dniu wycieczki do miasta. Ale na szczęście wszystko sobie wyjaśniają, ale panna Tilney wciąż twierdzi, że przyjaciółka jest nieszczera i coś ukrywa.
Caitlin postanawia pomóc Summer w poznaniu tajemnicy śmierci jej matki. Po długich przemyśleniach stwierdza, że to Gabriella i sir Magnus zabili Elenę, a potem upozorowali jej przypadkową śmierć. Ale aby potwierdzić tą hipotezę, Caitlin prosi przyjaciółkę, aby przez jakiś czas była miła dla Gabrielli.
W obrazach Eleny, Caitlin znajduje ładne ruiny podpisane "Opactwo, lipiec 2004". Postanawia dowiedzieć się co to jest Opactwo. Zasiada do laptopa Ludo i znajduje w Internecie ten sam budynek oraz opis "Opactwo – Ośrodek Opieki Psychiatrycznej". Nagle do pokoju wchodzi Ludo i widzi, że Caitlin już prawdopodobnie wie o tym, jaka była jego matka. Niespodziewanie z domu znika Summer. Wszyscy zaczynają jej szukać, a do domu nadchodzi wiadomość, że Freddie i Izzy mieli wypadek na motocyklu i trafili do szpitala. Po paru godzinach do Caitlin dzwoni Summer, która prosi ją, aby mogły się spotkać poza domem. Wcześniej, do domu Tilneyów przychodzi Alex di Matteo i mówi rodzinie Summer, że jest w niej zakochany i rozmawiał z nią. Ale dziewczyna uciekła, twierdząc, że chłopak ma wymówkę (chciał wyjechać z babcią do Mediolanu, ale Summer twierdziła, że nie z babcią, a z inną dziewczyną). Caitlin wychodzi na spotkanie z Summer.
Wszystko się wyjaśnia. Nawet życie uczuciowe Caitlin. Mianowicie, Ludo zabiera ją do galerii Lorenza, a następnie na spacer i wyznaje jej miłość. Po paru dniach otwierają galerię prac Eleny Cumani-Tilney w Domku Ogrodnika na terenie posiadłości Tilneyów, a wieczorem maja zamiar wybrać się na wycieczkę łodzią motorową chłopaka. Najpierw jednak, Ludo chce wiedzieć, czy Caitlin nie wyśle przypadkiem artykułu do jednego z tabloidów, na temat śledztwa w sprawie śmierci jego matki. Oburzona dziewczyna zaprzecza temu, choć w jej głowie dość często pojawiały się pomysły na nagłówki takich artykułów. Ludo mówi Caitlin, że zakochał się w niej, gdy zauważył jak poważnie traktuje bzdury wypisywane w plotkarskich czasopismach. Dziewczyna nie dowierza jego słowom, a on w odpowiedzi całuje ją.

</doc>
<doc id="1788888" url="https://pl.wikipedia.org/wiki?curid=1788888" title="Bitwa nad Rodanem (218 p.n.e.)">
Bitwa nad Rodanem (218 p.n.e.)

Bitwa nad Rodanem – starcie zbrojne, które miało miejsce w roku 218 p.n.e.
Wiosną 218 p.n.e. Hannibal wyruszył z Hiszpanii w kierunku wschodnim na czele armii liczącej 90 000 piechoty, 12 000 jazdy i 37 słoni bojowych. Po drodze pozostawił ponad 20 000 ludzi (w tym 12 000 Iberów) pod wodzą swojego siostrzeńca Hannona do obrony zdobytych terenów nad rzeką Ebro. Następnie na czele 50 000 piechoty i 9 000 jazdy przekroczył Pireneje, wkraczając na tereny plemion galijskich nad rzeką Rodan. Kartagińczycy rozpoczęli przeprawę na drugą stronę rzeki, wykorzystując m.in. łodzie zakupione u zaprzyjaźnionych tubylców. Po drugiej stronie rzeki zebrali się tymczasem wrodzy Kartagińczykom Galowie a także wspomagające ich nieliczne oddziały Rzymskie, starające się nie dopuścić przeciwnika do przeprawy. Kartagińczycy wykorzystując miejscowych przewodników znaleźli w końcu dogodne miejsca do przeprawy, a po przekroczeniu rzeki skierowali się nocą naprzeciw stanowisk Galów. Gdy wczesnym rankiem następnego dnia przeprawę rozpoczęły główne siły kartagińskie, Galowie i Rzymianie rozpoczęli atak. W tej chwili na atakujących uderzyły uprzednio przeprawione wojska Kartagińczyków, które zaatakowały obóz Galów. Równocześnie główne siły Hannibala uderzyły od strony rzeki rozpraszając całkowicie przeciwnika. Po zwycięstwie Hannibal przeprawił całą armię przez rzekę, w tym słonie, kierując się w stronę Alp.

</doc>
<doc id="1788892" url="https://pl.wikipedia.org/wiki?curid=1788892" title="Jerzy Suszko">
Jerzy Suszko



</doc>
<doc id="1788893" url="https://pl.wikipedia.org/wiki?curid=1788893" title="Stadło">
Stadło



</doc>
<doc id="1788895" url="https://pl.wikipedia.org/wiki?curid=1788895" title="Blaszki rogowe">
Blaszki rogowe

Blaszki rogowe ("lamellae") – blaszki licznie występujące w dziobie ptaków blaszkodziobych (Anseriformes) i flamingów (Phoenicopteriformes) na wewnętrznej powierzchni szczęki i żuchwy. Umożliwiają przecedzanie pokarmu pobieranego z wody. Odciski podobnych struktur odkryto u dinozaurów z rodzaju "Gallimim".

</doc>
<doc id="1788896" url="https://pl.wikipedia.org/wiki?curid=1788896" title="Zygmunt Hobot">
Zygmunt Hobot

Zygmunt Hobot (ur. 17 lipca 1930 w Krakowie, zm. 19 stycznia 2004 w Warszawie) – polski aktor.
Życiorys.
Ukończył PWSA w 1953 roku w Krakowie. Zadebiutował w teatrze 12 grudnia 1953 roku. Był aktorem Teatru Wybrzeże w Gdańsku (1953-1956), Teatru Dramatycznego we Wrocławiu (1956-1963), Starego Teatru w Krakowie (1963-1966), Teatru Polskiego w Warszawie (1966-1995). Otrzymał dwie nagrody, pierwszą w 1961 za rolę Ricarda w sztuce „Montserrat”, a drugą w 1962 roku za rolę Tiatina w „Jegorze Bułyczowie”. W 1988 otrzymał odznaczenie – "Zasłużony dla Teatru Polskiego w Warszawie". Zmarł 19 stycznia 2004 roku i został pochowany na Cmentarzu Rakowickim w Krakowie.

</doc>
<doc id="1788897" url="https://pl.wikipedia.org/wiki?curid=1788897" title="Parafia Matki Bożej Pocieszenia w Krasnymstawie">
Parafia Matki Bożej Pocieszenia w Krasnymstawie

Parafia Matki Bożej Pocieszenia w Krasnymstawie – jedna z parafii rzymskokatolickich w Krasnymstawie, należąca do archidiecezji lubelskiej i Dekanatu Krasnystaw – Zachód. 
Historia.
W 1984 roku po erygowaniu parafii pw. Trójcy Przenajświętszej w Krasnymstawie, podjęto decyzję o budowie następnego kościoła. 4 maja 1986 roku poświęcono plac budowy. W 1987 roku rozpoczęto budowę kościoła według projektu arch. Bolesława Stelmacha. W 1991 roku odprawiono pierwszą mszę świętą. 
24 czerwca 1991 roku dekretem bpa Bolesława Pylaka została erygowana parafia "pw. Matki Bożej Pocieszenia", w której było 7 500 wiernych. W kolejnych latach prowadzono prace wykończeniowe. 7 październik 2001 roku kościół został poświęcony.

</doc>
<doc id="1788903" url="https://pl.wikipedia.org/wiki?curid=1788903" title="Mikałaj Ułaščyk">
Mikałaj Ułaščyk



</doc>
<doc id="1788904" url="https://pl.wikipedia.org/wiki?curid=1788904" title="Parafia Trójcy Przenajświętszej w Krasnymstawie">
Parafia Trójcy Przenajświętszej w Krasnymstawie

Parafia Trójcy Przenajświętszej w Krasnymstawie – jedna z parafii rzymskokatolickich w Krasnymstawie, należąca do archidiecezji lubelskiej i Dekanatu Krasnystaw – Zachód. Została erygowana w 1984 roku.
Historia.
Obecny kościół został zbudowany w latach 1825–1826 według projektu arch. Wawrzyńca Źiółkowskiego, w ramach rekompesaty za utracone mienie dla Augustianów. W 1839 roku bp Mateusz Maurycy Wojakowski konsekrował W 1864 roku klasztor Augustianów został przez władze carskie skasowany. Kościół został przekazany greckokatolickom, a po 1875 roku prawosławnym. W 1917 roku po odzyskaniu przez katolików, kościół stał się kościołem rektoralnym parafii św. Franciszka Ksawerego w Krasnymstawie.
Od 1932 roku rektorem kościoła był ks. Stanisław Ciołek, a w latach 1973–1982 ks. Stanisław Obara. 13 kwietnia 1982 roku przy kościele rektoralnym powstał samodzielny ośrodek duszpasterski. 3 kwietnia 1984 roku dekretem bpa Poleslawa Pylaka została erygowana parafia "pw. Trójcy Przenajświętszej". W 1991 roku parafia odzyskała dawny budynek klasztorny.
Na obszarze parafii leżą ulice: Chmielna, Głowackiego, Mickiewicza, Okrzei, PCK, Poniatowskiego, Sobieskiego, Szkolna.

</doc>
<doc id="1788930" url="https://pl.wikipedia.org/wiki?curid=1788930" title="Sébastien Ruette">
Sébastien Ruette

Sébastien Ruette (ur. 22 czerwca 1977 w Nicolet w Kanadzie) – francuski siatkarz pochodzenia kanadyjskiego grający na pozycji atakującego. Mierzy 200 cm i waży 93 kg. Były reprezentant Francji i Kanady.

</doc>
<doc id="1788934" url="https://pl.wikipedia.org/wiki?curid=1788934" title="Kwasiłów">
Kwasiłów

Kwasiłów (ukr. Квасилів; czes. Kvasilov) – osiedle typu miejskiego w rejonie rówieńskim obwodu rówieńskiego, nad rzeką Uście, założone w 1868 r. W II Rzeczypospolitej miejscowość należała do gminy wiejskiej Równe w powiecie rówieńskim województwa wołyńskiego.
Znajduje to się przystanek kolejowy Kwasiłów leżący na linii Zdołbunów – Kowel.
Osadnictwo czeskie.
Kwasiłów był jednym z głównych centrów osadnictwa czeskiego w guberni wołyńskiej. W dwudziestoleciu międzywojennym działał tu konsulat czechosłowacki, który swą jurysdykcją obejmował powiat łucki.

</doc>
<doc id="1788935" url="https://pl.wikipedia.org/wiki?curid=1788935" title="Parafia św. Franciszka Ksawerego w Krasnymstawie">
Parafia św. Franciszka Ksawerego w Krasnymstawie

Parafia św. Franciszka Ksawerego w Krasnymstawie – jedna z parafii rzymskokatolickich w Krasnymstawie, należąca do archidiecezji lubelskiej i Dekanatu Krasnystaw – Wschód.
Historia.
Parafia pw. Wszystkich Świętych istniała już w II połowie XIV wieku, została erygowana w 1350 roku. W 1419 roku król Władysław Jagiełło uposażył parafię. W 1490 roku do Krasnegostawu bp chełmski Maciej z Łomży przeniósł siedzibę kościół, aż do 1776 roku był katedrą i siedzibą biskupów chełmskich. Kościół był murowany i w 1810 roku rozebrano go. 
W latach 1695–1723 Jezuici zbudowali obecny kościół z fundacji Potockich, który został konsekrowany 5 października 1741 roku. Po kasacie Jezuitów w 1773 roku kościół stał się parafialny.

</doc>
<doc id="1788939" url="https://pl.wikipedia.org/wiki?curid=1788939" title="Jerzy Suszko (dziennikarz)">
Jerzy Suszko (dziennikarz)

Jerzy Suszko (ur. 24 września 1921 roku w Kielcach, zm. 27 lutego 2008 w Warszawie) – dziennikarz sportowy, pisarz, współautor scenariuszy filmowych.
Jerzy Suszko był dziennikarzem sportowym pracującym dla "Expresu Wieczornego" i "Kuriera Polskiego", współpracował z "Tygodnikiem Powszechnym" i "Światem".
Jest współautorem scenariuszy do czterech filmów fabularnych. "Ściana Czarownic" powstała we współpracy z Andrzejem Bonarskim, natomiast pozostałe trzy – "Zaczarowany rower", "Czekam w Monte-Carlo" i "Bokser" – napisał wspólnie z Bohdanem Tomaszewskim. "Bokser" został nagrodzony na festiwalu filmowym w Wenecji w 1967 roku.
Twórczość.
Jest autorem kilku książek, m.in.

</doc>
<doc id="1788940" url="https://pl.wikipedia.org/wiki?curid=1788940" title="Nowizna (powieść)">
Nowizna (powieść)

Nowizna (oryg. ros. "Нoвь") – ostatnia powieść Iwana Turgieniewa, napisana w 1877.
Okoliczności powstania utworu.
Inspiracją dla napisania "Nowizny" były osobiste doświadczenia Turgieniewa związane z kontaktami z aktywistami ruchu narodnickiego. Pisarz określał swoje poglądy polityczne jako umiarkowanie liberalne, jednak traktował ruch ten jako poważną siłę społeczną i znał wielu związanych z nim działaczy. Turgieniew nie popierał programu narodników, jednak był zdania, że tylko jego radykalizm może wymusić na caracie ustępstwa w sferze polityki społecznej. Poprzez powieść "Nowizna" chciał przedstawić swoją ocenę narodnictwa i wskazać najkorzystniejsze jego zdaniem metody działania w przyszłości.
Treść.
Student Aleksy Nieżdanow, członek tajnej organizacji narodnickiej, otrzymuje propozycję pracy jako nauczyciel domowy syna carskiego urzędnika Sypiagina. Na miejscu spotyka jego żonę, Walentynę oraz bratanicę Mariannę Siniecką. Oczarowany Walentyną, dopiero po pewnym czasie dostrzega jej moralną pustkę; zakochuje się w Mariannie, zwłaszcza gdy odkrywa, że również ona przerażona jest warunkami życia rosyjskiego chłopstwa i pragnie czynnie zaangażować się w ruchu na rzecz ich poprawy. W domu Sypiaginów Nieżdanow spotyka również Kałłomiejcew, szlachcica i zajadłego reakcjonistę, oraz brata Walentyny Sypiaginy Siergieja Markiełowa, który mimo znacznego majątku sympatyzuje z narodnikami. Nie mogąc wytrzymać atmosfery panującej w domu, Nieżdanow i Marianna decydują się na ucieczkę, w czym pomaga im zarządca fabryczny Wasilij Sołomin. Wspólnie z Markiełowem, agitatorem Kiślakowem i Siłą Paklinem Nieżdanow próbuje organizować grupę działaczy i propagować idee narodnickie wśród chłopstwa. Ich działania kończą się jednak klęską. Nieżdanow nie potrafi przemawiać do chłopów, spotkania z nimi kończą się jedynie upijaniem się. Markiełow zostaje schwytany i doręczony policji przez wieśniaków, których chciał wzywać do walki. Nieżdanow zaczyna wątpić w sens swoich działań. Nie czuje się godny ukochanej Marianny, która nadal wierzy w sprawę i stara się jak najlepiej przygotować do "pójścia w lud". W akcie rozpaczy popełnia samobójstwo, w ostatnich chwilach prosząc Mariannę, by poślubiła przedsiębiorczego i pracowitego Sołomina. Tak też się dzieje.
Wymowa utworu.
"Nowizna" jest w dużej mierze utworem satyrycznym; z jednej strony Turgieniew przedstawia w nim bardzo krytyczny obraz rosyjskiej szlachty, z drugiej strony w sposób prześmiewczy został ukazany również ruch narodnicki. Rosyjscy arystokraci to w powieści albo obłudnicy (Sypiagin), pozujący na liberałów, albo otwarci ultrakonserwatyści (Kałłomiejcew), dostrzegający wszędzie niebezpieczeństwo ze strony "jakobinów", pragnący jedynie szybkiej kariery w carskiej administracji. Z kolei narodnicy, choć pragnący dobra kraju i gotowi do wielu poświęceń, skazani są na porażkę – Nieżdanow to marzyciel, piszący wiersze, lecz niezdolny do porozumienia z idealizowanymi przezeń chłopami. Jego towarzyszka Fiokła Maszurina jest odrażająco brzydka, agitator Kiślakow odbywa niekończące się podróże po kraju, z których nic nie wynika, zaś inni ludzie, którzy wydają im się kandydatami na przyszłych aktywistów, nie rozumieją sensu walki. Całość kończy się zupełnym upadkiem planów Nieżdanowa i jego osobistą katastrofą. Jedynymi osobami, których działalność jest przedstawiona jako sensowna, są Marianna i Sołomin, pragnący przede wszystkim działać na rzecz edukacji ludu, "pracy u podstaw". Postać Sołomina została poddana wyraźnej idealizacji, gdyż Turgieniew traktował ją raczej jako symbol jego postulatów zmian w Rosji niż realną, opartą na faktach figurę.

</doc>
<doc id="1788945" url="https://pl.wikipedia.org/wiki?curid=1788945" title="Milicja Ludowa">
Milicja Ludowa

Milicja Ludowa – formacja policyjna w Polsce funkcjonująca od 5 grudnia 1918 do 24 lipca 1919, powstała na bazie Milicji Ludowej PPS.
Historia Milicji Ludowej.
Milicja Ludowa powstała w listopadzie 1918 roku w oparciu o członków Pogotowia Bojowego PPS, Polskiej Organizacji Wojskowej i PSL „Wyzwolenia” a 5 grudnia 1918 dekretem Tymczasowego Naczelnika Państwa Józefa Piłsudskiego oraz Tymczasowego Rządu Republiki Ludowej Jędrzeja Moraczewskiego, "Przepisy o organizacji Milicji Ludowej" została uznana za formację policyjną.
Milicja Ludowa zgodnie z dekretem była formacją o charakterze wojskowym podległą Ministrowi Spraw Wewnętrznych. Zgodnie z postanowieniami dekretu, Milicję Ludową powołano: 
Kierowanie Milicją Ludową należało do Komendy Głównej wyznaczonej przez Ministrowi Spraw Wewnętrznych w porozumieniu z Naczelnym Dowództwem. Struktura miała oprzeć się na okręgach dostosowanych do podziału administracyjnego. Na czele okręgów mieli stać komendanci okręgowi wyznaczeni przez Komendę Główną. Natomiast komendanci okręgowi w porozumieniu z komisarzami rządowymi mieli wyznaczać komendantów powiatowych. Zgodnie z dekretem rozwiązano jednocześnie wszystkie ochotnicze formacje straży, obron i milicji obywatelskich, z wyjątkiem milicji i policji samorządowych.
16 grudnia 1918 Minister Spraw Wewnętrznych Stanisław Thugutt wydał rozporządzenie wykonawcze, którym zorganizowanie Milicji Ludowej powierzył Komendantowi Głównemu oraz przypomniał o obowiązku rozwiązania się formacji ochotniczych w tym złożeniu broni, zgodnie z poleceniami Komendanta Głównego.
Komendantem Głównym Milicji Ludowej mianowano kpt. Ignacego Boernera. Wraz z rozporządzeniem ministra spraw wewnętrznych opublikowano odezwę Komendanta Głównego, w której ogłosił: Odezwa określała ponadto, iż członkami Milicji Ludowej mogą być ochotnicy:
Służba w Milicji Ludowej miała trwać do czasu określenia jej terminu przez Sejm Ustawodawczy.
Milicja Ludowa uznawana była, przez przeciwników rządu Moraczewskiego, za organizację lewicową, opanowaną przez PPS. Powodowało to konflikty z niektórymi oddziałami wojska i żandarmerii. M.in. do starć pomiędzy Milicją Ludową a wojskiem doszło w Kozłowie, w grudniu 1918 r., gdzie Milicja wsparła strajkujących robotników rolnych, zaś właściciele ziemscy wezwali wojsko. W wyniku starć zginęło 8 robotników, kilkadziesiąt osób w tym trzech ułanów zostało rannych.
Do dużych starć doszło po zamachu Januszajtisa 6 stycznia 1919 na rząd Jędrzeja Moraczewskiego. Oddziały Milicji Ludowej w Radomiu, zaatakowały oddziały II batalionu 26 pułku piechoty oraz 24 pułku piechoty, chcąc je rozbroić i uprzedzić ich wystąpienia. Doszło do całonocnych starć. W wyniku negocjacji z udziałem płk. Norwid-Neugebauera i Mariana Malinowskiego z PPS doszło do uspokojenia sytuacji. Do starć doszło również 5 i 6 stycznia w Żyrardowie, zaś 11 stycznia w Lublinie.
7 lutego 1919 rząd Ignacego Paderewskiego dokonał zmiany dekretu o Milicji Ludowej, wprowadzając nowe wymogi dla milicjantów: 
Ponadto wprowadzono dwumiesięczny okres kandydacki; uznano, że służba trwa co najmniej dwa lata. Ponadto określono, że do funkcjonariuszy milicji stosuje się wojskowe przepisy o karach dyscyplinarnych oraz wojskowa procedura karna.
W marcu 1919 gdy doszło w Zagłębiu Dąbrowskim do strajku generalnego, wojsko rozbroiło, a następnie internowało kompanie sosnowiecką i dąbrowską Milicji Ludowej. Aresztowano również oficerów, m.in. Bolesława Sarankiewicza. Sprawa ta była przedmiotem licznych interpelacji oraz wyjaśnień rządu.
W marcu 1919 ówczesny minister spraw wewnętrznych Stanisław Wojciechowski nakazał podporządkowanie Milicji Ludowej lokalnym komisarzom rządowym. Od kwietnia 1919 rozpoczęto przygotowania do utworzenia jednolitej formacji policyjnej. Jednocześnie postanowiono wcielić bataliony Milicji do oddziałów wojskowych. Pierwszy batalion z Warszawy, został sformowany w kwietniu 1919 i skierowany na front jako III batalion białostockiego pułku strzelców Dywizji Litewsko-Białoruskiej. Następnie utworzono siedem kolejnych batalionów do służby etapowej. Wszystkie bataliony miały otrzymać nazwę „IV batalionu etapowego” z uzupełnieniem nazwy miejscowości. Bataliony miały odbywać służbę wartowniczą w garnizonach i chronić linie kolejowe na zapleczu frontu.
W czerwcu 1919, w Pińsku, doszło do buntu dwóch kompanii żołnierzy V Batalionu Milicji Ludowej, dowodzonego przez por. Stefana Lelek-Sowę, którzy na rozkaz gen. Antoniego Listowskiego mieli natychmiast wyruszyć na pierwszą linię frontu. Próba kilkudniowego wstrzymania wykonania rozkazu, argumentowana brakiem amunicji, zaprowiantowania, zaplecza oraz braku wyszkolenia liniowego celem przygotowania się do działań, spotkała się z odmową. Spowodowało to protest żołnierzy Milicji, a w konsekwencji zostali rozbrojeni i internowani. Bataliony zostały ostatecznie do 1 lipca 1919 wcielone do poszczególnych pułków piechoty. Istotnym problemem udziału Milicji w działaniach frontowych był brak uzbrojenia i wyposażenia, niechęć dowódców traktujących Milicję jako „bolszewików”, nieuregulowanie awansów oficerskich w Milicji.
Wydarzenia z Pińska przyspieszyły likwidację Milicji Ludowej już w czerwcu 1919. Milicja Ludowa została formalnie rozwiązana ustawą z dnia 24 lipca 1919 o policji państwowej.
Struktura Milicji Ludowej.
Liczebność.
Milicja Ludowa liczyła w marcu 1919 r. ok. osób. Oddziały zgrupowane były w bataliony i kompanie. W każdy okręgu znajdował się jeden batalion liczący ok. 760 ludzi. Łącznie było 15 batalionów Milicji Ludowej w 11 okręgach (w Warszawskim były trzy bataliony, zaś w radomskim dwa); Ponadto w 62 obwodach było po jednej kompanii liczącej ok. 160 ludzi. Ponadto istniały komendy obwodowe, okręgowe, komenda główna oraz trzy szkoły podoficerskie w Częstochowie, Kozienicach oraz Warszawie (tam też zorganizowano szkołę podchorążych). Ponadto szacuje się, że w rezerwach Milicji znajdowało się ok. 12 tys. osób.
Hierarchia i umundurowanie.
W Milicji Ludowej istniały trzy stopnie bez rang: szeregowiec, podoficer i oficer z określeniem funkcji. Szeregowiec nosił jeden pasek czerwony na kołnierzu; Podoficer czerwony kąt na kołnierzu; Oficer czerwoną błyskawicę na kołnierzu. Ponadto podoficerowie i oficerowie nosili czerwone sznury.
Milicja w większości umundurowana była w mundury z czarnego sukna, oraz czapki maciejówki. Na czapce z orzełkiem bez korony były emaliowane czerwone inicjały „ML”. Oficerowie oddelegowani z wojska nosili mundury wojskowe.
Linki zewnętrzne.
Polskie socjalistyczne formacje zbrojne 1917–1920

</doc>
<doc id="1788948" url="https://pl.wikipedia.org/wiki?curid=1788948" title="Krystyna Miecikówna">
Krystyna Miecikówna

Krystyna Miecikówna, właśc. Krystyna Narożna z domu Miecik (ur. 6 listopada 1924 w Warszawie, zm. 4 października 2009 tamże) – polska aktorka teatralna i filmowa. W polskim dubbingu użyczyła głosu myszy Pixie w serialu Pixie, Dixie i Pan Jinks wydanym przez Polskie Nagrania. W 1947 ukończyła studia na PWST w Warszawie. Zadebiutowała w teatrze 7 marca 1947. Pochowana na cmentarzu Bródnowskim (kwatera 40F-1-32).

</doc>
<doc id="1788949" url="https://pl.wikipedia.org/wiki?curid=1788949" title="Średnia moc procesora">
Średnia moc procesora

ACP (ang. "Average CPU Power") – system charakteryzujący średni pobór mocy nowych procesorów w trakcie "codziennego użytkowania" (szczególnie procesorów serwerowych). System oceniania został zdefiniowany przez AMD, do stosowania go w linii procesorów opartych na mikroarchitekturze K10 (Procesorów serii Opteron 8300 i 2300). Ocena ta jest podobna do TDP, które stosował Intel przy procesorach Pentium i Core 2 do oceny zużycia energii podczas wysokiego obciążenia, które w rzeczywistości są nieco niższe niż TDP tego samego procesora.
AMD twierdzi, że ocena ACP obejmuje kilka kryteriów zużycie energii podczas pracy, jak w teście TPC-C, SPECcpu2006, SPECjbb2005 oraz STREAM Benchmark (Przepustowość pamięci). AMD jest zdania, że jest to lepsza metoda pomiaru zużycie energii dla centrów danych. AMD zapewnia, że ACP i wartości TDP procesorów będą współistnieć, a nie zastępować się wzajemnie. Wszystkie produkty serwerowe będą posiadały dwie wartości, począwszy od serwerowego procesora o nazwie kodowej Barcelona.

</doc>
<doc id="1788950" url="https://pl.wikipedia.org/wiki?curid=1788950" title="PZL-126 Mrówka">
PZL-126 Mrówka

PZL-126 Mrówka – polski samolot rolniczy wybudowany w liczbie dwóch prototypowych egzemplarzy w wytwórni WSK-Okęcie. Konstrukcja nie była dalej rozwijana.
Historia.
Prace nad samolotem rozpoczęto na początku lat 80. XX w. w PZL Warszawa Okęcie z inicjatywy inżyniera Andrzeja Słocińskiego. Projekt był konsultowany z naukowcami ze Szkoły Głównej Gospodarstwa Wiejskiego w Warszawie oraz Akademii Rolniczo-Technicznej w Olsztynie. W 1983 roku ukończono wstępny projekt nowego samolotu, którego drewniana makieta naturalnej wielkości została ukończona w 1985 roku. Budowa finansowana była z budżetu Ministerstwa Przemysłu Maszynowego, WSK-Okęcie udostępniało jedynie swój potencjał produkcyjny bez angażowania własnych środków finansowych. W 1985 roku makieta zaprezentowana została na V Naukowo Praktycznej Konferencji Lotnictwa Gospodarczego krajów Rady Wzajemnej Pomocy Gospodarczej w Olsztynie. Zainteresowanie, jakie wzbudził samolot przyczyniło się do większego dopływu środków finansowych, który pozwolił na przyspieszenie prac.
W 1988 roku rozpoczęto budowę pierwszego prototypu oznaczonego znakami rejestracyjnymi SP-MKA, zmienionymi później na SP-PMA. Próby na ziemi rozpoczęto w lutym 1990 roku, a do pierwszego lotu samolot wzbił się 20 kwietnia 1990 roku. Za sterami maszyny siedział pilot doświadczalny I klasy mgr inż. Maciej Aksler, który wykonał 7-minutowy oblot w rejonie lotniska na wysokości około 100 m. Był to również jeden z nielicznych przypadków, kiedy pierwszy lot prototypowej maszyny odbył się na oczach zgromadzonej publiczności. Podczas prób kołowania na ziemi doszło do zderzenia dwóch prototypów, Mrówka wjechała w zastrzał prawego skrzydła samolotu PZL-105 Flaming stojącego przed hangarem. Flaming wyszedł z kolizji bez szwanku, Mrówka miała uszkodzone śmigło i zbiornik paliwa ze skrzydła. Przez rok do 4 kwietnia 1991 roku maszyna wykonała 16 lotów, zastosowany silnik o zbyt małej mocy był przyczyną słabych osiągów Mrówki.
W tym samym roku przystąpiono do budowy drugiego prototypu oznaczonego jako PZL-126P Mrówka 2001 (P jak "poprawiony"), w którym zastosowano mocniejszy silnik Continental O-200A. Początek lat 90. w Polsce był czasem kryzysu gospodarczego, który odbił się również na postępie prac związanych z budową drugiego prototypu. W celu zdobycia środków finansowych, dzięki którym można by dalej finansować pracę powołano Fundację Agrolot. Drugi prototyp, oznaczony znakami SP-PMB, wzbił się po raz pierwszy w powietrze 20 października 2000 roku. Za sterami siedział podobnie jak wcześniej Maciej Aksler. Wstępne zainteresowanie samolotem wyraził klient z Tajlandii. Konstrukcja nie była dalej rozwijana.
Konstrukcja.
Mrówka jest jednomiejscowym, wolnonośnym dolnopłatem o konstrukcji metalowej z elementami z laminatu szklano-epoksydowego. Jednodźwigarowe skrzydło o obrysie prostokątnym i niewielkim wzniosie dodatnim wynoszącym 3°. W skrzydle zamontowano cztery integralne zbiorniki paliwa o pojemności 180 litrów razem. Płaty wyposażone są w hamulce aerodynamiczne, na krawędzi spływu zamontowano klapy szczelinowe i jedną szczelinową klapolotkę. Kadłub o konstrukcji półskorupowej zbudowany z dwóch, szybko demontowanych części. Usterzenie klasyczne, wolnonośne o prostokątnym obrysie, usterzenie pionowe o ujemnym skosie. Podwozie stałe, trójkołowe z przednim podparciem, golenie jednokołowe. W pierwszym prototypie zastosowano silnik PZL Franklin 2A-120-C1 napędzający stałe, dwułopatowe, drewniane śmigło. W drugim prototypie zastosowano mocniejszy silnik Continental O-200A napędzający metalowe śmigło McCauley 1A100MCA6950 o zmiennym skoku.
Samolot jest łatwy w demontażu i mógł być transportowany na pokładzie An-2. W celu ograniczenia kosztów produkcji w budowie Mrówki zastosowano wiele dostępnych i gotowych części z innych konstrukcji, między innymi z szybowca Junior. Pozycja, jaką zajmuje pilot w kabinie Mrówki, też jest pozycją pilota szybowcowego.
Mrówka przeznaczona była do rozpryskiwania chemikaliów w bardzo małych dawkach powierzchniowych oraz rozsiewania jaj kruszynka, wykorzystywanego do biologicznej kontroli populacji wielu szkodników upraw. W tym celu na końcach skrzydeł montuje się lotnicze zespoły opryskujące, specjalne zbiorniki o pojemności 25 dm³. W tyle kadłuba montowany był rozrzutnik służący rozsiewaniu jaj szkodników zarażonych kruszynkiem.

</doc>
<doc id="1788951" url="https://pl.wikipedia.org/wiki?curid=1788951" title="Ratusz w Szczebrzeszynie">
Ratusz w Szczebrzeszynie

Ratusz w Szczebrzeszynie – zabytkowy budynek, mieszczący się na rynku (pl. T. Kościuszki) w Szczebrzeszynie, w województwie lubelskim, siedziba władz miejskich.
Szczebrzeski ratusz powstał w 1840 roku. Wybudowany został na planie czworokąta. Posiada dwie kondygnacje. Nakryty jest czterospadowym dachem. W czasie zaborów był siedzibą władz miejskich. Od 1916, po ustąpieniu wojsk rosyjskich był siedzibą komisarza mianowanego przez Austriaków. Obecnie jest siedzibą Urzędu Miasta. Położony jest pośrodku czworokątnego rynku (placu T. Kościuszki). W budynku ratusza mieści się także Muzeum Starych Zegarów.

</doc>
<doc id="1788953" url="https://pl.wikipedia.org/wiki?curid=1788953" title="Raimondas Miglinieks">
Raimondas Miglinieks



</doc>
<doc id="1788954" url="https://pl.wikipedia.org/wiki?curid=1788954" title="Piosenki Marka Grechuty i Jonasza Kofty">
Piosenki Marka Grechuty i Jonasza Kofty

Piosenki Marka Grechuty i Jonasza Kofty – album Michała Bajora. Premiera tego dwupłytowego albumu odbyła się 12 października 2009 roku.
Płyta składa się z coverów piosenek Marka Grechuty oraz Jonasza Kofty. Tylko jedna piosenka z dwudziestu sześciu, które są na płycie pochodzi z repertuaru Michała Bajora. W poprzednim sezonie, podczas trasy koncertowej "Inna Bajka", Michał Bajor zaprezentował dwa utwory z najnowszej płyty.
Album uzyskał status platynowej płyty.
Lista utworów.
Płyta A:
Płyta B:

</doc>
<doc id="1788955" url="https://pl.wikipedia.org/wiki?curid=1788955" title="Jerzy Sarnecki">
Jerzy Sarnecki

Jerzy Sarnecki (ur. 7 lipca 1947 w Warszawie) – kryminolog i socjolog, profesor Uniwersytetu w Sztokholmie.
Życiorys.
Urodzony w w rodzinie polskich Żydów, z którą po wydarzeniach marcowych 1968 r. wyemigrował do Szwecji. 
Jako harcerz, a następnie instruktor, w latach 1963–1968 działał w Hufcu Warszawa-Śródmieście ZHP. W Polsce rozpoczął studia geodezji, które przerwał po wydarzeniach marcowych 1968 i wyemigrował wraz z rodziną do Szwecji. 
Ukończył studia na Wydziale Socjologii Uniwersytetu w Sztokholmie uzyskując doktorat w roku 1978. 
W latach 1977–1986 pracował w Szwedzkiej Radzie Narodowej ds. Zapobiegania Przestępczości, 1986–1993 był jej kierownikiem. Od 1993 roku profesor kryminologii na Uniwersytecie Sztokholmskim. 
Sarnecki był także w latach 2000–2005 członkiem Komisji Naukowej Międzynarodowego Stowarzyszenia Kryminologii
W latach 2001–2003 był wiceprzewodniczącym Skandynawskiej Rady ds. Kryminologii. Jest od 2005 r. członkiem Zarządu Międzynarodowego Towarzystwa Kryminologii, a od 2004 r. przewodniczącym Skandynawskiej Rady Kryminologii.
Autor książki „Introduktion till kriminologi”.

</doc>
<doc id="1788956" url="https://pl.wikipedia.org/wiki?curid=1788956" title="Norddeutsche Affinerie">
Norddeutsche Affinerie



</doc>
<doc id="1788960" url="https://pl.wikipedia.org/wiki?curid=1788960" title="Aurubis">
Aurubis

Aurubis AG (do 2008 pod nazwą "Norddeutsche Affinerie") – największy producent wyrobów miedzianych w Europie, notowany na giełdzie frankfurckiej. Siedziba przedsiębiorstwa znajduje się w Hamburgu, w Niemczech.
W roku 1866 Norddeutsche Affinerie została zarejestrowana jako spółka akcyjna. Jej następca prawny spółka Aurubis została założona 17 grudnia 2008, po zakupieniu przedsiębiorstwa Cumerio przez Norddeutsche Affinerie. W marcu 2009 decyzją walnego zgromadzenia akcjonariuszy Norddeutsche Affinerie zmieniono nazwę spółki na Aurubis.
Aurubis jest światowym liderem w recyklingu wyrobów wytwarzanych z miedzi. Produkuje ok. 1 mln ton katod miedzianych oraz ponad 1,2 mln ton produktów miedzianych rocznie. Zatrudnia ok. 4800 pracowników w 12 zakładach produkcyjnych, w siedmiu krajach europejskich; Niemczech, Belgii, Bułgarii, Włoszech, Szwajcarii, Wielkiej Brytanii i Słowacji.

</doc>
<doc id="1788965" url="https://pl.wikipedia.org/wiki?curid=1788965" title="Herzliya">
Herzliya



</doc>
<doc id="1788966" url="https://pl.wikipedia.org/wiki?curid=1788966" title="Ratusz w Sierpcu">
Ratusz w Sierpcu

Ratusz w Sierpcu – sierpecki ratusz został wybudowany w 1841 roku w stylu klasycystycznym. Jest dwukondygnacyjny, nakryty jest dwuspadowym blaszanym dachem. Wybudowany został z cegły. Jest otynkowany i podpiwniczony. Został wybudowany na planie czworokąta. Główna fasada została ozdobiona przez boniowanie. Poszczególne kondygnacje są oddzielone kordonowymi gzymsami. Ratusz ma również kwadratową wieżę z tarczą zegarową. Budynek mieści się przy dawnym Rynku – obecnie plac Kardynała Wyszyńskiego.

</doc>
<doc id="1788973" url="https://pl.wikipedia.org/wiki?curid=1788973" title="Wyspy Goto">
Wyspy Goto



</doc>
<doc id="1788974" url="https://pl.wikipedia.org/wiki?curid=1788974" title="Mleczajowiec piekący">
Mleczajowiec piekący

Mleczajowiec piekący ("Lactifluus bertillonii" (Neuhoff i Z. Schaef.) Verbeken) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactifluus, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1979 r. Walther Neuhoff i Zdeněk Schaefer nadając mu nazwę "Lactarius vellereus" var. "bertillonii". Obecną, uznaną przez Index Fungorum nazwę nadał mu w 2011 r. A.T. Verbeken, przenosząc go do rodzaju "Lactarius". 
Synonimy naukowe:.
Nazwę polską mleczaj piekący podał Władysław Wojewoda w 2003 r., Alina Skirgiełło w 1998 r. opisała ten gatunek pod nazwą mleczaj bertyloński. W 2011 gatunek przeniesiony jednak został do rodzaju "Lactifluus", obydwie nazwy polskie stały się więc niespójne z nazwą naukową. W 2021 r. Komisja ds. Polskiego Nazewnictwa Grzybów Polskiego Towarzystwa Mykologicznego, uznając przeniesienie do rodzaju "Lactifluus", zarekomendowała używanie nazwy „mleczajowiec piekący”.
Morfologia.
Koloru białego. Wielkość od 10 do 20 cm. Na powierzchni delikatny filc. Często pojawiają się na nim jasnopomarańczowe plamy.
Koloru białego. Masywny, krępy, gruby. Od 30–80 mm długości. Po uciśnięciu pojawiają się pomarańczowe plamy.
Rzadko rozmieszczone, ale długie. 
Biały do białawego. Zarodniki jajowate.
Występowanie.
Latem i jesienią (sierpień-październik) w lasach liściastych i mieszanych. Zazwyczaj pod brzozami, lubi gleby wapienne. 
Znaczenie.
Grzyb mikoryzowy. Grzyb ten nie jest trujący, lecz ze względu na bardzo palący smak jest uważany za niejadalny.
Gatunki podobne.
Zewnętrznie nie można tego gatunku odróżnić od mleczajowca chrząstki ("Lactifluus vellereus"), którego mleczko również ma ostry smak. Z tego też powodu jest przez grzybiarzy utożsamiany z nim. Rozpoznać go można tylko przez mikroskopowe szczegóły budowy anatomicznej oraz przez reakcję z KOH; jego mleczko pod wpływem KOH zmienia barwę na pomarańczową, u mleczaja chrząstki nie.

</doc>
<doc id="1788976" url="https://pl.wikipedia.org/wiki?curid=1788976" title="Katalog Palomar">
Katalog Palomar

Katalog Palomar – katalog astronomiczny zawierający 15 gromad kulistych odkrytych w programie Palomar Observatory Sky Survey w latach 50. XX wieku.
Kilka gromad kulistych Palomar, w tym Palomar 6, Palomar 7, Palomar 9, Palomar 10 i Palomar 11, jest w znacznym stopniu przesłoniętych przez pył naszej Galaktyki. Inne, w tym Palomar 3, Palomar 4 i Palomar 14, to olbrzymie gromady kuliste znajdujące się bardzo daleko na granicy zewnętrznego halo Drogi Mlecznej. Obiekty te są również bardzo zróżnicowane pod względem stopnia trudności obserwacji, od łatwych do prawie niemożliwych dla astronomii amatorskiej.

</doc>
<doc id="1788977" url="https://pl.wikipedia.org/wiki?curid=1788977" title="Port lotniczy Rivera">
Port lotniczy Rivera

Port lotniczy Rivera (hiszp. Aeropuerto Internacional de Rivera «Presidente Gral. (PAM) Oscar D. Gestido») – jeden z urugwajskich portów lotniczych. Mieści się w mieście Rivera.

</doc>
<doc id="1788980" url="https://pl.wikipedia.org/wiki?curid=1788980" title="Aleksander (Kudriaszow)">
Aleksander (Kudriaszow)

Aleksander, imię świeckie Aleksandr Iwanowicz Kudriaszow (ur. 3 października 1940 w Rudzatach, powiat dyneburski, Łotwa) – zwierzchnik autonomicznego Łotewskiego Kościoła Prawosławnego z tytułem metropolity Rygi i całej Łotwy.
Życiorys.
Ukończył studia na wydziale historyczno-filologicznym instytutu pedagogicznego w Dyneburgu i pracował jako nauczyciel języka rosyjskiego w szkołach średnich w Rydze. Następnie pracował jako barman. W 1982 został wyświęcony na diakona, a następnie na kapłana. Służył w eparchii permskiej Rosyjskiego Kościoła Prawosławnego, a następnie w cerkwi Przemienienia Pańskiego w Rydze. Od 1984 r. był dziekanem dekanatów madońskiego i valmierskiego. Od 1988 zasiadał w Radzie Eparchialnej, zaś od roku następnego redagował jej oficjalny organ prasowy. Zaocznie ukończył seminarium duchowne w Moskwie. 
10 czerwca 1989 złożył śluby zakonne i następnego dnia otrzymał godność archimandryty. 23 lipca tego samego roku mianowany biskupem dyneburskim, biskupem pomocniczym eparchii ryskiej. Od 27 października 1990 biskup ryski i całej Łotwy, następnie od 25 lutego 1994 – arcybiskup i od 25 lutego 2002 metropolita na tej samej katedrze. 
Pod koniec 2018, po opublikowaniu zawartości archiwum łotewskiego KGB, ujawniono, iż w 1982 r. został zwerbowany do współpracy z KGB pod pseudonimem "Czitatiel'".

</doc>
<doc id="1788981" url="https://pl.wikipedia.org/wiki?curid=1788981" title="Port lotniczy Bartica">
Port lotniczy Bartica

Port lotniczy Bartica (IATA: GFO, ICAO: SYBT) – port lotniczy zlokalizowany w mieście Bartica, w Gujanie.

</doc>
<doc id="1788984" url="https://pl.wikipedia.org/wiki?curid=1788984" title="Milicja Ludowa Polskiej Partii Socjalistycznej">
Milicja Ludowa Polskiej Partii Socjalistycznej

Milicja Ludowa Polskiej Partii Socjalistycznej (Milicja Ludowa PPS) – wojskowa organizacja Polskiej Partii Socjalistycznej działająca od listopada do grudnia 1918. 
Organizacja powstała na bazie rezerw milicyjnych Pogotowia Bojowego Polskiej Partii Socjalistycznej. Pierwsze oddziały powstały na terenie okupacji austriackiej Królestwa Polskiego.
Pierwsze oddziały Milicji utworzono 1 listopada 1918 r. po rozbrojeniu okupantów i opanowaniu przez POW i Pogotowie Bojowe PPS Radomia. Oddziały te rozbroiły w Kozienicach oddział Polskiej Siły Zbrojnej mający przywrócić porządek w Radomiu.
3 listopada zorganizowano Milicję Ludową PPS w Wierzbniku, zaś 6 listopada powstały oddziały w Lublinie. Osobną Milicję Ludową formowała nowo powstała Rada Delegatów Robotniczych, która jednak włączyła się do milicji PPS. Osobną Milicję Ludową jako formację policyjną, usiłował również utworzyć Tymczasowy Rząd Ludowy Republiki Polskiej Ignacego Daszyńskiego. Komendantem Milicji Ludowej PPS w Lublinie był Stefan Kirtiklis "Sewer", zaś szefem wydziału śledczego Marian Buczek "Szturmer".
W następnych dniach oddziały Milicji Ludowej PPS powstały w Dąbrowie Górniczej (7 listopada), Częstochowie (10 listopada), Grodźcu (11 listopada), Pabianicach (12 listopada), Warszawie (13 listopada), Łodzi (13 listopada) i Płocku (14 listopada). 
W połowie listopada 1918 r. utworzono Komendę Główną Milicji Ludowej PPS podległą Centralnemu Komitetowi Robotniczemu PPS. Komendantem Głównym został Józef Korczak, zaś szefem sztabu Stanisław Jarecki. Siedziba Milicji Ludowej PPS znajdowała się w Pałacu Staszica w Warszawie. Na początku grudnia 1918 r. Milicja Ludowa PPS liczyła ok. 6000 osób, oraz ok. 10.000 osób w rezerwie. 
Na początku grudnia 1918 r. wiceminister spraw wewnętrznych Norbert Barlicki zaproponował przejęcie przez państwo Milicji Ludowej PPS jako formacji rządowej. Milicja Ludowa jako formacja policyjna powołana została 5 grudnia 1918 r. dekretem Tymczasowego Naczelnika Państwa Józefa Piłsudskiego oraz Tymczasowego Rządu Republiki Ludowej Jędrzeja Moraczewskiego. Spowodowało to włączenie w znacznej mierze struktur Milicji Ludowej PPS do państwowej Milicji Ludowej od grudnia do stycznia 1919 r.
Linki zewnętrzne.
"O wolność. Polskie socjalistyczne formacje zbrojne 1917–1920"

</doc>
<doc id="1788985" url="https://pl.wikipedia.org/wiki?curid=1788985" title="Harald Haarfagre (1897)">
Harald Haarfagre (1897)

Harald Haarfagre − norweski pancernik obrony wybrzeża (nazwa w języku norweskim: "Panserskipet Harald Haarfagre"), podczas II wojny światowej zdobyty przez Niemcy i przebudowany na pływającą baterię obrony przeciwlotniczej pod nazwą Thetis.
Historia budowy.
„Harald Haarfagre” został zamówiony przez rząd norweski, razem z bliźniaczym okrętem „Tordenskjold”, w brytyjskiej stoczni Armstrong Whitworth w Newcastle upon Tyne w ramach programu rozbudowy Norweskiej Królewskiej Marynarki Wojennej.
Stępkę pod budowę pancernika położono w stoczni w Newcastle w 1896 roku. Wodowanie okrętu odbyło się 4 stycznia 1897 roku. Po okresie wyposażania i prób morskich, „Harald Haarfagre” przybył do Norwegii 25 grudnia 1897 roku. Swą nazwę otrzymał na cześć Haralda I Pięknowłosego, króla Norwegii w latach 872 – 930.
Konstrukcja.
Podstawą projektu okrętu stała się konstrukcja szwedzkiego pancernika obrony wybrzeża „Oden”. „Harald Haarfagre” był typowym przedstawicielem swojej klasy okrętów. Długi na 92,65 m kadłub posiadał taranową stewę dziobową i krążowniczą rufę. Na jednostce znajdowały się dwa maszty palowe i charakterystyczny komin wysokości 18 m na śródokręciu.
Napęd pancernika stanowiły dwie maszyny parowe potrójnego rozprężania o łącznej mocy 4500 KM, zasilane w parę przez trzy opalane węglem kotły. Praca maszyn była przekazywana na dwie śruby za pośrednictwem wałów napędowych. Maksymalna prędkość okrętu wynosiła 17 węzłów.
„Harald Haarfagre” był uzbrojony w dwa pojedyncze działa kal. 209 mm, umieszczone w opancerzonych wieżach artyleryjskich na dziobie i rufie. Ponadto na śródokręciu rozmieszczone było sześć dział kal. 120 mm i cztery kal. 76,2 mm do zwalczania mniejszych celów. Bateria artylerii przeciwlotniczej okrętu składała się z dwóch dział przeciwlotniczych kal. 76,2 mm i sześciu kal. 37 mm. Do 1927 roku na pancerniku zamontowane były dwie podwodne wyrzutnie torped kal. 457 mm.
Służba operacyjna.
Po przyjęciu do linii w grudniu 1897 roku, „Harald Haarfagre” odbył w roku następnym rejs próbny do Wielkiej Brytanii, celem zbadania właściwości żeglugowych i osiągów okrętu. Następnie, razem z drugim pancernikiem „Tordenskjold”, utworzył eskadrę szkolną. Obie jednostki odbywały w okresie przed I wojną światową zagraniczne rejsy szkoleniowe. „Harald Haarfagre” odwiedził między innymi Kilonię, Nowy Jork, Hawanę, Port-au-Prince, Funchal. W 1911 roku, jako jacht króla Haakona VII, złożył wizytę kurtuazyjną w Kopenhadze.
Po wybuchu I wojny światowej pancernik pozostawał na wodach macierzystych, chroniąc neutralność Norwegii. W latach międzywojennych jednostka przeszła kilka modernizacji uzbrojenia, a pod koniec lat 30. XX wieku została częściowo rozbrojona i pozostawiona w rezerwie, służąc jako pływający magazyn w Horten. Tam zastała go niemiecka inwazja. 9 kwietnia 1940 roku „Harald Haarfagre” został zajęty przez Kriegsmarine. Zdjęte z niego działa kal. 120 mm posłużyły do wzmocnienia umocnień norweskiego odcinka Wału Atlantyckiego.
Thetis.
Po zbadaniu stanu konstrukcji zapadła decyzja o wcieleniu starego pancernika w skład marynarki niemieckiej, jako pływającej baterii przeciwlotniczej (niem.: "Schwimmende Flakbatterie"). Prace, dostosowujące okręt do nowej roli, przeprowadziła stocznia Deutsche Werke w Kilonii. 1 lutego 1941 roku okręt został przyjęty w skład floty, otrzymując nazwę „Thetis”.
Jako pływająca bateria przeciwlotnicza okręt posiadał następujące uzbrojenie: 6 dział przeciwlotniczych kal. 105 mm, 2 działka kal. 40 mm i sześć, a następnie 14 działek kal. 20 mm. Po przebudowie „Thetis” zachował siłownię i był zdolny do samodzielnego poruszania się.
Od listopada 1941 roku jednostka pełniła swą służbę w północnej Norwegii, między innymi w Ofotfjordzie i Altafjordzie, gdzie od 1944 roku stacjonował pancernik „Tirpitz”. Pod koniec 1944 roku „Thetis” został wysłany do Niemiec, w rejon Kilonii. Tam zastał go koniec II wojny światowej.
W 1946 roku marynarka norweska przejęła okręt z powrotem, przywracając mu poprzednią nazwę. Pancernik służył jako hulk mieszkalny, zaś zdjęte z niego działa przeciwlotnicze wzmocniły norweskie baterie artylerii nadbrzeżnej. W 1947 roku wysłużoną jednostkę sprzedano na złom.

</doc>
<doc id="1788987" url="https://pl.wikipedia.org/wiki?curid=1788987" title="Eyefinity">
Eyefinity

Eyefinity to technologia opracowana przez AMD/ATI. Dzięki niej jedna karta graficzna będzie mogła obsłużyć jednocześnie trzy, a w przypadku specjalnych wydań kart, do sześciu monitorów (Eyefinity6) – np. do tego celu stworzono specjalną wersję Radeona HD 5870 wyposażoną w sześć złączy mini-DisplayPort. Największą zaletą technologii Eyefinity jest możliwość łączenia monitorów przy pomocy jednej karty graficznej – bez żadnych przejściówek, a proces konfiguracji sprowadza się do włączenia kilku ustawień w sterowniku.
Technologia ATI Eyefinity jest adresowana przede wszystkim do graczy, ale również mogą z niej skorzystać np. użytkownicy potrzebujący większego lub kilku pulpitów, np. maklerzy giełdowi. Technologia pozwala na jednoczesną pracę maksymalnie sześciu monitorów, ale dopuszczone są także inne konfiguracje – na przykład trzech monitorów obok siebie, trzy obok siebie i jeden powyżej, itp.
Odpowiednikiem tej technologii u innych producentów jest NVIDIA Surround.

</doc>
<doc id="1788989" url="https://pl.wikipedia.org/wiki?curid=1788989" title="Upiór w operze (film 1925)">
Upiór w operze (film 1925)

Upiór w operze (ang. "The Phantom of the Opera") – amerykański film niemy z 1925 roku, należący do klasyki filmów grozy. Film jest adaptacją powieści Gastona Leroux.
Opis fabuły.
Eryk, oszpecony geniusz muzyczny skrywa się w podziemiach Paryskiej Opery strasząc tamtejszych artystów. Pewnego wieczoru rozkapryszona diva zostaje zastąpiona przez młodą Christine. Jej pierwszy występ urzeka nie tylko publiczność, ale i samego Upiora, który zakochuje się w młodej śpiewaczce, pragnąc uczynić z niej nową gwiazdę opery. Jednak o względy Christine zabiega również wicehrabia Raoul de Chagny.

</doc>
<doc id="1788990" url="https://pl.wikipedia.org/wiki?curid=1788990" title="Hellboy (film)">
Hellboy (film)

Hellboy – amerykański film fantasy z 2004. Fabuła filmu oparta jest na podstawie komiksów o tytułowej postaci.
Fabuła.
Pod koniec II wojny światowej naziści chcą zmienić losy wojny z pomocą Rasputina. Ten jednak, zamiast im pomóc, chce doprowadzić do końca świata. Udaje mu się sprowadzić na Ziemię Hellboya, syna diabła, który zostaje jednak przygarnięty przez aliantów i wychowany na obrońcę ludzkości w walce z nadprzyrodzonymi siłami. Po latach Rasputin powraca, by dokończyć dzieła.
Odbiór.
Film spotkał się z pozytywną reakcją krytyków. W serwisie Rotten Tomatoes 81% z 200 recenzji filmu jest pozytywne (średnia ocen wyniosła 6,76 na 10. Na portalu Metacritic średnia ocen z 37 recenzji wyniosła 72 punktów na 100.

</doc>
<doc id="1788993" url="https://pl.wikipedia.org/wiki?curid=1788993" title="Julia Smykowska">
Julia Smykowska

Julia Smykowska (ur. 11 czerwca 1951 w Żninie) – polska organistka i pedagog.
Życiorys.
Ukończyła studia muzyczne (z wyróżnieniem) w klasie organów prof. Romualda Sroczyńskiego w Poznańskiej Akademii Muzycznej (1976 r.) a wcześniej (1974 r.) uzyskała dyplom w klasie fletu prof. Franciszka Langnera.
Jako stypendystka rządu belgijskiego w 1978 roku przebywała gościnnie w Antwerpii, gdzie w klasie organów prof. Stanisława Deriemaeker'a poszerzała swe umiejętności w zakresie wykonawstwa muzyki dawnej.
Kolejny etap obejmował współpracę artystyczną z prof. Hubertem Schooonbroodt'em w Królewskim Konserwatorium w Liège i uwieńczony został otrzymanym dyplomem 1er Prix w roku 1981 oraz "diplôme supérieur" w Królewskim Konserwatorium w Brukseli w roku 1983.
W latach 1983–1984 otrzymała stypendium artystyczne niemieckiej fundacji Vera-Ritter-Stiftung i odbyła dalsze studia mistrzowskie u prof. Heinza Wunderlicha i prof. Rose Kirn w Hamburgu. Jednocześnie pogłębiała swoją wiedzę na Wydziale Muzykologii Uniwersytetu Hamburskiego oraz sprawowała funkcję organisty kościoła Sankt Joseph (Hamburg Altona). Wieloletnia solistka zespołu muzyki dawnej "Collegium Musicorum Posnaniensum" (flet i pozytyw).
Koncertuje w Polsce oraz w wielu ośrodkach europejskich m.in. w Słowacji, Niemczech, Belgii, Włoszech, Francji, Holandii i Luksemburgu.
Uczestniczyła w mistrzowskich kursach interpretacji organowej: we Włoszech u prof. Luigi Tagliaviniego (Accademia di musica italiana per organo Pistoia), w Weimarze u Johannesa Ernsta Köhlera oraz u prof. Guy Bovet'a w Bielefeld.
Dokonała nagrań archiwalnych dla Polskiego Radia w Warszawie oraz TVP Poznań. Jest organizatorem "Filipińskich Koncertów Organowych i Kameralnych" w Poznaniu. Za swą działalność odznaczona Honorową Odznaką Miasta Poznania..
Wieloletni pedagog klasy organów w poznańskim Liceum Muzycznym im. Mieczysława Karłowicza, oraz na kierunku Muzyki Kościelnej Wydziału Teologicznego Uniwersytetu im. Adama Mickiewicza w Poznaniu. W 1994 roku Akademia Muzyczna im. Fryderyka Chopina w Warszawie (obecnie Uniwersytet Muzyczny w Warszawie) przyznała Julii Smykowskiej stopień doktora w zakresie muzyki organowej .
Nagrania płytowe Julii Smykowskiej obejmują m.in. prawykonania: "25 Preludiów organowych op. 38" Władysława Żeleńskiego, Suity organowej "Witraż Joanny d'Arc" Edouarda Senny oraz twórczości organowej (przygrywek, preludiów i fug) ks.dr. Józefa Surzyńskiego.
Jest autorką publikacji "Muzyka organowa ks. dr. Józefa Surzyńskiego (1851-1919) analiza * interpretacja * wartości estetyczne".

</doc>
<doc id="1788994" url="https://pl.wikipedia.org/wiki?curid=1788994" title="Karol Kirst">
Karol Kirst

Karol Kirst (ur. 7 stycznia 1885 w Łodzi, zm. 13 maja 1953 tamże) – polski prawnik, działacz związkowy i polityk, urzędnik państwowy II Rzeczypospolitej, wojewoda białostocki w latach 1927–1930.
Życiorys.
Urodził się 7 stycznia 1885 w Łodzi, w rodzinie Edwarda i Natalii z Olex-Majewskich. Ukończył IV Gimnazjum w Warszawie. Studiował na wydziale prawa Uniwersytetu Warszawskiego. W 1903/1904 wystąpił z uczelni w związku z akcją bojkotowania uczelni rosyjskich. W 1910 ukończył studia na wydziale prawa uniwersytetu w Dorpacie. Tam należał do Korporacji Akademickiej Konwent Polonia. Po ukończeniu studiów był aplikantem przy Sądzie Okręgowym w Warszawie, od 1912 pomocnikiem adwokata przysięgłego, następnie adwokatem przysięgłym w Odessie oraz radcą prawnym Rosyjskiego Towarzystwa Żeglugi i Handlu w Odessie. W 1917 został wybrany radnym miejskim Odessy z grupu polskiej.
Od 1918 był sędzią pokoju w Lipnie, referentem i radcą w Ministerstwie Pracy i Opieki Społecznej, radca i naczelnik wydziału w Ministerstwie Sprawiedliwości, w latach 1918–1919 w Sekretariacie Związku Zawodowego Robotników Rolnych RP. W latach 1919–1920 kierownik biura Komitetu Obrony Śląska w Częstochowie. Działacz PSL „Wyzwolenie”. Od grudnia 1924 sędzia Sądu Apelacyjnego we Lwowie, później dyrektor Departamentu Politycznego, a następnie Departamentu Administracyjnego Ministerstwa Spraw Wewnętrznych. Od 24 listopada 1927 do 10 lipca 1930 wojewoda białostocki, następnie prokurator i od 14 lutego 1934 sędzia Sądu Najwyższego RP. Działacz BBWR.
Pochowany na cmentarzu Powązkowskim (kwatera 49-3-4).

</doc>
<doc id="1788995" url="https://pl.wikipedia.org/wiki?curid=1788995" title="Inna bajka (album)">
Inna bajka (album)

Inna bajka – album Michała Bajora wydany w 2007 roku. Oprócz stałych kompozytorów, czy też autorów tekstów, na płycie pojawiają się również nowe nazwiska, takie jak: Jarosław Kukulski, Jerzy Derfel, Andrzej Poniedzielski, Jacek Bończyk. Niespodzianką jest utwór skomponowany przez samego Michała Bajora.
Album uzyskał status złotej płyty.

</doc>
<doc id="1788996" url="https://pl.wikipedia.org/wiki?curid=1788996" title="Kościół Świętego Antoniego we Lwowie">
Kościół Świętego Antoniego we Lwowie

Kościół Świętego Antoniego (ukr. "Костел Святого Антонія") – zabytkowy kościół rzymskokatolicki we Lwowie, położony przy ul. Łyczakowskiej 49a w dzielnicy Łyczaków.
Historia.
W 1617 magistrat miasta Lwowa wyraził zgodę na fundację drugiego, po św. Krzyżu, klasztoru franciszkanów konwentualnych. Warunkiem było wzniesienie budynków wyłącznie z drewna co było podyktowane koniecznością zachowania bezpieczeństwa grodu położonego na szlaku najazdów tatarskich. Król Zygmunt III Waza zatwierdził decyzję magistratu. Budowę rozpoczęto w 1618 a ukończono w 1630. Budynki klasztorne zostały wzniesione na wzgórzu św. Antoniego w Suchej Woli na przedmieściu Łyczakowskim.
Po zniszczeniach w 1648 w wyniku wojen kozackich, toczonych za króla Jana Kazimierza podjęto w 1669 odbudowę kościoła i klasztoru. Obecny kształt świątyni jest zasługą fundacji kasztelana krakowskiego, księcia Janusza Antoniego Wiśniowieckiego, potomka królewskiego rodu Wiśniowieckich. Fundacja miała miejsce w 1718, a przyczynił się do niej dworzanin księcia, Michałowski, który wstąpił do zakonu franciszkanów i został dożywotnim gwardianem. Nowy kościół wzniesiono z kamienia ciosanego. Budowę ukończono w 1739. Kościół został przebudowany w stylu dojrzałego baroku. Rzeźby ołtarzowe były dziełem Tomasza Huettera, a obrazy - W. Łuczyckiego. Figury przy bocznych ołtarzach – "Król Dawid" i "Św. Hieronim" - były dziełem lwowskiego rzeźbiarza, Sebastiana Fesingera. Na parapecie schodów frontowych ustawiono rzeźbę przedstawiającą Niepokalane Poczęcie Najświętszej Maryi Panny a na przykościelnym dziedzińcu rzeźbę św. Antoniego Padewskiego – patrona zakonu i świątyni. Obie rzeźby były przypisywane Sebastianowi Fesingerowi.
W 1772, w momencie zajęcia Lwowa przez Austriaków w wyniku pierwszego rozbioru Polski, w konwencie żyło czterech kapłanów i dwóch braci zakonnych. Klasztor uległ kasacie w wyniku reform józefińskich przeprowadzonych przez cesarza Austrii Józefa II.
W 1786 do kościoła św. Antoniego przeniesiono parafię z pobliskiego kościoła św. Piotra i Pawła (dawniej oo. paulinów), który przekazano wyznawcom kościoła greckokatolickiego.
W 1818 przy kościele zbudowano niewielką, klasycystyczną dzwonnicę dla trzech dzwonów według projektu J. Markla.
26 grudnia 1924 roku w świątyni został ochrzczony polski poeta, Zbigniew Herbert.
Po zakończeniu drugiej wojny światowej i przyłączeniu ziemi lwowskiej do Związku Radzieckiego franciszkanie przebywali w klasztorze lwowskim do 25 kwietnia 1946, po czym musieli opuścić go pod naciskiem komunistycznej władzy.
Pomimo tego kościół św. Antoniego pozostał, obok katedry lwowskiej, jedynym rzymskokatolickim kościołem lwowskim nieprzerwanie czynnym po 1945 do dnia dzisiejszego.
Jedynym zakonnikiem, który zdecydował się pozostać we Lwowie był o. Rafał Kiernicki, więzień łagrów komunistycznych, duszpasterz i proboszcz katolickiej katedry we Lwowie, podniesiony przez papieża Jana Pawła II 16 stycznia 1991 do godności biskupiej. W 1989 jego staraniem do Lwowa ponownie przyjechali franciszkanie z Polski, z macierzystej Prowincji św. Antoniego i bł. Jakuba Strzemię. Zamieszkali przy swoim dawnym kościele św. Antoniego. O. bp Kiernicki zmarł 23 listopada 1995. Pięć lat później uroczyście odsłonięto jego popiersie w katedrze lwowskiej, w dowód zasług dla przetrwania Kościoła na terenie dawnego Związku Radzieckiego.
We Lwowie franciszkanie są duszpasterzami czterech wspólnot: polskiej, rosyjskiej, ukraińskiej i litewskiej. W tych czterech językach odprawiają msze, katechizują i przygotowują do przyjęcia sakramentów.
Architektura.
Kościół św. Antoniego jest budowlą barokową, trójnawową, w układzie bazylikowym. Fasada kościoła jest skromna, ma wysunięty portal. Podzielona jest podwójnymi pilastrami. Jej szczyt zdobią wazy i polichromia niszy.
Wystrój wnętrz jest rokokowy. Z obu stron do świątyni przylegają kaplice z ołtarzami w stylu barokowym. Na ścianach znajdują się osiemnastowieczne obrazy w rokokowych ramach. Do najcenniejszych należny późnogotycki obraz "Bogurodzica z Chrystusem i świętą Anną" z 1520. W kościele znajdują się też portrety księcia i księżny Wiśniowieckich.

</doc>
<doc id="1788998" url="https://pl.wikipedia.org/wiki?curid=1788998" title="Port lotniczy Wageningen">
Port lotniczy Wageningen

Port lotniczy Wageningen (IATA: AGI, ICAO: SMWA) – port lotniczy położony w mieście Wageningen w Surinamie.

</doc>
<doc id="1789000" url="https://pl.wikipedia.org/wiki?curid=1789000" title="5 Armia Pancerna (ZSRR)">
5 Armia Pancerna (ZSRR)

5 Armia Pancerna () – związek operacyjny Armii Czerwonej z okresu II wojny światowej.
I formowanie.
Sformowana 5 czerwca 1942 pod dowództwem generała majora Aleksandra Liziukowa w składzie: 
5 Armia Pancerna została praktycznie zniszczona w rejonie Kastornoje-Woroneż przez dywizje niemieckiej 2 Armii w pierwszej połowie lipca 1942. 
II formowanie.
Armia odtworzona we wrześniu 1942 pod dowództwem generała majora Pawła Rybałki w składzie: 
Rozformowana 20 kwietnia 1943.

</doc>
<doc id="1789004" url="https://pl.wikipedia.org/wiki?curid=1789004" title="Fritz Herkenrath">
Fritz Herkenrath

Friedrich "Fritz" Herkenrath (ur. 9 września 1928 w Kolonii, zm. 18 kwietnia 2016) – piłkarz niemiecki, występujący na pozycji bramkarza.
Życiorys.
Fritz Herkenrath początkowo grał w piłkę ręczną. Zaczynał jako prawy skrzydłowy, dopiero później został bramkarzem. Wkrótce po II wojnie światowej, zmienił dyscyplinę piłki ręcznej na piłkę nożną. Herkenrath rozpoczął naukę w Wyższej Szkole Sportowej w Kolonii, gdzie jego wychowawcą był trener reprezentacji Niemiec, Sepp Herberger. W 1951 roku został piłkarzem FC Köln, gdzie był tylko dublerem pierwszego bramkarza zespołu, Fransa de Muncka. W 1952 roku został zawodnikiem Rot-Weiss Essen, gdzie był ulubieńcem kibiców drużyny. Z zespołem Rot-Weiss Essen w 1955 zdobył mistrzostwo swego kraju i tym samym drużyna ta stała się pierwszym niemieckim zespołem, który zagrał w Pucharze Europy, ale szybko zakończyli swój udział w pierwszej edycji tych rozgrywek po porażce w I rundzie w dwumeczu ze szkockim Hibernian F.C. (0:4, 1:1).
Herkenrath podczas pobytu w Essen, ze względu na swoją główną profesję - nauczyciela, zyskał przydomek "Latający nauczyciel".
W 1962 roku, Fritz Herkenrath zakończył karierę sportową i po zakończeniu kariery został profesorem College'u Pedagogicznego na jednym z uniwersytetów w Akwizgranie.
Z reprezentacją Niemiec, w której w latach 1954-1958 rozegrał 21 meczów, zajął czwarte miejsce na mundialu 1958.

</doc>
<doc id="1789006" url="https://pl.wikipedia.org/wiki?curid=1789006" title="Port lotniczy Mount Pleasant">
Port lotniczy Mount Pleasant

Port lotniczy Mount Pleasant – port lotniczy zlokalizowany na wyspie Falkland Wschodni, należącej do Falklandów, brytyjskiej posiadłości w Ameryce Południowej. Używany do celów wojskowych i cywilnych.

</doc>
<doc id="1789007" url="https://pl.wikipedia.org/wiki?curid=1789007" title="Wüstenrot &amp; Württembergische">
Wüstenrot &amp; Württembergische

Wüstenrot &amp; Württembergische AG - niemieckie przedsiębiorstwo działające w sektorze usług finansowych z siedzibą w Stuttgarcie. Spółka akcyjna notowana na giełdach we Frankfurcie w tym na platformie XETRA i Stuttgarcie. W &amp; W jest jednym z dziesięciu czołowych dostawców usług finansowych w Niemczech.
Holding W &amp; W powstał z połączenia dwóch firm Wuestenrot AG (spółki dominującej) i Wuerttembergische Versicherung AG w roku 1999. Od roku 2005 w skład grupy weszła firma ubezpieczeniowa Karlsruher Versicherungen.
W &amp; W prowadzi działalność w sektorze "banków oszczędnościowych" poprzez Wuestenrot Bausparkasse AG i Wuestenrot Bank AG oraz "ubezpieczeń" poprzez firmy : Württembergische Versicherung AG, Württembergischen Lebensversicherung AG, Allgemeine Rentenanstalt Pensionskasse AG, Karlsruher Lebensversicherung AG i Württembergische Krankenversicherung AG.
Holding koncentruje się na finansowych potrzebach klientów indywidualnych i korporacyjnych.
Firma oferuje szereg produktów bankowo-finansowych, które obejmują, między innymi - umowy oszczędnościowe, kredyty hipoteczne, oraz wszystkie główne produkty ubezpieczeniowe, takie jak : ubezpieczenia majątkowe (ubezpieczenia komunikacyjne, i ubezpieczenia domów, itp.), ubezpieczenia OC, ubezpieczenia ochrony prawnej, ubezpieczenia emerytalne i ubezpieczenia na życie, ubezpieczenia na wypadek inwalidztwa, ubezpieczenia zdrowia oraz emerytur pracowniczych.
Większościwy pakiet akcji Przedsiębiorstwa jest w posiadaniu inwestorów instytucjonalnych tj. Wuestenrot Holding AG, Landesbank Baden-Wuerttemberg, UniCredito Italiano SpA i Swiss Re Germany AG.

</doc>
<doc id="1789010" url="https://pl.wikipedia.org/wiki?curid=1789010" title="Iurie Leancă">
Iurie Leancă

Iurie Leancă (ur. 20 października 1963 w miejscowości Cimișlia) − mołdawski polityk i dyplomata, poseł do Parlamentu Republiki Mołdawii, wicepremier, minister spraw zagranicznych, w latach 2013–2015 premier Mołdawii.
Życiorys.
Absolwent Moskiewskiego Państwowego Instytutu Stosunków Międzynarodowych (1986). Pracował w resorcie spraw zagranicznych, a w latach 90. jako radca minister w ambasadzie Mołdawii w Stanach Zjednoczonych. W 1998 był specjalnym przedstawicielem do spraw integracji europejskiej.
W latach 1998–2001 pełnił funkcję wiceministra spraw zagranicznych w rządach Iona Ciubuca, Iona Sturzy i Dumitru Braghişa (od 1999 był pierwszym wiceministrem). W 2001 pełnił czasowo obowiązki ministra. Od 2001 do 2005 zajmował stanowisko wiceprezesa firmy ASCOM. W latach 2005–2007 przebywał w Holandii, gdzie pracował w biurze wysokiego komisarza OBWE ds. mniejszości narodowych. Pełnił również funkcję wiceprzewodniczącego mołdawskiego stowarzyszenia polityki zagranicznej Mołdawii.
W styczniu 2009 wstąpił w szeregi Partii Liberalno-Demokratycznej (PLDM). W wyniku wyborów z kwietnia 2009 dostał się do parlamentu z ramienia PLDM. W wyborach parlamentarnych w lipcu 2009 uzyskał reelekcję. 25 września 2009 objął stanowisko wicepremiera oraz ministra spraw zagranicznych i integracji europejskiej w gabinecie Vlada Filata. Utrzymał to stanowisko również po wyborach parlamentarnych w 2010, w których również utrzymał mandat deputowanego.
25 kwietnia 2013 został mianowany przez prezydenta Nicolae Timoftiego pełniącym obowiązki premiera. 15 maja prezydent desygnował go na urząd premiera, a 30 maja 2013 jego rząd uzyskał wotum zaufania w parlamencie większością 58 głosów. W wyborach w 2014 ponownie został wybrany na posła. Otrzymał ponownie misję stworzenia rządu, jednak parlament odrzucił jego kandydaturę 12 lutego 2015. 18 lutego 2015 na stanowisku premiera zastąpił go Chiril Gaburici.
W 2015 opuścił dotychczasowe ugrupowanie, stając na czele nowej partii pod nazwą Europejska Partia Ludowa Mołdawii. W 2016 kandydował w pierwszych bezpośrednich wyborach prezydenckich. W pierwszej turze głosowania otrzymał 3,1% głosów.
W styczniu 2018 powrócił do administracji rządowej, w gabinecie, którym wówczas kierował Pavel Filip, objął stanowisko wicepremiera do spraw integracji europejskiej. Pełnił tę funkcję do czerwca 2019.
Podjął później współpracę z rumuńską partią PRO Rumunia, był m.in. kandydatem tego ugrupowania w wyborach do Parlamentu Europejskiego w 2019.
Życie prywatne.
Iurie Leancă jest żonaty, ma dwoje dzieci.

</doc>
<doc id="1789011" url="https://pl.wikipedia.org/wiki?curid=1789011" title="Proton Malaysian Open 2009">
Proton Malaysian Open 2009

Proton Malaysian Open 2009 – tenisowy turniej ATP z cyklu Proton Malaysian Open rozgrywany w dniach 28 września–4 października 2009 roku w Kuala Lumpur na kortach twardych w hali o puli nagród 947 750 dolarów amerykańskich.

</doc>
<doc id="1789012" url="https://pl.wikipedia.org/wiki?curid=1789012" title="Michał Bajor 30/30. Największe przeboje">
Michał Bajor 30/30. Największe przeboje

Michał Bajor 30/30. Największe przeboje – album, będący zapisem recitalu "Michał Bajor 30/30". Jest to dwupłytowy album, na który składa się trzydzieści największych przebojów Michała Bajora z trzydziestu lat pracy scenicznej Artysty. Na płytach można znaleźć, m.in.: "Siemionownę" - utwór, który Artysta zaśpiewał, gdy miał 16 lat oraz "A kto Ciebie, Ty wierzbino" - wiersz Marii Konopnickiej, do którego melodię skomponował sam Michał Bajor.
Nagrania uzyskały status platynowej płyty.
Lista utworów.
CD 1:
CD 2:

</doc>
<doc id="1789015" url="https://pl.wikipedia.org/wiki?curid=1789015" title="Port lotniczy Saul">
Port lotniczy Saul

Port lotniczy Saül – piąty co do wielkości port lotniczy Gujany Francuskiej, zlokalizowany w miejscowości Saül.

</doc>
<doc id="1789018" url="https://pl.wikipedia.org/wiki?curid=1789018" title="Port lotniczy Moorea Temae">
Port lotniczy Moorea Temae

Port lotniczy Moorea Témaé – port lotniczy położony na atolu Afareitu. Obsługuje wyspy Moorea i Témaé.

</doc>
<doc id="1789019" url="https://pl.wikipedia.org/wiki?curid=1789019" title="Za kulisami (album)">
Za kulisami (album)

Za kulisami - album Michała Bajora. Wśród kompozytorów m.in.: Seweryn Krajewski, Piotr Rubik, Wojciech Trzciński, Wojciech Borkowski i Hadrian Filip Tabęcki. Autorzy tekstów to m.in.: Marcin Sosnowski, Wojciech Młynarski, Jeremi Przybora, Andrzej Ozga i Adam Nowak.

</doc>
<doc id="1789022" url="https://pl.wikipedia.org/wiki?curid=1789022" title="Lacy Janson">
Lacy Janson

Lacy Janson (ur. 20 lutego 1983 w Norfolk w stanie Wirginia) – amerykańska lekkoatletka, tyczkarka.
Kariera.
W 2002 została mistrzynią kraju w kategorii juniorek, a na mistrzostwach świata juniorów po pomyślnym przejściu eliminacji w finale nie zaliczyła żadnej wysokości. Dwukrotnie wygrywała mistrzostwa NCAA – w 2003 w hali, a w 2006 na stadionie. Brązowa medalistka mistrzostw kraju (2007), w tym samym roku wywalczyła srebrny medal halowych mistrzostw USA. Halowa mistrzyni Stanów Zjednoczonych (2010). W 2011, po zdobyciu brązowego medalu mistrzostw USA zajęła 20. miejsce w eliminacjach skoku o tyczce podczas mistrzostw świata i nie awansowała do finału. W sezonie halowym 2012 zdobyła brąz mistrzostw kraju, a na halowych mistrzostwach świata była piąta. Zajęła 15. lokatę w eliminacjach podczas igrzysk olimpijskich w Londynie i nie awansowała do finału.

</doc>
<doc id="1789023" url="https://pl.wikipedia.org/wiki?curid=1789023" title="Edmund Rosochacki">
Edmund Rosochacki

Edmund Rosochacki (ur. 27 września 1920 w Warszawie, zm. 23 października 1952) – porucznik, żołnierz podziemia antykomunistycznego.
Syn Edmunda i Stefanii z Walczyńskich. W okresie okupacji niemieckiej członek grupy specjalnej KWP, z wyroków sądu specjalnego likwidującej konfidentów gestapo i zdrajców narodu polskiego. 7 listopada 1950 aresztowany przez funkcjonariuszy MBP i oskarżony na podstawie spreparowanych i wymuszonych na świadkach zeznań. 29 maja 1952 WSR w Warszawie pod przewodnictwem ppłk. Mieczysława Widaja skazał go razem z Józefem Gumowskim na podstawie 1 Dekr. z 31.08.1944 na karę śmierci. Prezydent Bierut nie skorzystał z prawa łaski. Stracony 23 października 1952. Uniewinniony i zrehabilitowany 19 lutego 1957. Jego grób symboliczny znajduje się na Cmentarzu Wojskowym na Powązkach w Warszawie w Kwaterze "Na Łączce", a rzeczywiste miejsce pochówku nie jest znane.

</doc>
<doc id="1789025" url="https://pl.wikipedia.org/wiki?curid=1789025" title="The Root of All Evil">
The Root of All Evil

The Root of All Evil - kompilacja szwedzkiego zespołu melodic death metalowego Arch Enemy, zawierający ponownie nagrane utwory z pierwszych trzech płyt zespołu – "Black Earth", "Stigmata" oraz "Burning Bridges". Nagrania zostały zarejestrowane pomiędzy 2008, a 2009 rokiem w ZerOonE w Varberg, Rockstugan w Halmstad oraz TheSweetspot.se. Mastering odbył się w Backstage Studios w Derby w Wielkiej Brytanii.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1789029" url="https://pl.wikipedia.org/wiki?curid=1789029" title="Kerstin Westphal">
Kerstin Westphal

Kerstin Westphal (ur. 11 września 1962 w Hamburgu) – niemiecka polityk, nauczycielka, posłanka do Parlamentu Europejskiego VII i VIII kadencji.
Życiorys.
Kształciła się w zakresie pedagogiki społecznej w szkole zawodowej. Od 1991 do 2005 pracowała jako nauczycielka. Następnie została zatrudniona w fundacji zajmującej się wspieraniem dzieci, młodzieży i rodziny. W 1980 wstąpiła do Socjaldemokratycznej Partii Niemiec. W latach 1996–2006 zasiadała w radzie miasta Schweinfurt. W 2006 weszła w skład zarządu socjaldemokratów w Bawarii.
W wyborach w 2009 z listy SPD uzyskała mandat deputowanej do Parlamentu Europejskiego. Przystąpiła do grupy Postępowego Sojuszu Socjalistów i Demokratów, została też członkinią Komisji Rozwoju Regionalnego. W 2014 z powodzeniem ubiegała się o europarlamentarną reelekcję.

</doc>
<doc id="1789030" url="https://pl.wikipedia.org/wiki?curid=1789030" title="Port lotniczy Mare">
Port lotniczy Mare

Port lotniczy Maré (IATA: MEE, ICAO: NWWR) – port lotniczy zlokalizowany w miejscowości Maré (Nowa Kaledonia).

</doc>
<doc id="1789034" url="https://pl.wikipedia.org/wiki?curid=1789034" title="Tracy O’Hara">
Tracy O’Hara

Tracy O’Hara (ur. 2 lipca 1980 w San Diego) – amerykańska lekkoatletka, tyczkarka.
Medalistka mistrzostw kraju w różnych kategoriach wiekowych. Trzykrotna mistrzyni NCAA. Finalistka mistrzostw świata (Paryż 2005) – jako jedyna z 13 zawodniczek nie zaliczyła żadnej wysokości i nie została sklasyfikowana. Złota medalistka mistrzostw NACAC U-25 z 2000.

</doc>
<doc id="1789035" url="https://pl.wikipedia.org/wiki?curid=1789035" title="Johann Vierdanck">
Johann Vierdanck

Johann Vierdanck (ur. ok. 1605, pochowany 1 kwietnia 1646 w Stralsundzie) – niemiecki kompozytor i organista.
Życiorys.
Urodził się pod Dreznem, pochodził z rodziny muzycznej. Od 1615 był członkiem drezdeńskiego chóru chłopięcego, kształcił się u Heinricha Schütza. Innym jego nauczycielem był przebywający w Dreźnie włoski kompozytor i skrzypek-wirtuoz Carlo Farina, którego wpływy są zauważalne zwłaszcza w instrumentalnych kompozycjach Vierdancka.
Po wyjeździe z Drezna Vierdanck działał m.in. w Lubece i Kopenhadze; od roku 1635 zamieszkał w Stralsundzie, gdzie do śmierci działał jako organista przy tamtejszym kościele Mariackim.
Twórczość.
Vierdanck pisał utwory instrumentalne (sonaty, capriccia i tańce, m.in. pavany) oraz wokalne (motety, kantaty, koncerty wokalne).
Linki zewnętrzne.
Do posłuchania:
Nuty:

</doc>
<doc id="1789039" url="https://pl.wikipedia.org/wiki?curid=1789039" title="Andersen Air Force Base">
Andersen Air Force Base

Andersen Air Force Base – drugi co do wielkości port lotniczy Guamu, zlokalizowany w miejscowości Yigo. Używany jest do celów wojskowych.

</doc>
<doc id="1789042" url="https://pl.wikipedia.org/wiki?curid=1789042" title="Martin Häusling">
Martin Häusling

Martin Häusling (ur. 26 marca 1961 w Bad Wildungen) – niemiecki polityk, rolnik, ekolog, poseł do Parlamentu Europejskiego VII, VIII i IX kadencji.
Życiorys.
Z wykształcenia technik rolnictwa. Prowadzi własne gospodarstwo rolne w Bad Zwesten, od 1988 mające status gospodarstwa ekologicznego, posiadającego od 1995 biogazownię. Od powołania Zielonych należy do struktur tego ugrupowania w Hesji. Od 1981 kieruje tą partią w Bad Zwesten. W latach 2003–2009 (z przerwą w 2008) zasiadał w landtagu Hesji.
W wyborach w 2009 uzyskał mandat deputowanego do Parlamentu Europejskiego. Przystąpił do grupy Zielonych i Wolnego Sojuszu Europejskiego, a także do Komisji Kontroli Budżetowej oraz Komisji Rolnictwa i Rozwoju Wsi. W 2014 i 2019 z powodzeniem ubiegał się o europarlamentarną reelekcję.

</doc>
<doc id="1789046" url="https://pl.wikipedia.org/wiki?curid=1789046" title="Lista liderów strzelców wszech czasów NBA">
Lista liderów strzelców wszech czasów NBA

Lista liderów strzelców wszech czasów NBA – lista zawiera nazwiska zawodników, którzy zdobyli najwięcej punktów w całej historii ligi NBA, podczas rozgrywek zasadniczych oraz szczegółowej statystyki.
Patryk Sroczyk
Liderzy.
Stan na 02.02.2021, na podstawie.
Progresywna lista liderów strzelców wszech czasów.
Poniższa lista ukazuje liderów strzelców ligi, rok po roku, punktowe rekordy sezonu oraz kariery poszczególnych zawodników, jak również ich wzrost na przestrzeni lat.
"Stan na 23 lutego 2017."

</doc>
<doc id="1789048" url="https://pl.wikipedia.org/wiki?curid=1789048" title="Sławomir Tułaczyk">
Sławomir Tułaczyk

Sławomir Tułaczyk (ur. 25 października 1966 w Kamiennej Górze) – polski geograf, geomorfolog i glacjolog, autor i współautor licznych prac naukowych. 
Życiorys.
W 1981 roku ukończył Szkołę Podstawową nr 2 w Kamiennej Górze, a następnie Liceum Ogólnokształcącego w Kamiennej Górze. W czasie nauki w liceum był laureatem Olimpiady Geograficznej w 1984 roku. W 1985 zdał egzamin maturalny i podjął studia na Uniwersytecie Wrocławskim na Wydziale Nauk Przyrodniczych w Instytucie Geograficznym, które ukończył w 1990. Pracę magisterską na temat "Morfologia strukturalna okolic Mieroszowa" napisał pod opieką profesora Alfreda Jahna.
W latach 1991-1993 kontynuował studia w Stanach Zjednoczonych na Uniwersytecie Północnego Illinois w DeKalb w zakresie geologii - College of Liberal Arts and Sciences, Department of Geology. Na zakończenie nauki napisał pracę "Karst geomorphology and hydrogeology of the northeastern Yucatan Peninsula, Mexico" - promotorem pracy był profesor Eugene C. Perry i uzyskał tytuł naukowy Master of Science.
W latach 1993-1998 kontynuował studia w zakresie geologii w Kalifornijskim Instytucie Technologicznym w Pasadenie - Division of Geological and Planetary Sciences, gdzie uzyskał tytuł naukowy doktora (ang. Ph.D.) za pracę doktorskę "Basal mechanics and geologic record of ice streaming, West Antarctica" której promotorami byli profesorowie Barclay Kamb i Ronald Scott.
Od 1999 roku jest pracownikiem naukowym i wykładowcą Uniwersytetu Kalifornijskiego, gdzie uzyskał stopień profesora (full professor).
Pracę naukową koncentruje przede wszystkim na badaniu lądolodu na Antarktydzie, Grenlandii i Islandii. Sześciokrotnie był współorganizatorem i uczestnikiem wypraw na Antarktydę. Od końca grudnia 2012 roku do początku lutego 2013 roku po raz siódmy uczestniczył i kierował badaniami naukowymi na Antarktydzie w ramach projektu naukowego Whillans Ice Stream Subglacial Access Research Drilling (WISSARD). Celem wyprawy było dokonanie odwiertu i pobranie próbek z podlodowego jeziora Whillansa, które znajduje się pod ok. 800 m pokrywą lodową. 
Do jeziora udało się dotrzeć 27 stycznia 2013, a dzień później pobrano pierwsze próbki w których już w późniejszym czasie potwierdzono obecność żyjących w jeziorze bakterii.
W 2006 roku Advisory Committee on Antarctic Names (US-ACAN) w uznaniu zasług za wkład w badania naukowe nadał jednemu z lodowców w Górach Ellswortha, najwyższym paśmie górskim na Antarktydzie, nazwę Tulaczyk Glacier (szerokość geograficzna: 78.5833° S, długość geograficzna: 85.8833° W). Lodowiec ten znajduje się w obszarze najwyższego na Antarktydzie masywu górskiego - Masywu Vinsona.

</doc>
<doc id="1789052" url="https://pl.wikipedia.org/wiki?curid=1789052" title="Niki McEwen">
Niki McEwen

Niki McEwen (ur. 1 kwietnia 1980 w Missoula) – amerykańska lekkoatletka, tyczkarka.
Kariera sportowa.
W 2006 wygrała mityng Pedro's Cup w Warszawie – w pokonanym polu zostawiając utytułowane rywalki (m.in. Tatiana Grigorieva, Jelena Isinbajewa, Monika Pyrek), które nie poradziły sobie z zimnem i deszczem utrudniającym konkurs i nie zaliczyły żadnej wysokości. Wicemistrzyni USA (2007). W tym samym roku nie awansowała do finału podczas rozgrywanych w Osace mistrzostw świata – zajęła 17. miejsce w eliminacjach.

</doc>
<doc id="1789053" url="https://pl.wikipedia.org/wiki?curid=1789053" title="Hydroksysole">
Hydroksysole



</doc>
<doc id="1789054" url="https://pl.wikipedia.org/wiki?curid=1789054" title="Nikole McEwen">
Nikole McEwen



</doc>
<doc id="1789055" url="https://pl.wikipedia.org/wiki?curid=1789055" title="Roman Olszewski">
Roman Olszewski

Roman Olszewski (ur. 19 sierpnia 1967 w Gniewie) – polski koszykarz, występujący na pozycji środkowego, reprezentant kraju. Obecnie jest prezesem Polpharmy Starogard Gdański.
Zaczął uprawiać koszykówkę za namową ojca. Wcześniej, jeszcze w szkole średniej grywał w siatkówkę. Dwukrotnie plasował się na trzecim miejscu wśród najlepszych strzelców ligi (1993 - 25 pkt., 1994 - 21,9 pkt.) oraz raz na czwartym (1992 - 22,1 pkt.). Jego rekord punktowy w meczu ligowym to 49 punktów (1993). Podczas rozgrywek 1995/96 nabawił się kontuzji, która wyeliminowała go z gry na 8 miesięcy. Po kontuzji powrócił do uprawiania sportu, ale już w niższych klasach rozgrywkowych. W sezonie 2004/2005 był zarówno zawodnikiem, jak i trenerem II ligowego klubu SKS II Starogard Gdański. Do najwyższej klasy rozgrywkowej powrócił (PLK) jeszcze w sezonie 2005/2006. Jednak po rozegraniu 5 spotkań zakończył występy oraz definitywnie swoją karierę zawodniczą. W 2008 został drugim trenerem Polpharmy Starogard Gdański, występującej w PLK. We wrześniu 2008 brał udział w spotkaniu Trenerzy vs. Politycy.

</doc>
<doc id="1789057" url="https://pl.wikipedia.org/wiki?curid=1789057" title="Herb Czarnego">
Herb Czarnego

Herb Czarnego – jeden z symboli miasta Czarne i gminy Czarne w postaci herbu.
Wygląd i symbolika.
tarcza herbu jest błękitna. Głównym elementem jest czarny młot umieszczony centralnie i skierowany w prawą stronę. Na prawo od młota umieszczona jest złota sześcioramienna gwiazda, na lewo od młota widnieje złoty półksiężyc. Pod młotem umieszczona jest srebrna głowa ryby skierowana w lewą stronę.
Symbolika herbu nawiązuje do kowalstwa działającego w mieście (symbol – młot) oraz do wykonywania tej profesji nocą (symbole księżyca i gwiazdy) i rzeki Czernicy (symbol rybiej głowy).

</doc>
<doc id="1789060" url="https://pl.wikipedia.org/wiki?curid=1789060" title="Katalog Abella">
Katalog Abella



</doc>
<doc id="1789063" url="https://pl.wikipedia.org/wiki?curid=1789063" title="Lorenzo Fontana">
Lorenzo Fontana

Lorenzo Fontana (ur. 10 kwietnia 1980 w Weronie) – włoski polityk, dziennikarz i samorządowiec, eurodeputowany VII i VIII kadencji, w latach 2018–2019 minister, poseł do Izby Deputowanych, od 2022 jej przewodniczący.
Życiorys.
Absolwent nauk politycznych na Uniwersytecie Padewskim oraz historii na prywatnej uczelni Università Europea di Roma. W 1996 wstąpił do Ligi Północnej. Został później dziennikarzem gazety „La Padania”, a w 2004 rozpoczął prowadzenie programów w stacji Radio Padania Libera. Od 2002 pełnił funkcję zastępcy koordynatora Movimento Giovani Padani, w 2007 objął stanowisko zastępcy sekretarza LN w prowincji Werona. Od 2002 do 2007 był radnym dzielnicowym, następnie został wybrany do rady miasta.
W wyborach w 2009 uzyskał z ramienia Ligi Północnej mandat posła do Parlamentu Europejskiego VII kadencji. Został członkiem grupy Europa Wolności i Demokracji oraz Komisji Rolnictwa i Rozwoju Wsi. W 2014 bez powodzenia ubiegał się o reelekcję, mandat posła VIII kadencji objął jednak wkrótce po jej rozpoczęciu (gdy zrezygnował z niego Flavio Tosi).
W 2016 powołany na jednego z zastępców sekretarza krajowego Ligi Północnej (potem objął tożsamą funkcję w Lidze). W latach 2017–2018 był zastępcą burmistrza Werony. W 2018 wybrano go w skład Izby Deputowanych XVIII kadencji (reelekcja na XIX kadencję w 2022).
1 czerwca 2018 objął urząd ministra bez teki do spraw rodziny i osób niepełnosprawnych w nowo powołanym rządzie Giuseppe Contego. 10 lipca 2019 przeszedł na stanowisko ministra bez teki do spraw europejskich. Zakończył urzędowanie wraz z całym gabinetem we wrześniu 2019.
14 października 2022 został wybrany na przewodniczącego niższej izby włoskiego parlamentu.

</doc>
<doc id="1789064" url="https://pl.wikipedia.org/wiki?curid=1789064" title="I liga duńska w piłce nożnej">
I liga duńska w piłce nożnej



</doc>
<doc id="1789065" url="https://pl.wikipedia.org/wiki?curid=1789065" title="Tumnin">
Tumnin

 Tumin (ros. Тумнин wymawia się [tumnin]) – rzeka w Rosji, w Kraju Chabarowskim (na syberyjskim dalekim wschodzie). Nazwa rzeki pochodzi z języka oroczi i oznacza "głębię".
Źródło rzeki ma swój początek na zboczach góry "Homi" (1268 m n.p.m.), na północy gór Sichote-Aliń. Płynie w kierunku zatoki Datta, w Cieśninie Tatarskiej (Morze Japońskie), gdzie tworzy ujście o szerokości 600 metrów. Tumin jest typowo górską rzeką, która jedynie w dolnym biegu posiada uregulowany charakter. W górnym jest zbyt gwałtowna i posplatana, aby mogła służyć żegludze. Na lewym brzegu rzeki znajduje się Tumiński Rezerwat Przyrody. Jest największą rzeką po wschodniej stronie Sichote-Aliń.
Ichtiofauna.
Tumin jest bogatą rzeką, mają tu miejsce tarła łososia i jesiotra. Kluczowi przedstawiciele tumińskiej ichtiofauny to: malma (Salvelinus Malma curilus), pstrąg (Salvelinus leucomaenis), tajmień sachaliński (HUCO HUCO), lipień (Thymallus bevrirostris), gorbusza (Oncorhynchus gorbuscha), sim (Oncorhynchus masu), łosoś (Oncorhynchus keta), jesiotr sachaliński, (Acipenser mikadoi), ugai (hakuensis tribolodon).

</doc>
<doc id="1789069" url="https://pl.wikipedia.org/wiki?curid=1789069" title="Małgorzata Leśniewska">
Małgorzata Leśniewska

Małgorzata Leśniewska (ur. 15 lipca 1929 w Mogielnicy, zm. 1 marca 2019 w Warszawie) – polska aktorka. W 1953 ukończyła studia w Państwowej Wyższej Szkole Teatralnej w Warszawie.
Teatr.
W latach 1953–1960 w Teatrze Dramatycznym w Warszawie, w latach 1960–1961 w Teatrze im. Adama Mickiewicza w Częstochowie, 1976–1979 w Teatrze Dramatycznym im. Jerzego Szaniawskiego w Płocku, 1979–1985 w Teatrze Powszechnym im. Jana Kochanowskiego w Radomiu.

</doc>
<doc id="1789070" url="https://pl.wikipedia.org/wiki?curid=1789070" title="Herb Nowego Stawu">
Herb Nowego Stawu

Herb Nowego Stawu – jeden z symboli miasta Nowy Staw i gminy Nowy Staw w postaci herbu.
Wygląd i symbolika.
Herb przedstawia na srebrnym tle symbol zielonej, trójlistnej rośliny wodnej. Tarczę herbową otacza czerwona bordiura.
Roślina ta występowała powszechnie w stawach, jeziorach i rzekach. Herb nawiązuje do pieczęci miasta z XIV wieku.

</doc>
<doc id="1789071" url="https://pl.wikipedia.org/wiki?curid=1789071" title="Marina Yannakoudakis">
Marina Yannakoudakis

Marina Yannakoudakis (ur. 16 kwietnia 1956 w Londynie) – brytyjska polityk, posłanka do Parlamentu Europejskiego VII kadencji.
Życiorys.
Kształciła się na różnych kierunkach m.in. w zakresie historii na Brunel University. Studia magisterskie ukończyła na Open University. Wraz ze swoim mężem Zachariasem Yannakoudakisem, pochodzącym z Grecji, przez wiele lat prowadziła wspólne przedsiębiorstwo, zajmując stanowisko dyrektora finansowego. Była też radną w Barnet.
W wyborach europejskich w 2009 z listy Partii Konserwatywnej uzyskała mandat eurodeputowanej. W PE VII kadencji przystąpiła wraz z torysami do nowej grupy pod nazwą Europejscy Konserwatyści i Reformatorzy, została też członkinią Komisji Praw Kobiet i Równouprawnienia oraz Komisji Ochrony Środowiska Naturalnego, Zdrowia Publicznego i Bezpieczeństwa Żywności.

</doc>
<doc id="1789072" url="https://pl.wikipedia.org/wiki?curid=1789072" title="Kotórz Mały (przystanek kolejowy)">
Kotórz Mały (przystanek kolejowy)

Kotórz Mały – do 2000 stacja kolejowa, od 2005 przystanek osobowy w miejscowości Kotórz Mały, w województwie opolskim, w powiecie opolskim, w gminie Turawa, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1789078" url="https://pl.wikipedia.org/wiki?curid=1789078" title="Jaun (przełęcz)">
Jaun (przełęcz)

Jaun (fr. "Col du Jaun", niem. "Jaunpass", 1509 m n.p.m.) – przełęcz w Alpach Berneńskich w Szwajcarii.
Przełęcz Jaun stanowi połączenie pomiędzy doliną rzeki Sarine a doliną Simmental. Jest tym samym przejściem z gminy Jaun w okręgu Gruyère w kantonie Fryburg do gminy Boltigen w kantonie berneńskim.
Droga jezdna, wiodąca przez przełęcz, została zaprojektowana pod koniec wojny francusko-pruskiej z 1870 r. i ukończona w 1878 r. Była użytkowana pierwotnie jako połączenie garnizonów wojskowych w Bulle i Thun. Wraz z rozwojem turystyki i narciarstwa oraz zagospodarowaniem turystycznym tej części Alp w drugiej połowie XX w. przełęcz nabrała znaczenia turystycznego.

</doc>
<doc id="1789080" url="https://pl.wikipedia.org/wiki?curid=1789080" title="Osowiec Przystanek">
Osowiec Przystanek

Osowiec Przystanek – przystanek kolejowy w miejscowości Osowiec, w województwie opolskim, w powiecie opolskim, w gminie Turawa, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1789081" url="https://pl.wikipedia.org/wiki?curid=1789081" title="Czita">
Czita



</doc>
<doc id="1789082" url="https://pl.wikipedia.org/wiki?curid=1789082" title="Osowiec Śląski (przystanek kolejowy)">
Osowiec Śląski (przystanek kolejowy)

Osowiec Śląski – nieczynny przystanek kolejowy, dawniej stacja kolejowa w miejscowości Osowiec (przed 2010 miejscowość nosiła nazwę "Osowiec Śląski"), w województwie opolskim, w powiecie opolskim, w gminie Turawa, w Polsce.

</doc>
<doc id="1789083" url="https://pl.wikipedia.org/wiki?curid=1789083" title="Stanisław Twardo">
Stanisław Twardo

Stanisław Twardo (ur. 13 grudnia 1883 w Warszawie, zm. 8 listopada 1982 tamże) – polski inżynier, działacz niepodległościowy, żołnierz, działacz państwowy i urzędnik II Rzeczypospolitej. Wojewoda warszawski.
Życiorys.
Urodził się w rodzinie rzemieślnika Władysława (zm. 1935) i Rozalii z Babeckich (zm. 1919). W Warszawie ukończył szkołę powszechną i średnią. Od 1896 r. czynnie działał w tajnej organizacji niepodległościowej młodzieży w Warszawie. W 1900 r. rozpoczął studia na Politechnice Warszawskiej, których nie ukończył. Był jednym z organizatorów strajku szkolnego w Kongresówce w czasie rewolucji 1905 r. W 1906 r. pod ps. "Marek" prowadził bojówkę Organizacji Bojowej PPS; aresztowany w grupie 67, w 1908 r. zwolniony z braku dowodu winy. Po 1908 r. kierował oddziałem Związku Walki Czynnej w Pradze. Po ukończeniu w 1911 studiów na politechnice praskiej i uzyskaniu dyplomu inżyniera, przez 3 lata pracował w fabryce Rohn, Zieliński i Ska w Warszawie. W 1915 r. zgłosił się do Legionów Polskich. W latach 1915–1918 działał w POW.
Po odzyskaniu niepodległości od listopada 1918 do stycznia 1919 r. był pierwszym Komisarzem Rządu RP ds. Gospodarki Warszawy. Następnie pełnił funkcję dyrektora Miejskich Szkół Rzemieślniczych w Warszawie. W 1919 r. został Inspektorem Administracji Publicznej, a w 1923 r. mianowany głównym inspektorem administracji Ministerstwa Spraw Wewnętrznych. Od 28 listopada 1927 do 3 lipca 1934 r. sprawował urząd wojewody warszawskiego. W 1934 r. przeniesiony w stan spoczynku.
W latach 1929–1935 prezes Zarządu Głównego Związku Ochotniczych Straży Pożarnych. W sierpniu 1935 r. na kongresie pożarniczym w Dreźnie, w uznaniu zasług polskiego pożarnictwa dla współpracy międzynarodowej Stanisław Twardo został wybrany na stanowisko wiceprezesa CTIF (fr. "Comité Technique International de Prévention et d’Extinction du Feu" – Międzynarodowy Komitet Techniczny Prewencji i Zwalczania Pożarów). W 1935 r. został dyrektorem Państwowych Zakładów Przemysłu Drzewnego w Hajnówce.
W okresie międzywojennym angażował się również w działalność społeczną. Przy jego pomocy w 1930 r. utworzone zostało "Księżackie Ognisko Kultury, Sztuki i Przemysłu Ludowego w Złakowie Kościelnym".
Po agresji Niemiec i ZSRR na Polskę we wrześniu 1939 r. na emigracji we Francji. 
Po 1945 r. wrócił do Polski. Organizował infrastrukturę uzdrowiskową na Pomorzu Zachodnim. Mieszkał w Szczecinie i był m.in. założycielem oddziału Polskiego Towarzystwa Turystyczno-Krajoznawczego. W 1948 r. powrócił wraz z rodziną do Warszawy, został radcą ds. zakupu urządzeń zagranicznych w Ministerstwie Komunikacji. Aresztowany przez UB w 1951 r., dwa lata później skazany na 10 lat, zwolniony z więzienia w 1955 r. W latach 1960–1975 kierował kursami dla kadry kierowniczej w Instytucie Przemysłu Drobnego. 
Członek honorowy Stowarzyszenia Inżynierów i Techników Mechaników Polskich. 
Od 1912 r. był mężem Wandy z Pohoskich. 
Zmarł w wieku prawie 99 lat i został pochowany na cmentarzu Powązkowskim w Warszawie (kwatera 168-2-25,26).

</doc>
<doc id="1789085" url="https://pl.wikipedia.org/wiki?curid=1789085" title="Fala niezgodności">
Fala niezgodności

Fala niezgodności (MMN, ang. "mismatch negativity") – egzogenny potencjał wywołany topografią czołowo-centralną.
Fala niezgodności pojawia się za każdym razem, kiedy pośród docierających bodźców wkrada się tak zwany dewiant. Fala niezgodności może pojawić się również w przypadkach kiedy bodźce różnią się częstotliwością występowania, natężeniem czy czasem trwania. Pojawia się ona po upływie 50 ms od wystąpienia dewianta, a jej największą amplitudę obserwuje się po upływie od 100 ms do 200 ms.
Amplituda i latencja MMN zależy od różnicy pomiędzy występującymi bodźcami a dewiantem. Im większa jest różnica między nimi, tym większa amplituda fali niezgodności.
Ciekawą właściwością tej specyficznej fali jest fakt, że pojawia się ona bez zaangażowania uwagi. Przypuszczalnie fala niezgodności pojawia się przy "porównaniu" docierających bodźców z zawartością pamięci sensorycznej.

</doc>
<doc id="1789087" url="https://pl.wikipedia.org/wiki?curid=1789087" title="Franciszek Apryas">
Franciszek Apryas

Franciszek Apryas (ur. 25 października 1909 w Przywozie na Morawach, zm. 26 sierpnia 1994) – polski górnik, przodownik pracy, poseł na Sejm PRL I kadencji (1952–1956). Budowniczy Polski Ludowej.
Życiorys.
Urodził się w wielodzietnej rodzinie bezrolnych chłopów z Galicji. Pracujący wcześniej we dworze ojciec przeniósł się z rodziną na Morawy, podejmując pracę w kopalni „Franciszek” w Ostrawie. W latach 1916–1918 Apryas uczęszczał do polskiej szkoły, po czym rodzina wróciła do kraju, osiedlając się w Brzeszczach. Po dwóch latach nauki Apryas podjął pracę fizyczną, a od 1928 pracował w kopalni węgla kamiennego „Brzeszcze”.
We wrześniu 1939 na krótko znalazł się na Kresach Wschodnich, po czym ponownie podjął pracę w kopalni na Śląsku. Po 1945 zatrudniony w jaszowickiej kopalni, należał do PPS, był delegatem na Zjazd Zjednoczeniowy z PPR w grudniu 1948. W tym samym roku za swą pracę został nagrodzony przez Główny Komitet Współzawodnictwa Pracy przy ZZG ufundowaniem wczasów do Czechosłowacji. W październiku wykonał 362% normy, a w kolejnych dwóch miesiącach odpowiednio: 462% i 644%. W 1949 był delegatem na Zjazd Światowej Federacji Związków Zawodowych we Florencji.
22 lipca 1949 został odznaczony Orderem Budowniczych Polski Ludowej (w gronie pierwszych odznaczonych). W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina. W 1954 otrzymał Medal 10-lecia Polski Ludowej.
W latach 1950–1952 kształcił się w Państwowym Technikum Wydziału Górniczego w Bytomiu (uzyskał stopień technika górniczego). Od marca 1952 pracował w kopalni „Wesoła II” jako sztygar oddziałowy. W 1952 uzyskał mandat posła na Sejm z okręgu Bielsko-Biała. Po zakończeniu kadencji powrócił do pracy w kopalni „Brzeszcze”, a od 1959 do 1969 pracował w kopalni „Jastrzębie”. W 1969 przeszedł na emeryturę.
W 1978 nakręcono na jego temat film dokumentalny pt. "Franciszek Apryas" według scenariusza Krystyny Mokrosińskiej.

</doc>
<doc id="1789089" url="https://pl.wikipedia.org/wiki?curid=1789089" title="Jełowa (przystanek kolejowy)">
Jełowa (przystanek kolejowy)

Jełowa – przystanek osobowy, dawniej stacja kolejowa w miejscowości Jełowa, w województwie opolskim, w powiecie opolskim, w gminie Łubniany, w Polsce.
W roku 2017 stacja obsługiwała 0–9 pasażerów na dobę.
Stacja kolejowa w Jełowej była kiedyś stacją węzłową, przejeżdżały tędy pociągi w kierunku Opola i Namysłowa (linia oddana do użytku 1 sierpnia 1889) oraz do Kluczborka. Obecnie zatrzymują się tutaj jedynie autobusy szynowe relacji Opole – Kluczbork.
Między 9 a 12 września 1939 na stacji przebywał pociąg sztabowy Adolfa Hitlera „Amerika”.

</doc>
<doc id="1789091" url="https://pl.wikipedia.org/wiki?curid=1789091" title="Jarmiła Wiera Jelinek">
Jarmiła Wiera Jelinek



</doc>
<doc id="1789092" url="https://pl.wikipedia.org/wiki?curid=1789092" title="Mańczok (przystanek kolejowy)">
Mańczok (przystanek kolejowy)

Mańczok – nieczynny przystanek kolejowy w miejscowości Mańczok, w województwie opolskim, w powiecie opolskim, w gminie Murów, w Polsce.

</doc>
<doc id="1789093" url="https://pl.wikipedia.org/wiki?curid=1789093" title="KSE">
KSE



</doc>
<doc id="1789094" url="https://pl.wikipedia.org/wiki?curid=1789094" title="Murów (stacja kolejowa)">
Murów (stacja kolejowa)

Murów – zlikwidowana stacja kolejowa w miejscowości Murów, w województwie opolskim, w powiecie opolskim, w gminie Murów, w Polsce.

</doc>
<doc id="1789096" url="https://pl.wikipedia.org/wiki?curid=1789096" title="Bolek i Lolek na Dzikim Zachodzie (film)">
Bolek i Lolek na Dzikim Zachodzie (film)

 Bolek i Lolek na Dzikim Zachodzie – polski film animowany dla dzieci wyprodukowany w 1986 roku, zrealizowany w konwencji westernu, na podstawie serialu animowanego pod tym samym tytułem z 1972 roku przez studio filmowe w Bielsku-Białej. Ostatni film animowany z udziałem Bolka i Lolka. W filmie animowanym wykorzystano odcinki oryginalnej serii animowanej z 1972 roku, które połączono dokrętkami. Film animowany opowiada o zmaganiach dzielnych chłopców Bolka i Lolka z groźnym bandytą Jimmym Pif-Pafem. Perypetie jakie towarzyszą tym zmaganiom, bywają zabawne i niebezpieczne, ale zawsze kończą się sukcesem głównych bohaterów. Reżyserem tego filmu był jeden z reżyserów odcinków seriali z Bolkiem i Lolkiem – Stanisław Dülz.
Fabuła.
Akcja filmu toczy się w mieście Dzikiego Zachodu oraz w jego okolicach. Bolek i Lolek po długiej podróży zwiedzają miasto. Spotykają tam szeryfa z Jimmym Pif-Pafem siedzącym za kratami. Następnego dnia odbywa się turniej jeździecki, w którym należy dosiąść ciemnego, narowistego konia. Bolek i Lolek jako jedyni wygrywają turniej, a nowego rumaka jako nagrodę (włącznie ze starym) zatrzymują w stajni. Tymczasem Pif-Pafowi udaje się wydostać z więzienia. Gdy zapadła noc, Pif-Paf wkrada się do stajni, kradnie konia wygranego przez Bolka i Lolka, a potem po obrobieniu banku ucieka z miasta. Rankiem Bolek, Lolek, ich stary koń oraz szeryf zauważają, że Jimmy’ego oraz „jego” konia nie ma. Obaj bohaterowie postanawiają ich odnaleźć w celu odzyskania tego konia i ocalenia miasta przed ich wrogiem. Poprzez prerię, kaniony i skaliste góry niezmordowanie tropią zbiega. Chłopcy wpadają w tarapaty, toczą rewolwerowe pojedynki, ale łapią opryszka i oddają go w ręce szeryfa. W doskonałych humorach opuszczają Dziki Zachód.
Obsada.
Opracowanie dialogów: Studio Opracowań Filmów w Warszawie
Reżyseria dialogów: Maria Piotrowska

</doc>
<doc id="1789097" url="https://pl.wikipedia.org/wiki?curid=1789097" title="Okoły (przystanek kolejowy)">
Okoły (przystanek kolejowy)

Okoły – zlikwidowany przystanek kolejowy w miejscowości Okoły, w województwie opolskim, w powiecie opolskim, w gminie Murów, w Polsce.

</doc>
<doc id="1789100" url="https://pl.wikipedia.org/wiki?curid=1789100" title="Katarzyna Schratt">
Katarzyna Schratt



</doc>
<doc id="1789101" url="https://pl.wikipedia.org/wiki?curid=1789101" title="Pokój (stacja kolejowa)">
Pokój (stacja kolejowa)

Pokój – zlikwidowana stacja kolejowa w miejscowości Pokój, w województwie opolskim, w powiecie namysłowskim, w gminie Pokój, w Polsce.

</doc>
<doc id="1789102" url="https://pl.wikipedia.org/wiki?curid=1789102" title="Asche zu Asche">
Asche zu Asche

Asche zu Asche (niem. Z prochu w proch) jest piosenką niemieckiego zespołu Rammstein, pochodzącą z jego debiutanckiego albumu zatytułowanego "Herzeleid" wydanego w roku 1995. Singiel wydany w 2001 zawiera oprócz oryginalnej piosenki także 5 utworów z albumu Live aus Berlin.

</doc>
<doc id="1789103" url="https://pl.wikipedia.org/wiki?curid=1789103" title="Mleczaj bertyloński">
Mleczaj bertyloński



</doc>
<doc id="1789104" url="https://pl.wikipedia.org/wiki?curid=1789104" title="Port lotniczy Noertrange">
Port lotniczy Noertrange

Port lotniczy Noertrange – port lotniczy zlokalizowany w mieście Noertrange w Luksemburgu. Obsługuje głównie połączenia krajowe.

</doc>
<doc id="1789109" url="https://pl.wikipedia.org/wiki?curid=1789109" title="Masumi Ono">
Masumi Ono

 – japońska lekkoatletka specjalizująca się w skoku o tyczce.

</doc>
<doc id="1789110" url="https://pl.wikipedia.org/wiki?curid=1789110" title="Dąbrowa Namysłowska">
Dąbrowa Namysłowska

Dąbrowa Namysłowska – zlikwidowana stacja kolejowa w miejscowości Dąbrowa, w województwie opolskim, w powiecie namysłowskim, w gminie Świerczów, w Polsce.

</doc>
<doc id="1789111" url="https://pl.wikipedia.org/wiki?curid=1789111" title="Vic Darchinyan">
Vic Darchinyan



</doc>
<doc id="1789112" url="https://pl.wikipedia.org/wiki?curid=1789112" title="Biestrzykowice (przystanek kolejowy w województwie opolskim)">
Biestrzykowice (przystanek kolejowy w województwie opolskim)

Biestrzykowice – zlikwidowany przystanek kolejowy, od 2008 bocznica szlakowa w miejscowości Biestrzykowice, w województwie opolskim, w powiecie namysłowskim, w gminie Świerczów, w Polsce.

</doc>
<doc id="1789113" url="https://pl.wikipedia.org/wiki?curid=1789113" title="Kazimierz Frelkiewicz">
Kazimierz Frelkiewicz

Kazimierz Frelkiewicz (ur. 20 lutego 1940 w Pogrzybowie) – polski koszykarz, reprezentant kraju.
Podpora polskiej reprezentacji koszykarskiej na pozycji obrońcy. Przez wiele lat występował w barwach biało-czerwonych na imprezach najwyższej rangi. Rozegrał w reprezentacji narodowej 183 mecze, podczas których zdobył 712 punktów. Był świetnym obrońcą i rozdzielającym piłki, sam zdobywał niezbyt dużo punktów. Jeden z najbardziej utytułowanych polskich koszykarzy w historii tej dyscypliny. Multimedalista mistrzostw Polski oraz Europy, również dwukrotny olimpijczyk. Uczestniczył w trzech kolejnych mistrzostwach Europy oraz jedynych w historii polskiej koszykówki mistrzostwach świata.

</doc>
<doc id="1789114" url="https://pl.wikipedia.org/wiki?curid=1789114" title="Ion (Platon)">
Ion (Platon)



</doc>
<doc id="1789115" url="https://pl.wikipedia.org/wiki?curid=1789115" title="Jastrzębie Śląskie">
Jastrzębie Śląskie

Jastrzębie Śląskie – zlikwidowana stacja kolejowa w miejscowości Jastrzębie, w województwie opolskim, w powiecie namysłowskim, w gminie Namysłów, w Polsce.

</doc>
<doc id="1789118" url="https://pl.wikipedia.org/wiki?curid=1789118" title="Port lotniczy Marneuli">
Port lotniczy Marneuli

Port lotniczy Marneuli – port lotniczy zlokalizowany w mieście Marneuli (Gruzja). Używany jest obecnie do celów wojskowych.

</doc>
<doc id="1789119" url="https://pl.wikipedia.org/wiki?curid=1789119" title="Vladimír Meduna">
Vladimír Meduna

Vladimír Meduna (pol. "Włodzimierz Meduna"; ur. 2 listopada 1888 w Mirohoszczy ( Мирогоща), zm. 1936) – gospodarz i działacz społeczny czeskiego pochodzenia, poseł na Sejm II i III kadencji (1928–1935). 
Życiorys.
Był potomkiem czeskich osadników w guberni wołyńskiej. Odziedziczył gospodarstwo rolne w Mirohoszczy w powiecie dubieńskim. Był redaktorem naczelnym pisma mniejszości czeskiej „Budziciel”. W 1928 uzyskał mandat poselski z okręgu Krzemieniec z ramienia Bezpartyjnego Bloku Współpracy z Rządem. W 1930 ponownie wybrany (w tym samym okręgu), zasiadał w Sejmie do 1935.

</doc>
<doc id="1789120" url="https://pl.wikipedia.org/wiki?curid=1789120" title="Vladimir Meduna">
Vladimir Meduna



</doc>
<doc id="1789121" url="https://pl.wikipedia.org/wiki?curid=1789121" title="Ziemiełowice (przystanek kolejowy)">
Ziemiełowice (przystanek kolejowy)

Ziemiełowice – zlikwidowany przystanek kolejowy w miejscowości Ziemiełowice, w województwie opolskim, w powiecie namysłowskim, w gminie Namysłów, w Polsce.

</doc>
<doc id="1789122" url="https://pl.wikipedia.org/wiki?curid=1789122" title="Wyspa językowa">
Wyspa językowa

Wyspa językowa () – miejsce, w którym większość ludności posługuje się innym językiem niż ludność zamieszkująca obszar otaczający „wyspę”. Do powstawania wysp dochodzi na skutek osadnictwa na danym terenie ludności obcej etnicznie, która nie asymiluje się z otoczeniem, zachowując swoją kulturę, obyczaje i język. Termin został użyty po raz pierwszy w roku 1847. 
Przykładami wysp językowych były przed II wojną światową m. in. „niemieckie wyspy językowe” () w Europie Środkowej, do których zaliczały się m.in. okolice Bielska-Białej (bielsko-bialska wyspa językowa), Krosna i Sanoka (patrz głuchoniemcy), Gliwic i wielu innych miast górnośląskich, Brna, Igławy, Czeskich Budziejowic, Ołomuńca, Bratysławy, Vyškova czy Svitav (Hřebečsko).
Współcześnie wiele tego typu obszarów występuje np. na Bałkanach. Bardzo dobrym przykładem wysp językowych jest język ladyński, używany w kilkunastu rozproszonych wioskach otoczonych w Tyrolu Południowym obszarem języka niemieckiego lub (na wschodzie) włoskiego.

</doc>
<doc id="1789123" url="https://pl.wikipedia.org/wiki?curid=1789123" title="Frank Kechele">
Frank Kechele

Frank Kechele (ur. 3 września 1986 w Nördlingen) – niemiecki kierowca wyścigowy, w sezonie 2009 startujący w serii ADAC GT Masters.
Karierę w sportach motorowych rozpoczął od kartingu, w którym odnosił liczne sukcesy. W 2003 roku przeniósł się do juniorskiej Formuły Renault 2.0, gdzie ścigał się w serii niemieckiej, holenderskiej i skandynawskiej. W kolejnym sezonie kontynuował starty w serii niemieckiej i skandynawskiej, której został wicemistrzem. Wziął udział także w dwóch wyścigach serii Eurocup. W sezonie 2005 wystartował w Niemieckiej Formule 3, w której zajął 5. miejsce (wygrał jeden wyścig, w trzech kolejnych był na podium). W kolejnym roku wrócił do Formuły Renault 2.0 i wygrał serię FR2.0 Northern European Cup, a w Eurocup był szósty. 
W 2008 roku przesiadł się do samochodów typu GT. Wystartował w serii ADAC GT Masters, gdzie w pierwszym roku zajął w klasyfikacji generalnej trzecie miejsce. W sezonie 2009 jego partnerem w zespole ARGO Racing był Polak Kuba Giermaziak.

</doc>
<doc id="1789125" url="https://pl.wikipedia.org/wiki?curid=1789125" title="Ruch husycki">
Ruch husycki



</doc>
<doc id="1789128" url="https://pl.wikipedia.org/wiki?curid=1789128" title="Grøn Tuborg">
Grøn Tuborg

Grøn Tuborg (znany także pod niemiecką nazwą ) – piwo dolnej fermentacji typu pilzner warzone przez Grupę Carlsberg.
Pierwotnie marka należała do duńskiego browaru Tuborg, jednak po przejęciu go przez Carlsberg zasiliła ona portfolio tej grupy. Tuborg Pilsner nazywane "Tuborgiem Zielonym" (Green Tuborg) to najbardziej znane piwo spośród wszystkich piw z palety Tuborg. Piwo warzone jest w różnych krajach w browarach Carlsberga lub na licencji, jednakże jedynie wersja niemiecka odpowiada zaleceniom prawa czystości Reinheitsgebot.
Etykieta.
Etykieta niemieckiego Zielonego Tuborga przez wiele lat prezentowała obraz Henningsena pod tytułem „Spragniony człowiek”. Był to początkowo plakat reklamowy Tuborga, który zajął drugie miejsce w konkursie zorganizowanym przez firmę w roku 1900. Plakat ten zdobył ogromną popularność i do dziś bywa wykorzystywany na etykietach, a także w reklamach Tuborga. Opis tej reklamy pojawia się także na kartach powieści "Generation P" Wiktora Pielewina. Główny bohater pijąc Tuborga obmyśla nowe hasło reklamowe na potrzeby rosyjskiego rynku i zachwyca się symbolicznym ładunkiem zawartym w oryginalnym plakacie.

</doc>
<doc id="1789131" url="https://pl.wikipedia.org/wiki?curid=1789131" title="Desy Margawati">
Desy Margawati

Desy Margawati (ur. 19 grudnia 1980) – indonezyjska lekkoatletka specjalizująca się w skoku o tyczce.

</doc>
<doc id="1789135" url="https://pl.wikipedia.org/wiki?curid=1789135" title="Wacław Jonsik">
Wacław Jonsik

Wacław Jonsik (ur. 6 czerwca 1903 w Łodzi, zm. 5 sierpnia 1979 w Poznaniu) – polski sędzia, adwokat i działacz społeczny, poseł na Sejm Ustawodawczy (1947–1952). 
Życiorys.
Ukończył Gimnazjum Humanistyczne w Łodzi oraz Wydział Prawa Uniwersytetu Poznańskiego. W trakcie studiów był członkiem Korporacji "Polonia Posnaniensis", a następnie założycielem Korporacji "Astria". Po uzyskaniu aplikacji pracował jako sędzia grodzki i okręgowy w Wielkopolsce. W czasie II wojny światowej znalazł się w Warszawie, gdzie wykonywał pracę fizyczną, następnie adwokacką. Po zakończeniu działań wojennych w centralnej Polsce na przełomie 1944 i 1945 objął funkcję wiceprokuratora Specjalnego Sądu Karnego w Warszawie (później prokuratora takiegoż sądu w Poznaniu). Od 1946 do 1950 był prokuratorem Sądu Najwyższego, po czym aż do przejścia na emeryturę prowadził własną działalność adwokacką w Poznaniu. 
Od 1945 działał w Stronnictwie Demokratycznym, które 1946 wysunęło jego kandydaturę na posła do Sejmu Ustawodawczego. W latach 1947–1952 reprezentował jako poseł okręg wyborczy w Kaliszu, zasiadając w Komisjach: Administracji i Bezpieczeństwa, Prawniczej i Regulaminowej, Ziem Odzyskanych i Repatriacji (jako wiceprzewodniczący) oraz Specjalnej do opracowania Regulaminu obrad Sejmu (wiceprzewodniczący). 
Działał społecznie: w latach 1951–1953 pełnił obowiązki prezesa Polskiego Związku Wędkarskiego w okręgu poznańskim. Sprawował także funkcje: prezesa okręgowego Związku Piłki Nożnej w Poznaniu (1945–1962) oraz prezesa okręgowego Związku Tenisowego. Należał do Polskiego Związku Łowieckiego. Był autorem publikacji i opracowań z dziedziny prawa. 
Odznaczony Krzyżem Kawalerskim Orderu Odrodzenia Polski. Został pochowany na cmentarzu Miłostowo w Poznaniu (pole 1, rząd 1, grób 15A).

</doc>
<doc id="1789139" url="https://pl.wikipedia.org/wiki?curid=1789139" title="Soława Frankońska">
Soława Frankońska

 
Soława Frankońska (niem. Fränkische Saale) jest mierzącą około 135 km rzeką, prawym dopływem Menu w Dolnej Frankonii, w Bawarii (Niemcy).
Bieg rzeki.
Potoki źródlane.
Soława Frankońska ma swój początek koło Grabfeld, na wschód (ew. południowy wschód) od Bad Königshofen. Rzeka powstaje przez połączenie dwóch potoków.
Potok północny zaczyna się ok. 1,7 km na wschód od Alsleben (część Trappstadt), przy drodze do Gompertshausen. Wypływa z ocembrowanego źródła "Saalbrunnen", leżącego na wysokości 313 m n.p.m. u podnóży 390 metrowej góry "Kapellenberg". Pierwsze, piaskowcowe ocembrowanie z 1940 zostało w 1973 przebudowane i osiągnęło w 1985 swoją dzisiejszą, reprezentatywną formę. Tablica z brązu wykonana przez Künstlers Erich Husemann z Trappstadt
w "Saalbrunnen", informuje od 1987 o znaczeniu rzeki. 
Niewiele kilometrów na południe źródło ma drugi z potoków ("Salzloch") źródłowych Frankońskiej Soławy. Źródło leży koło Heckenmühle, koło Obereßfeld (dzielnicy Sulzdorf an der Lederhecke). Aż do połączenia z północnym potokiem, nosi on nazwy "Saalegraben" lub "Dagigbach".
Przebieg i ujście.
Od miejsca połączenia obu potoków niedaleko Bad Königshofen, płynie w kierunku południowo-zachodnim, wzdłuż południowo-wschodniej krawędzi Rhön. Rzeka przepływa m.in. przez Bad Neustadt, Bad Bocklet, Bad Kissingen i Hammelburg, a w Gemünden wpływa od północnego wschodu do Menu.
Dorzecze i kilometraż.
Dorzecze Soławy ma rozmiar 2765 km2. Jej kilometraż postępuje od ujścia do Menu (0,00 km Soławy, 211,0 km Menu) aż po źródła koło Alsleben (135,0 km Soławy)
Pierwsze wzmianki i znaczenie nazwy.
Pierwsze zapisy o Soławie Frankońskiej pochodzą z 777 r: rzeka była wymieniona jako "Sala" i "Salu" w księdze Urkundenbuch Fuldalski. Pojęcia te, o ogólnikowym znaczeniu "płynące wody" można znaleźć już w pracach greckiego geografa Strabona (około 64 p.n.e. do 23 n.e.)
Ekologia.
Soława była przez stulecia przekształcana przez ludzi, w celu lepszego wykorzystania Salletalu. Koryto zostało wyprostowane poprzez przebijanie zakoli. Na wielu odcinkach ujednolicano szerokość rzeki. Karczowano lasy łęgowe oraz umacniano brzegi. Budowano młyny wodne, małe elektrownie zaporowe i zapory przeciwpowodziowe, a dawne obszary zalewowe zabudowywano. 
Zmiany te silnie wpłynęły na funkcjonalność ekologiczną rzeki. Zmiany w linii brzegowej i zapory zmieniają prędkość wody i jej przepuszczalność, niszczą środowisko rzeczno-leśne oraz umożliwiają bardziej niszczycielskie powodzie. Od kilku lat, w ramach projektu Urzędu gospodarki Wodnej w Schwienfurcie, prowadzone są działania mające na celu przywrócenie Frankońskiej Soławie przynajmniej częściowo jej dawne właściwości ekologiczne. Do prac tych należą m.in. rozbiórka umocnień brzegów, tworzenie potoków umożliwiających pokonanie zapór oraz sadzenie nowych lasów u brzegów rzeki.
Fauna.
W rzece występuje wiele gatunków ryb, m.in.: węgorze, kleńe, jaźe, lipinie, pstrągi, ślizy, brzany, różanki, leszcze, strzeble, okonie, kiełby, jelce, szczupaki, jazgarze, głowacze, świnki, płoć, wzdręgi, miętus pospolityy oraz lustrzenie. Bardzo rzadko występuje też Rak sygnałowy.
Powodzie.
Ze śladów po wysokiej wodzie, jakie można zaobserwować na ścianach historycznych budynków niektórych miast wynika, że najbardziej narażone na regularne powodzie są centra Bad Kissingen, Westheim bei Hammelburg, Wolfsmünster i Gemünden. W Bad Kissingen jest zalewane często kilka razy rocznie. Historyczne centrum miasta zostało jednak zabezpieczone przez budowę wałów przeciwpowodziowych.
Pomiary poziomu rzeki.
Pomiary wysokości lustra wody są wykonywane w Bad Kissingen (poziom Prinzregentenbau) i Wolfsmünster (poziom Saalebrücke). Dane pomiarowe są rozpowszechniane przez Urząd Gospodarki wodnej w Schweinfurcie.
Z historii.
Wczesna żegluga.
Do XIV wieku dorzecze Soławy było o wiele gęściej porośnięte lasami niż obecnie, szczególnie w okolicach Rhön i Grabfeldu. Większe obszary leśne, co z tym idzie - chłonnej ściółki leśnej, oddawały wodę opadową równomierniej niż obszary trawiaste. Z tego powodu ilość wody płynącej rzeką była kiedyś znacznie większa niż obecnie - normalny poziom wody w rzece był porównywalny z obecnymi podtopieniami. Obszary zalewowe pokryte były głównie terenami podmokłymi i bagnistymi. Przebycie tych terenów było trudne, a dla wozów i ciężkiej jazdy nie możliwe poza utwardzonymi drogami. Dodatkowym utrudnieniem w przy pokonaniu rzeki była niewielka ilość mostów i brodów. Na rzece żegluga istniała już w roku 790, co można wywnioskować ze wpisu w Rocznikach Królestwa Franków z tego roku. Karol nadał już w 777 swoje nadsoławskie posiadłości - Hammelburg i okoliczne ziemie, klasztorowi Fulda, umożliwiając mu tym samym kontrolę ruchu okrętowego na brodzie w Hammelburgu oraz pobieranie z niego cła.
Żegluga obecnie.
Od 1878 zawitały na Soławie parowce. Spółka "Saaleschifffahrt GmbH" posiada obecnie dwa, zwane potocznie "Dampferle" statki, które kursują w Bad Kissingen od Rosengarten do Saliny. Statki te obecnie nazywają się "Kissingen" (wybudowany w 1926) i "Saline" (1964), a kursy nimi odbywają się co cztery godziny w tygodniu i co dwie w weekendy. 
Most Saalbrücke koło Hammelburga.
Przed budową Saalbrücke w 1121 jedyną możliwością przebycia rzeki w okolicach Hammelburga był bród. Silnie umocnione miasto, leżące na ziemiach należących do klasztoru Fulda, kontrolowało przebiegające w pobliżu drogi z Włoch przez Augsburg, Szwabia, Würzburg do Kassel oraz do Holandii i portów Bałtyckich. Pośrodku pięciołukowego, kamiennego mostu znajdowała się baszta. Następnym bastionem był leżący na lewym brzegu rzeki zamek Schloss Saaleck, który chronił przeprawę od południa. Wielokrotne próby zajęcia miasta, mostu i Sallecku przez wojska biskupa Hermana I von Lobdeburg w latach 1224 – 1265 okazały się bezowocne. Także próby jego następców nie powiodły się. Spór ten ciągnął się przez prawie dwa stulecia, aż do aż do decyzji, wydanej w 1552 przez Maksymiliana I Habsburga potwierdzonej orzeczeniem Sądu Kameralnego Rzeszy, na korzyść Fuldy. Regulacja ta utrzymała się aż do włączenia Hammelburga do Królestwo Bawarii w 1816. Później rozebrano także basztę na moście. 
W 1945, pod koniec II wojny światowej most został częściowo wysadzony przez niemieckich saperów. Uszkodzenia uniemożliwiły wprawdzie przejazd, lecz nie były na tyle poważne by nie dało się odbudować mostu. Jednak zamiast tego rozebrano historyczną budowlę i w 1952 ukończono całkowicie nowy most z żelbetu. Most ten łączy eleganckim łukiem brzegi Soławy po dzień dzisiejszy.
Kolejka - Saaletalbahn.
Wzdłuż dolnej części Frankońskiej Soławy przebiega linia kolejowa zwana Saaletalbahn. Łączy Bad Kissingen z Gemünden przez m.in. Hammelburg i Gräfendorf. Do 1997 istniała również linia w górnym biegu, łącząca Bad Neustadt z Bad Königshofen (Grabfeldbahn).

</doc>
<doc id="1789141" url="https://pl.wikipedia.org/wiki?curid=1789141" title="Faustyn Szlęzak">
Faustyn Szlęzak

 
Faustyn Mieczysław Szlęzak (ur. 12 września 1915 w Warszawie, zm. 5 maja 2004) – polski inżynier, wykładowca i działacz polityczny, poseł na Sejm Ustawodawczy (1947–1952). 
Życiorys.
Był synem Faustyna i Eugenii. Ukończył studia na Wydziale Inżynierii Lądowej i Wodnej Politechniki Warszawskiej. W Polsce międzywojennej był związany ze spółdzielczością, później pracował jako inżynier w Dyrekcji Okręgowej Kolei Polskich w Warszawie oraz Syndykacie Hutnictwa Żelaznego w Katowicach. W latach 1935–1936 działał we Frakcji Lewicowej Legionu Młodych. Od 1937 angażował się w działalność w Klubie oraz Stronnictwie Demokratycznym. W okresie II wojny światowej pracował jako robotnik w stolicy. Był aktywny w podziemnych strukturach SD. Po zakończeniu wojny rozpoczął wykłady w Katedrze Budowy Mostów Politechniki Warszawskiej. Pełnił wiele funkcji w SD – m.in. zasiadał w Centralnym Sądzie Partyjnym, kierował wydziałami Centralnego Komitetu partii, w latach 1946–1949 był sekretarzem Rady Naczelnej, od 1949 do 1950 pełnił funkcję zastępcy sekretarza generalnego i w latach 1957–1959 był przewodniczącym Stołecznego Komitetu SD.
Działał społecznie jako radny (w tym m.in. członek prezydium) Rady Narodowej m.st. Warszawy. W 1946 Stronnictwo Demokratyczne rekomendowało go do Sejmu Ustawodawczego, w którym zasiadał w latach 1947–1952 jako przedstawiciel okręgu Gdynia. Pracował w Komisjach: Komunikacyjnej, Odbudowy, Planu Gospodarczego (jako wiceprzewodniczący) oraz Morskiej i Handlu Zagranicznego (sekretarz).
Po odejściu z Sejmu wykładał w SGGW. Był autorem wielu publikacji naukowych, w tym podręczników akademickich. W grudniu 1959 został wykluczony z SD, w styczniu 1970 przywrócony w prawach członka (należał do Koła Terenowego Saska Kępa). Na emeryturze związany z Klubem Demokratycznym im. Mieczysława Michałowicza.
Zmarł w 2004. Został pochowany na cmentarzu Powązkowskim (kwatera 53-2-25).
Odznaczony Srebrnym (1946) i Złotym (1954) Krzyżem Zasługi oraz Medalem 10-lecia Polski Ludowej (1955).

</doc>
<doc id="1789144" url="https://pl.wikipedia.org/wiki?curid=1789144" title="Twoism">
Twoism

Twoism – debiutancki minialbum Boards of Canada z 1995 roku, który doczekał się zremasterowanej reedycji przez wytwórnię Warp Records w 2002 roku. Oryginalna wersja ukazała się jedynie na kasecie i winylu w limitowanych do 100 sztuk edycjach, wydanych przez niezależną wytwórnię Music70, należącą do zespołu. W oryginalnej wersji jako członek zespołu był wymieniany także Chris H., natomiast na reedycji zespół podpisany jest już jako duet.
Historia i wydania.
Minialbum "Twoism" został nagrany przez Boards of Canada latem 1995 roku w studiu Hexagon Sun i wydany nakładem własnym jako płyta winylowa w liczbie 100 egzemplarzy oraz na kasecie magnetofonowej. Jako trzeci muzyk i współproducent został wymieniony Chris H. (Chris Horne). Wydawnictwo zostało zrealizowane jako 
demo, a zamiarem zespołu było rozesłanie go do wytwórni płytowych i do tych artystów, których zespół wówczas słuchał.
W 2002 roku cena za 1 egzemplarz winylowej płyty przekroczyła na aukcji eBay 1000 dolarów, co z kolei przewyższyło cenę 1 egzemplarza płyty testowej „Hey Jude” (z białą etykietą) zespołu The Beatles. To skłoniło Marcusa Eoina i Michaela Sandisonów do cyfrowej reedycji pierwotnego, winylowego wydania. Zremasterowana CD została wydana 25 listopada 2002 roku przez wytwórnię Warp Records. 
Lista utworów.
EP.
Lista według Discogs: 
Side A:
Side B:
Utwór „1986 Summer Fire” nie jest wymieniony na okładce.
Wszystkie utwory napisali, zrealizowali i wyprodukowali: Chris H., Marcus, Michael P. Sandison
CD.
Lista według Discogs: 
Wszystkie utwory napisali, zrealizowali i wyprodukowali: Boards of Canada.
Odbiór.
Opinie krytyków.
Minialbum uzyskał na ogół korzystne oceny nas podstawie 7 recenzji krytycznych.
„EP-ka "Twoism" z 1995 roku wyznaczyła wysoki standard dla przyszłej produkcji Boards of Canada” – ocenia John Bush z AllMusic. Dla tych, którzy próbują porównać go do długogrającego debiutu ("Music Has the Right to Children"), wypada zaskakująco dobrze. Z wyjątkiem sztywnego perkusyjnego monstrum 'Basefree' (który brzmi trochę jak Aphex Twin z około 1992 roku), "Twoism" zawiera tę samą niesamowicie upiorną, teksturowaną emotronikę, którą fani będą chcieli usłyszeć, a wszystko na tak wysokim poziomie jak "Music Has the Right to Children"” – podsumowuje.
Na utwór Basefree zwraca również uwagę Andy Beta z magazynu Pitchfork nazywając go „tak zawiłym jak Autechre w tamtym czasie i jednym z najbardziej skomplikowanych rytmicznie utworów Boards of Canada”. W utworze Sixtyniner z kolei dopatruje się wplywu numerologii. Od strony brzmieniowej natomiast określa "Twoism" jako „charakterystyczny znak czasów, w których powstała” dając wydawnictwu 7 punktów z 10.
Według Benjamina Blanda z magazynu Drowned in Sound „"Twoism", oryginalnie wydany w 1995 roku, prezentuje nam Boards of Canada, który jest młodzieńczy i naiwny (…). Niemniej jednak jest to urocza płyta. Osiem utworów (dziewięć, jeśli wliczyć niewymieniony bonus na końcu 'Smokes Quantity') przyjemnie bulgoczącego ambientowego techno, wolnego od ciężaru twórczej konieczności i mroku, który z czasem powoli wkradał się do ich twórczości.
„"Twoism" nie wygląda na porządne wydawnictwo, a utwory są bardzo podstawowe w swojej strukturze. Ma to lekki efekt 'wytnij i wklej', który pozostawia wrażenie niedokończonej pracy nad płytą, ale poszczególne utwory są znakomite i są po prostu obowiązkową pozycją dla fanów Boards of Canada, którzy są ciekawi usłyszeć, gdzie zaczynali najlepsi szkoccy DJ-e” – twierdzi Noel Dix z magazynu Exclaim!.
Zdaniem Tamary Palmer z Billboardu „"Twoism" jest orzeźwiająco niemodny” a jego utwory sprawiają wrażenie, że duet „ma obsesję na punkcie swojego sprzętu studyjnego”.
Heath K. Hignight z CMJ New Music Monthly uważa, iż pomimo wydanych wcześniej albumów "Music Has the Right to Children" i "Geogaddi" "Twoism" [z 2002 roku] „stoi ramię w ramię z "Hi Scores" jako najważniejsze wydawnictwo zespołu”.

</doc>
<doc id="1789145" url="https://pl.wikipedia.org/wiki?curid=1789145" title="Guishan jingce">
Guishan jingce

Guishan jingce () – jeden z klasycznych tekstów chanu autorstwa mistrza chan Guishana Lingyou (771–853).
Uwagi wstępne.
Tekst Guishana jest zogniskowany na monastycznej dyscyplinie, ale równocześnie idzie dalej, gdyż dotyczy także moralności na drodze chanu do duchowego przebudzenia. Dlatego jest to unikatowy tekst wśród tekstów chanu z okresu Tang.
Związki chanu z monastycyzmem buddyjskim z reguły rozpatruje się w odniesieniu do ustanowienia wyjątkowego systemu monastycznych reguł chanu w czasie panowania Tangów (618–907). Nosiły one nazwę „czystych reguł” czy też „reguł czystości” chanu (chiń. "chan jinggui"). Tradycyjnie powstanie pierwszego takiego kodeksu reguł klasztornych przypisuje się wielkiemu mistrzowi szkoły chanu hongzhou – Baizhangowi Huaihaiowi. Jednak nic za tym nie przemawia oprócz tradycji. O tym, że jest on twórcą reguł nie wspominają w swoich tekstach nawet jego najbliżsi uczniowie, jak np. Guishan Lingyou. Baizhang zmarł w 814 r., a pierwsza wzmianka, że jest on autorem reguł monastycznych pojawia się w biografii mistrza zawartej w "Song gaoseng zhuan" (Biografie wybitnych mnichów [zebrane w okresie] Song). Praca ta została napisana przez Zangninga w 988 r., czyli ponad 170 lat po śmierci Baizhanga.
Tymczasem kodeks taki napisał jego uczeń, założyciel szkoły guiyang i wiodący mistrz w trzecim pokoleniu szkoły hongzhou. Jego tekst jest znaczącą częścią dość ograniczonej ilościowo spuścizny literackiej tej szkoły.
Historyczność tekstu.
Najstarszy rękopis "Guishan jingce" został znaleziony wśród dokumentów odkrytych w grotach Dunhuangu na początku XX w. Jest zatytułowany "Dagui jingce" i jest częścią rękopisu przechowywanego w Paryżu w kolekcji Pelliota materiałów z Dunhuangu (nr katalogowy 4638). Tekst ten jest częścią większego zestawu zatytułowanego "Yan heshang ji" (Zbiór czcigodnego Yana).
Z dokumentu umieszczonego z tyłu manuskryptu wynika, że pochodzi on z 936 r. Uważa się, że"Yan heshang ji" został skopiowany z tyłu całego dokumentu. Japoński badacz Ryōshō Tanaka identyfikuje Yana jako Guishana Yana, ucznia Guishana, który jest wymieniony w zeszycie 11 "Jingde chuandeng lu". Biorąc pod uwagę dużą odległość pomiędzy klasztorem Guishana w Hunanie a Dunhuangiem oraz sytuację polityczną podczas przejścia z dynastii Tang do okresu Pięciu Dynastii i Dziesięciu Królestw, rękopis najpewniej dotarł do Dunhuangu przed upadkiem Tangów w 907 r., a może nawet jeszcze przed początkiem rebelii Huanga Chao (zm. 884) w 878 r.
Oprócz rękopisu z Dunhuangu istnieją dziś jeszcze 3 inne wersje "Guishan jingce" w następujących zbiorach: "Quan tang wen", "Taishō shinshū daizōkyō" i "Xu zang jing".
Wersja z "Taishō" jest częścią "Zimen jingxuan", zbioru głównie chińskich tekstów zebranych w okresie Ming (1368–1644). Wersja z "Xu tang jing", zatytułowana "Zhu guishan jingce" (Komentarz do „Guishan jingce”) zawiera komentarz mistrza chan szkoły caodong Jingyana Shousuia (1072–1147). Jest to najwcześniejszy ze wszystkich komentarzy, bo opublikowany w 1139 r. Następnie "Guishan jingce" i komentarz Shousuia zostały dołączone do "Fozu sanjing chu" (Komentarze do trzech tekstów o buddach i patriarchach), zbioru, który składał się z trzech tekstów używanych jako podręczniki w nauczaniu nowicjuszy.
Innym komentarzem do "Guishan jingce" jest "Guishan jingce zhinan" Daopeia (1615–1702), który tworzy część "Fozu sanjing zhinan" (Podręcznik dla początkujących z trzema tekstami o buddach i patriarchach), zbioru z okresu Qing (1644–1912).
Struktura i zawartość tekstu.
"Guishan jingce" składa się z dwu części; sekcji napisanej prozą (jest to zarazem główna część traktatu) oraz następującej po niej sekcji podsumowującej główne idee traktatu w formie poetyckiej. Taki format literacki był stosowany przy tłumaczeniach tekstów buddyjskich; po dłuższej części prozatorskiej następowało krótkie wierszowane podsumowanie. Ten formalny typ był stosowany także przez średniowiecznych mnichów buddyjskich.
Oryginalny tekst nie jest podzielony na żadne formalne rozdziały czy nawet wydzielone części. Jednak w komentarzu Daobeia podzielono tekst na pięć części:
Znaczenie tekstu.
Tekst ten jest niezwykle ważny, bowiem jest to jedyny tekst szkoły hongzhou, który został znaleziony w Dunhuangu. Rzucił on nowe światło na tę – mającą opinię ikonoklastycznej – tradycję. Mimo takiego poglądu na tę szkołę, tekst ten ogniskuje się właśnie na klasztornej dyscyplinie i moralności w klasztorze. Guishan podkreśla znaczenie dyscypliny monastycznej i w ogóle moralności w szeroko pojętej praktyce chanu. Moralność ma zdecydowanie swoje miejsce na drodze do przebudzenia.
Tekst ten kontrastuje z dotychczasowymi wyobrażeniami o szkole hongzhou, której inne teksty zmierzają do zdyskredytowania konserwatywnie nastawionych kodeksów reguł klasztornych i moralnego treningu. Można "Guishan jingce" rozpatrywać jako odpowiedź na napięcia w relacjach między klasztorami chanu a społeczeństwem, w którym one egzystowały, a szczególnie jego politycznej części, która cyklicznie przechodziła od absolutnego wspierania buddyzmu, do jego głębokiej dyskryminacji.
Tekst Guishana jest wezwaniem do poważnej reformy zmierzającej do oczyszczenia moralnych i duchowych praktyk mnichów. Równocześnie mistrz ukazuje ideał monastyczny, do którego mnisi powinni dążyć. Guishana wyobrażenie paradygmatycznego mnicha chanu jest po prostu obrazem dobrego buddysty. Odrzucając ikonoklastyczną otoczkę, Guishan ukazuje, że ideał mnicha chanu i monastycyzm chanistyczny wcale nie różnią się od całego chińskiego buddyjskiego monastycyzmu.

</doc>
<doc id="1789146" url="https://pl.wikipedia.org/wiki?curid=1789146" title="Żabia Dolina">
Żabia Dolina



</doc>
<doc id="1789147" url="https://pl.wikipedia.org/wiki?curid=1789147" title="Kazimierz Czyżowski">
Kazimierz Czyżowski

Kazimierz Andrzej Czyżowski, ps. „Adam Kotowski” (ur. 28 lutego 1894 w Niżniowie, zm. 20 lutego 1977 w Warszawie) – porucznik piechoty Wojska Polskiego, poeta, publicysta, dramatopisarz, a także działacz polityczny, poseł na Sejm Ustawodawczy (1947–1952).
Życiorys.
Urodził się 28 lutego 1894 w Niżniowie, w ówczesnym powiecie tłumackim Królestwa Galicji i Lodomerii, w rodzinie Feliksa i Olgi z Irodenków. Po ukończeniu szkoły średniej kształcił się na Wydziale Filozoficznym Uniwersytetu Jagiellońskiego oraz Szkole Nauk Politycznych w Warszawie.
W latach 1914–1921 służył w Legionach Polskich, Polskiej Organizacji Wojskowej oraz Wojsku Polskim. 8 stycznia 1924 został zatwierdzony w stopniu porucznika ze starszeństwem z 1 czerwca 1919 i 1131. lokatą w korpusie oficerów rezerwy piechoty. Posiadał przydział w rezerwie do 44 Pułku Piechoty w Równem.
Po demobilizacji i ukończeniu studiów poświęcił się działalności literackiej. Był autorem powieści, dramatów, komedii i bajek. Tworzył literaturę dla dzieci i młodzieży, np. "Biała panienka i jej dwunastu żołnierzy", powieści przygodowe z elementami science fiction: cykl o Jimie ("Jim lotnik", "Jim żeglarz") i Maćku czy "Napowietrzni ludzie". Jego dramaty to m.in. "Lipsk", "Ostatni bal", "Pochód" i "Ulica dziwna – dramat w trzech aktach". Jest autorem hymnu polskich spółdzielców "Oto nas staje wolna gromada", napisanego w 1925. Był członkiem Związku Literatów Polskich.
W czasie II wojny światowej walczył w Służbie Zwycięstwu Polski, Związku Walki Zbrojnej oraz Armii Krajowej. W latach 1940–1942 więziony przez Niemców na Mokotowie, później ukrywał się w Stobiecku Szlacheckim w powiecie Radomsko. Po zakończeniu wojny pełnił obowiązki przewodniczącego Prezydium Miejskiej Rady Narodowej Piotrkowa. Działał w spółdzielczości oraz Stronnictwie Demokratycznym. W 1947 z jego ramienia został posłem na Sejm Ustawodawczy w okręgu Piotrków. Należał do Komisji Przemysłowej. Sprawował funkcję szefa struktur partyjnych w Piotrkowie.
Po odejściu z pracy parlamentarnej związany ze spółdzielczością. W 1960 przeszedł na rentę.
Został pochowany na Cmentarzu Wojskowym na Powązkach (kwatera 22A-1-29/30).

</doc>
<doc id="1789150" url="https://pl.wikipedia.org/wiki?curid=1789150" title="Antonio Caliendo">
Antonio Caliendo

Antonio Caliendo – włoski wydawca, agent sportowy, założyciel i prezes World Champions Club (WCC) oraz Golden Foot, przedsiębiorca i doradca sportowy. Były właściciel Queens Park Rangers – klubu piłkarskiego grającego w angielskiej Premiership.
Kariera.
Urodzony w 1944 w niedaleko Neapolu, Antonio Caliendo rozpoczął pracę jako młody agent w wydawnictwie De Agostini. Kilka lat później, otworzył własne wydawnictwo. Twórca książek opisujących historię wielkich sportowców z lat 70., między innymi włoskiego tenisisty Adriano Panatta. 16 grudnia 1977 roku pomocnik Acf Fiorentiny, piłkarz reprezentacji narodowej Włoch Giancarlo Antognoni podpisał prawdopodobnie pierwszy w historii kontrakt na reprezentowanie swoich interesów przez Antonio Caliendo. We Włoszech przez wielu ekspertów jest to oceniane jako narodziny zawodu Agenta Sportowego.
Od 1979 roku Caliendo skupia się głównie na pracy Agenta Sportowego piłkarzy. Pod koniec lat osiemdziesiątych miał podpisane umowy ze 140 piłkarzami, których interesy reprezentował na wszystkich kontynentach. W 1990 roku podczas finału mistrzostw świata w piłce nożnej, rozgrywanego w Rzymie pomiędzy Niemcami i Argentyną, 12 z 22 piłkarzy na boisku było klientami Caliendo.
Na liście piłkarzy reprezentowanych przez Antonio Caliendo można znaleźć takie nazwiska jak:
W 2004 roku wykupił wraz z długami londyński klub Queens Park Rangers Football Club, przejmując pakiet kontrolny akcji i stając na czele zarządu. W 2008 roku przyjął ofertę Flavio Briatore i sprzedał swój pakiet kontrolny akcji, rezygnując jednocześnie ze stanowiska prezesa klubu QPR FC.
Caliendo to założyciel World Champions Club, pod którego szyldem reprezentuje swoich piłkarzy. Twórca i prezes Golden Foot (nagroda dla najlepszego piłkarza planety przyznawana przez kibiców). Swoją wiedzą i doświadczeniem jest doradcą wielu klubów sportowych i piłkarzy.

</doc>
<doc id="1789156" url="https://pl.wikipedia.org/wiki?curid=1789156" title="Abdul Salis">
Abdul Salis

Abdul Salis (ur. 6 lipca 1979 w Londynie) – brytyjski aktor filmowy i teatralny. Syn ghańskich rodziców, którzy przeprowadzili się do Londynu w 1975 roku.

</doc>
<doc id="1789158" url="https://pl.wikipedia.org/wiki?curid=1789158" title="Slash (film)">
Slash (film)

Slash – film fabularny produkcji filipińskiej powstały w 1984 roku. W głównej roli wystąpił w nim Romano Kristoff, gwiazdor filmów klasy "B".

</doc>
<doc id="1789159" url="https://pl.wikipedia.org/wiki?curid=1789159" title="Józef Dzioba">
Józef Dzioba

Józef Dzioba (ur. 7 grudnia 1891 w Zbulitowie, zm. 27 listopada 1950 w Łodzi) – polski duchowny rzymskokatolicki, urzędnik kościelny różnych szczebli, wykładowca, ostatni przedwojenny rektor Wyższego Seminarium Duchownego w Łodzi.
Święcenia kapłańskie przyjął w 1915. Początkowo pracował w archidiecezji warszawskiej, jednak, gdy w 1920 powstała diecezja łódzka, został do niej inkardynowany. W Łodzi był potem wikariuszem w katedrze oraz notariuszem kurii, notariuszem sądu biskupiego, cenzorem publikacji religijnych i profesorem w seminarium duchownym. W 1932 po rezygnacji ks. Jacobiego ze stanowiska rektora seminarium został obrany jego następcą. Rektorem był aż do zamknięcia seminarium przez Gestapo w lutym 1940. Mimo iż niemieccy oficerowie już jesienią 1939 nakazali zaprzestać dalszego prowadzenia działalności edukacyjnej, wspólnie z innymi kapłanami wykładał (on sam prawo kanoniczne) i zarządzał seminarium jeszcze przez kilka miesięcy.
Zaraz po zakończeniu działań wojennych został proboszczem parafii św. Anny w Łodzi i funkcję tę sprawował do końca swego życia. Zmarł pięć lat po wojnie.

</doc>
<doc id="1789161" url="https://pl.wikipedia.org/wiki?curid=1789161" title="Born to Fight">
Born to Fight

Born to Fight lub Nato per combattere – włoski film fabularny z 1989 roku w reżyserii Brunona Mattei'ego. Gwiazdą filmu jest Brent Huff, w 1988 r. współpracujący z Mattei'm przy filmie "Strike Commando 2".
Opis fabuły.
Fabuła koncentruje się na losach zjadliwego weterana wojny wietnamskiej Sama Wooda, "super-twardziela" przypominającego Johna Rambo. W Wietnamie Wood był jeńcem wojennym i nim udało mu się zbiec z jednego z obozów, był okrutnie torturowany. Po pewnym czasie dokonał bohaterskiego czynu i powrócił do obozu jenieckiego, by uratować przetrzymywanych tam swoich przyjaciół-żołnierzy. Niestety, na miejscu miało się okazać, że wszyscy owi wojskowi nie żyją. Przez to wydarzenie Wood popada w uzależnienie od alkoholu.
Po blisko roku Wood dostaje jednak szansę na zemstę na swoich katach; niejaka Maryline Kane wynajmuje go bowiem, by ponownie wyruszył do wietnamskiej dżungli i uratował życie jej ojcu.
Wydanie filmu.
Światowa premiera obrazu nastąpiła 17 lipca 1989 roku w Portugalii. Film znany jest pod tytułami: "Born to Win" w Niemczech i na Węgrzech, "Mashiingansoruja: senjou no okami" w Japonii, "Serpente Sam, Nascido para Lutar" w Portugalii oraz "Serpiente Sam. Nacido para luchar" w Hiszpanii. W Polsce obraz wydano pod tytułem Urodzony morderca; dystrybutorem była firma Medusa Video.
Opinie.
Film zyskał mieszane recenzje. Zdaniem Alberta Nowickiego, piszącego dla serwisu filmweb.pl, "projekt nie jest równie udany co pierwszy tytuł podpisany nazwiskami Mattei/Huff – (...) "Strike Commando 2". "Born to Fight" to klasyczny Mattei, utylizujący motywy znane z hollywoodzkich blockbusterów. Niestety, ten klasyk to pierwsza pozycja w filmografii Włocha, która cierpi na zmęczenie materiału. Da się to zauważyć zwłaszcza w środkowych partiach produkcji, gdy akcja zwalnia i grzęźnie w zwałach nudy." Opiniodawca uznał, że tytuł warto polecić miłośnikom nurtu "euro war", podczas gdy może on nie zainteresować przeciętnego widza. Dodał także, że Brent Huff do głównej roli Sama Wooda "nadaje się lepiej niż ktokolwiek".

</doc>
<doc id="1789162" url="https://pl.wikipedia.org/wiki?curid=1789162" title="Meszna Szlachecka">
Meszna Szlachecka



</doc>
<doc id="1789163" url="https://pl.wikipedia.org/wiki?curid=1789163" title="John van Dreelen">
John van Dreelen

John van Dreelen (5 maja 1922 – 4 września 1992) – amerykański aktor holenderskiego pochodzenia.
Urodził się w Amsterdamie pod nazwiskiem Jacques van Drielen Gimberg, jako syn reżysera Louisa Gimberga (zm. 1959) i baronowej Labouchere. Karierę aktorską rozpoczął w 1948 roku od występu w holenderskim dramacie wojennym "Niet tevergeefs", jednak już w dwa lata później wylądował na planie telewizyjnego serialu stacji CBS pt. "Studio One", rozpoczynając tym samym pracę w Hollywood. Dotychczasowy pseudonim artystyczny Jack Gimberg zmienił na "John van Dreelen".
Wystąpił m.in. w nominowanym do Oscara filmie kryminalnym "Wzór" ("The Formula", 1980), przy boku Marlona Brando, Johna Gielguda i George'a C. Scotta.

</doc>
<doc id="1789165" url="https://pl.wikipedia.org/wiki?curid=1789165" title="Łęg ad Partyń">
Łęg ad Partyń



</doc>
<doc id="1789166" url="https://pl.wikipedia.org/wiki?curid=1789166" title="Konrad Dybowski">
Konrad Dybowski

Konrad Dybowski, ps. „Sęp II”, „Zyberk” (ur. 24 sierpnia 1919 w Czyniszewicach, zm. 31 sierpnia 1947 w Warszawie) – żołnierz ZWZ i AK, oficer polityczno-wychowawczy MO.
Syn Władysława i Katarzyny z Leśniewiczów. Przed wojną ukończył 2 lata studiów prawniczych, we wrześniu 1939 ochotniczo wstąpił do wojska. W czasie okupacji niemieckiej w ZWZ, AK. Nosił wtedy ps. „Sęp II”. We Lwowie wraz z ojcem Władysławem Dybowskim w Krakowskiej Brygadzie Obrony Narodowej. Brał udział w kilku akcjach przeciw Niemcom, m.in. w spaleniu wystawy Generalnego Gubernatorstwa organizowanej przez Hansa Franka. 1945–1946 działał nadal w brygadzie pod ps. „Zyberk”, choć jednocześnie był oficerem polityczno-wychowawczym w Szkole Podoficerów MO w Krakowie.
Aresztowany 16 października 1946 i oskarżony o to, że był członkiem OP i WiN-u, współpracował z komisarzem środowiska OP, że w Szkole Podoficerskiej MO zorganizował sieć wywiadowczą, kierował nią, rozpowszechniał nielegalne pisma i ulotki, wreszcie o to, że był agentem OP w szeregach PPR. „Przyznaję się do faktów, nie do winy” – powiedział na rozprawie sądowej. 16 czerwca 1947 WSR w Warszawie Sr.674/47 pod przewodnictwem ppłk. Jana Hryckowiana skazał go w rozprawie R.S.1818/47 na podstawie pkt. 7 Dekretu z 13.06.1947 r. na karę śmierci. Wraz z nim skazani zostali również na karę śmierci (i następnie straceni), jego ojciec rotmistrz Władysław Dybowski, ps. „Korwin” (adiutant gen. Józefa Hallera), inny członek OP Jerzy Zakulski, Leon Knyrewicz, Eustachy Brewka i troje innych osób. 23 lipca 1947 NSW utrzymał wyrok w mocy. „Nie żałowałem życia dla Polski” – pisał w prośbie o łaskę. Jednak prezydent Bierut nie skorzystał z prawa łaski. Konrad Dybowski został stracony 31 sierpnia 1947.
Odznaczony Orderem Virtuti Militari, Krzyżem Walecznych z Mieczami. 2 marca 1993 SWOW unieważnił wyrok b. WSR w Warszawie. Jego (jak i jego ojca) grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”, a rzeczywiste miejsca ich pochówków nie są znane.

</doc>
<doc id="1789167" url="https://pl.wikipedia.org/wiki?curid=1789167" title="Crista Flanagan">
Crista Flanagan

Crista Flanagan (ur. 24 lutego 1976 r. w Mount Vernon w stanie Illinois, USA) – amerykańska aktorka filmowa i telewizyjna, komediantka (także stand-upowa).
Absolwentka University of Evansville oraz University of California, Irvine.
Jest przede wszystkim znana ze skeczy komediowych w amerykańskiej serii "MADtv". Ponadto zagrała m.in. w filmowych parodiach Aarona Seltzera i Jasona Friedberga: "Totalny kataklizm" (2008), "Poznaj moich Spartan" (2008) oraz "Wielkie kino" (2008).
Obecnie mieszka w Los Angeles w Kalifornii.

</doc>
<doc id="1789169" url="https://pl.wikipedia.org/wiki?curid=1789169" title="Holden Avenue">
Holden Avenue

Holden Avenue – polski zespół muzyczny wykonujący punk rock, założony w 2007 roku we Wrocławiu.
Historia.
Formacja istnieje od lutego 2007 roku. Początkowo zespół funkcjonował bez wokalisty, który dołączył do składu dopiero w październiku. Wtedy też grupa zarejestrowała materiał demo i zagrała swoje pierwsze koncerty.
W czerwcu 2008 roku – po zmianie wokalisty – wykrystalizował się ostateczny skład i zakończono przygotowywanie materiału na pierwszą długogrającą płytę. Trzy miesiące później zespół wraz z producentem Przemysławem „Perłą” Wejmannem z opalenickiego Studia Perlazza rozpoczął pracę nad debiutanckim albumem. Zwieńczeniem tych działań jest płyta zatytułowana "Holden Avenue", której premiera odbyła się w maju 2009 roku nakładem wydawnictwa Lou &amp; Rocked Boys (Rockers Publishing).
Holden Avenue to ponadto zdobywcy licznych nagród na festiwalach i konkursach młodych zespołów, w tym laureaci nagrody publiczności - Złotego Kameleona na Festiwalu w Jarocinie (2009).
Na początku sierpnia 2011 roku nastąpiła kolejna zmiana wokalisty.
Premiera drugiej płyty zespołu pt. "Emisja" odbyła się we wrześniu 2011 roku. Album zarejestrowany został jeszcze z poprzednim wokalistą, w całości w języku polskim i ponownie, jak w przypadku debiutanckiego krążka, ukazał się nakładem wydawnictwa Rockers Publishing (Lou &amp; Rocked Boys). Współproducentem płyty również i tym razem został Przemysław ‘Perła’ Wejmann ze Studia Perlazza w Opalenicy. W październiku 2012 zespół opublikował minialbum zatytułowany "Wybierz drogę".

</doc>
<doc id="1789173" url="https://pl.wikipedia.org/wiki?curid=1789173" title="Nicola Grauso">
Nicola Grauso

Nicola Grauso (ur. w 1949 w Cagliari) – włoski przedsiębiorca i wydawca. W 1976 stworzył Videolinę, obecnie główną telewizję prywatną na Sardynii.
Życiorys.
Absolwent prawa na Uniwersytecie w Cagliari (1975).
Na początku lat dziewięćdziesiątych XX wieku jego pozycja w świecie mediów włoskich została wzmocniona poprzez zakup „L’Unione Sarda”, wydawanej w Cagliari głównej gazety sardyńskiej.
W ostatniej dekadzie XX wieku Grauso zaangażował się w inwestycje w dziedzinie Internetu. Skupował domeny internetowe, inwestował też na terenie Czech tworząc Czech On Line i w Polsce, gdzie kupił w 1992 roku „Życie Warszawy” oraz stworzył w roku 1993 sieć TV Polonia 1. Był to konglomerat finansowanych przez tego włoskiego inwestora telewizyjnych stacji lokalnych takich jak m.in.: PTV Rondo (Katowice), Nowa Telewizja Warszawa, PTV Echo (Wrocław), PTV Krater (Kraków), TV EX (Bydgoszcz), Tele-Top (Gdynia), Tele-24 (Łódź) czy TV Centrum (Kalisz).
Grauso wycofał się z Polski po tym, gdy w 1994 zdecydowano, że koncesje na częstotliwości krajowe zostaną rozdysponowane przed lokalnymi, a Krajowa Rada Radiofonii i Telewizji nie przyznała koncesji ogólnopolskiej sieci TV Polonia 1.

</doc>
<doc id="1789176" url="https://pl.wikipedia.org/wiki?curid=1789176" title="Bolek i Lolek na dzikim zachodzie">
Bolek i Lolek na dzikim zachodzie



</doc>
<doc id="1789177" url="https://pl.wikipedia.org/wiki?curid=1789177" title="Martin Lauer">
Martin Lauer

Karl-Martin Lauer (ur. 2 stycznia 1937 w Kolonii, zm. 6 października 2019 w Lauf an der Pegnitz) – zachodnioniemiecki lekkoatleta, płotkarz, sprinter i wieloboista, mistrz olimpijski i mistrz Europy.
Był wszechstronnym lekkoatletą. Na igrzyskach olimpijskich w 1956 w Melbourne, startując we wspólnej reprezentacji olimpijskiej obu państw niemieckich zajął 4. miejsce w biegu na 110 metrów przez płotki oraz 5. miejsce w dziesięcioboju. Na mistrzostwach Europy w 1958 w Sztokholmie zdobył złoty medal w biegu na 110 metrów przez płotki.
7 lipca 1958 w Zurychu Lauer ustanowił rekord świata w biegu na 110 metrów przez płotki z wynikiem 13,2 s (był to również rekord świata na 120 jardów przez płotki), a niespełna godzinę później rekord świata w biegu na 200 metrów przez płotki czasem 22,5 s. W tym roku został zwycięzcą pierwszej edycji plebiscytu na Lekkoatletę Roku miesięcznika "Track &amp; Field News". Otrzymał także tytuł Sportowca Roku w RFN.
Na igrzyskach olimpijskich w 1960 w Rzymie, również we wspólnej reprezentacji olimpijskiej obu państw niemieckich, został mistrzem olimpijskim w sztafecie 4 × 100 metrów (bieg finałowy wygrała sztafeta USA, ale została zdyskwalifikowana za przekroczenie strefy zmian). Biegł na ostatniej zmianie, a przed nim Bernd Cullmann, Armin Hary i Walter Mahlendorf. Wyrównali oni rekord świata z wynikiem 39,5 s. W biegu na 110 metrów przez płotki Lauer ponownie zajął 4. miejsce.
Krótko po igrzyskach Lauer doznał zakażenia krwi wskutek zastrzyku niesterylizowaną igłą. W jego następstwie miał mieć amputowaną lewą nogę, czego udało się uniknąć. Na igrzyskach olimpijskich w 1964 w Tokio był dziennikarzem sportowym.
Po przymusowym zakończeniu wyczynowego uprawiania sportu Lauer zrobił karierę jako piosenkarz śpiewający w stylu "schlager".
Był mistrzem RFN na 110 m przez płotki w latach 1956–1960, na 200 m przez płotki w latach 1957–1960, w sztafecie 4 x 100 m a latach 1956–1960, a w dziesięcioboju w 1956 i 1959.

</doc>
<doc id="1789180" url="https://pl.wikipedia.org/wiki?curid=1789180" title="Božidar Bećarević">
Božidar Bećarević

Božidar "Boško" Bećarević (ur. 16 listopada 1910 r. w Desimirovacu 
koło Kragujevaca, zm. prawdopodobnie w 1950 r. w Belgradzie) – serbski funkcjonariusz policji, szef Oddziału IV Antykomunistycznego specjalnej policji w Belgradzie podczas II wojny światowej.
W 1929 r. ukończył gimnazjum w Kragujevacu. W 1930 r. rozpoczął studia prawnicze na Uniwersytecie w Belgradzie, ale nie ukończył ich. Początkowo pracował w szpitalu miejskim w Kragujevacu, zaś od lutego 1932 r. w miejskiej policji w tym samym mieście. W maju 1936 r. został szefem oddziału politycznego, zwalczającego m.in. komunistów. W 1939 r. objął funkcję zastępcy komisarza policji pogranicznej w Kotoribie na granicy z Węgrami. Od maja 1940 r. służył w policji w Belgradzie, dochodząc do funkcji szefa Oddziału IV Antykomunistycznego. Po zajęciu Jugosławii przez wojska Osi w kwietniu 1941 r., wstąpił do nowo utworzonej kolaboracyjnej specjalnej policji w okupowanym Belgradzie, w której ponownie służył w Oddziale IV Antykomunistycznym. W listopadzie tego roku stanął na jego czele. Ściśle współpracował z Gestapo. Wobec zbliżania się do Belgradu Armii Czerwonej i komunistycznych oddziałów jugosłowiańskich ewakuował się wraz z personelem Oddziału IV do Wiednia na pocz. października 1944 r., zabierając ze sobą tajne archiwa. Następnie wyjechał do słoweńskiego Primorja, nawiązując kontakt z Serbskim Korpusem Ochotniczym. W kwietniu 1945 r. w Gorycji został schwytany przez włoskich partyzantów, po czym przekazany Brytyjczykom. Osadzono go w obozie w Bari. 3 stycznia 1946 r. został odesłany do Jugosławii. Po procesie, 28 października 1949 r. został skazany na śmierć. Dalsze jego losy pozostają niepewne, według niektórych świadectw żył jeszcze w 1952.

</doc>
<doc id="1789181" url="https://pl.wikipedia.org/wiki?curid=1789181" title="Taekwondo na Letnich Igrzyskach Olimpijskich 1988">
Taekwondo na Letnich Igrzyskach Olimpijskich 1988

Taekwondo na Letnich Igrzyskach Olimpijskich 1988 w Seulu zostało rozegrane jako dyscyplina pokazowa podczas tych igrzysk. Turniej odbył się w dniach 17 – 20 września 1988 roku. Medali w tym turnieju nie przyznawano, jednak gdyby zostały one przyznane pierwsze, drugie i trzecie miejsca ułożyłyby się jak poniżej. Zawody odbyły się w hali Changchung Gymnasium. Udział wzięło 182 zawodników – 119 mężczyzn i 63 kobiety.

</doc>
<doc id="1789182" url="https://pl.wikipedia.org/wiki?curid=1789182" title="Thailand Open 2009">
Thailand Open 2009

Thailand Open 2009 – tenisowy turniej ATP z cyklu Thailand Open rozgrywany w dniach 28 września–4 października 2009 roku w Bangkoku na kortach twardych w hali o puli nagród 608 500 dolarów amerykańskich.

</doc>
<doc id="1789187" url="https://pl.wikipedia.org/wiki?curid=1789187" title="Stojan Stalew">
Stojan Stalew

Stojan Żiwkow Stalew (ur. 5 grudnia 1952 w Sofii) – bułgarski prawnik, pedagog, dyplomata i polityk, na początku lat 90. doradca prezydenta Żelu Żelewa, następnie minister spraw zagranicznych w tymczasowym rządzie Stefana Sofijanskiego (1997), ambasador Bułgarii w Niemczech i Turcji. Od marca 2006 roku jest Dyrektorem Generalnym Bułgarskiej Agencji Inwestycyjnej.
Życiorys.
Jest synem znanego prawnika Żiwka Stalewa, przewodniczącego Bułgarskiego Trybunału Konstytucyjnego w latach 1997–2000. Ukończył studia na Wydziale Prawa na Uniwersytecie im. Klemensa Ochrydzkiego w Sofii, a następnie pracował jako adwokat i kontynuował karierę naukową w Instytucie Nauk Prawnych, gdzie wykładał prawo morskie.
Jego przygoda z polityką rozpoczęła się w 1990 roku, kiedy został doradcą prezydenta Żelu Żelewa. Rok później – jako ambasador – wyjechał na placówkę do Niemiec. Po upadku socjalistycznego rządu Żana Widenowa objął tekę ministra spraw zagranicznych w tymczasowym gabinecie kierowanym przez Stefana Sofijanskiego.
Po wyborach parlamentarnych w 1997 roku został ambasadorem w Turcji (1998–2005). W marcu 2006 roku otrzymał stanowisko Dyrektora Generalnego Bułgarskiej Agencji Inwestycyjnej.

</doc>
<doc id="1789188" url="https://pl.wikipedia.org/wiki?curid=1789188" title="Iwan Stanczow">
Iwan Stanczow

Iwan Iwanow Stanczow (ur. 1 kwietnia 1929 w Sofii, zm. 24 listopada 2021 w Szkocji) – bułgarski dyplomata i polityk, od wczesnej młodości mieszkał na emigracji, najpierw w Stanach Zjednoczonych, następnie w Wielkiej Brytanii. Był ambasadorem Bułgarii w Londynie (1991–1994) oraz ministrem spraw zagranicznych w tymczasowym rządzie Renety Indżowej (1994–1995).
Życiorys.
Jest synem dyplomaty Iwana Stanczowa seniora i Angielki Caroline Marion Mitchell. Jego dziadek, Dimityr Stanczow, na początku XX wieku był ministrem spraw zagranicznych (1906–1908) oraz premierem (1907).
W 1943 jego rodzina wyemigrowała do Stanów Zjednoczonych, zaś sam Stanczow w 1971 roku przeniósł się do Wielkiej Brytanii, gdzie w latach 1991–1994 pełnił funkcję ambasadora Bułgarii. Po upadku rządu Lubena Berowa w październiku 1994 roku został ministrem spraw zagranicznych w tymczasowym gabinecie kierowanym przez Renetę Indżową.
W 2001 roku został członkiem założycielem Bałkańskiego Klubu Politycznego, regionalnego stowarzyszenia skupiającego wybitnych intelektualistów i polityków krajów bałkańskich.

</doc>
<doc id="1789192" url="https://pl.wikipedia.org/wiki?curid=1789192" title="Biblioteka Państwowa w Berlinie">
Biblioteka Państwowa w Berlinie

Biblioteka Państwowa w Berlinie (niem. "Staatsbibliothek zu Berlin", dawniej "Preußische Staatsbibliothek" lub "Königliche Bibliothek") stanowi instytucję Fundacji Pruskiego Dziedzictwa Kultury i jest największą biblioteką naukową na obszarze krajów niemieckojęzycznych. Założona została w 1661 roku przez Wielkiego Elektora Fryderyka Wilhelma I jako „Elektorska Biblioteka w Cölln nad Sprewą” (niem. "Churfürstliche Bibliothek zu Cölln an der Spree"). W 1701 roku została przemianowana przez Fryderyka I Pruskiego na „Królewską Bibliotekę w Berlinie” (niem. "Königliche Bibliothek zu Berlin"). Po zniesieniu monarchii w 1918 roku, biblioteka otrzymała nazwę „Pruskiej Biblioteki Państwowej” (niem. "Preußische Staatsbibliothek").
Pod koniec II wojny światowej cenniejsza część zbiorów została ewakuowana do budynku klasztoru benedyktynów w Krzeszowie, z którego wcześniej, w roku 1940, usunięto zakonników. Zbiory odnalezione w klasztorze oraz w porzuconym przez Niemców pociągu ewakuacyjnym, zostały w większości zabezpieczone i w 1946 roku zdeponowane w Bibliotece Jagiellońskiej w Krakowie jako tzw. „Berlinka”, gdzie w większości znajdują się nadal. Zarówno w latach 1945–1946, jak i już w Krakowie część wywiezionych z Berlina kolekcji została rozkradziona. Najbardziej znany przypadek kradzieży starodruków „Berlinki” z Biblioteki Jagiellońskiej zakończył się głośnym procesem sądowym w 2001 roku. Dlatego w okresie powojennym na rynku antykwarycznym sporadycznie pojawiały się zazwyczaj mniej cenne książki i czasopisma z Biblioteki Państwowej w Berlinie.
W 1967 roku zwrócono do Berlina (Wschodniego) 127.000 nowszych książek i tomów czasopism ze zbiorów „Berlinki”, w 1977 roku symbolicznie „w dowód przyjaźni” Edward Gierek przekazał Erichowi Honeckerowi rękopisy partytur Beethovena i Mozarta, a w 2000 roku Jerzy Buzek ofiarował Gerhardowi Schröderowi egzemplarz Biblii z 1522 roku w przekładzie Marcina Lutra.
Po wojnie, wskutek podziału Niemiec, pozostałe zbiory zostały podzielone między wschodnioberlińską „Deutsche Staatsbibliothek” i zachodnioberlińską „Staatsbibliothek Preussischer Kulturbesitz”. 1 stycznia 1992 roku obydwie biblioteki zostały połączone pod obecną nazwą.
W elektronicznym katalogu Staatsbibliothek zu Berlin został uwzględniony pełny zasób, tj. zarówno fizycznie dostępny w siedzibie książnicy, jak i część utracona w wyniku działań wojennych (oznaczone jako „Kriegsverlust”), tj. krakowski depozyt oraz rzeczywiste straty wojenne.

</doc>
<doc id="1789200" url="https://pl.wikipedia.org/wiki?curid=1789200" title="Pusta Grań">
Pusta Grań

Pusta Grań () – znajdująca się w słowackich Tatrach Wysokich boczna grań, odgałęziająca się w Małym Ganku (ok. 2425 m) od głównej grani Tatr Wysokich. Opada w północnym kierunku do dna Doliny Białej Wody, oddzielając Dolinę Ciężką od Doliny Kaczej. Nazwą obejmuje się dolną część tej grani, od północno-wschodniego skraju Galerii Gankowej. W kierunku od południa na północ w grani wyróżnia się:
Nazwa grani pochodzi od Pustej Ławki. Zadnią Pustą Turnię i Skrajną Pustą Turnię obejmuje się często jedną nazwą jako Puste Turnie ("Pusté veže"). Druga z nich nie znajduje się bezpośrednio w głównym grzbiecie Pustej Grani, lecz w bocznej, krótkiej odnodze Zadniej Pustej Turni wysuniętej do Doliny Ciężkiej.

</doc>
<doc id="1789201" url="https://pl.wikipedia.org/wiki?curid=1789201" title="Semih Aydilek">
Semih Aydilek

Semih Aydilek (ur. 16 stycznia 1989 we Frankfurcie nad Menem) – niemiecki piłkarz grający na pozycji pomocnika.
Kariera klubowa.
Karierę zaczynał w klubie Eintracht Frankfurt, gdzie grał do roku 2008. Wtedy to przeniósł się do angielskiego Birmingham City. Jednak już rok później został wypożyczony do szkockiego Motherwell F.C. na rundę wiosenną. W obu tych klubach nie zagrał ani jednego spotkania. Przed sezonem 2009/2010 przeszedł do tureckiego Kayserisporu. W latach 2012–2014 grał w Konyasporze, a w 2015 przeszedł do SpVgg 05 Oberrad. W 2016 roku został zawodnikiem klubu Hanauer SC 1960, grającego w szóstej lidze.
Kariera reprezentacyjna.
Karierę zaczynał w młodzieżowych reprezentacjach Turcji (jego rodzice pochodzą z tego kraju), jednak zdecydował się grać dla reprezentacji Niemiec. Otrzymał powołanie na Mistrzostwa Świata U-20 w 2009 roku.

</doc>
<doc id="1789204" url="https://pl.wikipedia.org/wiki?curid=1789204" title="Oliver Kreuzer">
Oliver Kreuzer

Oliver Kreuzer (ur. 13 listopada 1965 w Mannheimie) – niemiecki piłkarz występujący na pozycji obrońcy.
Kariera klubowa.
Kreuzer zawodową karierę rozpoczynał w Karlsruher SC. 22 lutego 1986 w zremisowanym 1:1 meczu z SG Wattenscheid 09 zadebiutował w 2. Bundeslidze. W sezonie 1985/1986 rozegrał 13 ligowych spotkań w barwach KSC. Od początku następnego sezonu stał się jego podstawowym graczem. 23 sierpnia 1986 w wygranym 2:0 ligowym spotkaniu z SSV Ulm 1846 strzelił pierwszego gola w zawodowej karierze. W sezonie 1986/1987 wywalczył z klubem awans do Bundesligi. Debiut w tych rozgrywkach zaliczył 1 sierpnia 1987 przeciwko 1. FC Köln (1:1). Pierwszą bramkę w Bundeslidze zdobył 26 września 1987 w zremisowanym 1:1 pojedynku z Bayerem 04 Leverkusen. W KSC spędził sześć sezonów. W sumie zagrał tam w 182 ligowych meczach i zdobył 8 bramek.
Latem 1991 roku podpisał kontrakt z innym pierwszoligowym zespołem - Bayernem Monachium. Zadebiutował tam 3 sierpnia 1991 w zremisowanym 1:1 ligowym spotkaniu z Werderem Brema. W 1993 roku wywalczył z klubem wicemistrzostwo Niemiec. Rok później zdobył z nim mistrzostwo Niemiec. W 1996 roku ponownie wywalczył z Bayernem wicemistrzostwo Niemiec, a także zwyciężył z nim w rozgrywkach Pucharu UEFA. W 1997 roku po raz drugi zdobył z zespołem mistrzostwo Niemiec. Przez sześć lat w Bayernie rozegrał 150 ligowych spotkań i strzelił 8 goli.
W 1997 roku odszedł do szwajcarskiego FC Basel. Od czasu debiutu był tam podstawowym graczem. W 2002 roku zdobył z klubem mistrzostwo Szwajcarii oraz Puchar Szwajcarii. W tym samym roku zakończył karierę.
Kariera reprezentacyjna.
W latach 1986–1989 Kreuzer rozegrał 7 spotkań w reprezentacji RFN U-21.

</doc>
<doc id="1789205" url="https://pl.wikipedia.org/wiki?curid=1789205" title="K-1 Oceania MAX 2001">
K-1 Oceania MAX 2001

K-1 Oceania 2001 – gala kickboxingu, która odbyła się w hali Crown Casino and Entertainment Complex w Melbourne, 5 sierpnia 2001 roku.

</doc>
<doc id="1789206" url="https://pl.wikipedia.org/wiki?curid=1789206" title="Lekkoatletyka na Letniej Uniwersjadzie 1959">
Lekkoatletyka na Letniej Uniwersjadzie 1959

Lekkoatletyka na Letniej Uniwersjadzie 1959 – zawody lekkoatletyczne rozegrane na Stadio Comunale w Turynie w sierpniu i wrześniu 1959 roku. Reprezentantom Polski udało się zdobyć osiem medali, w tym jeden złoty.

</doc>
<doc id="1789208" url="https://pl.wikipedia.org/wiki?curid=1789208" title="Władysław Dybowski (żołnierz)">
Władysław Dybowski (żołnierz)

Władysław Jan Dybowski ps. „Korwin” (ur. 17 maja 1892 w Warszawie, zm. 31 sierpnia 1947 tamże) – prawnik, rotmistrz kawalerii Wojska Polskiego.
Życiorys.
Był synem Jana i Władysławy Kulikowskich. 3 maja 1922 zweryfikowany został w stopniu porucznika ze starszeństwem z dniem 1 czerwca 1919 i 1007 lokatą w korpusie oficerów piechoty. W 1923 pełnił służbę w 11 pułku piechoty w Tarnowskich Górach. W następnym roku, po przeniesieniu z korpusu oficerów piechoty do korpusu oficerów kawalerii, pełnił służbę w 6 pułku strzelców konnych w Żółkwi. 3 maja 1926 mianowany rotmistrzem ze starszeństwem z dniem 1 lipca 1925 i 13 lokatą w korpusie oficerów kawalerii.
Walczył w kampanii wrześniowej 1939 i w okresie okupacji niemieckiej. W lutym 1942 był twórcą i dowódcą Krakowskiej Brygady Obrony Narodowej. Nosił wtedy ps. „Korwin”. Brygada liczyła 1200 ludzi. Od sierpnia 1945 był wiceprezydentem Legnicy.
Aresztowany 18 października 1946 – w dwa dni po aresztowaniu jego syna Konrada Dybowskiego i oskarżony o to, że po zakończeniu wojny nie zerwał kontaktu ze swoją organizacją, że współpracował z komisarzem środowiska OP, że był agentem tej organizacji w szeregach PPR, do której należał.
16 czerwca 1947 Wojskowy Sąd Rejonowy w Warszawie Sr.674/47 pod przewodnictwem ppłk. Jana Hryckowiana skazał go w rozprawie R.S. 1818/47 na podstawie pkt. 7 Dekretu z dnia 13 czerwca 1946 r. na karę śmierci. Wraz z nim skazany został syn Konrad oraz inni współtowarzysze ze środowiska niepodległościowego.
23 lipca 1947 Najwyższy Sąd Wojskowy utrzymał wyrok w mocy. Prezydent Bierut nie skorzystał z prawa łaski. Władysława Dybowskiego stracono 31 sierpnia 1947.
2 marca 1993 Sąd Warszawskiego Okręgu Wojskowego unieważnił wyrok b. WSR w Warszawie. Jego (jak i jego syna) grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”, a rzeczywiste miejsca ich pochówków nie są znane.

</doc>
<doc id="1789214" url="https://pl.wikipedia.org/wiki?curid=1789214" title="Aktuatoryka">
Aktuatoryka

Aktuatoryka ( – urządzenie uruchamiające, nastawnik) – aktoryka, dziedzina mechatroniki zajmująca się budową i sterowaniem urządzeń wykonawczych, realizujących zadania ruchowe i siłowe eliminując tym samym udział człowieka w sterowaniu.

</doc>
<doc id="1789216" url="https://pl.wikipedia.org/wiki?curid=1789216" title="Arbuz kolokwinta">
Arbuz kolokwinta

Arbuz kolokwinta, kawon kolokwinta, kolokwinta, kolocynta ("Citrullus colocynthis" (L.) Schrad.) – gatunek byliny z rodziny dyniowatych.
Występowanie.
Rośnie dziko w Afryce (Kenia, Mali, Czad, Etiopia, Somalia, Sokotra, Algieria, Egipt, Libia, Maroko, Tunezja), Azji (Kuwejt, Arabia Saudyjska, Jemen, Afganistan, Cypr, Iran, Irak, Izrael, Jordania, Liban, Syria, Turcja, Indie, Pakistan, Sri Lanka, Birma) i Europie (Grecja, Włochy, Hiszpania) oraz jako gatunek zawleczony w Australii. Jest uprawiany w wielu krajach świata. W Polsce gatunek ten przejściowo dziczeje (ma status efemerofita).
Biologia i ekologia.
Roślina jednoroczna. Rośnie na piaszczystych glebach i na pustyniach. Rozmnaża się przez nasiona, a rozsiewa się w ten sposób, że wiatr porywa dojrzałe owoce i toczy je po ziemi. Podczas tego wznosi tumanu pyłu i wydaje różne dźwięki, wskutek czego zaliczony został do grupy roślin zwanych czarownicami pustynnymi. Po uderzeniu o skałę owoc rozbija się i wysypują się z niego nasiona.
Udział w kulturze.
Jest wymieniony w "Biblii" pod hebrajską nazwą "paqqu'ōţ" oznaczającą arbuza kolokwintę: 2 Krl 4,38-40 i 1 Krl 7,24. Roślina ta występuje w Palestynie i zdaniem wszystkich badaczy roślin biblijnych do niej odnoszą się cytaty biblijne. W polskich tłumaczeniach Biblii istnieje zamieszanie i często hebrajski wyraz tłumaczony jest na nazwy innych roślin (dzika winorośl, dzikie pnącza, dziki krzew winny oraz pnącza, dzikie kolokwinty, dzikie ogórki, owoce, ośle ogórki, dynie).

</doc>
<doc id="1789217" url="https://pl.wikipedia.org/wiki?curid=1789217" title="Kolocynta">
Kolocynta



</doc>
<doc id="1789218" url="https://pl.wikipedia.org/wiki?curid=1789218" title="Citrullus colocynthis">
Citrullus colocynthis



</doc>
<doc id="1789219" url="https://pl.wikipedia.org/wiki?curid=1789219" title="Aktoryka">
Aktoryka



</doc>
<doc id="1789221" url="https://pl.wikipedia.org/wiki?curid=1789221" title="Federico Almerares">
Federico Almerares

Federico Almerares (ur. 2 maja 1985 w Mar del Plata) – argentyński piłkarz występujący na pozycji napastnika. Obecnie jest zawodnikiem klubu Belgrano Córdoba.
Kariera klubowa.
Almerares zawodową karierę rozpoczynał w klubie River Plate. W Primera División zadebiutował 23 listopada 2003 w przegranym 0:1 meczu z Chacarita Juniors. W River Plate od czasu debiutu był graczem rezerwowym. W 2004 roku został z klubem mistrzem sezonu zamknięcia (Torneo Clausura). 29 maja 2005 w przegranym 1:2 meczu z Gimnasia La Plata strzelił pierwszego gola w Primera División. W 2008 roku po raz drugi w karierze zdobył z River Plate mistrzostwo Torneo Clausura. W River Plate Almerares spędził pięć sezonów. W sumie rozegrał tam 13 ligowych spotkań i zdobył jedną bramkę.
W sierpniu 2008 roku podpisał kontrakt ze szwajcarskim FC Basel. W pierwszej lidze szwajcarskiej zadebiutował jednak dopiero 7 marca 2009 w wygranym 3:1 spotkaniu z FC Aarau. Był to jedyny ligowy mecz rozegrane przez Almeraresa w sezonie 2008/2009. Od początku sezonu 2009/2010 jest podstawowym graczem Baselu. 17 października 2009 roku strzelił bramkę pieczętującą zwycięstwo Basel 2-0 nad AS Romą w fazie grupowej Ligi Europejskiej na St. Jakob-Park. Pierwszego gola w lidze zdobył 4 kwietnia 2010 roku przeciwko FC Sion strzelając na 1:1 (mecz zakończył się wynikiem 4:3 dla FCS). W styczniu 2011 roku przeszedł do Neuchâtel Xamax podpisując kontrakt obowiązujący do 2014 roku.
W lipcu przeszedł do Belgrano Córdoba.
Kariera reprezentacyjna.
W 2005 roku Almerares rozegrał dwa spotkania w reprezentacji Argentyny U-20.

</doc>
<doc id="1789222" url="https://pl.wikipedia.org/wiki?curid=1789222" title="Panięta">
Panięta

Panięta – synowie rodów magnackich w Rzeczypospolitej Obojga Narodów, którzy jako juniorzy nabywali doświadczenie polityczne posłując na sejm. 
Za czasów panowania Zygmunta II Augusta stanowili 20% składu Izby Poselskiej, w 1589 już około 40%. 

</doc>
<doc id="1789225" url="https://pl.wikipedia.org/wiki?curid=1789225" title="Kanarecznik biały">
Kanarecznik biały

Kanarecznik biały, komiężnik biały ("Canarium album") – gatunek drzewa z rodziny osoczynowatych. Występuje na terenie Azji południowo-wschodniej.
Morfologia.
Drzewo o liściach nieparzystopierzastych, jajowatych lub eliptycznych. Z wyglądu podobne do kanarecznika czarnego ("Canarium pimela").

</doc>
<doc id="1789226" url="https://pl.wikipedia.org/wiki?curid=1789226" title="Memoriał György Marxa">
Memoriał György Marxa

Memoriał György Marxa, węg. Marx György Emlékverseny – turniej szachowy rozgrywany od 2003 r. w węgierskim mieście Paks. Poświęcony jest pamięci György Marxa (1927–2002), profesora fizyki. W pierwszej edycji zwycięzcą został Borys Gelfand, który w meczu szachów szybkich pokonał Judit Polgár w stosunku 6-2. Od 2004 r. turnieje rozgrywane są systemem dwukołowym z udziałem 6 arcymistrzów. Wśród dotychczasowych zwycięzców znalazł się m.in. dwukrotny wicemistrz świata Wiktor Korcznoj. Oprócz turnieju głównego odbywają się również turnieje poboczne, jak również juniorów, kobiet oraz otwarty.

</doc>
<doc id="1789227" url="https://pl.wikipedia.org/wiki?curid=1789227" title="Gruczoły snu zimowego">
Gruczoły snu zimowego

Gruczoły snu zimowego, tkanka tłuszczowa brunatna, tłuszcz brunatny – rodzaj silnie unaczynionej i unerwionej tkanki tłuszczowej o brunatnym zabarwieniu, utworzony z wielopęcherzykowych komórek tłuszczowych, zawierającej wiele kropelek tłuszczu o różnej wielkości.
Tkanka tłuszczowa brunatna jest tkanką charakterystyczną dla ssaków. Występuje u prawie wszystkich noworodków. U gatunków hibernujących (stąd nazwa "gruczoły snu zimowego") występuje w dużych ilościach i pozostaje przez całe życie. U zwierząt tych jest gromadzona jesienią. U ludzi pojawia się w ostatnich dwóch miesiącach życia płodowego, w rozwiniętej postaci występuje w okresie niemowlęcym, następnie powoli zanika.
Brunatne zabarwienie jest efektem nagromadzenia znacznej liczby mitochondriów. Główną funkcją gruczołów snu zimowego jest szybkie wytworzenie ciepła podczas przebudzeń ze stanu hibernacji. Tłuszcz brunatny bardzo szybko się spala i dostarcza dużych ilości energii do organizmu, co jest konieczne do szybkiego podniesienia temperatury ciała obniżonej na czas odrętwienia.

</doc>
<doc id="1789229" url="https://pl.wikipedia.org/wiki?curid=1789229" title="Canarium album">
Canarium album



</doc>
<doc id="1789234" url="https://pl.wikipedia.org/wiki?curid=1789234" title="Kanarecznik czarny">
Kanarecznik czarny

Kanarecznik czarny, komiężnik czarny ("Canarium pimela" K.D. Koenig) – gatunek drzewa z rodziny osoczynowatych. Występuje na terenie Azji południowo-wschodniej, tam też jest uprawiany. 
Morfologia.
Drzewo posiadające liście nieparzystopierzaste. Złożone są z 7-11 listków w kształcie jajowatym lub eliptycznym. Kwiaty drobne i wonne zebrane w szczytowych wiechach. Owocem jest pestkowiec. 
Zastosowanie.
Zawierające dużo tłuszczu owoce i nasiona są jadalne.

</doc>
<doc id="1789237" url="https://pl.wikipedia.org/wiki?curid=1789237" title="Canarium pimela">
Canarium pimela



</doc>
<doc id="1789239" url="https://pl.wikipedia.org/wiki?curid=1789239" title="Kanarecznik zwyczajny">
Kanarecznik zwyczajny

Kanarecznik zwyczajny, komiężnik zwyczajny ("Canarium indicum" L.) – gatunek rośliny z rodziny osoczynowatych. Występuje w Malezji, na Wyspach Salomona i Vanuatu.
Morfologia.
Drzewo do 15 m wysokości. Liście nieparzystopierzaste są złożone z podługowatych listków. Kwiaty drobne, wonne, zebrane w szczytowych wiechach. Owocem jest pestkowiec.
Zastosowanie.
Drzewo ozdobne. Nasiona są jadalne. Żywica z drzewa wykorzystywana jest do wyrobu pochodni.

</doc>
<doc id="1789240" url="https://pl.wikipedia.org/wiki?curid=1789240" title="Dionizy Złotopolski">
Dionizy Złotopolski



</doc>
<doc id="1789242" url="https://pl.wikipedia.org/wiki?curid=1789242" title="Canarium commune">
Canarium commune



</doc>
<doc id="1789244" url="https://pl.wikipedia.org/wiki?curid=1789244" title="Most Damija">
Most Damija

Most Damija ("Damia") znany też jako Most Adam (hebr. גשר אדם) – most na rzece Jordan pomiędzy Zachodnim Brzegiem Jordanu i Jordanią. Od strony Izraela w stronę mostu prowadzi droga ekspresowa 57. Z biegiem czasu most był wielokrotnie niszczony i odbudowywany w pobliżu dawniejszej lokalizacji.
W 1266 roku za rządów Bajbarsa z dynastii Mameluków wybudowany został w tym miejscu wielki most o długości 400 m. Most ten został wysadzony przez siły Hagany podczas operacji „Markolet” (tzw. "Noc mostów") w nocy z 16 na 17 czerwca 1946 roku.
Wkrótce most został odbudowany przez Brytyjczyków, a Jordańczycy obok zbudowali w 1950 roku drugą przeprawę.
Do 8 czerwca 1967 roku most należał do Jordanii i nosił nazwę „Amir Muhammad”. W czerwcu 1967 oba mosty zostały zniszczone w trakcie działań wojny sześciodniowej. Jeszcze w tym samym roku most został odbudowany po południowej stronie dawniejszej lokalizacji, aby umożliwić transport towarów między Jordanią a Zachodnim Brzegiem Jordanu.
Obecnie most nie jest wykorzystywany do transportu towarów, znajduje się w strefie wojskowej, do której dostęp jest ograniczony.
Nieopodal, na wschodnim brzegu, znajduje się Damija, które bywa utożsamiane z biblijnym miastem Adam.

</doc>
<doc id="1789247" url="https://pl.wikipedia.org/wiki?curid=1789247" title="Stary Ogród w Radomiu">
Stary Ogród w Radomiu

Stary Ogród – zabytkowy park miejski w Śródmieściu Radomia. Najstarszy park publiczny w Radomiu i jeden z najstarszych w Polsce.
Lokalizacja.
Park usytuowany jest w północno-zachodniej części radomskiego Śródmieścia i zajmuje obszar o powierzchni ok. 7 ha, ograniczony przez ulice Wernera, Mireckiego, Klementyny oraz plac Kotlarza. Przez park przepływa rzeka Mleczna, która zasila staw zlokalizowany w centralnej części założenia.
Historia.
Początki obecnego założenia parkowego sięgają 1820 roku. Wówczas namiestnik królewski, gen. Zajączek, dokonując rewizji miasta polecił zlokalizować na łąkach położonych za dawnym szpitalem św. Ducha nowy ogród spacerowy. Zrealizowany w latach 1822–1824 park stał się jedną z głównych ozdób miasta. Założenie oparto na wzorcach angielskich. Wejście główne do parku zlokalizowano od strony Grobli Mlecznej (obecna ulica Okulickiego) – z półokrągłego placu rozchodziły się w kierunku północnych cztery promieniste aleje, pomiędzy którymi wytyczono swobodnie biegnące ścieżki. W centralnej części założenia zlokalizowano ozdobny staw z wysepką, zasilany wodą z rzeki Mlecznej, której koryto biegnie przez park. Ogród obsadzono drzewami pochodzącymi m.in. z hodowli książąt Czartoryskich z Puław. W owym czasie w parku odbywały się liczne koncerty, festyny czy wystawy. Dwukrotnie na terenie Starego Ogrodu odbyła się Wystawa Rolno-Przemysłowa (w 1885 oraz 1899 roku). W 1899 roku otwarto w parku restaurację. Podczas I wojny światowej południową część parku przeznaczono pod budowę obiektów sportowych. W okresie międzywojennym nie nastąpiły zasadnicze zmiany w wyglądzie Starego Ogrodu. Zmianę przyniosła okupacja niemiecka w okresie II wojny światowej, kiedy to park zdewastowano poprzez zlokalizowanie na jego obszarze magazynu materiałów budowlanych (na jego terenie ukryto m.in. elementy zdemontowanego z polecenia Niemców mauzoleum Dionizego Czachowskiego). W 1946 roku przeprowadzono gruntowną renowację parku, który powiększono w kierunku północno-zachodnim. W 1949 roku park otrzymał imię marszałka Rokossowskiego. W 1967 roku, w związku z poszerzeniem ulicy Mireckiego, obszar parku został zmniejszony (w takim kształcie założenie przetrwało do dziś). W 2014 roku park Stary Ogród przeszedł gruntowną renowację. Zbudowano nowe alejki, plac zabaw, miejsce na rozgrywki szachowe i ścieżkę rowerową we wschodniej części parku. Na środku stawu znajduje się niewielka wysepka, na której ustawiono budki lęgowe dla ptaków wodnych. W popularnym wśród wędkarzy zbiorniku żyje wiele gatunków ryb, m.in.: karaś srebrzysty, płoć, bass wielkogębowy, szczupak, karp, sumik karłowaty.
Pomniki.
W parku znajdują się pomnik ks. Romana Kotlarza i dąb Jana Pawła II.
Zieleń.
Pierwotny drzewostan parku jest częściowo zachowany. Na oryginalne nasadzenia składały się jesiony, klony i lipy. Obecnie dominują topole, klony, jesiony, kasztanowce i robinie.

</doc>
<doc id="1789249" url="https://pl.wikipedia.org/wiki?curid=1789249" title="Julia Złotopolska">
Julia Złotopolska



</doc>
<doc id="1789251" url="https://pl.wikipedia.org/wiki?curid=1789251" title="Komosa główkowata">
Komosa główkowata

Komosa główkowata ("Chenopodium capitatum", właśc. "Blitum capitatum" L.) – gatunek rocznej rośliny okrytonasiennej z rodziny komosowatych lub szarłatowatych (w zależności od ujęcia systematycznego). Pochodzi z Ameryki Północnej, gdzie występuje na całym niemal kontynencie; od Arizony i Florydy po Alaskę i północne rejony Kanady. Rozprzestrzenia się też gdzieniegdzie poza tym rejonem swojego rodzimego występowania. W Polsce bardzo rzadko jest uprawiana.
Zastosowanie.
Roślina wykorzystywana jako warzywo.

</doc>
<doc id="1789252" url="https://pl.wikipedia.org/wiki?curid=1789252" title="Chenopodium capitatum">
Chenopodium capitatum



</doc>
<doc id="1789254" url="https://pl.wikipedia.org/wiki?curid=1789254" title="Waldemar Złotopolski">
Waldemar Złotopolski



</doc>
<doc id="1789258" url="https://pl.wikipedia.org/wiki?curid=1789258" title="Jaworzno Byczyna">
Jaworzno Byczyna

Jaworzno Byczyna – nieistniejąca stacja towarowa w Jaworznie, w dzielnicy Byczyna, w województwie śląskim, w Polsce, na byłej linii Jaworzno Szczakowa – Bolęcin. Znajdował się tu 1 peron.

</doc>
<doc id="1789259" url="https://pl.wikipedia.org/wiki?curid=1789259" title="Weronika Złotopolska">
Weronika Złotopolska



</doc>
<doc id="1789261" url="https://pl.wikipedia.org/wiki?curid=1789261" title="Damija">
Damija

Damija (arab. دامية; "Dāmiyah", "Damia") – miejscowość w muhafazie Al-Balka w Jordanii przy granicy z Izraelem (Zachodni Brzeg), leżąca po wschodniej stronie rzeki Jordan, ok. 1 km na południe od miejsca, gdzie do Jordanu wpada Nahr az-Zarka, czyli ok. 28 km na północny wschód od Jerycha. W pobliżu znajduje się most Damija, nazywany również "Mostem Adama" od biblijnego miasta Adam, z którym utożsamiana jest miejscowość. W 2015 r. liczyła 1458 mieszkańców.

</doc>
<doc id="1789262" url="https://pl.wikipedia.org/wiki?curid=1789262" title="Gmina Fureso">
Gmina Fureso



</doc>
<doc id="1789267" url="https://pl.wikipedia.org/wiki?curid=1789267" title="Marcin Ranek">
Marcin Ranek



</doc>
<doc id="1789269" url="https://pl.wikipedia.org/wiki?curid=1789269" title="Port lotniczy Olaya Herrera">
Port lotniczy Olaya Herrera

Port lotniczy Olaya Herrera (IATA: EOH, ICAO: SKMD) – port lotniczy położony w Medellín, w separtamencie Antioquia, w Kolumbii. Lotnisko nosi nazwę Enrique Olaya Herrera, byłego prezydenta Kolumbii w latach 1930-1934.

</doc>
<doc id="1789270" url="https://pl.wikipedia.org/wiki?curid=1789270" title="Moon Safari">
Moon Safari

Moon Safari – pierwszy długogrający album francuskiego duetu Air, wydany w 1998. Płytę promowały single "Sexy Boy", "Kelly Watch the Stars" i "All I Need" (w którym gościnnie śpiewa Beth Hirsch). "Moon Safari" zadebiutowało na 6. miejscu UK album charts.
14 kwietnia 2008 Virgin Records wydało reedycję "Moon Safari" z okazji 10. rocznicy premiery płyty. Do albumu dołączono książkę o zespole, film dokumentalny na DVD i dodatkową płytę z remiksami, wersjami demo i nagraniami na żywo.

</doc>
<doc id="1789272" url="https://pl.wikipedia.org/wiki?curid=1789272" title="Divina Galica">
Divina Galica

Divina Mary Galica (ur. 13 sierpnia 1944 roku w Bushey Heath w hrabstwie Hertfordshire) – brytyjska narciarka i zawodniczka startująca w wyścigach samochodowych.
Jedna z pięciu kobiet, która startowała w Mistrzostwach Świata Formuły 1. Jej dziadek był Polakiem; ojciec wyemigrował do Anglii po wybuchu II wojny światowej.
Życiorys.
Kariera narciarki alpejskiej.
Karierę sportową zaczynała w narciarstwie. Reprezentowała Wielką Brytanię na trzech Zimowych Igrzyskach Olimpijskich (Innsbruck 1964, Grenoble 1968 oraz Sapporo 1972). Jej najlepszym wynikiem było siódme miejsce w slalomie gigancie w Sapporo (cztery lata wcześniej była ósma w tej samej konkurencji).
W zawodach Pucharu Świata jej najlepszym wynikiem było trzecie miejsce w zjeździe (dwukrotnie; Chamonix i Bad Gastein 1968).
W uznaniu zasług została odznaczona Kawalerią Orderu Imperium Brytyjskiego (1972).
Kariera kierowcy wyścigowego.
W 1974 roku gościnnie wzięła udział w wyścigu samochodowym na torze Oulton Park, co zapoczątkowało nowy rozdział w jej karierze. Wkrótce zaliczyła dalsze występy w kartingu oraz Formule 2.
W 1976 roku startowała w nowo powstałej serii Shellsport F1 (bazującej w Wielkiej Brytanii), gdzie używano starszych modeli samochodów Formuły 1. W klasyfikacji końcowej zajęła wysokie, czwarte miejsce.
Dobra postawa w Shellsport zaowocowała zgłoszeniem do Grand Prix Wielkiej Brytanii na torze Brands Hatch, ale za kierownicą samochodu Surtees nie zdołała zakwalifikować się do wyścigu. W tym przypadku została dopiero drugim – i jak do tej pory – ostatnim zawodnikiem, który używał numeru startowego "13" w historii Formuły 1 (pierwszym był Moisés Solana).
W 1977 roku kontynuowała występy w Shellsport F1. Zajęła szóste miejsce w klasyfikacji generalnej; jej najlepszymi wynikami w sezonie było dwukrotnie osiągnięte drugie miejsce (Snetterton, Donington Park).
W 1978 roku po raz kolejny, tym razem w barwach Hesketha, próbowała zakwalifikować się do wyścigów Formuły 1, lecz po nieudanych występach w Argentynie i Brazylii powróciła do Shellsport F1 (przemianowanej na Aurora F1 Series).
W trakcie kolejnych trzech sezonów istnienia tego cyklu jej najlepszym wynikiem było ponownie drugie miejsce (Zandvoort 1978), ale w klasyfikacji generalnej zajęła odpowiednio czternastą i dwukrotnie dwudziestą pozycję.
Oprócz trzech zgłoszeń do eliminacji mistrzostwa świata, wzięła także udział w dwóch wyścigach niezaliczanych do punktacji (Race Of Champions 1977, gdzie zajęła dwunaste miejsce i BRDC International Trophy 1978, którego nie ukończyła z powodu wypadku).
Dalsza kariera.
Po upadku Aurora F1 Series w 1980 roku startowała w wyścigach samochodów sportowych. Po zakończeniu kariery została instruktorem w szkole dla młodych kierowców Skipa Barbera. W 2005 roku objęła funkcję dyrektora w firmie iRacing, zajmującej się symulatorami wyścigowymi.
Na początku lat 90. XX wieku wróciła do narciarstwa. Na ZIO w Albertville startowała w pokazowej konkurencji narciarstwa szybkościowego. W 1994 roku ustanowiła rekord prędkości w kategorii kobiet (200,699 km/h), co do dnia dzisiejszego pozostaje siódmym najlepszym wynikiem w historii.

</doc>
<doc id="1789274" url="https://pl.wikipedia.org/wiki?curid=1789274" title="K-1 Europe MAX 2008 Grand Prix">
K-1 Europe MAX 2008 Grand Prix

K-1 Europe MAX 2008 Grand Prix – turniej kick-boxingu zorganizowany przez Fighting Network Bushido MMA i Polski Związek Kickboxingu. Była to pierwsza gala K-1 w Polsce oficjalnie uznana przez japońską organizację K-1.
Rezultaty walk.
Legenda.
Walki otwarcia:
Walki ćwierćfinałowe (3x3 min Ext.1R):
Super walka #1
Walki półfinałowe (3x3 min Ext.1R):
Super walka #2:
Super walka #3:
Walka finałowa (3x3 min Ext.2R):

</doc>
<doc id="1789287" url="https://pl.wikipedia.org/wiki?curid=1789287" title="Payback">
Payback



</doc>
<doc id="1789295" url="https://pl.wikipedia.org/wiki?curid=1789295" title="Parafia św. Jerzego w Goleniowie">
Parafia św. Jerzego w Goleniowie

Parafia pod wezwaniem św. Jerzego w Goleniowie – parafia należąca do dekanatu Goleniów, archidiecezji szczecińsko-kamieńskiej, metropolii szczecińsko-kamieńskie. Jedna z parafii rzymskokatolickich w Goleniowie. Kościół parafialny pw. św. Jerzego został przebudowany w latach 80. XX wieku na bazie starszego z lat 30. XX wieku. Mieści się przy ulicy Generała Władysława Andersa.

</doc>
<doc id="1789298" url="https://pl.wikipedia.org/wiki?curid=1789298" title="Artyleria najcięższa">
Artyleria najcięższa



</doc>
<doc id="1789299" url="https://pl.wikipedia.org/wiki?curid=1789299" title="Parafia św. Katarzyny w Goleniowie">
Parafia św. Katarzyny w Goleniowie

Parafia pod wezwaniem św. Katarzyny w Goleniowie – parafia należąca do dekanatu Goleniów, archidiecezji szczecińsko-kamieńskiej, metropolii szczecińsko-kamieńskiej. Jedna z parafii rzymskokatolickich w Goleniowie. Jest najstarszą parafią w mieście. Kościół parafialny pw. św. Katarzyny został wybudowany w stylu gotyckim w XIV wieku, zniszczony w 1945, odbudowany w latach 1957–1959. Mieści się przy ulicy Jana Pawła II.

</doc>
<doc id="1789303" url="https://pl.wikipedia.org/wiki?curid=1789303" title="Parafia Matki Bożej Nieustającej Pomocy w Goleniowie">
Parafia Matki Bożej Nieustającej Pomocy w Goleniowie

Parafia pod wezwaniem Matki Bożej Nieustającej Pomocy w Goleniowie – parafia należąca do dekanatu Goleniów, archidiecezji szczecińsko-kamieńskiej, metropolii szczecińsko-kamieńskiej. Jedna z parafii rzymskokatolickich w Goleniowie. Jest najmłodszą parafią w mieście. Kościół parafialny pw. Matki Bożej Nieustającej Pomocy został wybudowany w latach 90. XX wieku. Mieści się przy ulicy Sikorskiego.

</doc>
<doc id="1789305" url="https://pl.wikipedia.org/wiki?curid=1789305" title="Payback (program lojalnościowy)">
Payback (program lojalnościowy)

Payback ("PAYBACK") – program lojalnościowy, którego uczestnicy mogą zbierać punkty podczas zakupów w sklepach sprzedaży tradycyjnej oraz online.
Historia.
Program Payback został stworzony przez Alexandra Rittwegera, konsultanta biznesowego, który prowadził strategiczny projekt dla Deutsche Lufthansa. Projekt obejmował konsultacje programu Lufthansa Miles &amp; More. Sukces tego systemu, opracowanego z myślą o osobach często korzystających z linii lotniczych, zainspirował Alexandra Rittwegera do stworzenia multipartnerskiego programu, w którym uczestniczyłyby największe firmy branży detalicznej i usługowej w Niemczech.
W 1998 roku Alexander Rittweger, wspólnie z Deutsche Lufthansa AG oraz Roland Berger, założył firmę pod nazwą Loyalty Partner GmbH. Program lojalnościowy został uruchomiony w marcu 2000 roku i bardzo szybko zyskał popularność. Już w pierwszym miesiącu dołączył do niego milion klientów, a Payback stał się liderem na rynku programów lojalnościowych. Kartę Programu posiada obecnie około 60% gospodarstw domowych w Niemczech.
Na początku 2011 roku Payback przeszedł w ręce American Express. W tym samym roku został uruchomiony w Indiach, w 2012 roku w Meksyku, w 2014 we Włoszech, w 2015 w USA, a od 2018 roku działa także w Austrii.
Payback w Polsce.
W Polsce PAYBACK rozpoczął swoją działalność 16 września 2009 roku. Był to pierwszy zagraniczny rynek, na którym Program został uruchomiony. W pół roku liczba aktywnych użytkowników kart Payback przekroczyła 5 milionów. Obecnie jest ich około 10 milionów.
Uczestnicy Payback mogą zbierać punkty w blisko 3 tys. punktów sprzedaży tradycyjnej oraz w około 300 sklepach online. Wśród partnerów Programu są zarówno popularne, duże sieci handlowe, jak również firmy usługowe. Zebrane punkty można wykorzystywać do płatności za zakupy, a także wymieniać na nagrody, mile Miles &amp; More lub przekazywać je na program dożywiania dzieci Pajacyk.
Firma zatrudnia ok. 130 pracowników.
W październiku 2011 roku Payback został nagrodzony brązową statuetką Effie Awards w kategorii Kampanie CSR, za akcję „Fundacja TVN – Liczy się każdy gest” promującą wśród uczestników Programu darowizny na cele charytatywne.
Od marca 2012 roku Payback jest członkiem Związku Pracodawców Branży Internetowej IAB Polska.
Partnerzy.
W 2009 roku Program wystartował z następującymi partnerami: Allegro.pl, BP, Santander Bank Polska, Fly.pl, Kolporter, Mix Electronics, Orange, Telekomunikacja Polska, Grupa Hotelowa Orbis, Real oraz LOT.

</doc>
<doc id="1789307" url="https://pl.wikipedia.org/wiki?curid=1789307" title="Artyleria kolejowa">
Artyleria kolejowa

Artyleria kolejowa – artyleria wielkiej mocy składająca się z dział dalekonośnych, przewożonych na specjalnych wieloosiowych platformach kolejowych. Masa dział artylerii kolejowej wynosi od kilkudziesięciu do kilkuset ton. Pierwsze działa kolejowe użyte zostały w czasie I wojny światowej. Niewielka liczba dział kolejowych (o kalibrach nawet do 800 mm) była użyta podczas II wojny światowej, głównie przez Niemców, przede wszystkim do obrony wybrzeża. Po 1945 artyleria kolejowa wyparta została przez artylerię rakietową.

</doc>
<doc id="1789309" url="https://pl.wikipedia.org/wiki?curid=1789309" title="Amiet-Chan Sułtan">
Amiet-Chan Sułtan

Amiet-Chan Sułtan (, , ur. 25 października 1920 w Ałupce, zm. 1 lutego 1971 w obwodzie moskiewskim) – radziecki pilot wojskowy, as myśliwski II wojny światowej, dwukrotny Bohater Związku Radzieckiego (1943 i 1945).
Życie.
Urodził się na Krymie w rodzinie mieszanej: ojciec był z pochodzenia Lakiem, a matka krymską Tatarką. Uczył się w szkole w Ałupce, a w 1937 ukończył szkołę kolejową w Symferopolu. W drugiej połowie lat 30. wstąpił do aeroklubu w tymże mieście. Od 1939 roku służył w Armii Czerwonej, rok później ukończył wojskową szkołę lotniczą i w dniu ataku Niemiec hitlerowskich na Związek Radziecki wykonał pierwszy lot bojowy. Walczył do końca wojny, latając początkowo na samolocie I-153, a później także na Jak-7 i brytyjskim Hawker Hurricane. Wykonywał często po kilka lotów dziennie, w 1942 roku według radzieckich źródeł strącił niemiecki Ju 88 poprzez staranowanie, samemu szczęśliwie lądując na spadochronie.
Za zasługi bojowe przeniesiono go do 9 Gwardyjskiego pułku asów myśliwskich. 24 sierpnia 1943 roku przyznano mu po raz pierwszy tytuł Bohatera Związku Radzieckiego. Walczył m.in. w bitwie o Briańsk, Stalingrad, Prusy Wschodnie i Berlin. Ostatni nieprzyjacielski samolot zestrzelił pod koniec wojny nad berlińskim lotniskiem Tempelhof. Ogółem w czasie wojny uzyskał 30 zwycięstw powietrznych. Za ten wyczyn otrzymał po raz drugi tytuł Bohatera Związku Radzieckiego, a jego rodzinę na osobisty rozkaz Stalina wyłączono z deportacji Tatarów z Krymu do Kazachstanu w 1944 roku.
Po zakończeniu wojny Amiet-Chan Sułtan służył w 9 Gwardyjskim lotniczym pułku myśliwców w Kobryniu w Białoruskim Okręgu Wojskowym, a od lutego 1947 był pilotem doświadczalnym w mieście Żukowskij. Zginął 1 lutego 1971 roku w czasie próby doświadczalnej samolotu. Został pochowany na Cmentarzu Nowodziewiczym w Moskwie.
Odznaczenia i nagrody.
I medale.
Upamiętnienie.
Jego imieniem nazwano plac i ulicę w Symferopolu, prospekt w Machaczkale, ulice w Kazaniu, Ałupce, Eupatorii, Krasnoperekopsku, Sudaku, Teodozji, Żukowskim, Izberbaszu, Kaspijsku, Chasawjurcie i wielu innych miejscowościach.
Postać Amiet-Chan Sułtana w kulturze.
Na podstawie wydarzeń historycznych wysiedlenia Tatarów krymskich i wątków biograficznych z życia Amiet-Chan Sułtana powstał pierwszy krymsko-tatarski film na temat wysiedlenia: „Chajtarma”.

</doc>
<doc id="1789311" url="https://pl.wikipedia.org/wiki?curid=1789311" title="Untouchable (singel Tupaca Shakura)">
Untouchable (singel Tupaca Shakura)

Untouchable – pierwszy singel z płyty Pac’s Life zmarłej legendy hip-hopu 2Paca. Została ona nagrana razem z członkiem Bone Thugs-n-Harmony – Krazie Bone’em. Produkcją tego utworu zajął się Swizz Beatz.
W oryginalnej (niewydanej) wersji z 1996 roku wraz z 2Pac'em rapują członkowie grupy Outlawz: Kadafi, E.D.I, Hussein Fatal.

</doc>
<doc id="1789318" url="https://pl.wikipedia.org/wiki?curid=1789318" title="Scalabrini Ortiz">
Scalabrini Ortiz

Scalabrini Ortiz – stacja metra w Buenos Aires, na linii D. Znajduje się pomiędzy stacjami Bulnes, a Plaza Italia. Stacja została otwarta 29 grudnia 1938.

</doc>
<doc id="1789321" url="https://pl.wikipedia.org/wiki?curid=1789321" title="Kały (przystanek kolejowy)">
Kały (przystanek kolejowy)

Kały – przystanek osobowy w miejscowości Kały, w województwie opolskim, w powiecie opolskim, w gminie Murów, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1789322" url="https://pl.wikipedia.org/wiki?curid=1789322" title="Luís Henrique Pereira dos Santos">
Luís Henrique Pereira dos Santos

Luís Henrique, właśc. Luís Henrique Pereira dos Santos (ur. 20 sierpnia 1968 w Jéquitai) – piłkarz brazylijski, obecnie trener. Podczas kariery piłkarskiej występował na pozycji ofensywnego pomocnika.
Kariera klubowa.
Karierę piłkarską Luís Henrique rozpoczął w klubie Catuense Catu w 1987 roku i w którym grał do 1990, z krótką przerwą na grę we Flamengo. Lata 1990–1992 spędził w EC Bahia, z którym zdobył mistrzostwo stanu Bahia – Campeonato Baiano w 1991. W 1992 roku krótko grał w SE Palmeiras, po czym przeszedł do francuskiego AS Monaco. Po powrocie do Brazylii przez 4 lata grał we Fluminense FC, z którym zdobył mistrzostwo stanu Rio de Janeiro - Campeonato Carioca w 1995 roku. Lata 1998–1999 grał w Paraná Clube. Ostatnie 2 lata kariery spędził w małych klubach Veranópolis i Esportivo.
Kariera reprezentacyjna.
Luís Henrique ma za sobą występy w barwach "canarinhos". W reprezentacji Brazylii zadebiutował 8 listopada 1990 w meczu reprezentacją Chile. W następnym samym roku uczestniczył z reprezentacją w Copa América 1991. Na turnieju wystąpił w 3 spotkaniach z reprezentacją Kolumbii (2 razy), reprezentacją Ekwadoru oraz reprezentacją Argentyny i reprezentacją Chile. Ekipa "canarinhos" zajęła na tym turnieju 2. miejsce. w 1993 roku ponownie uczestniczył w Copa America, lecz nie wystąpił w żadnym meczu. Ostatni raz w reprezentacji wystąpił 5 września 1993 w wygranym 4-0 meczu z reprezentacją Wenezueli w eliminacjach Mistrzostw Świata 1994. Bilans Luis Henrique w reprezentacji to 20 meczów i 7 bramek.

</doc>
<doc id="1789323" url="https://pl.wikipedia.org/wiki?curid=1789323" title="Plaza Italia (stacja metra)">
Plaza Italia (stacja metra)

Plaza Italia – stacja metra w Buenos Aires, na linii D. Znajduje się pomiędzy stacjami Scalabrini Ortiz, a Palermo. Stacja została otwarta 29 grudnia 1938.

</doc>
<doc id="1789328" url="https://pl.wikipedia.org/wiki?curid=1789328" title="Polski Komitet do Zwalczania Raka">
Polski Komitet do Zwalczania Raka

Polski Komitet do Zwalczania Raka – medyczna organizacja pozarządowa zajmująca się organizacją profilaktyki i leczenia nowotworów. Należy do Stowarzyszenia Europejskich Lig Zwalczania Raka. Powstał 6 lutego 1906 roku z inicjatywy Mikołaja Rejchmana i Józefa Jaworskiego. 6 czerwca 1921 w Warszawie został powołany na nowo pod obecną nazwą. Ponownie działalność Komitetu wznowiono w 1982 roku, z inicjatywy prof. Zbigniewa Wronkowskiego.
Wydawane przez Komitet czasopismo – "Biuletyn Komitetu do Zwalczania Raka" – od 1928 nosi tytuł "Nowotwory".

</doc>
<doc id="1789332" url="https://pl.wikipedia.org/wiki?curid=1789332" title="Pocysterskie Opactwo w Krzeszowie">
Pocysterskie Opactwo w Krzeszowie

Pocysterskie Opactwo w Krzeszowie – kompleks najwyższej światowej klasy zabytków, których początki sięgają XIII wieku. Opactwo nazywane „europejską perłą baroku” przynależy do diecezji legnickiej, wcześniej zamieszkane przez benedyktynów i cystersów. Znajduje się w Krzeszowie, w województwie dolnośląskim. W 2004 uznane za pomnik historii. Część obiektów udostępniona jest dla zwiedzających. Na miejscu funkcjonuje Parafia Wniebowzięcia Najświętszej Maryi Panny oraz Opactwo Sióstr Benedyktynek zamieszkujące część klasztorną.
Historia.
W roku 1242 Anna Przemyślidka, wdowa po Henryku II Pobożnym założyła w Krzeszowie parafię benedyktyńską i sprowadziła benedyktynów z Opatovic we wschodnich Czechach. Z niewiadomych przyczyn benedyktyni opuścili Krzeszów w roku 1289. Bolko I Surowy ustanowił w 1292 nową fundację dla cystersów, nadając mu 14 wsi i miasto Lubawka. Sprowadził mnichów z Henrykowa.
Podczas wojen husyckich 1414–1426 klasztor został spustoszony. Gdy Śląsk został w 1741 roku zdobyty przez Prusy, nastąpiła jego stopniowa sekularyzacja, natomiast kościół klasztorny został przemianowany na parafialny. Ze względu na zły stan gotyckiej części claustrum podjęto decyzję o jego częściowej rozbiórce, a pozostałe skrzydło przeznaczono na szkołę i mieszkania. Dom gościnny stał się siedzibą nadleśnictwa. W wyniku pożaru w 1913 r. spłonął hełm północnej wieży, jego odbudowę rozpoczęto dopiero 3 sierpnia 1930 r., rekonstrukcję ukończono 12 lipca 1931 r. W roku 1919 opustoszały klasztor został przejęty przez wysiedlonych z Pragi benedyktynów z klasztoru Emaus, wśród których był Nikolaus von Lutterotti, który opracował dotychczasowe dzieje klasztoru i osób z nim związanych. Papież Pius XI podniósł konwent w 1924 roku do rangi opactwa, dzięki czemu zyskał na znaczeniu jako punkt odnowy duchowej.
3 września 1940 prawie cały klasztor przejęły władze III Rzeszy, w związku z czym większość benedyktynów została zmuszona do jego opuszczenia. Część z nich powołano do wojska, czternastu zginęło na wojnie. W klasztorze urządzono tymczasowy ośrodek pobytu, najpierw, jeszcze w 1940 r. dla przesiedlanych z Rumunii Niemców karpackich z Bukowiny, od 5 października 1941 był w nim obóz dla Żydów śląskich przed ich wywiezieniem do obozu Theresienstadt, w roku 1943 ośrodek dla reemigrantów wracających z Lotaryngii, natomiast zimą 1944–1945 dla niemieckich przesiedleńców z Węgier. Pod koniec wojny w klasztorze ukryto duże archiwalia z Wrocławia oraz zbiory Biblioteki Pruskiej z Berlina. Ocalałe zbiory zostały przejęte przez władze polskie i zdeponowane w Bibliotece Jagiellońskiej. W 1946 wysiedlono pozostałych jeszcze niemieckich benedyktynów, poza ich przeorem Nikolausem von Lutterottim, który mieszkał w Krzeszowie do lat 50. XX w., a klasztor objęły w 1946 ss. benedyktynki ze Lwowa. Po wojnie techniczny stan klasztoru pogarszał się, co spowodowało ciągnące się latami remonty, nie dające trwałej poprawy. Kompleksowy remont całego zespołu przeprowadzono po 1997 roku.
Cały kompleks składa się z: kościoła klasztornego, klasztoru, ogrodu, kościoła bractwa św. Józefa, domu gościnnego opata oraz budynków pomocniczych. Pierwszy powstał romański kościół, który został wzniesiony w końcu XIII wieku i poświęcony w roku 1292, gdy przybyli do niego pierwsi zakonnicy. Obecny barokowy kościół projektowali architekci z kręgu Kiliana Ignaca Dientzenhofera w latach 1728–1735. Fasadę o dwu wieżach projektował Ferdynand Maksymilian Brokoff.

</doc>
<doc id="1789334" url="https://pl.wikipedia.org/wiki?curid=1789334" title="Przygody Charlotte Holmes">
Przygody Charlotte Holmes

 – japoński serial anime wyprodukowany w latach 1977-1978 przez Nippon Animation w reżyserii Fumio Kurokawa. W Polsce emitowany był na kanałach Nasza TV, TMT I TV Niepokalanów.
Fabuła.
Serial anime opisuje przygody 12-letniej dziewczyny imieniem Angie, która jest siostrzenicą Sherlocka Holmesa i rozwiązuje zagadki detektywistyczne.

</doc>
<doc id="1789335" url="https://pl.wikipedia.org/wiki?curid=1789335" title="Wojciech Królik">
Wojciech Królik

Wojciech Królik (ur. 27 lipca 1960 w Warszawie) – polski koszykarz, występujący na pozycji rzucającego obrońcy, reprezentant kraju.
Większość kariery zawodniczej spędził z warszawskimi klubami – Polonią i Legią. Występował zarówno w I, jak i II lidze. W swoim najbardziej udanym spotkaniu przeciw Gwardii Wrocław (1984) zdobył 50 punktów, rywalizując między innymi z takimi zawodnikami jak: Adam Wójcik czy Dominik Tomczyk. Reprezentował Polskę na Mistrzostwach Europy w 1991 roku. Świetny strzelec z dystansu. Grał zawodowo w koszykówkę aż przez 25 lat. We wrześniu 2009 roku został II trenerem AZS Koszalin.

</doc>
<doc id="1789336" url="https://pl.wikipedia.org/wiki?curid=1789336" title="Adolf Lu Hitler Marak">
Adolf Lu Hitler Marak

Adolf Lu Hitler R. Marak (ur. 1958 lub 1959) – indyjski polityk w stanie Meghalaya, z ramienia partii .
W latach 2000–2001 był ministrem środowiska stanu Meghalaya w gabinecie Evansiusa Keka Mawlonga.
27 czerwca 2003 został aresztowany pod zarzutem utrzymywania kontaktów z grupą bojowników o nazwie "Achik National Volunteers Council". Miesiąc później został zwolniony za poręczeniem majątkowym.
W 2003 nie zasiadł już w ławach parlamentarnych – przegrał nieco ponad 300 głosami z Zenithem M. Sangmą. Zwyciężył dopiero w wyborach w 2008.
W nawiązaniu do swojego kontrowersyjnego nazwiska, Hitler Marak powiedział na łamach „Hindustan Times”: „Możliwe, że moim rodzicom podobało się to imię i dlatego nazwali mnie Hitler... Dobrze się czuję z moim imieniem, jednak nie mam żadnych dyktatorskich zapędów”.
Takie nazwisko w indyjskim parlamencie nie jest niczym niezwykłym. Indyjscy obywatele zafascynowani popularnością niektórych imion, a słabo znający historię decydują się czasem na nadanie ich swoim dzieciom. Inni lokalni politycy nazywają się Lenin R. Marak, Stalin L. Nangmin czy Frankenstein W. Momin.

</doc>
<doc id="1789337" url="https://pl.wikipedia.org/wiki?curid=1789337" title="Parafia Wniebowzięcia Najświętszej Maryi Panny w Łasku">
Parafia Wniebowzięcia Najświętszej Maryi Panny w Łasku

 
Parafia pw. Wniebowzięcia Najświętszej Maryi Panny w Łasku – parafia rzymskokatolicka znajdująca się w archidiecezji łódzkiej w dekanacie łaskim. Obejmuje wschodnią dzielnicę Łasku – Kolumnę. W 1942 roku Niemcy wybudowali budynek przystosowany na salę zebrań. Po wojnie został przemianowany na kościół, który określa się mianem "Kościół stary". Obecnie wyburzony a na jego miejscu znajduje się pas zieleni oraz kostka. 22 czerwca 1981. rozpoczęto budowę "Nowego kościoła". Projekt kościoła w pierwotnej wersji przygotował zespół architektów w składzie: Mariusz Gaworczyk, Leszek Łukoś, Ludwik Mackiewicz. Realizowany jest projekt zmodyfikowany przez zespół w składzie: Piotr Filipowicz, Janusz Frey, Mirosław Rybak.
Po wielu latach budowy 30 maja 2004 arcybiskup łódzki Władysław Ziółek konsekrował "Nowy Kościół"

</doc>
<doc id="1789339" url="https://pl.wikipedia.org/wiki?curid=1789339" title="9 Pułk Artylerii Najcięższej">
9 Pułk Artylerii Najcięższej



</doc>
<doc id="1789341" url="https://pl.wikipedia.org/wiki?curid=1789341" title="Bonnie McCullough">
Bonnie McCullough



</doc>
<doc id="1789343" url="https://pl.wikipedia.org/wiki?curid=1789343" title="Daejeon (stacja kolejowa)">
Daejeon (stacja kolejowa)

Daejeon – stacja kolejowa w Daejeon, w prowincji Chungcheong w Korei Południowej. Znajduje się na linii wysokich prędkości KTX, 160 km na południe od stacji Seul.
Dworzec otwarto 1 stycznia 1905, a pociągi KTX uruchomiono 1 kwietnia 2004.

</doc>
<doc id="1789344" url="https://pl.wikipedia.org/wiki?curid=1789344" title="Petro Nakoneczny">
Petro Nakoneczny

Petro Nakoneczny (ukr. Петро Наконечний, ur. 1982 w Odessie) − ukraiński zawodnik boksu tajskiego i profesjonalny kick-boxer występujący w wadze średniej. 
W formacie K-1 zadebiutował na gali "K-1 East Europe MAX 2006" w marcu 2006 r. na Litwie, gdzie pokonał Białorusina Wasilija Szisza. W listopadzie 2006 r. wygrał 8-osobowy turniej Grand Prix na gali "K-1 MAX Ukraine 2006". W 2008 r. zwyciężył w turnieju Grand Prix podczas gali "K-1 Europe MAX 2008 Grand Prix", która odbyła się w Polsce, pokonując w finale decyzją sędziów Michała Głogowskiego. Jest również kilkukrotnym medalistą mistrzostw świata w boksie tajskim Międzynarodowej Federacji Muaythai Amatorskiego (International Federation of Muaythai Amateur; IFMA). 

</doc>
<doc id="1789345" url="https://pl.wikipedia.org/wiki?curid=1789345" title="Z Tangiem jest nas troje">
Z Tangiem jest nas troje



</doc>
<doc id="1789347" url="https://pl.wikipedia.org/wiki?curid=1789347" title="Parafia św. Faustyny Kowalskiej w Łasku">
Parafia św. Faustyny Kowalskiej w Łasku

Parafia pw. Świętej Faustyny Kowalskiej w Łasku – parafia rzymskokatolicka znajdująca się w archidiecezji łódzkiej w dekanacie łaskim. Jest najmłodszą parafią w mieście. Obejmuje dzielnicę Batorego oraz Przylesia.

</doc>
<doc id="1789350" url="https://pl.wikipedia.org/wiki?curid=1789350" title="Keisa Monterola">
Keisa Monterola

Keisa Monterola (ur. 26 lutego 1988 w Caracas) – wenezuelska lekkoatletka, tyczkarka.
Rekordy życiowe.
W 2005 Monterola ustanowiła nieaktualny już rekord Ameryki Południowej w kategorii juniorek – 4,30 m. W 2012 ustanowiła nieaktualny już halowy rekord Wenezueli w skoku w dal – 5,56 m.

</doc>
<doc id="1789353" url="https://pl.wikipedia.org/wiki?curid=1789353" title="Derek Vaughan">
Derek Vaughan

Derek Vaughan (ur. 2 maja 1961 w Neath) – brytyjski i walijski polityk, deputowany do Parlamentu Europejskiego VII i VIII kadencji.
Życiorys.
Ukończył studia z zakresu politologii i historii na Uniwersytecie w Swansea. Od 1995 zasiadał w radzie miejskiej Neath Port Talbot, był członkiem władz miejskich ds. rozwoju gospodarczego, a w 2004 został liderem grupy radnych Partii Pracy. Objął też funkcję zastępcy przewodniczącego WLGA ("Welsh Local Government Association"), walijskiego stowarzyszenia zrzeszającego przedstawicieli władz lokalnych. Prowadził nadto działalność w związkach zawodowych.
W wyborach w 2009 z ramienia laburzystów uzyskał mandat posła do Parlamentu Europejskiego. Przystąpił do grupy Postępowego Sojuszu Socjalistów i Demokratów, a także do Komisji Przemysłu, Badań Naukowych i Energii. W 2014 z powodzeniem ubiegał się o europarlamentarną reelekcję.

</doc>
<doc id="1789356" url="https://pl.wikipedia.org/wiki?curid=1789356" title="Huang Qian">
Huang Qian

Huang Qian, chiń. 黄茜 (ur. 18 lipca 1986 w Chongqing) – chińska szachistka, arcymistrzyni od 2008 roku.
Kariera szachowa.
W latach 1998–2003 kilkukrotnie reprezentowała Chiny na mistrzostwach świata juniorek w różnych kategoriach wiekowych (najlepszy wynik: Oropesa del Mar 2000 – IV m., MŚ do 14 lat). Dwukrotnie zakwalifikowała się do pucharowych turniejów o mistrzostwo świata kobiet, w obu przypadkach przegrywając swoje pojedynki w I rundach (w 2001 r. z Hoàng Thanh Trang, a w 2004 r. z Tatjaną Kosincewą).
W 2010 r. zdobyła tytuł wicemistrzyni, a w 2012 – mistrzyni Chin. Do innych indywidualnych sukcesów Huang Qian należą m.in. dz. II m. w Yongchuan (2003, turniej strefowy, za Xu Yuanyuan, wspólnie z Wang Yu), zdobycie brązowego medalu podczas Olimpiady Sportów Umysłowych (Pekin 2008, w konkurencji szachów szybkich, za Antoanetą Stefanową i Zhao Xue), zdobycie srebrnego medalu indywidualnych mistrzostw Azji kobiet (Subic Bay Freeport 2009, za Zhang Xiaowen) oraz dz. III m. w Pekinie (2009, turniej strefowy, za Shen Yang i Ruan Lufei, wspólnie z Ju Wenjun). W 2013 r. zdobyła w Pasay tytuł indywidualnej mistrzyni Azji.
Wielokrotnie reprezentowała Chiny w rozgrywkach drużynowych, m.in.:
Najwyższy ranking w dotychczasowej karierze osiągnęła 1 września 2013 r., z wynikiem 2494 punktów zajmowała wówczas 20. miejsce na światowej liście FIDE, jednocześnie zajmując 5. miejsce wśród chińskich szachistek.

</doc>
<doc id="1789357" url="https://pl.wikipedia.org/wiki?curid=1789357" title="Wielki Kościół">
Wielki Kościół

Wielki Kościół (słow. "Veľký Kostol", niem. "Große Kirche", węg. "Nagy-Templom") – turnia o wysokości 2151 m n.p.m. znajdująca się w masywie Kościołów w słowackich Tatrach Wysokich. Leży w tzw. Zimnowodzkiej Grani, oprócz szczytu Pośredniej Grani jest najwybitniejszym jej wierzchołkiem. Od Ciemniastej Turni oddziela go Ciemniasta Przełęcz, natomiast od Małego Kościoła oddzielony jest Przełęczą między Kościołami. Pomiędzy Wielkim Kościołem a Ciemniastą Przełęczą znajdują się jeszcze:
Przełęcz między Kościołami ma dwa siodła (Zadnią i Skrajną Przełęcz między Kościołami), pomiędzy którymi położona jest Kopka między Kościołami.
Na wierzchołek Wielkiego Kościoła nie prowadzą żadne znakowane szlaki turystyczne, mają na niego wstęp jedynie taternicy.
Wielki Kościół jest turnią oryginalnie zbudowaną. Cechuje go dość długa grań szczytowa, której kulminacją jest główny wierzchołek znajdujący się w części północno-zachodniej.
Historia.
Pierwsze wejścia turystyczne:

</doc>
<doc id="1789358" url="https://pl.wikipedia.org/wiki?curid=1789358" title="Parafia Niepokalanego Poczęcia Najświętszej Maryi Panny i św. Michała Archanioła w Łasku">
Parafia Niepokalanego Poczęcia Najświętszej Maryi Panny i św. Michała Archanioła w Łasku

Parafia pw. Niepokalanego Poczęcia Najświętszej Maryi Panny i Świętego Michała Archanioła w Łasku – parafia rzymskokatolicka znajdująca się w archidiecezji łódzkiej w dekanacie łaskim. Jest najstarszą parafią w mieście. Obejmuje centrum miasta.

</doc>
<doc id="1789362" url="https://pl.wikipedia.org/wiki?curid=1789362" title="John Bufton">
John Bufton

John Andreas Bufton (ur. 31 sierpnia 1962 w Llanidloes) – brytyjski i walijski polityk, poseł do Parlamentu Europejskiego VII kadencji.
Życiorys.
Ukończył szkołę średnią (Llandrindod Wells High School). Pracował w rodzinnej firmie transportowej, następnie zarządzał domem opieki społecznej. W 1986 został radnym miasta Rhayader, a w 1996 radnym hrabstwa Powys. Bez powodzenia startował w różnych wyborach krajowych do Izby Gmin i regionalnych, stając się walijskim liderem Partii Niepodległości Zjednoczonego Królestwa.
W wyborach w 2009 z ramienia UKIP uzyskał mandat posła do Parlamentu Europejskiego. Przystąpił do nowo powołanej grupy pod nazwą Europa Wolności i Demokracji, a także do Komisji Rozwoju Regionalnego. W 2013 zadeklarował, że nie będzie ubiegał się o reelekcję.

</doc>
<doc id="1789365" url="https://pl.wikipedia.org/wiki?curid=1789365" title="Natchnienie poety">
Natchnienie poety

Natchnienie poety () – dwie wersje obrazu francuskiego malarza Nicolasa Poussina powstałe w latach 1628–1630.
Pierwsza wersja powstała w 1628 roku. Było to jedno z pierwszych dzieł Poussina. Przedstawia nagiego boga słońca, opiekuna 9 muz i wszystkich ich dziedzin sztuki, Apolla, do którego we śnie udają się artyści, prosząc o natchnienie. Motyw wędrówek znany jest z listów Pietra Aretina, gdzie autor opisał senne spotkanie z Apollem. Patron poetów został przedstawiony nagi, w półleżącej pozycji, oparty o skały góry Parnas, będącej symbolem natchnienia twórczości literackiej. Bóg poi winem klęczącego po jego lewej stronie poetę, co ma nawiązywać do Bachusa, patrona zabaw niestroniącego od wina, które ma pomagać artyście w uzyskaniu weny twórczej. Po lewej stronie obrazu stoi półnaga muza, nad postaciami trzepoczą trzy geniusze. Klęczący nagi Apollo oraz odsłonięta pierś jednej z muz nawiązują do bachicznej i erotycznej twórczości literackiej.
Dwa lata później Poussin powrócił do tematu i namalował drugą wersję, dziś należącą do muzeum Luwr. Wcześniej obraz ten należał do kardynała Mazarina, a następnie zdobił prywatne kolekcje. W 1911 roku obraz trafił do Luwru. Nowa wersja jest wyrazem dojrzałości artysty oraz większej znajomości kultury i filozofii antycznej.
Apollo siedzi na górze Parnas, a jego dłoń skierowana jest ku kartce trzymanej przez poetę. Ten czeka na natchnienie, mali geniusze z wieńcami mają zwiastować nieśmiertelną sławę. Poussin namalował dwa putta trzymające trzy laury, co wskazuje, iż scena ma składać hołd nie tylko pisarzom, ale też dokonaniom muzyków i malarzy. W ten sposób malarz wzywał do połączenia tych trzech sztuk. Postacie są odziane, Apollo gra na lirze, a putta są osłonięte woalem. Muza ma odsłonięta jedna pierś i dzięki księgom "Iliady", "Odysei" oraz "Eneidy" można ją zidentyfikować jako Kaliope – muzę poezji epickiej. Poeta spogląda w niebo, gdzie zdaje się szukać ostatecznej weny u Boga chrześcijańskiego, a postacie wokół niego są jedynie jego opiekunami.
W XX wieku przeprowadzono badania radiograficzne, które pokazały, jak długo malarz pracował nad obrazem i jak często przerabiał lub poprawiał postacie. Pod twarzą poety, kryła się np. inna, bardziej dziecięca podobna do zmarłego przedwcześnie poety Virginia Cesariniego. Był on zwolennikiem sztuki harmonizującej z wiarą i nauką kościoła, jak również protegowanym papieża Urbana VIII. Przed swoją śmiercią wyraził jednak swoje poparcie dla heliocentrycznej teorii Galileusza, czym sprzeciwił się teoriom Kościoła katolickiego. Poussin, stawiając Apolla jako boga słońca w centralnej części obrazu i grupując wokół niego inne postacie, mógł w ten sposób złożyć hołd poglądom Cesariniego. Według innych historyków sztuki obraz stanowi podziękowanie dla Jana Battista Marina.

</doc>
<doc id="1789368" url="https://pl.wikipedia.org/wiki?curid=1789368" title="Homoiotermia">
Homoiotermia



</doc>
<doc id="1789369" url="https://pl.wikipedia.org/wiki?curid=1789369" title="Ordre de Bataille Wojska Polskiego 17 września 1939">
Ordre de Bataille Wojska Polskiego 17 września 1939

Ordre de bataille Wojska Polskiego 17 września 1939
Dowództwo floty i obrony wybrzeża.
Morska Obrona Wybrzeża.
Rejon Umocniony Hel:
Grupa Armii „Poznań” i „Pomorze”.
Armia Pomorze:
Armia Poznań:
Grupa Armii „Warszawa” i „Łódź”.
Siły / Frontu Centralnego / dowódca (gen. dyw. Juliusz Rómmel)
Ludwik Głowacki „Obrona Warszawy i Modlina” Wydawnictwo MON Warszawa 1975 wyd.IV str.234
Front Północny.
Armia „Modlin” T.Jurga, Wł.Karbowski Wydawnictwo MON Warszawa 1987
Front Środkowy.
Skład:
Od 16.09 bez łączności z dowództwem znajdowały się:
Władysław Steblik „Armia „Kraków”” Wydawnictwo MON Warszawa 1975
Front Południowy.
Skład:
 Razem 3500-4000 strzelców, 50 dział lekkich i 30 ciężkich
 Razem 23 bataliony piechoty /5000-6000 strzelców/ i 6 dział lekkich
 Razem 20 batalionów piechoty /6000-7000 strzelców/, 180 ckm-ów, 55 dział lekkich i 10 ciężkich
 Ryszard Dalecki „ Armia KARPATY w wojnie obronnej 1939 r. K.A.W. Rzeszów 1989
Grupa Operacyjna gen. bryg. Franciszka Kleeberga.
Skład:

</doc>
<doc id="1789371" url="https://pl.wikipedia.org/wiki?curid=1789371" title="Tarantism">
Tarantism

Tarantism – debiutancki album studyjny rockowego zespołu Tito &amp; Tarantula, który został wydany w roku 1997. W albumie znalazły się głównie utwory ze ścieżki dźwiękowej do filmu „Od zmierzchu do świtu”, takie jak: "After Dark" czy "Angry Cockroaches".

</doc>
<doc id="1789373" url="https://pl.wikipedia.org/wiki?curid=1789373" title="Laskowice Oleskie">
Laskowice Oleskie

Laskowice Oleskie – przystanek osobowy w Laskowicach, w województwie opolskim, w powiecie kluczborskim, w gminie Lasowice Wielkie, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1789376" url="https://pl.wikipedia.org/wiki?curid=1789376" title="Dorota Kozłowa">
Dorota Kozłowa

Dorota Kozłowa Aksamitowa, Dorota z Warszawy (zm. po 27 grudnia 1537) – nałożnica księcia mazowieckiego Konrada III Rudego.
Życiorys.
Prawdopodobnie była mieszczką pochodzącą z Warszawy. Jej związek z księciem mazowieckim miał miejsce przed 1490, a więc przed ślubem Doroty z Janem Kozłem. Ze związku tego pochodziło dwóch synów: Stanisław i prawdopodobnie Wojciech. Być może w 1497 książę Konrad zapisał Dorocie czynsz roczny na cłach bądź czynszach ziemskich czerskich. Dzieci Doroty i Konrada należały najprawdopodobniej do sfery wójtowsko-młynarskiej.
Najwcześniej w 1490 Dorota poślubiła szlachcica Jana Kozła z Kamionek, który za poślubienie książęcej nałożnicy otrzymał od księcia mazowieckiego Janusza II wójtostwo w Giełczynie, książęcej wsi w powiecie łomżyńskim, zaś pod koniec 1491 lub w 1492 objął urząd wojskiego wiskiego. W 1496, po śmierci księcia Janusza wójtostwo w Giełczynie potwierdził mężowi Doroty Konrad III Rudy. Z małżeństwa Kozłów pochodziło co najmniej troje dzieci: synowie Walenty i Jan oraz córka Anna, późniejsza żona Piotra Malinowskiego. Pierwszy mąż Doroty zmarł krótko po 1500. 
Po śmierci Jana Kozła Dorota wyszła za mąż za Piotra Aksamita, zachowując wójtostwo w Giełczynie, którego posiadanie potwierdziła jej w 1504 wdowa po księciu Konradzie, Anna Radziwiłłówna. Z drugiego małżeństwa Doroty pochodził syn Marcin, późniejszy wójt Giełczyna. Drugi mąż Doroty umarł przed 17 października 1522. 
W 1526 Dorota została wymieniona w testamencie księcia mazowieckiego Janusza III z 1526, w którym otrzymała od niego pewien zapis. Ostatnia wzmianka o Dorocie pochodzi najprawdopodobniej z 27 grudnia 1537, kiedy król Polski Zygmunt I Stary zezwolił Mikołajowi Wolskiemu na zakup wójtostwa w Giełczynie od Doroty Kozłowej i jej syna Marcina. Dorota Kozłowa Aksamitowa zmarła zatem po tej dacie.

</doc>
<doc id="1789377" url="https://pl.wikipedia.org/wiki?curid=1789377" title="William Legge (10. hrabia Dartmouth)">
William Legge (10. hrabia Dartmouth)

William Legge, 10. hrabia Dartmouth (ur. 23 września 1949 w Londynie) – brytyjski lord i polityk, poseł do Parlamentu Europejskiego VII i VIII kadencji.
Życiorys.
Syn Geralda Legge, 9. hrabiego Dartmouth. Nauki pobierał w Eton College, Christ Church (jednostce Uniwersytetu Oksfordzkiego), a także w Harvard Business School. W 1997, po śmierci ojca, odziedziczył tytuł parowski. Wchodził w skład Izby Lordów do czasu przeprowadzonej przez rząd laburzystów reformy, która pozbawiła prawa do zasiadania w wyższej izbie parlamentu większość parów dziedzicznych.
W 2007 William Legge opuścił Partię Konserwatywną, przystępując następnie do Partii Niepodległości Zjednoczonego Królestwa.
W wyborach w 2009 z ramienia UKIP uzyskał mandat posła do Parlamentu Europejskiego. Przystąpił do nowo powołanej grupy pod nazwą Europa Wolności i Demokracji, a także do Komisji Handlu Międzynarodowego. W 2014 z powodzeniem ubiegał się o europarlamentarną reelekcję. W trakcie kadencji zrezygnował z członkostwa w Partii Niepodległości Zjednoczonego Królestwa.

</doc>
<doc id="1789381" url="https://pl.wikipedia.org/wiki?curid=1789381" title="Mikołaj Sikatka">
Mikołaj Sikatka

Mikołaj Sikatka (ur. 10 grudnia 1787, zm. 23 kwietnia 1857
) – polski pasterz i wizjoner z Grąblina, związany z sanktuarium maryjnym w Licheniu Starym. 
Mikołaj był synem Wojciecha i Magdaleny Sikaczów z Grąblina, najmłodszym z trójki rodzeństwa. Żonaty był z Teklą Mielcarzówną z Wielgopola, z którą miał syna Kazimierza, ochrzczonego, jak podają księgi parafialne, 4 marca 1811. Mikołaj Sikatka pracował wtedy w gospodarstwie Jana Pachlika w Grąblinie. Drugą żoną Sikatki była Kunegunda z Jóźwiaków. Zachowane w księgach formy nazwiska pasterza – "Sikatka, Sikacz, Sikaczyk" – wynikają prawdopodobnie z tego, że ówcześni mieszkańcy Grąblina i okolic stosowali je w celu odróżnienia danego człowieka od np. jego ojca i braci.
Objawienia.
W latach 1850–1852 Mikołaj Sikatka miał być świadkiem (niepotwierdzonych przez Kościół katolicki) objawień maryjnych na terenie Lasu Grąblińskiego, gdzie często modlił się przed zawieszoną na sośnie kapliczką z niewielkim obrazkiem. Maryja miała mu przepowiedzieć odrodzenie Polski, epidemię cholery i inne wydarzenia. W objawieniach wzywała też do wzniesienia kościoła ku jej czci – obecnej bazyliki. Niepokój władz carskich wzbudziło objawienie, w którym Maryja trzymała na piersiach białego orła (wyglądała zresztą tak samo jak w relacji Tomasza Kłossowskiego, który to w roku 1844 umieścił w Grąblinie odnaleziony wcześniej mały obrazek), toteż pasterz, po przesłuchaniu u wójta Gosławic, został przekazany władzom powiatowym w Koninie, a następnie aresztowany i poddany torturom, nie wpłynęło to jednak na jego postawę i nie doprowadziło do zmiany zeznań. Wyszedł z więzienia dzięki fałszywemu zaświadczeniu lekarskiemu, stwierdzającemu chorobę psychiczną Sikatki. W roku 1852 w Europie wybuchła epidemia cholery, która dotknęła również Wielkopolskę. Przypomniano sobie wtedy o objawieniach, wzmógł się kult otaczający licheński obraz, co wzbudziło zainteresowanie tym razem władz kościelnych. Biskup kujawsko-kaliski – Walenty Maciej Tomaszewski postanowił przesłuchać zarówno Mikołaja Sikatkę, jak i osoby utrzymujące, że zostały uzdrowione. Obraz został uznany za charyzmatyczny i cudowny, postanowiono go zatem przenieść do kościoła Matki Bożej Częstochowskiej w Licheniu Starym.
Mikołaj Sikatka zmarł 23 kwietnia 1857 roku, przepowiadając wcześniej datę swojej śmierci. Gdy po 40 latach dokonano ekshumacji, w czasie budowy pomnika ku czci pasterza, okazało się, że jego ciało było w nienaruszonym stanie. Pomnik ten został zburzony w czasie II wojny światowej. W roku 1975 w 125 rocznicę objawień wystawiono Mikołajowi Sikatce pomnik mauzoleum.

</doc>
<doc id="1789383" url="https://pl.wikipedia.org/wiki?curid=1789383" title="Klötze">
Klötze

Klötze – miasto w Niemczech, w kraju związkowym Saksonia-Anhalt, w powiecie Altmarkkreis Salzwedel. Miasto leży ok. 40 km na północny wschód od Wolfsburga, ok. 23 km na północny zachód od Gardelegen i ok. 30 km na południe od Salzwedel.
1 stycznia 2010 do miasta wcielono gminy Dönitz, Immekath, Jahrstedt, Kunrau, Kusey, Neuendorf, Neuferchau, Ristedt, Schwiesau, Steimke i Wenze.

</doc>
<doc id="1789384" url="https://pl.wikipedia.org/wiki?curid=1789384" title="Port lotniczy Marsh Harbour">
Port lotniczy Marsh Harbour

Port lotniczy Marsh Harbour – port lotniczy zlokalizowany w mieście Marsh Harbour, na wyspie Wielkie Abaco (Bahamy).

</doc>
<doc id="1789385" url="https://pl.wikipedia.org/wiki?curid=1789385" title="Kadra Baterii Zapasowej 1 Dywizjonu Artylerii Konnej">
Kadra Baterii Zapasowej 1 Dywizjonu Artylerii Konnej



</doc>
<doc id="1789387" url="https://pl.wikipedia.org/wiki?curid=1789387" title="David Campbell Bannerman">
David Campbell Bannerman

David Campbell Bannerman (ur. 28 maja 1960 w Bombaju) – brytyjski polityk, poseł do Parlamentu Europejskiego VII i VIII kadencji.
Życiorys.
Kształcił się na różnych uczelniach, w tym na University of Pennsylvania. Pracował w branży public relations. Był m.in. rzecznikiem ATOC ("Association of Train Operating Companies"), zrzeszenia przewoźników kolejowych.
Należał do Partii Konserwatywnej. W latach 90. pełnił funkcję radnego miasta Royal Tunbridge Wells, stał też na czele think tanku Bow Group. Był też doradcą Patricka Mayhew, konserwatywnego ministra. W 2002 przeszedł do Partii Niepodległości Zjednoczonego Królestwa. W 2006 ubiegał się o przywództwo w tym ugrupowaniu, zajmując trzecie miejsce, został następnie zastępcą lidera partii.
W wyborach w 2009 z ramienia UKIP uzyskał mandat posła do Parlamentu Europejskiego. Przystąpił do nowo powołanej grupy pod nazwą Europa Wolności i Demokracji, a także do Komisji Handlu Międzynarodowego oraz Podkomisji Bezpieczeństwa i Obrony. W 2011 powrócił do Partii Konserwatywnej, a w 2014 z jej listy odnowił mandat eurodeputowanego.

</doc>
<doc id="1789389" url="https://pl.wikipedia.org/wiki?curid=1789389" title="Stephen Gordon">
Stephen Gordon

Stephen J. Gordon (ur. 4 września 1986 w Manchesterze) – angielski szachista, arcymistrz od 2009 roku.
Kariera szachowa.
Wielokrotnie zdobywał tytuły mistrzów Wielkiej Brytanii juniorów, m.in. w latach 1997 (w kategorii do 10 lat), 2005 (dwukrotnie – do 18 i 21 lat), 2006, 2007 i 2008 (za każdym razem w kategorii do 21 lat). W 2006 r. zwyciężył w kołowym turnieju w Los Llanos de Aridane oraz zajął IV m. (za Nigelem Shortem, Šarūnasem Šulskisem i Lukiem McShane'em) w rozegranych w Liverpoolu mistrzostwach Unii Europejskiej, wypełniając pierwsza normę na tytuł arcymistrza. Kolejne dwie normy zdobył w drużynowych mistrzostwach Wielkiej Brytanii, w sezonach 2006/07 oraz 2008/09. W 2009 r. zadebiutował w reprezentacji Anglii podczas drużynowych mistrzostw Europy rozegranych w Nowym Sadzie.
Dwukrotnie zdobył srebrne medale mistrzostw Wielkiej Brytanii, w latach 2007 i 2012.
Najwyższy ranking w dotychczasowej karierze osiągnął 1 kwietnia 2009 r., z wynikiem 2540 punktów zajmował wówczas 8. miejsce wśród angielskich szachistów.

</doc>
<doc id="1789390" url="https://pl.wikipedia.org/wiki?curid=1789390" title="Ciemniasta Przełęcz">
Ciemniasta Przełęcz

Ciemniasta Przełęcz (słow. "Bránička", "Veľká Bránička", niem. "Große Kirchenscharte", węg. "Nagytemplomcsorba") – wąska, ostro wcięta przełęcz znajdująca się w Zimnowodzkiej Grani w słowackich Tatrach Wysokich. Oddziela ona masywy Ciemniastej Turni i Wielkiego Kościoła, leży w bezpośrednim sąsiedztwie Ciemniastej Igły i Dzwonnicy. Na Ciemniastą Przełęcz nie prowadzą żadne znakowane szlaki turystyczne. Dla taterników, szczególnie od strony Doliny Staroleśnej, stanowi dogodny dostęp do okolicznych wierzchołków.
Polska nazwa Ciemniastej Przełęczy pochodzi od Ciemniastej Turni, natomiast nazwy niemiecka i węgierska od Wielkiego Kościoła.
Historia.
Pierwsze wejścia turystyczne:

</doc>
<doc id="1789391" url="https://pl.wikipedia.org/wiki?curid=1789391" title="Port lotniczy Negril">
Port lotniczy Negril

Port lotniczy Negril (IATA: NEG, ICAO: MKNG) – port lotniczy zlokalizowany w mieście Negril, na Jamajce.

</doc>
<doc id="1789392" url="https://pl.wikipedia.org/wiki?curid=1789392" title="Kadra Baterii Zapasowej 1 Pułku Artylerii Polowej Legionów">
Kadra Baterii Zapasowej 1 Pułku Artylerii Polowej Legionów



</doc>
<doc id="1789393" url="https://pl.wikipedia.org/wiki?curid=1789393" title="Overcome (singel Creed)">
Overcome (singel Creed)

Overcome - pierwszy singel zespołu Creed z ich czwartego albumu studyjnego o nazwie "Full Circle".

</doc>
<doc id="1789394" url="https://pl.wikipedia.org/wiki?curid=1789394" title="Ewa Smolińska">
Ewa Smolińska

Ewa Smolińska (ur. 1949) – polska aktorka. W 1972 ukończyła studia na PWST w Krakowie.

</doc>
<doc id="1789396" url="https://pl.wikipedia.org/wiki?curid=1789396" title="Carolina Torres">
Carolina Torres

Carolina Torres (ur. 16 marca 1979 w Temuco) - chilijska lekkoatletka, tyczkarka.
Osiągnięcia.
W 2004 reprezentowała Chile podczas igrzysk olimpijskich w Atenach. 34. lokata w eliminacjach nie dała jej awansu do finału.

</doc>
<doc id="1789402" url="https://pl.wikipedia.org/wiki?curid=1789402" title="Diane Dodds">
Diane Dodds

Diane Dodds (ur. 16 sierpnia 1958 w Banbridge) – brytyjska i północnoirlandzka polityk i nauczycielka, posłanka do Parlamentu Europejskiego VII, VIII i IX kadencji, minister w rządzie Irlandii Północnej.
Życiorys.
Ukończyła studia na Queen’s University Belfast. Uczyła następnie historii w szkole średniej (Laurelhill High School w Lisburn). W 2003 została wybrana do Zgromadzenia Irlandii Północnej w okręgu West Belfast. W 2007 nie uzyskała reelekcji. Zasiadała także w radzie miejskiej Belfastu.
W wyborach w 2009 z ramienia DUP uzyskała mandat posłanki do Parlamentu Europejskiego. W PE VII kadencji pozostała niezrzeszona, przystąpiła do Komisji Rolnictwa i Rozwoju Wsi. W 2014 i 2019 z powodzeniem ubiegała się o europarlamentarną reelekcję.
Mandat europosłanki utraciła z końcem stycznia 2020 w związku z brexitem. Wcześniej w tym samym miesiącu ponownie zasiadła w parlamencie Irlandii Północnej (zgodnie z decyzją DUP z grudnia 2019). Wybrana na kolejną kadencję w 2022.
W styczniu 2020 objęła urząd ministra gospodarki w wielopartyjnym gabinecie Irlandii Północnej pod przywództwem Arlene Foster. Zakończyła urzędowanie w czerwcu 2021.
Życie prywatne.
Żona polityka Nigela Doddsa.

</doc>
<doc id="1789403" url="https://pl.wikipedia.org/wiki?curid=1789403" title="Murkowski">
Murkowski

 

</doc>
<doc id="1789404" url="https://pl.wikipedia.org/wiki?curid=1789404" title="LRLL 31">
LRLL 31

LRLL 31 – młoda gwiazda zmienna typu T Tauri znajdująca się gwiazdozbiorze Perseusza w obszarze formowania nowych gwiazd IC 348.
Na podstawie pięciomiesięcznych obserwacji prowadzonych za pomocą Kosmicznego Teleskopu Spitzera wykryto nietypowy ruch gazu i pyłu wokół LRLL 31. Proces przepływu gazu i pyłu podczas formowania planet trwa miliony lat. Jednak w wypadku tej gwiazdy skala jego wynosi zaledwie tygodnie.
Jednym z możliwych wyjaśnień jest spychanie materii przez inną towarzyszącą LRLL 31 gwiazdę lub przez formującą się w jej układzie planetę. Ruch towarzyszącej gwiazdy lub planety powoduje okresowe zmiany wysokości wewnętrznej krawędzi dysku. Gwiazda LRLL 31 została wybrana do badań jako jeden z obiektów posiadających dyski pośrednie tworzące się wokół gwiazd, których ewentualne protoplanety są na tyle duże, że mogą rozpraszać materię wokółgwiezdną. Dyski pośrednie są następnie zastępowane przez dyski składające się z odłamków pochodzących ze zderzeń planet i planetoid.
Dyski pośrednie są zjawiskiem rzadkim, a gwiazda LRLL 31 jest tym bardziej wyjątkowa, gdyż w jej otoczeniu wydaje się poruszać obiekt odsuwający materię wokółgwiezdną, co powoduje zgrubienie dysku i ten proces został zaobserwowany przez teleskop Spitzera.

</doc>
<doc id="1789405" url="https://pl.wikipedia.org/wiki?curid=1789405" title="Miotacz">
Miotacz



</doc>
<doc id="1789407" url="https://pl.wikipedia.org/wiki?curid=1789407" title="Port lotniczy Ignacio Agramonte">
Port lotniczy Ignacio Agramonte

Port lotniczy Ignacio Agramonte – międzynarodowe lotnisko na Kubie, zlokalizowane w mieście Camagüey.

</doc>
<doc id="1789409" url="https://pl.wikipedia.org/wiki?curid=1789409" title="Jarosław Jechorek">
Jarosław Jechorek

Jarosław Jechorek (ur. 31 maja 1961 w Poznaniu) – polski koszykarz, występujący na pozycji środkowego, reprezentant kraju.
Życiorys.
Reprezentował Polskę na pięciu mistrzostwach Europy w Koszykówce: w 1981 (7. miejsce), 1983 (9. miejsce), 1985 (11. miejsce), 1987 (7. miejsce) oraz 1991 (7. miejsce). Sięgał wielokrotnie po tytuły mistrzowskie oraz wicemistrzowskie z zespołami Śląska Wrocław oraz Lecha Poznań. Zakończył karierę z dorobkiem 7676 zdobytych punktów w trakcie 488 gier. Zajmuje aktualnie (2009) 10. pozycję na liście najlepszych strzelców wszech czasów polskiej ligi. Po zakończeniu kariery objął stanowisko dyrektora ds. sportowych w poznańskim klubie.

</doc>
<doc id="1789410" url="https://pl.wikipedia.org/wiki?curid=1789410" title="Ciemniasty Przechód">
Ciemniasty Przechód

Ciemniasty Przechód (słow. "Sedlo pred Prostredným", niem. "Vordere Mittelgratscharte", węg. "Elülső Középoromcsorba") – przełęcz znajdująca się w Zimnowodzkiej Grani w słowackich Tatrach Wysokich. Oddziela ona Pośrednią Grań od Ciemniastej Turni, znajduje się bliżej wierzchołka tej ostatniej. Na Ciemniasty Przechód nie prowadzą żadne znakowane szlaki turystyczne. Dla taterników przełęcz ta stanowi jedną z najdogodniejszych dróg na Pośrednią Grań. Właśnie przez tę przełęcz dokonano pierwszego na nią wejścia.
Polska nazwa Ciemniastego Przechodu pochodzi od Ciemniastej Turni, natomiast nazwy słowacka, niemiecka i węgierska pochodzą od Pośredniej Grani. Dawna nazwa tej przełęczy to przełęcz Zwyżki.
Historia.
Pierwsze wejścia turystyczne:

</doc>
<doc id="1789412" url="https://pl.wikipedia.org/wiki?curid=1789412" title="Zhang Xun">
Zhang Xun

Zhang Xun zwany Generałem Mafu (ur. 16 września 1854, zm. 11 września 1923) – chiński polityk i wojskowy, który w 1917 roku doprowadził do krótkotrwałej restauracji monarchii Qingów.
Był uczestnikiem wojny chińsko-japońskiej z lat 1894–1895 i brał udział w tłumieniu powstania bokserów. Wierny dynastii Qing podczas rewolucji Xinhai w 1911 roku dowodził obroną Nankinu przeciwko siłom republikańskim, a po proklamacji republiki odmówił obcięcia warkocza, będącego symbolem poddaństwa mandżurskiej dynastii. W 1913 roku podczas tzw. drugiej rewolucji odbił Nankin z rąk Kuomintangu, za co Yuan Shikai mianował go feldmarszałkiem.
W nocy z 30 czerwca na 1 lipca 1917 roku wykorzystując kryzys rządowy obalił prezydenta Li Yuanhonga i ogłosił restaurację monarchii, przywracając na tron 11-letniego Puyi. 12 lipca do Pekinu wkroczyła dowodzona przez Duan Qiruia Armia Ocalenia Republiki, zmuszając cesarza do ponownej abdykacji. Pokonany Zhang Xun resztę życia spędził na terenie koncesji japońskiej w Tianjinie.

</doc>
<doc id="1789413" url="https://pl.wikipedia.org/wiki?curid=1789413" title="Barbie i trzy muszkieterki">
Barbie i trzy muszkieterki

Barbie i trzy muszkieterki (ang. Barbie and the Three Musketeers) – amerykański film animowany, którego premiera w Polsce odbyła się 26 września 2009 roku na kanale MiniMini. Treść filmu nawiązuje do powieści "Trzej Muszkieterowie" Aleksandra Dumasa.
Corinne chce zostać muszkieterką, tak jak jej ojciec – D'Artagnian. Ćwiczyła wiele lat i w końcu wyjechała do Paryża, aby ziścić swe marzenia. Jednak wszyscy wyśmiewają się z niej mówiąc, iż dziewczyna nie może zostać muszkieterem. Corinne zostaje zatrudniona do sprzątania zamku. Poznaje tam trzy dziewczyny – Vivecę, Araminę i Renée. One też pragną zostać muszkieterkami. Tymczasem ludzie z zamku, „przyjaciele księcia”, który ma zostać ukoronowany, szykują spisek, aby książę nie został królem. Ma się on odbyć podczas balu maskowego. Lecz Corinne i jej trzy przyjaciółki, które wcześniej dużo ćwiczyły pod okiem babuleńki (która też sprząta w zamku, lecz posiada umiejętności muszkieterskie i pomaga dziewczynom w ćwiczeniach), chcą uratować księcia. 
Dzięki swojemu talentowi i ciężkiej pracy dziewczynom udaje się uratować księcia i zostają muszkieterkami.
Wersja polska.
Wersja polska: SDI Media Polska
Reżyseria i kierownictwo muzyczne: Agnieszka Zwolińska
Dialogi polskie: Anna Niedźwiecka-Medek
Realizacja dźwięku – dialogi: Adam Łonicki i Piotr Zygo
Realizacja dźwięku – piosenki: Jarosław Wójcik
Zgranie: Jens Ryberg
Kierownictwo muzyczne: Urszula Nowocin
Piosenki: "„Razem tak”" i "„Wiem czego chcę”" śpiewała: Beata Wyrąbkiewicz
W rolach głównych:

</doc>
<doc id="1789414" url="https://pl.wikipedia.org/wiki?curid=1789414" title="Port lotniczy Wielki Kajman">
Port lotniczy Wielki Kajman

Port lotniczy Wielki Kajman – port lotniczy zlokalizowany na wyspie Wielki Kajman (Kajmany). Czwarty co do wielkości aeroport tego terytorium.

</doc>
<doc id="1789415" url="https://pl.wikipedia.org/wiki?curid=1789415" title="Doktor Jekyll i pan Hyde (film 1920)">
Doktor Jekyll i pan Hyde (film 1920)

Doktor Jekyll i pan Hyde (ang. "Dr. Jekyll and Mr. Hyde") – film niemy z gatunku horror produkcji amerykańskiej z 1920 roku. Film jest ekranizacją noweli Roberta L. Stevensona pod tym samym tytułem.
Treść.
Naukowiec Jekyll odkrywa że w każdym człowieku drzemie druga – zła osobowość. Za sprawą wynalezionego przez siebie eliksiru wyzwala ją w sobie przemieniając się w potwora. Z każdym dniem zaczyna ona jednak przejmować kontrolę na jego życiem prowadząc go w stronę nieuchronnego upadku.

</doc>
<doc id="1789416" url="https://pl.wikipedia.org/wiki?curid=1789416" title="Port lotniczy J.F. Mitchell">
Port lotniczy J.F. Mitchell

Port lotniczy J. F. Mitchell – port lotniczy zlokalizowany na wyspie Bequia należącej do państwa Saint Vincent i Grenadyny.

</doc>
<doc id="1789417" url="https://pl.wikipedia.org/wiki?curid=1789417" title="John Reeves">
John Reeves

John Reeves (ur. 1 maja 1774, zm. 22 marca 1856) - angielski przyrodnik amator; zoolog i botanik.
Stworzył godną uwagi kolekcję rysunków chińskich zwierząt i roślin. Jej fragmenty należą do zbiorów Muzeum Historii Naturalnej w Londynie, Królewskiego Towarzystwa Ogrodniczego (ang. "Royal Horticultural Society"), a także do listopada 2008 roku w zbiorach rodzinnych, które zostały wystawione na aukcji.
Reeves jest odpowiedzialny za wprowadzenie wielu gatunków roślin ozdobnych do zachodnich ogrodów, m.in. złocieni, różaneczników i glicynii.
Od jego nazwiska pochodzą łacińskie i angielskie nazwy bażanta królewskiego i mundżaka chińskiego.
Smakosz herbaty, został mianowany na stanowisko Inspektora Herbaty Brytyjskiej Kompanii Wschodnioindyjskiej w 1808 roku.
Jego nazwisko zostało upamiętnione w nazwie rodzaju roślin "Reevesia" z rodziny ślazowatych.

</doc>
<doc id="1789418" url="https://pl.wikipedia.org/wiki?curid=1789418" title="Petr Nakoniecznij">
Petr Nakoniecznij



</doc>
<doc id="1789422" url="https://pl.wikipedia.org/wiki?curid=1789422" title="Schenker">
Schenker

Schenker:

</doc>
<doc id="1789423" url="https://pl.wikipedia.org/wiki?curid=1789423" title="Imants Lieģis">
Imants Lieģis

Imants Viesturs Lieģis (ur. 30 kwietnia 1955 w Meriden w Wielkiej Brytanii) – łotewski polityk i dyplomata, minister obrony w gabinecie Valdisa Dombrovskisa (2009–2010), były poseł na Sejm, ambasador Łotwy m.in. w Belgii, Holandii, przy NATO, na Węgrzech i we Francji.
Życiorys.
W latach 1973–1976 studiował na wydziale prawa Newcastle University, później naukę kontynuował w The College of Law w Guildford. Od 1979 do 1991 zatrudniony jako notariusz w prywatnych spółkach w Londynie i Nottingham. W latach 1989–1991 był reprezentantem międzynarodowego związku zrzeszającego Bałtów. W 1992 podjął pracę w Ministerstwie Spraw Zagranicznych Republiki Łotewskiej, gdzie odpowiadał za kontakty z Radą Europy i Wspólnotami Europejskimi, później zatrudniony w charakterze radcy w ambasadzie łotewskiej w Londynie (1993), podsekretarza stanu w MSZ (1993–1994), radcy w ambasadzie w Sztokholmie (1994–1997) oraz "chargé d’affaires" w Brukseli (1997). Następnie pełnił obowiązki ambasadora nadzwyczajnego i pełnomocnego w Belgii, Holandii i Luksemburgu z siedzibą w Brukseli (1997–2000) oraz ambasadora przy NATO (2000–2004). W 2008 mianowany na krótko ambasadorem w Hiszpanii.
12 marca 2009 z rekomendacji Związku Obywatelskiego objął obowiązki ministra obrony w pierwszym rządzie Valdisa Dombrovskisa. Rok później został pełniącym obowiązki ministra sprawiedliwości po odejściu z koalicji rządowej Partii Ludowej. Obie funkcje sprawował do 3 listopada 2010. W wyborach w 2010 uzyskał mandat posła na Sejm z ramienia Jedności, został wybrany przewodniczącym komisji spraw europejskich. Nie ubiegał się o reelekcję w wyborach w 2011.
Jesienią 2012 został nowym łotewskim ambasadorem na Węgrzech, zaś latem 2013 także w Czarnogórze. W kwietniu 2014 złożył listy uwierzytelniające prezydentowi Słowenii, zaś w czerwcu – prezydentowi Chorwacji. Misję na Węgrzech i na Bałkanach pełnił do początku 2016. W marcu tegoż roku został ambasadorem Łotwy we Francji, a także przedstawicielem swojego państwa w Monako, Algierii i Maroko. 

</doc>
<doc id="1789424" url="https://pl.wikipedia.org/wiki?curid=1789424" title="Russia House">
Russia House

Russia House (tytuł oryg. ang. "The Russia House") – powieść Johna le Carré, której akcja rozgrywa się w czasach pieriestrojki i dotyka problemu odprężenia w stosunkach między Wschodem a Zachodem. 
W 1990 roku Fred Schepisi nakręcił na jej podstawie film pod tytułem "Wydział Rosja" z Seanem Connery w roli Barleya Blaira i Michelle Pfeiffer w roli Katji .
Fabuła.
Brytyjskie służby specjalne postanawiają wykorzystać Barleya Blaira, właściciela niewielkiego wydawnictwa, do kontaktów z jednym z radzieckich uczonych, tytułującego się pseudonimem Goethe. Zgromadzone przez niego dane, mogą zburzyć równowagę sił między mocarstwami zachodnimi a ZSRR. 
Stawia tylko jeden warunek - udostępnione informacje mają zostać oficjalnie opublikowane przez Barleya.
Podczas kolejnych spotkań dochodzi do przekazania następnych zeszytów z informacjami. W międzyczasie między Barleyem a reprezentującą Goethego Katją dochodzi do powstania uczucia, które w dużym stopniu zaważy na ich losie.

</doc>
<doc id="1789425" url="https://pl.wikipedia.org/wiki?curid=1789425" title="Port lotniczy Baillif">
Port lotniczy Baillif

Port lotniczy Baillif – piąty co do wielkości port lotniczy Gwadelupy, zlokalizowany w miejscowości Baillif.

</doc>
<doc id="1789430" url="https://pl.wikipedia.org/wiki?curid=1789430" title="Port lotniczy Pine Cay">
Port lotniczy Pine Cay

Port lotniczy Pine Cay – piąty co do wielkości port lotniczy Turks i Caicos, zlokalizowany na wyspie Pine Cay.

</doc>
<doc id="1789431" url="https://pl.wikipedia.org/wiki?curid=1789431" title="Pu Yi">
Pu Yi



</doc>
<doc id="1789433" url="https://pl.wikipedia.org/wiki?curid=1789433" title="Poczty pańskie">
Poczty pańskie

Poczty pańskie – ogólna, nieformalna nazwa pospolitego ruszenia senatorów w Rzeczypospolitej Obojga Narodów z czasów pierwszych elekcji królewskich. Poczet senatora składał się przynajmniej z kilkunastu koni, a jeżeli był niewielki, to przyłączano go do innej chorągwi. Przykładowo w 1579 roku poczet Jana Zamoyskiego liczył 600 żołnierzy samej piechoty niemieckiej. Pański poczet zazwyczaj nie pobierał żołdu ze skarbu publicznego, więc trudno doliczyć się ich liczebności, ale jeżeli wojna trwała dłużej niż kwartał, to mógł się zgodzić na przejście na służbę opłacaną przez państwo. Z pocztów pańskich wywodziły się późniejsze formacje wojsk prywatnych magnaterii polskiej i litewskiej.

</doc>
<doc id="1789434" url="https://pl.wikipedia.org/wiki?curid=1789434" title="Reprezentacja Grecji w koszykówce mężczyzn">
Reprezentacja Grecji w koszykówce mężczyzn

Reprezentacja Grecji w koszykówce mężczyzn – drużyna, która reprezentuje Grecję w koszykówce mężczyzn. Za jej funkcjonowanie odpowiedzialny jest Grecki Związek Koszykówki – Ελληνική Ομοσπονδία Καλαθοσφαίρισης. Grecja została członkiem FIBA w 1932.

</doc>
<doc id="1789436" url="https://pl.wikipedia.org/wiki?curid=1789436" title="Port lotniczy Coco Point Lodge">
Port lotniczy Coco Point Lodge

Port lotniczy Coco Point Lodge (ICAO: TAPT) – port lotniczy położony na wyspie Barbuda, w archipelagu Antigua i Barbuda.

</doc>
<doc id="1789442" url="https://pl.wikipedia.org/wiki?curid=1789442" title="Nocny recepcjonista">
Nocny recepcjonista

Nocny recepcjonista (ang. "The Night Manager") – powieść Johna le Carré, która porusza problem zakończenia zimnej wojny i powstania na tym tle nowych zagrożeń.
Fabuła.
Jonathan Pine, tytułowy „Nocny recepcjonista”, pracownik luksusowego hotelu w Zurichu, a w przeszłości żołnierz oddziałów specjalnych w Irlandii Północnej jest częścią operacji brytyjskich służb specjalnych, skierowanej przeciwko Richardowi O. Roperowi – bezwzględnemu handlarzowi broni z licznymi koneksjami. Jego zadaniem jest przeniknięcie do organizacji Ropera i dostarczenie dowodów, pozwalających na jego schwytanie.
Prawdziwe niebezpieczeństwo pojawia się jednak wówczas, gdy trafia w sam środek rywalizacji między różnymi organizacjami wywiadowczymi, które tylko formalnie działają po tej samej stronie. Upadek ZSRR pozbawił je naturalnego wroga i sensu istnienia. Odtąd robią wszystko, by zachować swoje wpływy i uniknąć kontroli ze strony instytucji demokratycznych, nie wyłączając sabotowania operacji sojuszniczych agencji.

</doc>
<doc id="1789443" url="https://pl.wikipedia.org/wiki?curid=1789443" title="Port lotniczy North Sound Water">
Port lotniczy North Sound Water

Port lotniczy North Sound Water – port lotniczy Brytyjskich Wysp Dziewiczych, zlokalizowany na wyspie Virgin Gorda w mieście Spanish Town.

</doc>
<doc id="1789453" url="https://pl.wikipedia.org/wiki?curid=1789453" title="Stephanie McCann">
Stephanie McCann

Stephanie McCann (ur. 22 kwietnia 1977 w Vancouver) – kanadyjska lekkoatletka, tyczkarka.

</doc>
<doc id="1789454" url="https://pl.wikipedia.org/wiki?curid=1789454" title="Port lotniczy Camden">
Port lotniczy Camden

Port lotniczy Camden – port lotniczy zlokalizowany w mieście Chaguaramas, na wyspie Trynidad (karaibskie państwo Trynidad i Tobago).

</doc>
<doc id="1789456" url="https://pl.wikipedia.org/wiki?curid=1789456" title="Satyajit Ray">
Satyajit Ray

Satyajit Ray (ur. 2 maja 1921 w Kalkucie, zm. 23 kwietnia 1992 tamże) – indyjski reżyser i scenarzysta filmowy, również kompozytor, ilustrator, pisarz i autor tekstów piosenek.
Życiorys.
Był pierwszym hinduskim reżyserem, który rozsławił kinematografię indyjską na całym świecie. Jako początkujący twórca zdobył ogromne uznanie filmową trylogią, na którą składały się obrazy: "Droga do miasta" (1955), "Nieugięty" (1956) i "Świat Apu" (1959). Środkowa część trylogii przyniosła Rayowi Złotego Lwa na 18. MFF w Wenecji. Te, jak i późniejsze filmy twórcy odznaczały się głębokim humanizmem, różnorodnością gatunkową i tematyczną, perfekcyjną realizacją i dbałością o oprawę muzyczną. Ray tworzył komedie i dramaty, filmy muzyczne i kryminalne.
W 1992 w uznaniu jego zasług dla światowego kina otrzymał Oscara Honorowego za całokształt twórczości. Zmarł trzy tygodnie po przyznaniu nagrody.

</doc>
<doc id="1789460" url="https://pl.wikipedia.org/wiki?curid=1789460" title="The Sopranos">
The Sopranos



</doc>
<doc id="1789461" url="https://pl.wikipedia.org/wiki?curid=1789461" title="Herb Sarajewa">
Herb Sarajewa

Herb Sarajewa przedstawia w białej (srebrnej) tarczy herbowej otoczonej jasnozieloną bordiurą. W górnej części godła przedstawiono dwa zielone trójkąty (symbolizujące zarówno dachy, jak i okoliczne wzgórza), w środkowej - czarne mury miejskie z bramami (co symbolizuje samo miasto), w dolnej części barwy błękitnej schematycznie przedstawiono rzekę i dwa mosty, co odpowiada faktycznemu położeniu Sarajewa w dolinie rzeki Miljacka. Obecny wzór herbu przyjęto w 1998 roku.

</doc>
<doc id="1789462" url="https://pl.wikipedia.org/wiki?curid=1789462" title="Port lotniczy Pearls">
Port lotniczy Pearls

Port lotniczy Pearls – port lotniczy zlokalizowany w mieście Grenville (Karaibskie państwo – Grenada).

</doc>
<doc id="1789463" url="https://pl.wikipedia.org/wiki?curid=1789463" title="59. ceremonia wręczenia nagród Emmy">
59. ceremonia wręczenia nagród Emmy

59. Ceremonia wręczenia Nagród Emmy odbyła się 9 września 2007 w Shrine Auditorium w Los Angeles. Ceremonię poprowadził amerykański dziennikarz Ryan Seacrest.

</doc>
<doc id="1789469" url="https://pl.wikipedia.org/wiki?curid=1789469" title="Casanova (herb szlachecki)">
Casanova (herb szlachecki)

Casanova ("Casanowa") – polski herb szlachecki z nobilitacji.
Opis herbu.
W polu srebrnym, lew złoty, wyskakujący zza muru czerwonego, trzymający laskę.
W klejnocie: Pół lwa jak w godle.
Brak informacji o labrach.
Najwcześniejsze wzmianki.
Nadany Scypionowi Casanowie z Ferrary 18 marca 1595.
Herbowni.
Casanova – Casanowa.

</doc>
<doc id="1789473" url="https://pl.wikipedia.org/wiki?curid=1789473" title="Nasza gra">
Nasza gra

Nasza gra (ang. "Our game") – powieść Johna le Carré, przedstawiająca problem mniejszości etnicznych w byłym ZSRR.
Omawia również postawę Zachodu wobec tego, co działo się w połowie lat dziewięćdziesiątych na Kaukazie.
Fabuła.
Spokojne życie Timothy’ego Cranmera, byłego urzędnika państwowego, a obecnie właściciela ziemskiego, przerywa nieoczekiwane zniknięcie dr. Larry'ego Pettifera, wykładowcy uniwersytetu w Bath. W przeszłości obaj pracowali dla brytyjskich służb specjalnych, ale koniec zimnej wojny zmusił ich do przejścia na emeryturę.
Po skontaktowaniu się ze swoimi dawnymi pracodawcami Timothy dowiaduje się, że Larry zniknął wraz z 37 milionami funtów.
Z biegiem czasu odkrywa powiązania między Larrym i Konstantinem Checheyevem, jego byłym sowieckim agentem, z pochodzenia Inguszem. Ingusze są jedną z mniejszości etnicznych zamieszkujących Kaukaz i są gotowi wzniecić powstanie przeciwko Rosjanom. Larry jest osobą, która może im w tym pomóc.

</doc>
<doc id="1789474" url="https://pl.wikipedia.org/wiki?curid=1789474" title="Pyrrophyta">
Pyrrophyta



</doc>
<doc id="1789475" url="https://pl.wikipedia.org/wiki?curid=1789475" title="Heliport Bridgetown">
Heliport Bridgetown

Bridgetown Heliport (Kod ICAO: TBPO) – heliport na Barbadosie, zlokalizowane w jego stolicy – Bridgetown.

</doc>
<doc id="1789479" url="https://pl.wikipedia.org/wiki?curid=1789479" title="Sasha (album)">
Sasha (album)

Sasha – pierwszy album studyjny polskiej piosenkarki Sashy Strunin wydany 21 września 2009 nakładem Sony Music.
Album zajął 25. miejsce na liście stu najlepiej sprzedających się płyt we wrześniu 2009 w Polsce.
Informacje ogólne.
Nagrania na album rozpoczęły się w drugiej połowie 2008. Kompozycje na wydawnictwie zostały zaliczone do nurtu muzyki popularnej z elementami R&amp;B. Sama Strunin przyznała: „Dla mnie to nowoczesny pop. Są też kawałki akustyczne, jest też kawałek dancehallowy”. Poruszonymi w utworach tematami są głównie zawody miłosne i imprezowanie. Na płycie znalazły się piosenki z tekstami w językach: polskim, angielskim, niemieckim i rosyjskim. Utwór „Maja Mieczta” jest rosyjskojęzyczną wersją singla „The Beat of Your Heart” wydanego w 2008 przez zespół The Jet Set, którego Strunin była wokalistką. Kilka utworów z płyty wykorzystanych zostało w serialu "Pierwsza miłość" w 2010.
Lista utworów.
Opracowano na podstawie materiału źródłowego.

</doc>
<doc id="1789483" url="https://pl.wikipedia.org/wiki?curid=1789483" title="Port lotniczy Roseau">
Port lotniczy Roseau

Port lotniczy Roseau – trzeci co do wielkości port lotniczy Dominiki, zlokalizowany w jej stolicy – Roseau.

</doc>
<doc id="1789497" url="https://pl.wikipedia.org/wiki?curid=1789497" title="Asnières Volley 92">
Asnières Volley 92

Asnières Volley 92 – francuski klub siatkarski z Asnières-sur-Seine. W sezonie 2008/2009 występował w Pro B (druga klasa rozgrywkowa we Francji).
Został założony w 1948 jako jedna z sekcji klubu Asnières Sports. W latach 1992 – 1996 występował pod nazwą "Paris SG-Asnières".
Skład.
2009/2010.
Trener: Cyrille Boulongne Evtouchenko
2008/2009.
Trener: André Patin
2007/2008.
Trener: André Patin
Benoit Bégué, Raphaël Mrozek, Toafa Takaniko, Florent Roure, Kherdine Zorgui, Horacio d’Almeida, Igor Juričić, Jérémy Slih, Marien Moreau, Tommy Senger, Evrard Frontin, Bandiougou Traoré, Gaël Vandaele, Jean-Charles Orsini
2006/2007.
Trener: André Patin
Jean-François Pérez, Yannick Bazin, Antonin Rouzier, Florent Roure, Kherdine Zorgui, Clément Bleuze, Igor Juričić, Grégory Patin, Vladimir Raicevic, Tommy Senger, Evrard Frontin, Bandiougou Traoré

</doc>
<doc id="1789499" url="https://pl.wikipedia.org/wiki?curid=1789499" title="Charlotte Amalie Harbor Seaplane Base">
Charlotte Amalie Harbor Seaplane Base

Charlotte Amalie Harbor Seaplane Base – port lotniczy dla wodnosamolotów zlokalizowany w Charlotte Amalie (Wyspy Dziewicze Stanów Zjednoczonych), na wyspie Saint Thomas.

</doc>
<doc id="1789502" url="https://pl.wikipedia.org/wiki?curid=1789502" title="Fernando Dinis">
Fernando Dinis

Fernando Alberto Morais Dinis (ur. 25 lipca 1982 w Vila Real) – znany jako Fernando Dinis piłkarz pochodzący z Portugalii, występujący na pozycji obrońcy.
Kariera piłkarska.
Obrońca swoją karierę rozpoczynał w utytułowanym, portugalskim zespole Sportingu począwszy od 2001. Nie zdołał on jednak przebić do pierwszej drużyny i w sezonie 04/05 przeszedł do ADC Santa Marta de Penaguião, a po roku gry ponownie zmienił klub na CD Olivais e Moscavide. Stamtąd po sezonie trafił do występującej w najwyższej lidze Boavisty. Rozegrał tam jedynie 7 spotkań, po czym odszedł z drużyny, argumentując swoje odejście kłopotami finansowymi klubu i zmianą trenera. Transfer do CD Trofense okazał się jednak chybiony, bowiem jesienią 07/08 zawodnik nie rozegrał żadnego spotkania w pierwszej drużynie i sezon dokończył w barwach CF União Madeira. W kolejnym sezonie był już zawodnikiem SC Beira-Mar, występującego w drugiej lidze portugalskiej. Po rozegraniu kilku spotkań w lidze i Pucharze Ligi w barwach nowej drużyny, w Beira-Mer zmienił się trener, który nie widział dla Dinisa miejsca w składzie. W czasach gry w Boaviście Portugalczyk rozegrał sparingowe spotkanie z zespołem Zagłębia Lubin, a zimą 2008, jako zawodnik Beiry-Mar, przyjechał na zgrupowanie Zagłębia w Antalyi. Mimo ciepłego przyjęcia przez zespół, Portugalczyk nie dołączył do drużyny, gdyż polska ekipa nie chciała zapłacić za portugalskiego obrońcę. Dinis po nieudanym dla niego sezonie w Beirze-Mar rozwiązał jednak trzyletni kontrakt i stał się wolnym zawodnikiem. Zdecydował się wyjechać do Polski, do beniaminka Ekstraklasy Zagłębia Lubin. Wraz z Fernando do Zagłębia dołączył także inny Portugalczyk, znany zawodnikowi jeszcze z juniorów Sportingu, David Caiado. W Lubinie Dinis szybko stał się podstawowym zawodnikiem. W Ekstraklasie zadebiutował 30 sierpnia 2009 w meczu 1 kolejki z Legią Warszawa, przegranym jednak wysoko 4:0. W kolejnych spotkaniach Zagłębia Dinis regularnie rozgrywał mecze po 90 minut, drużyna nie zdobyła jednak ani jednego punktu. Swojego pierwszego gola strzelił w wygranym 2:1 meczu z Odrą Wodzisław Śląski.

</doc>
<doc id="1789503" url="https://pl.wikipedia.org/wiki?curid=1789503" title="Paris SG-Asnières">
Paris SG-Asnières



</doc>
<doc id="1789504" url="https://pl.wikipedia.org/wiki?curid=1789504" title="Pośrednia Przełęcz">
Pośrednia Przełęcz

Pośrednia Przełęcz (słow. "Sedlo za Prostredným", niem. "Mittelgratscharte", węg. "Hátsó Középoromcsorba") – głęboko wcięta przełęcz znajdująca się na wysokości 2319 m n.p.m. w grani wybiegającej na południowy wschód od Małego Lodowego Szczytu w słowackich Tatrach Wysokich. Znajduje się ona między Żółtym Szczytem a masywem Pośredniej Grani (dokładnie Małą Pośrednią Granią). Pośrednia Przełęcz nie jest dostępna dla turystów, dla taterników stanowi dogodny dostęp do pobliskich wierzchołków.
Polska i obce nazwy Pośredniej Przełęczy pochodzą od Pośredniej Grani.
Historia.
Pierwsze wejścia turystyczne:

</doc>
<doc id="1789518" url="https://pl.wikipedia.org/wiki?curid=1789518" title="Victor Wagner">
Victor Wagner

Victor Wagner (ur. 30 czerwca 1959 w Porto Alegre, w stanie Rio Grande do Sul) - brazylijski aktor i model.
Życiorys.
Występował w telenowelach SBT i TV Manchete. Zyskał międzynarodową sławę jako portugalski żeglarz i odkrywca João Fernandes w telenoweli SBT "Xica da Silva" (1996). Dwukrotnie pojawił się w miesięczniku „G Magazine” (w marcu 1999 i we wrześniu 2005). 
Wystąpił w takich przedstawieniach jak "Caligula" czy "E a vida Continua". W 2015 powrócił na scenę w roli Otávio w komedii "E por falar em sexo".

</doc>
<doc id="1789522" url="https://pl.wikipedia.org/wiki?curid=1789522" title="Port lotniczy Albrook „Marcos A. Gelabert”">
Port lotniczy Albrook „Marcos A. Gelabert”

Port lotniczy Albrook „Marcos A. Gelabert” – jeden z panamskich portów lotniczych, zlokalizowany w stolicy kraju – Panamie.

</doc>
<doc id="1789523" url="https://pl.wikipedia.org/wiki?curid=1789523" title="Single &amp; Single">
Single &amp; Single

Single &amp; Single (ang. "Single &amp; Single") – powieść Johna le Carré, przedstawiająca trudne relacje między ojcem i synem na tle międzynarodowych operacji prania brudnych pieniędzy.
Fabuła.
Głównym wątkiem powieści jest walka między ojcem i synem, międzynarodowym finansistą, piorącym pieniądze dla rosyjskiej mafii Tigerem Single i występującym dla dzieci magikiem Oliverem Hawthorne. Cztery lata wcześniej Oliver zdradził ojca dla urzędnika podatkowego o imieniu Brock, teraz musi walczyć o jego życie. Motorem zdarzeń są międzynarodowe intrygi finansowe.

</doc>
<doc id="1789524" url="https://pl.wikipedia.org/wiki?curid=1789524" title="Echoes of Eternity">
Echoes of Eternity

Echoes of Eternity to zespół muzyczny założony w kalifornijskim Los Angeles w USA przez basistę Kirka Carrisona i gitarzystę Brandona Pattona. Grupa wykonuje metal progresywny i gothic metal. Debiutancki album "The Forgotten Goddess" wydała w lutym 2007 roku wytwórnia Nuclear Blast. Kolejny "As Shadows Burn", został wydany 25 września 2009 roku przez Massacre Records w Europie i Nuclear Blast w USA .

</doc>
<doc id="1789527" url="https://pl.wikipedia.org/wiki?curid=1789527" title="Steven Riddick">
Steven Riddick

Steven Earl „Steve” Riddick (ur. 18 września 1951 w Newport News w Wirginii) – amerykański lekkoatleta sprinter, mistrz olimpijski w Montrealu z 1976.
Zdobył złoty medal w sztafecie 4 × 100 metrów (która biegła w składzie: Thomas Whatley, Wardell Gilbreath, Larry Brown i Riddick) na uniwersjadzie w 1973 w Moskwie.
W 1975 miał najlepszy czas na świecie w biegu na 100 metrów – 10,05 s. Na igrzyskach olimpijskimi w 1976 w Montrealu odpadł w półfinale biegu na 100 metrów, głównie z powodu fatalnego startu. W sztafecie 4 × 100 metrów biegł na ostatniej zmianie. Wraz z kolegami (Harvey Glance, John Wesley Jones i Millard Hampton) zdobył w tej konkurencji złoty medal olimpijski osiągając w finale czas 38,33 s.
3 września 1977 w Düsseldorfie podczas zawodów pucharu świata ustanowił wraz z kolegami rekord świata w sztafecie 4 × 100 metrów wynikiem 38,03 s. Sztafeta biegła w składzie Bill Collins, Riddick, Cliff Wiley i Steve Williams.
Zdobył złoty medal w sztafecie 4 × 100 metrów (w składzie: Mike Roberson, Glance, Wiley i Riddick) na igrzyskach panamerykańskich w 1979 w San Juan. Zajął 2. miejsce w tej konkurencji w zawodach pucharu świata w 1979 w Montrealu (sztafeta USA biegła w składzie: Roberson, Glance, Mel Lattany i Riddick)
Nigdy nie zdobył mistrzostwa Stanów Zjednoczonych. W akademickich mistrzostwach Stanów Zjednoczonych (NCAA) zajął 2. miejsce w 1973 i 3. miejsce w 1974, oba w biegu na 100 jardów.
Po zakończeniu kariery sportowej pracował jako trener lekkoatletyczny. Jego podopiecznymi byli m.in. Marion Jones i Tim Montgomery. W 2007 został skazany za oszustwa bankowe i pranie brudnych pieniędzy na pięć lat, a za fałszowanie czeków na trzy miesiące.
Rekordy życiowe.
Rekordy życiowe Riddicka:

</doc>
<doc id="1789530" url="https://pl.wikipedia.org/wiki?curid=1789530" title="Cerkiew św. Włodzimierza w Użpolu">
Cerkiew św. Włodzimierza w Użpolu

Cerkiew św. Włodzimierza – nieistniejąca cerkiew prawosławna w Użpolu. 
Cerkiew została umiejscowiona w obiekcie będącym własnością władz lokalnych na potrzeby prawosławnych mieszkańców (głównie Rosjan) wsi Możejkiszki, oddalonej od Użpola od 2,5 kilometra. W celu nadania obiektowi wyglądu tradycyjnej cerkwi dobudowano do niego dzwonnicę ponad przedsionkiem. Ze względu na wzrost liczby Rosjan żyjących w dzisiejszym okręgu uciańskim wileński generał-gubernator podjął decyzję o budowie nowej cerkwi w Użpolach. 
Nabożeństwa w cerkwi św. Włodzimierza przestały być odprawiane po tym, kiedy znajdujący się na wilgotnym gruncie budynek został podtopiony wiosną 1870 i uległ zniszczeniom na tyle poważnym, że odprawianie w nim nabożeństw stało się niemożliwe. Wówczas władze rosyjskie wyznaczyły 11 tys. rubli dofinansowania na budowę nowej świątyni w Użpolu i zrezygnowały z remontu pierwszej cerkwi. 

</doc>
<doc id="1789532" url="https://pl.wikipedia.org/wiki?curid=1789532" title="Port lotniczy Puerto Jimenez">
Port lotniczy Puerto Jimenez

Port lotniczy Puerto Jimenez (ang. Puerto Jimenez Airport) (IATA: PJM, ICAO: MRPJ) – port lotniczy zlokalizowany w kostarykańskim mieście Puerto Jimenez na półwyspie Osa.

</doc>
<doc id="1789536" url="https://pl.wikipedia.org/wiki?curid=1789536" title="Mistrzostwa Europy w Piłce Siatkowej Mężczyzn 2001">
Mistrzostwa Europy w Piłce Siatkowej Mężczyzn 2001

XXII Mistrzostwa Europy w piłce siatkowej mężczyzn 2001 odbyły się w Czechach między 8 a 16 września 2001 roku. Mecze rozgrywane były w dwóch halach w Ostrawie.
Tytułu sprzed dwóch lat broniła reprezentacja Włoch, jednak mistrzostwo zdobyła reprezentacja Jugosławii, która pokonała w 3-setowym finale obrońców tytułu (25:21, 25:18, 25:20). Był to pierwszy złoty medal mistrzostw Europy w historii jugosłowiańskiej siatkówki. 
Najbardziej wartościowym graczem turnieju (MVP) został jugosłowiański atakujący Ivan Miljković. Ten sam zawodnik dostał również nagrodę w kategorii najlepszego punktującego.
System rozgrywek.
W turnieju wzięło udział 12 reprezentacji, które zostały podzielone na dwie grupy: I i II. 
Z każdej grupy drużyny z miejsc 1 i 2 awansowały do półfinałów, 3 i 4 walczyły o końcowe rozstawienie na 5. i 7. miejscu, a 5 i 6 zakończyły swój udział w mistrzostwach.
Po półfinałach rozegrany był mecz o 3. miejsce oraz finał, który wyłonił zwycięzcę.
Faza kwalifikacyjna.
Grupa I.
Tabela
Wyniki
Grupa II.
Tabela
Wyniki

</doc>
<doc id="1789537" url="https://pl.wikipedia.org/wiki?curid=1789537" title="Swietłana Czeredniczenko">
Swietłana Czeredniczenko

Swietłana Czeredniczenko, ros. Светлана Чередниченко (ur. 2 maja 1984) – ukraińska szachista, arcymistrzyni od 2009 roku.
Kariera szachowa.
W latach 1993–2000 wielokrotnie reprezentowała Ukrainę na mistrzostwach świata i Europy juniorek w różnych kategoriach wiekowych, największy sukces odnosząc w 1994 r. w Szeged, gdzie zdobyła tytuł mistrzyni świata do 10 lat.
Normy na tytuł arcymistrzyni wypełniła w latach 2003 (dz. II m. za Igorem Švõrjovem w Ałuszcie), 2006 (podczas turnieju "Cracovia" 2005/06 w Krakowie) oraz 2007 (dz. I m. w Eupatorii). Jednakże na przyznanie tergo tytułu musiała czekać do 1 stycznia 2009 r., kiedy to spełniła warunek rankingowy. Wówczas też osiągnęła rzadko spotykany sukces, w czasie zaledwie jednego okresu rankingowego (3 miesiące) zyskując ponad 200 punktów. W okresie tym uczestniczyła w trzech turniejach rozegranych na Ukrainie, w jednym z nich zwyciężając (Melitopol), w drugim zajmując 3. miejsce (Melitopol), a w trzecim – dzieląc 4-5. miejsce (finał indywidualnych mistrzostw Ukrainy kobiet).
Najwyższy ranking w dotychczasowej karierze osiągnęła 1 stycznia 2009 r., z wynikiem 2367 punktów zajmowała wówczas 95. miejsce na światowej liście FIDE.

</doc>
<doc id="1789539" url="https://pl.wikipedia.org/wiki?curid=1789539" title="Port lotniczy San José">
Port lotniczy San José

Port lotniczy San Jose ("Aeropuerto de Puerto San José") – port lotniczy zlokalizowany w mieście Puerto San José w Gwatemali.

</doc>
<doc id="1789542" url="https://pl.wikipedia.org/wiki?curid=1789542" title="Natalja Gusiewa">
Natalja Gusiewa



</doc>
<doc id="1789543" url="https://pl.wikipedia.org/wiki?curid=1789543" title="Port lotniczy La Esperanza">
Port lotniczy La Esperanza

Port lotniczy La Esperanza (IATA: LEZ, ICAO: MHLE) – międzynarodowy port lotniczy zlokalizowany w honduraskim mieście La Esperanza.

</doc>
<doc id="1789546" url="https://pl.wikipedia.org/wiki?curid=1789546" title="Derk Jan Eppink">
Derk Jan Eppink

Derk Jan Eppink (ur. 7 listopada 1958 w Steenderen) – holenderski polityk, dziennikarz i urzędnik europejski, poseł do Parlamentu Europejskiego kadencji VII (z Belgii) i IX (z Holandii), deputowany do Tweede Kamer.
Życiorys.
Kształcił się w zakresie prawa holenderskiego na Wolnym Uniwersytecie w Amsterdamie, studiował później prawo europejskie i stosunki międzynarodowe na Uniwersytecie Amsterdamskim.
Pracował jako dziennikarz w holenderskim czasopiśmie „NRC Handelsblad” i następnie belgijskim „De Standaard”. Od 1999 do 2007 pracował jako asystent w gabinetach europejskich komisarzy, Fritsa Bolkesteina i Siima Kallasa. Później powrócił do działalności dziennikarskiej, korespondując z Nowego Jorku.
W wyborach w 2009 kandydował do Parlamentu Europejskiego z ramienia belgijskiego ugrupowania z wspólnoty flamandzkiej, Listy Dedeckera. Mandat europosła uzyskał po rezygnacji z jego objęcia ze strony przywódcy tej partii, Jean-Marie Dedeckera. W PE przystąpił do nowo powołanej grupy pod nazwą Europejscy Konserwatyści i Reformatorzy, został też członkiem Komisji Gospodarczej i Monetarnej. W Europarlamencie zasiadał do 2014.
W Holandii działał w Partii Ludowej na rzecz Wolności i Demokracji, po czym w 2018 związał się z Forum na rzecz Demokracji. W 2019 jako lider listy wyborczej tego ugrupowania powrócił w skład Parlamentu Europejskiego na IX kadencję.
W grudniu 2020, w okresie kryzysu w partii, zrezygnował z członkostwa w FvD, a następnie dołączył do nowej formacji JA21. Z jej ramienia w wyborach w 2021 uzyskał mandat posła do Tweede Kamer.

</doc>
<doc id="1789547" url="https://pl.wikipedia.org/wiki?curid=1789547" title="Mała Pośrednia Grań">
Mała Pośrednia Grań

Mała Pośrednia Grań (słow. "Malý hrot", niem. "Katharinenspitze", węg. "Katalincsúcs") – niższy, północno-zachodni wierzchołek Pośredniej Grani o wysokości 2412 m n.p.m. w słowackich Tatrach Wysokich. Od Żółtego Szczytu oddziela go Pośrednia Przełęcz, a od Pośredniej Grani – Wyżnia Pośrednia Przełączka. Mała Pośrednia Grań, podobnie jak inne pobliskie obiekty, nie jest dostępna dla turystów, taternicy natomiast interesują się najbardziej jej zachodnią ścianą opadającą w kierunku Doliny Staroleśnej.
Polska i słowacka nazwa Małej Pośredniej Grani pochodzi od sąsiedniego, wyższego wierzchołka masywu Pośredniej Grani. Niemiecka nazwa upamiętnia pierwszą zdobywczynię wierzchołka – Katherine Bröske.
Historia.
Pierwsze wejścia turystyczne:

</doc>
<doc id="1789548" url="https://pl.wikipedia.org/wiki?curid=1789548" title="7 Brygada Obrony Wybrzeża">
7 Brygada Obrony Wybrzeża



</doc>
<doc id="1789551" url="https://pl.wikipedia.org/wiki?curid=1789551" title="Port lotniczy Siuna">
Port lotniczy Siuna

Port lotniczy Siuna (ang. Siuna Airport) (IATA: SIU, ICAO: MNSI) – port lotniczy zlokalizowany w Siuna, w Nikaragui.

</doc>
<doc id="1789557" url="https://pl.wikipedia.org/wiki?curid=1789557" title="Port lotniczy El Palmar">
Port lotniczy El Palmar

Port lotniczy El Palmar – jeden z salwadorskich portów lotniczych, znajdujący się w miejscowości Santa Ana.

</doc>
<doc id="1789559" url="https://pl.wikipedia.org/wiki?curid=1789559" title="Bohemia">
Bohemia



</doc>
<doc id="1789560" url="https://pl.wikipedia.org/wiki?curid=1789560" title="Úrvalsdeild (2010)">
Úrvalsdeild (2010)

W sezonie 2010 rozegrana zostanie 99. edycja najwyższej klasy rozgrywkowej piłki nożnej na Islandii – Úrvalsdeild. Tytułu mistrzowskiego bronił będzie .
Drużyny.
Po poprzednim sezonie do 1. deild spadły: (11) i (12).
Tabela.
1
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1789561" url="https://pl.wikipedia.org/wiki?curid=1789561" title="Tuły (przystanek kolejowy)">
Tuły (przystanek kolejowy)

Tuły – przystanek osobowy w miejscowości Tuły, w województwie opolskim, w powiecie kluczborskim, w gminie Lasowice Wielkie, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1789563" url="https://pl.wikipedia.org/wiki?curid=1789563" title="Port lotniczy Belize-Miejski">
Port lotniczy Belize-Miejski

Port lotniczy Belize-Miejski – jeden z belizeńskich portów lotniczych, zlokalizowany w największym mieście kraju – Belize

</doc>
<doc id="1789564" url="https://pl.wikipedia.org/wiki?curid=1789564" title="Paul Drayton">
Paul Drayton

Otis Paul Drayton (ur. 8 maja 1939 w Glen Cove w stanie Nowy Jork, zm. 2 marca 2010 w Cleveland) – amerykański lekkoatleta sprinter, mistrz i wicemistrz olimpijski z 1964 z Tokio.
Jako student Villanova University był w składzie sztafety 4 × 100 metrów, która podczas meczu lekkoatletycznego Związek Radziecki – Stany Zjednoczone 15 lipca 1961 w Moskwie ustanowiła rekord świata czasem 39,1 s (biegła w składzie Hayes Jones, Frank Budd, Charles Frazier i Drayton). Był mistrzem Stanów Zjednoczonych (AAU) w biegu na 220 jardów w 1961 i 1962, a w 1963 zdobył ten tytuł wspólnie z Henrym Carrem.
Podczas amerykańskich kwalifikacji przed igrzyskami olimpijskimi w 1964 w Tokio pokonał Carra i zwyciężył w biegu na 200 metrów. Była to jedyna porażka Carra w tym sezonie. Na igrzyskach Carr zrewanżował się Draytonowi i zdobył złoty medal, a Drayton srebrny. W sztafecie 4 × 100 metrów Drayton biegł na 1. zmianie, a po nim Gerald Ashworth, Richard Stebbins i Bob Hayes. Razem zdobyli złoty medal z rekordem świata 39,0 s. 

</doc>
<doc id="1789565" url="https://pl.wikipedia.org/wiki?curid=1789565" title="Kościół św. Wita, Modesta i Krescencji w Sierpcu">
Kościół św. Wita, Modesta i Krescencji w Sierpcu

Kościół parafialny św. Wita, Modesta i Krescencji w Sierpcu – rzymskokatolicki gotycko-barokowy kościół na Starym Mieście w Sierpcu, pomiędzy ulicami Farną, Biskupa Floriana i Benedyktyńską.
Historia.
Założenie parafii nastąpiło zapewne już w XI wieku. Tradycja podaje datę 1003 roku. Pleban wzmiankowany jest w 1449. Obecna murowana świątynia pochodzi z XV wieku. Pierwszą świątynię w tym miejscu pobudowano na gruzach pogańskiego chramu z X wieku. Obecny kościół rozbudowany i restaurowany przez Andrzeja Sieprskiego w 1569 roku. Zniszczony pożarami z 1630 i 1648. Przekształcany w wieku XVIII. Po pożarze z 1794, odbudowany dopiero w 1844. W latach 50. XX wieku gruntownie remontowany po zniszczeniach wojennych (w czasie II wojny światowej budynek służył za niemiecki magazyn). Ostatni remont miał miejsce w latach 2005–2007.
Wygląd kościoła.
Kościół gotycki, z elementami barokowymi i renesansowymi. Orientowany, murowany z cegły, z użyciem kamieni polnych i kamieni młyńskich. Tynkowany z wyjątkiem wieży oraz elewacji północnej. Budowla jednonawowa, z węższym prezbiterium zamkniętym prosto. Od południa kaplica grobowa rodziny Sieprskich z 1569. Od zachodu masywna, czterokondygnacyjna wieża na planie kwadratu. Okna w nawie zamknięte półkoliście i koszowo. Ołtarz główny – barokowy z 1. poł. XVIII wieku z ornamentami rokokowymi, rzeźbami św. bp. Stanisława i Wojciecha, oraz rzeźbami aniołów. W polu głównym XX-wieczna kopia obrazu Matki Bożej Częstochowskiej, a w zwieńczeniu obraz św. Wita, Modesta i Krescencji.

</doc>
<doc id="1789571" url="https://pl.wikipedia.org/wiki?curid=1789571" title="Bukowo (przystanek kolejowy)">
Bukowo (przystanek kolejowy)

Bukowo – przystanek osobowy w miejscowości Bukowo, w województwie opolskim, w powiecie opolskim, w gminie Murów, w Polsce.
W roku 2017 przystanek obsługiwał 0–9 pasażerów na dobę.
Drewniany budynek stacyjny o konstrukcji szkieletowej został w 2016 roku wpisany na listę zabytków.

</doc>
<doc id="1789572" url="https://pl.wikipedia.org/wiki?curid=1789572" title="Port lotniczy Maio">
Port lotniczy Maio

Port lotniczy Maio (IATA: MMO, ICAO: GVMA) – port lotniczy zlokalizowany w mieście Vila do Maio, na wyspie Maio (Republika Zielonego Przylądka).

</doc>
<doc id="1789577" url="https://pl.wikipedia.org/wiki?curid=1789577" title="Borkowice (przystanek kolejowy)">
Borkowice (przystanek kolejowy)

Borkowice – przystanek osobowy w miejscowości Borkowice, w województwie opolskim, w powiecie kluczborskim, w gminie Kluczbork, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1789578" url="https://pl.wikipedia.org/wiki?curid=1789578" title="Hungry Sally &amp; Other Killer Lullabies">
Hungry Sally &amp; Other Killer Lullabies

Hungry Sally &amp; Other Killer Lullabies – album studyjny rockowej grupy Tito &amp; Tarantula wydany w roku 1999. Album zawiera również "ukryty utwór" "Crucified" (długość – 10:39).

</doc>
<doc id="1789579" url="https://pl.wikipedia.org/wiki?curid=1789579" title="Powódź na Filipinach (2009)">
Powódź na Filipinach (2009)

Powódź na Filipinach – powódź, która wydarzyła się 27 września 2009 roku. Nazywana „najgorszą powodzią od 42 lat”.
W ciągu 12 godzin na Manilę spadło 40 cm deszczu. Wprowadzono w niej i 25 innych prowincjach stan klęski żywiołowej. Tony Mateo, rzecznik władz prowincji Rizal poinformował iż wezbrana woda i osunięcia ziemi spowodowały śmierć 35 osób. Uratowano ponad 4000 osób.

</doc>
<doc id="1789582" url="https://pl.wikipedia.org/wiki?curid=1789582" title="Mały Ganek">
Mały Ganek

Mały Ganek (, 2441 m) – jeden z trzech wierzchołków Ganku w słowackich Tatrach Wysokich. Znajduje się w głównej grani Tatr Wysokich, następuje na nim zmiana kierunku tej grani oraz odgałęzienie się dodatkowej, bocznej grani. Mały Ganek jest więc zwornikiem trzech grani:
Mały Ganek wznosi się nad trzema dolinami: Dolinką Rumanową, Doliną Ciężką i Doliną Kaczą. Najbardziej okazale wygląda od strony północno-zachodniej. Do Doliny Kaczej opada urwiskiem 700-metrowej wysokości, do Doliny Ciężkiej 300-metrowej wysokości imponującą ścianą Galerii Gankowej, w której znajdują się drogi wspinaczkowe zaliczane do najtrudniejszych w całych Tatrach. Nad galerią tą znajduje się jeszcze 180-metrowa ściana szczytowa. Dla turystów szczyt jest niedostępny.
Taternictwo.
Jako pierwsi na Mały Ganek próbowali wejść Ludwik Chałubiński, Bartłomiej Obrochta i Wojciech Roj pod koniec lat 1870. Udało się to jednak dopiero Karolowi Potkańskiemu, Janowi Bachledzie Tajbrowi i Jędrzejowi Wali młodszemu 25 sierpnia 1892 r. podczas próby zdobycia Ganku. Zimą na Mały Ganek weszli jako pierwsi Janusz Vogel i Paweł Vogel 15 grudnia 1948 r.

</doc>
<doc id="1789587" url="https://pl.wikipedia.org/wiki?curid=1789587" title="IC 348">
IC 348

 
IC 348 (również Collinder 41) – młoda gromada otwarta powiązana z mgławicą znajdująca się w konstelacji Perseusza. Została odkryta 1 grudnia 1866 roku przez Trumana Safforda.
Jest to region, w którym formują się młode gwiazdy w wieku około 2 do 3 milionów lat, posiadające pośrednie dyski tworzące się wokół gwiazd.

</doc>
<doc id="1789588" url="https://pl.wikipedia.org/wiki?curid=1789588" title="Symetria budowy ciała organizmu">
Symetria budowy ciała organizmu

Symetria budowy ciała organizmu – podstawowa cecha budowy organizmu określająca rozmieszczenie jego części względem hipotetycznej osi.
Typy symetrii ciała organizmów.
 Asymetria – brak jakiejkolwiek symetrii spotykany jest u pierwotniaków. Takie organizmy nazywane są bezosiowymi.
Symetria promienista charakteryzuje się dużą liczbą płaszczyzn symetrii przebiegających przez ciało wzdłuż jednej osi głównej. Stosownie do liczby promieni używane są terminy "symetria dwupromienista" (2 promienie, 2 płaszczyzny symetrii), "symetria czteropromienna" (4 promienie) itd.
Do organizmów o symetrii promienistej należą rośliny naczyniowe, polipy i meduzy jamochłonów, część osiadłych wieloszczetów wodnych oraz szkarłupnie.
Symetria dwuboczna (bilateralna) wyznaczana jest przez płaszczyznę biegnąca wzdłuż osi długiej (głównej) ciała dzielącą je na dwie części, prawą i lewą. Występuje u organizmów jedno- i wielokomórkowych, w tym u roślin i zwierząt. Zwierzęta dwubocznie symetryczne (Bilateria) są w klasyfikacji zwierząt traktowane jako klad tkankowców właściwych (Eumetazoa).

</doc>
<doc id="1789589" url="https://pl.wikipedia.org/wiki?curid=1789589" title="IC 1985">
IC 1985



</doc>
<doc id="1789593" url="https://pl.wikipedia.org/wiki?curid=1789593" title="Katastrofa budowlana w Korbie">
Katastrofa budowlana w Korbie

Katastrofa budowlana w Korbie – katastrofa budowlana, która miała miejsce 23 września 2009 roku w indyjskim mieście Korba w stanie Chhattisgarh. W jej wyniku śmierć poniosło 45 osób, a kolejnych kilkadziesiąt zostało rannych.
Konstrukcja w chwili zawalenia miała 250 m i była budowana przy okolicznej ciepłowni. Komin spadł na stołówkę, w której znajdowali się robotnicy. Zawalenie komina było spowodowane prawdopodobnie ulewnymi opadami.

</doc>
<doc id="1789595" url="https://pl.wikipedia.org/wiki?curid=1789595" title="Lacerta siculimelitensis">
Lacerta siculimelitensis

Lacerta siculimelitensis – wymarły gatunek dużej jaszczurki opisanej na podstawie skamieniałości odnalezionych na Malcie z okresu późnego plejstocenu. Jednocześnie wykazano, że gatunek ten występował również na Sycylii w okresie środkowego plejstocenu. Na podstawie skamieniałych szczątków określono, że "Lacerta siculimelitensis" był spokrewniony z obecnie istniejącymi gatunkami rodzaju "Lacerta", zasiedlającymi wyspy Morza Śródziemnego. 

</doc>
<doc id="1789598" url="https://pl.wikipedia.org/wiki?curid=1789598" title="K-1 Premium 2003 Dynamite!!">
K-1 Premium 2003 Dynamite!!

K-1 PREMIUM 2003 Dynamite!! – sylwestrowa gala kick-boxingu i mieszanych sztuk walki z cyklu Dynamite!!. Rozegrano na niej sześć walk na zasadach MMA (5x3 min) i cztery walki K-1 (3x3 min). Walką wieczoru było starcie Boba Sappa z Tarō Akebono na zasadach K-1. Według szacunkowych danych pojedynek ten przed telewizorami obejrzały w samej tylko Japonii około 54 miliony ludzi. Tym samym był on najchętniej oglądaną w tym kraju walką sportową od czasów konfrontacji Muhammada Aliego z Antonio Inokim z 1976 roku.

</doc>
<doc id="1789599" url="https://pl.wikipedia.org/wiki?curid=1789599" title="Cerkiew św. Mikołaja w Użpolu">
Cerkiew św. Mikołaja w Użpolu

Cerkiew św. Mikołaja – prawosławna cerkiew w Użpolu. Świątynia parafialna. Należy do dekanatu wisagińskiego w eparchii wileńskiej i litewskiej Rosyjskiego Kościoła Prawosławnego.
Historia.
Cerkiew została wzniesiona w 1870 w zastępstwie dotychczasowej świątyni św. Włodzimierza. 11 tys. rubli na budowę przeznaczył generał-gubernator wileński, wydzielając te pieniądze z sumy uzyskanej poprzez kontrybucje nałożone na uczestników i zwolenników stłumionego powstania styczniowego. Cerkiew działała do 1915, kiedy proboszcz parafii św. Mikołaja został powołany na kapelana wojskowego. Na nowo zaczęto odprawiać w niej nabożeństwa dopiero w 1925 (i przez kilka miesięcy na przełomie lat 1920 i 1921). Cerkiew utraciła status parafialnej, stając się obiektem filialnym wobec cerkwi św. Sergiusza z Radoneża w Ucianie. Ten status cerkwi utrzymał się do końca II wojny światowej, kiedy obiekt poważnie ucierpiał. W 1947 władze stalinowskie zarejestrowały cerkiew jako czynną świątynię prawosławną, jednak już w roku następnym zażądały jej przekazania na magazyn zbożowy. Ostatecznie po protestach parafian cerkiew pełniła tę funkcję tylko przez pół roku, jednak została w tym okresie w znaczny sposób zdewastowana. W 1949 proboszcz parafii hieromnich Dawid (Griszyn) został aresztowany i skazany na 10 lat łagru; od tego czasu cerkiew nie miała stałego opiekuna i nabożeństwa w niej były odprawiane okazjonalnie przez kapłanów z cerkwi w Inturkach, Rakiszkach, Wiłkomierzu lub monasteru Świętego Ducha w Wilnie. W 1984 cerkiew została zamknięta, oddano ją wiernym dopiero po odzyskaniu niepodległości przez Litwę. Do tego czasu budynek został kilkakrotnie okradziony, tracąc resztki oryginalnego wyposażenia (większość trafiła w 1989 do cerkwi w Ucianie). W latach 90. XX wieku cerkiew zaczęła być wykorzystywana przez miejscowe władze jako miejsce organizacji festiwali muzycznych. Nabożeństwa w niej ponownie odbywają się od kilku lat. 
Architektura.
Wejście do budynku prowadzi przez przedsionek, ponad którym wznosi się osadzona na ośmiobocznym bębnie, zakończona iglicą dzwonnica. Poniżej iglicy położony jest rząd półkolistych okien i blend. Rząd okien o tym samym kształcie, z obramowaniami z motywem oślich łuków, znajduje się również w bocznych ścianach przedsionka i nawy. Poniżej poziomu dachu nawy ozdobny fryz. W centrum nawy znajduje się sygnaturka z cebulastą kopułą z krzyżem. We wnętrzu cerkwi, po przeniesieniu większości wyposażenia do cerkwi w Ucianie, znajdują się jedynie pojedyncze ikony. Na dzwonnicy zawieszono 1 dzwon.

</doc>
<doc id="1789605" url="https://pl.wikipedia.org/wiki?curid=1789605" title="Powódź w Turcji (2009)">
Powódź w Turcji (2009)

Powódź w Turcji – seria powodzi błyskawicznych, które miały miejsce 9 września 2009 roku na terenie północno-zachodniej Turcji. Straty zostały oszacowane na 70 milionów dolarów. W wyniku kataklizmu zginęło co najmniej 31 osób.

</doc>
<doc id="1789608" url="https://pl.wikipedia.org/wiki?curid=1789608" title="Sebastian Filipek-Kaźmierczak">
Sebastian Filipek-Kaźmierczak

Sebastian Franciszek Filipek-Kaźmierczak (ur. 24 października 1969 we Wrocławiu) – polski ekonomista, agronom, menedżer, urzędnik, działacz związkowy i polityk, w latach 2006–2007 wiceminister rolnictwa i rozwoju wsi.
Życiorys.
Wykształcenie i praca zawodowa.
Posiada wykształcenie wyższe ekonomiczne. W 1998 został absolwentem Wydziału Marketingu oraz Wydziału Handlu Międzynarodowego Wyższej Szkoły Handlowej ESA 3 w Paryżu. W 2000 ukończył studia podyplomowe z zakresu rachunkowości i planowania na Akademii Techniczno-Rolniczej w Bydgoszczy, a w 2004 został absolwentem studiów doktoranckich z agronomii na tej samej uczelni.
Od 1997 do 1999 kierował spółką „Rolagra” w Poznaniu. W latach 1999–2009 był dyrektorem Centrum Ekonomiki Rolniczej Polska Sp. z o.o. w Bydgoszczy (od 2006 do 2007 urlopowany). W lutym 2009 zasiadł we władzach Fundacji Edukacji Ekonomicznej i Rozwoju Obszarów Wiejskich. Prowadzi także gospodarstwo rolne w Magdalence koło Bydgoszczy. Został ekspertem Polskiej Izby Handlu, a także pełnomocnikiem zarządu Inicjatywy Mobilności Pracy. W 2017 objął funkcję prezesa zarządu Ośrodka Hodowli Zwierząt Zarodowych w Chodeczku.
Działalność polityczna.
W 2002 wstąpił do Samoobrony RP. W 2004 i 2009 bez powodzenia kandydował z listy tej partii do Parlamentu Europejskiego (otrzymał kolejno 3797 i 2158 głosów), a w 2007 do Sejmu z okręgu bydgoskiego (dostał 2175 głosów). 30 czerwca 2006 objął urząd podsekretarza stanu w Ministerstwie Rolnictwa i Rozwoju Wsi. Został odwołany 13 sierpnia 2007. W 2008 wszedł w skład prezydium Samoobrony RP, a w 2009 został też członkiem prezydium ZZR „Samoobrona”.
W 2010 wystąpił z Samoobrony RP i przeszedł do Polski Plus, a 25 września tego samego roku jako jej przedstawiciel, po zjednoczeniu z PiS, wszedł w skład rady politycznej Prawa i Sprawiedliwości.

</doc>
<doc id="1789610" url="https://pl.wikipedia.org/wiki?curid=1789610" title="Zoo w Sofii">
Zoo w Sofii

Zoo w Sofii – ogród zoologiczny w Sofii, stolicy Bułgarii, powstały na mocy dekretu królewskiego 1 maja 1888. Jest najstarszym i największym ogrodem zoologicznym w Bułgarii. Ma powierzchnię 230 000 m², w marcu 2006 mieścił 1113 zwierząt reprezentujących 244 gatunków.

</doc>
<doc id="1789612" url="https://pl.wikipedia.org/wiki?curid=1789612" title="Parafia Matki Bożej Nieustającej Pomocy w Warszawie">
Parafia Matki Bożej Nieustającej Pomocy w Warszawie



</doc>
<doc id="1789614" url="https://pl.wikipedia.org/wiki?curid=1789614" title="Parafia Matki Boskiej Nieustającej Pomocy w Warszawie">
Parafia Matki Boskiej Nieustającej Pomocy w Warszawie

 

</doc>
<doc id="1789617" url="https://pl.wikipedia.org/wiki?curid=1789617" title="Monika Götz">
Monika Götz

Monika Götz (ur. 15 czerwca 1981 w Würzburgu) - niemiecka lekkoatletka specjalizująca się w skoku o tyczce.
Największym sukcesem zawodniczki było zdobycie złotego medalu podczas mistrzostw świata juniorów (Annecy 1998). 

</doc>
<doc id="1789624" url="https://pl.wikipedia.org/wiki?curid=1789624" title="Wojciech Jabłoński">
Wojciech Jabłoński

Wojtek Jabłoński (ur. 13 lipca 1977 w Warszawie) – muzyk rockowy, multiinstrumentalista, kompozytor i producent muzyczny.
Życiorys.
W latach 2000–2003 był członkiem zespołu Buzu Squat. W latach 2004–2011 był członkiem zespołu Buldog.
Od 2008 roku nieprzerwanie jest gitarzystą zespołu Kult. 
Brał także udział w nagraniach solowych albumów Kazika. 
W styczniu 2020 rozpoczął pracę nad solowym projektem muzycznym promującym młode talenty iWojtek. W projekcie występuje w roli kompozytora, instrumentalisty oraz producenta.
W marcu 2020 wspólnie z Kazikiem Staszewskim nagrał album "Zaraza", który dzięki utworowi „Twój ból jest lepszy niż mój” stał się ogólnopolskim hitem i w przedsprzedaży zdobył status złotej płyty. Na "Zarazie" zagrał na gitarze akustycznej, gitarze elektrycznej, basie i perkusji. 
Piosenka „Twój ból jest lepszy niż mój” została jako singiel wydana 8 maja 2020 a 15 maja 2020 znalazła się na pierwszym miejscu 1998. notowania "listy przebojów Programu Trzeciego", które zostało następnie unieważnione przez dyrekcję Polskiego Radia Program III. 16 maja 2020 wyniki notowania zniknęły z internetowej strony stacji. Tomasz Kowalczewski, dyrektor i redaktor naczelny stacji, w wydanym 16 maja 2020 oświadczeniu stwierdził, jakoby złamano regulamin listy, wprowadzając utwór spoza zestawu do głosowania oraz dokonano manipulacji przy liczeniu oddanych głosów. Wskutek tego zdarzenia prowadzący od 35 lat listę Marek Niedźwiecki podał do publicznej wiadomości informację o swoim odejściu z Polskiego Radia, motywując je pomówieniem go o nieuczciwość w przygotowaniu audycji. Kowalczewski zawiesił następnie dziennikarza Bartosza Gila, odpowiedzialnego za liczenie głosów słuchaczy, gdy ten nie zgodził się na podpisanie oświadczenia, że ostatnie notowanie Listy Przebojów Radiowej Trójki zostało zmanipulowane.
Cyklicznie za pośrednictwem swoich mediów społecznościowych, Wojtek Jabłoński promuje akcje muzyczne z udziałem fanów pod nazwą "JAM SESSION". Akcje polegają na dograniu się dowolnym instrumentem do podkładu zagranego przez Wojtka, a ze wszystkich nadesłanych nagrań powstaje wspólny utwór. Pierwsza kompozycja z tej serii ukazała się w połowie 2020 roku pod nazwą "Wakacyjne Jam Session". Kolejna "Zimowe Jam Session" oraz "Akustyczne Jam Session" ukazały się w 2021 roku. W sumie w obu inicjatywach zagrało ponad 100 muzyków często amatorów.
31 lipca 2020 roku ukazała się piosenka do filmu „25 lat niewinności. Sprawa Tomka Komendy” pod tytułem „25 lat niewinności”, z muzyką Wojciecha Jabłońskiego, słowami i wokalem Kazika Staszewskiego. 
Wojciech Jabłoński jest ojcem Bartłomieja.

</doc>
<doc id="1789634" url="https://pl.wikipedia.org/wiki?curid=1789634" title="Luis Carlos Winck">
Luis Carlos Winck

Luis Carlos Coelho Winck (ur. 5 stycznia 1963 w Portãos) – piłkarz brazylijski, występujący na pozycji prawego obrońcy.
Kariera klubowa.
Karierę piłkarską Luis Carlos Winck zaczął w klubie SC Internacional w 1981 roku. W klubie z Porto Alegre grał do 1989. Podczas tego okresu zdobył z Internacionalem mistrzostwo stanu Rio Grande do Sul – Campeonato Gaúcho w 1981, 1982 i 1984. W 1989 przeszedł do CR Vasco da Gama. Z Vasco zdobył mistrzostwo Brazylii 1989. W klubie z Rio de Janeiro grał do 1990 roku.
Rok 1991 spędził ponownie w Internacionalu, z którym zdobył kolejne mistrzostwo stanu Rio Grande do Sul. W roku 1992 ponownie grał w Vasco da Gama, a w 1993 w Grêmio Porto Alegre, z którym zdobył swoje piąte mistrzostwo stanu Rio Grande do Sul. W 1993 grał krótko w Corinthians Paulista. W następnych dwóch latach grał kolejno w: Internacionalu, Atlético Mineiro, Botafogo FR i CR Flamengo. Ostatnim etapem jego kariery był São José EC, gdzie zakończył karierę w 1996 roku.
Kariera reprezentacyjna.
W 1984 roku Luis Carlos Winck grał w olimpijskiej reprezentacji Brazylii, z którą zdobył srebrny medal olimpijski na Igrzyskach olimpijskich w Los Angeles. Sukces ten powtórzył 4 lata później na Igrzyskach olimpijskich w Seulu. W reprezentacji Brazylii Luis Carlos Winck zadebiutował 25 kwietnia 1985 w meczu z reprezentacją Kolumbii. W 1993 został powołany na Copa América 1993, na których Brazylia odpadła w ćwierćfinale z reprezentacją Argentyny, lecz nie wystąpił w żadnym spotkaniu. Ostatnim meczem w reprezentacji było spotkanie z reprezentacji USA. Łącznie zagrał w barwach "canarinhos" 17 spotkań i zdobył 1 bramkę.
Kariera trenerska.
Po zakończeniu kariery piłkarskiej Luis Carlos Winck został trenerem. Od 2007 kolejno trenował Sampaio Corrêa São Luís, Bacabal Esporte Clube, Ríver Teresina, Bacabal Esporte Clube, São Raimundo Manaus, Cianorte FC i São José Porto Alegre. Obecnie jest trenerem Internacionalu Santa Maria.

</doc>
<doc id="1789636" url="https://pl.wikipedia.org/wiki?curid=1789636" title="Octodon bridgesi">
Octodon bridgesi



</doc>
<doc id="1789638" url="https://pl.wikipedia.org/wiki?curid=1789638" title="First Division (1990/1991)">
First Division (1990/1991)

Tabela końcowa First Division w sezonie 1990/91

</doc>
<doc id="1789639" url="https://pl.wikipedia.org/wiki?curid=1789639" title="First Division (1989/1990)">
First Division (1989/1990)

Tabela końcowa First Division w sezonie 1989/90

</doc>
<doc id="1789641" url="https://pl.wikipedia.org/wiki?curid=1789641" title="Koszatniczka pacyficzna">
Koszatniczka pacyficzna

Koszatniczka pacyficzna ("Octodon pacificus") – gatunek gryzonia z rodziny koszatniczkowatych (Octodontidae), zamieszkujący wyspy leżące u wybrzeży Chile oraz w niewielkim stopniu w okolicach Santiago. Najliczniejsze skupisko występuje na wyspie Mocha. W przeciwieństwie do blisko z nim spokrewnionej koszatniczki pospolitej jest gatunkiem o bardzo małej populacji.
Koszatniczka pacyficzna jest notowana jako gatunek krytycznie zagrożony, bowiem występują na obszarze mniejszym niż 100 km², a zajmuje teren mniejszy niż 10 km² w rozrzuconych drobnych koloniach. Jedyne cztery osobniki (dwie samice i dwoje młodych), zostało schwytanych w 1959 roku. Obecnie okazy te są w posiadaniu „Forschungsmuseum Alexander Koenig” w Bonn.
Charakterystyka.
Zwierzę o smukłej budowie, pysk zaokrąglony, nieowłosione uszy średniej długości, ogon ciemniejący ku końcowi pokryty sztywną szczeciną z charakterystycznym dla tego gatunku „pędzlem”. Prowadzi stadny tryb życia. Sierść o barwie 'aguti'. Ubarwienie ma jednolite, brązowe przechodzące w szarości, na brzuszku futro kremowo-brązowe, jaśniejsze dookoła oczu. Umaszczenie brzuszka zależy od pory roku. Zazwyczaj zimą jest jaśniejsze niż latem. Uzębienie składa się z 2 par siekaczy, 2 par przedtrzonowców i 6 par trzonowców o ósemkowatym przekroju. Warto zaznaczyć, że człon nazwy gatunkowej "Octodon" [ośmio-, czy raczej ósemkowo zębny] koszatniczki zawdzięczają właśnie ukształtowaniu trzonowców, a nie ilości zębów. Łapy mają po pięć palców – cztery mocno rozwinięte, piąty słabiej. Palce zakończone są pazurami. Koszatniczki w sytuacji zagrożenia mogą odrzucić końcówkę ogona → Autotomia. Odrzucony ogon nie odrasta, jak to jest np. u jaszczurek.
Ze względu na fakt, że jest to niedawno opisany gatunek, w literaturze niewiele jest informacji na temat różnic, jakie oddzielają go od innych przedstawicieli rodzaju "Octodon".

</doc>
<doc id="1789642" url="https://pl.wikipedia.org/wiki?curid=1789642" title="Golden Foot">
Golden Foot

Golden Foot jest prestiżową nagrodą koronująca karierę piłkarza, który ukończył 28 lat. Impreza organizowana jest przez World Champions Club i księstwo Monako. Wyróżniani są piłkarze, którzy swoimi umiejętnościami, zachowaniem, grą i postawą zasługują na wyróżnienie. Zwycięzca zostaje wybrany poprzez głosowanie internetowe spośród 10 nominowanych piłkarzy. Jury składa się z partnerów Golden Foot, dziennikarzy, działaczy piłkarskich i kibiców, którzy są głównym jurorem. 
Zasady.
Zgłaszanych jest 10 kandydatów, którzy wyróżniają się swoimi umiejętnościami. Warunkiem jest, że nominowany ukończył 28. rok życia. Mogą to być wszyscy piłkarze nadal grający, jak i gwiazdy, których nazwiska na stałe zapisały się w piłce nożnej. Wybór następuje poprzez głosowanie internetowe przez kibiców. Każdy z piłkarzy tylko raz może otrzymać tę nagrodę. Zwycięzca pozostawia odcisk swoich stóp na „Champions Promenade” (Promenadzie Mistrzów) na wybrzeżu Księstwa Monako. 
Twórca Golden Foot i Champions Promenade.
Nagrodę wymyślił i stworzył Antonio Caliendo międzynarodowy agent piłkarzy, prezes World Champions Club, która jest organizatorem wydarzenia.
Golden Foot Prestige.
To nagroda przyznawana od 2020 roku wyłącznie aktywnym prezydentom klubów, którzy osiągnęli wysokie i ambitne wyniki.

</doc>
<doc id="1789643" url="https://pl.wikipedia.org/wiki?curid=1789643" title="Octodon pacificus">
Octodon pacificus



</doc>
<doc id="1789644" url="https://pl.wikipedia.org/wiki?curid=1789644" title="First Division (1988/1989)">
First Division (1988/1989)

Tabela końcowa First Division w sezonie 1988/1989.
Legenda

</doc>
<doc id="1789645" url="https://pl.wikipedia.org/wiki?curid=1789645" title="Determinanty popytu">
Determinanty popytu



</doc>
<doc id="1789646" url="https://pl.wikipedia.org/wiki?curid=1789646" title="Gerald Ashworth">
Gerald Ashworth

Gerald „Jerry” Howard Ashworth (ur. 1 maja 1942 w Haverhill w stanie Massachusetts) – amerykański lekkoatleta sprinter, mistrz olimpijski z 1964 z Tokio.
Ukończył Dartmouth College. W 1962 został akademickim mistrzem Stanów Zjednoczonych (IC4A) w biegu na 100 jardów. Podczas amerykańskich kwalifikacji przed igrzyskami olimpijskimi w 1964 w Tokio zajął 4. miejsce w biegu na 100 metrów. Na igrzyskach startował tylko w sztafecie 4 × 100 metrów, w której biegł na 2. zmianie. Wraz z kolegami (Paul Drayton, Richard Stebbins i Bob Hayes) zdobył w niej złoty medal z rekordem świata 39,0 s. 

</doc>
<doc id="1789651" url="https://pl.wikipedia.org/wiki?curid=1789651" title="Wyspa Tasmana">
Wyspa Tasmana

Wyspa Tasmana () – owalna wyspa położona u południowo-wschodnich wybrzeży Półwyspu Tasmana na Tasmanii. Wyspa wchodzi w skład Parku Narodowego Tasmana. Na wybrzeżu występują klify zbudowane z diabazu; najwyższy punkt wyspy wynosi 300 m n.p.m., a średnia wysokość 280 m n.p.m. Położona jest tutaj Latarnia morska Tasmana (zbudowana w 1906 roku) oraz stacja meteorologiczna.

</doc>
<doc id="1789653" url="https://pl.wikipedia.org/wiki?curid=1789653" title="Wyżnia Pośrednia Przełączka">
Wyżnia Pośrednia Przełączka

Wyżnia Pośrednia Przełączka (słow. "Vyšná štrbina v Prostrednom", niem. "Obere Mittelgratscharte", węg. "Felső Középoromcsorba") – przełęcz (2394 m n.p.m.) znajdująca się w masywie Pośredniej Grani w słowackich Tatrach Wysokich. Leży między Małą Pośrednią Granią a głównym wierzchołkiem tego masywu. Nie jest dostępna żadnymi szlakami turystycznymi, dla taterników stanowi dogodny dostęp do Pośredniej Grani od północy.
Historia.
Pierwsze wejścia turystyczne:

</doc>
<doc id="1789656" url="https://pl.wikipedia.org/wiki?curid=1789656" title="Mistrzostwa Świata w Lekkoatletyce 2009 – bieg na 800 m mężczyzn">
Mistrzostwa Świata w Lekkoatletyce 2009 – bieg na 800 m mężczyzn

Bieg na 800 m mężczyzn - jedna z konkurencji rozegranych podczas XII mistrzostw świata w lekkoatletyce.
Wymagane minimum A do udziału w mistrzostwach świata wynosiło 1:45.40, natomiast minimum B - 1:46.60.
Eliminacje rozegrano 20 sierpnia 2009, półfinały – 21 sierpnia, zaś finał odbył się 23 sierpnia.

</doc>
<doc id="1789658" url="https://pl.wikipedia.org/wiki?curid=1789658" title="Mistrzostwa Świata w Lekkoatletyce 2009 – bieg na 5000 m mężczyzn">
Mistrzostwa Świata w Lekkoatletyce 2009 – bieg na 5000 m mężczyzn

Bieg na 5000 m mężczyzn to jedna z konkurencji rozegranych podczas XII mistrzostw świata w lekkoatletyce.
Wymagane minimum A do udziału w mistrzostwach świata wynosiło 13:20.00, natomiast minimum B - 13:29.00.
Eliminacje rozegrano 20 sierpnia 2009, zaś finał odbył się 23 sierpnia.
Wyniki.
Eliminacje.
PB = rekord życiowy, SB = najlepszy wynik zawodnika w sezonie
Finał.
SB = najlepszy wynik zawodnika w sezonie

</doc>
<doc id="1789660" url="https://pl.wikipedia.org/wiki?curid=1789660" title="Kobieca reprezentacja Estonii na mistrzostwach Europy w curlingu">
Kobieca reprezentacja Estonii na mistrzostwach Europy w curlingu

Estonia wystawia reprezentację kobiet na mistrzostwa Europy w curlingu od 2005, w 2014 Estonki zadebiutowały w grupie A. Mistrzostwa kraju wygrywały zespoły z Arenaria OÜ i Spordiklubi Puhastusimport CC MTÜ, łącznie w reprezentacji wystąpiło 13 zawodniczek.

</doc>
<doc id="1789661" url="https://pl.wikipedia.org/wiki?curid=1789661" title="Colin Fleming">
Colin Fleming

Colin Fleming (ur. 13 sierpnia 1984 w Linlithgow) – brytyjski tenisista, reprezentant w Pucharze Davisa, złoty medalista igrzysk wspólnoty narodów (2010) w grze mieszanej, olimpijczyk.
Kariera tenisowa.
Jako zawodowy tenisista występował w latach 2003–2017.
Fleming w swoim dorobku ma 8 zwycięstw w turniejach rangi ATP World Tour w deblu z 19 osiągniętych finałów.
Na początku października 2010 roku Fleming zdobył złoty medal w grze mieszanej podczas igrzysk wspólnoty narodów w Nowym Delhi. Partnerką deblową Fleminga była Jocelyn Rae, a w finale szkocka para wygrała z Australijczykami Anastasiją Rodionową i Paulem Hanleyem.
Fleming dwukrotnie wystartował na igrzyskach olimpijskich w konkurencji gry podwójnej, w Londynie (2012) i Rio de Janeiro (2016), za każdym razem odpadając w 1 rundzie.
Od marca 2009 roku reprezentował Wielką Brytanię w Pucharze Davisa.
Najwyżej sklasyfikowany w rankingu deblistów był we wrześniu 2013 roku na 17. miejscu.

</doc>
<doc id="1789662" url="https://pl.wikipedia.org/wiki?curid=1789662" title="Serebryszcze">
Serebryszcze



</doc>
<doc id="1789665" url="https://pl.wikipedia.org/wiki?curid=1789665" title="Śmiałe marzenia">
Śmiałe marzenia

Śmiałe marzenia – trzecia część cyklu powieściowego "Jane Austen XXI wieku" autorstwa Rosie Rushton.
Wzorzec.
Książka jest adaptacją powieści "Emma" autorstwa Jane Austen.
Treść.
Emma Woodhouse zamierza pracować wraz z Lucy Taylor w Donwell Abbey – hotelu w South Downs. Niestety, Lucy jedzie do nadmorskiego ośrodka sportowego, gdzie ma być instruktorką pływania. Emma zamierza znaleźć koleżankę, a którą będzie mogła tam pracować. Wybór pada na Harriet Smith. Dziewczyna zgadza się na prace tam, ale na początku nie jest zachwycona propozycją, ponieważ zamierzała pracować w oceanarium, gdzie pracuje jej ukochany, Rob.
Dziewczęta przychodzą do pracy i spotykają tam Theo Eltona, przyjaciela George'a, który zajmuje się stroną internetową Donwell Abbey. Emma jest zaskoczona tym spotkaniem, a George wyjaśnia jej, że namówił chłopaka na pracę, ponieważ rzuciła go dziewczyna. Panna Woodhouse od razu zamierza wyswatać go z Harriet. Nie udaje jej się to mimo tego, że Theo spędza dużo czasu z Harriet. Na jednej z imprez, na której gra "Pęknięty bambus", Theo porywa Emmę w ramiona i całuje. Oburzona dziewczyna od razu policzkuje go, a następnie oświadcza mu, że chodzi jej o to, aby Harriet była z nim szczęśliwa. Theo oburzony jej reakcją, obraża Emmę i nazywa despotką. Po paru dniach znajduje on sobie nową dziewczynę, Mirandę, która jest reporterką plotkarskiego magazynu "Cheerio!".
Ojciec Emmy, Tarquin Tee (jego pseudonim estradowy, gdy występował jako gwiazda rocka w latach 70. XX wieku) narzeka na to, że córka za dużo wydaje na ubrania i drogie torebki. Ta wyjaśnia mu, że jej ubrania są od najlepszych projektantów na świecie. Tarquin prowadzi program proekologiczny "Zielono mi" i przeprowadza eksperyment z podziemnymi domkami, które nazwał "Domkami Teletubisiów".
Do Lily przyjeżdża jej kuzyn, Jake, który jest członkiem zespołu "Pęknięty bambus". Rzuciła go dziewczyna i jest on trochę załamany. Dziewczyna zajmuje się też swoją mamą i pracuje w kuchni Donwell Abbey. Na przyjęcie urodzinowe Freddiego Lily przychodzi w zielonej sukience strojnej w kokardki i koraliki, co Emma komentuje bardzo złośliwie. Panna Bates obraża się na nią, ale wybacza jej, gdy widzi podłamaną Emmę (sądzi, że to z powodu ich kłótni).
Freddie Churchill postanawia urządzić imprezę urodzinową w Donwell Abbey. Zleca jej przygotowanie Emmie. Przyjęcie ma mieć charakter balu kostiumowego, na który zjedzie się około 50 osób. W międzyczasie, Freddie flirtuje z Emmą i zostaje przyłapany przez Mirandę, gdy się całują. Reporterka robi z tego aferę, ponieważ Churchill jest gejem i porzucił jej dobrego przyjaciela, Jude'a. Na szczęście, Emma wybacza Freddiemu ten incydent, ponieważ sama jest zakochana w George'u.
Po przyjęciu urodzinowym, Emma rozmawia z Harriet. Przyjaciółka zwierza się jej, że jest zakochana w człowieku, który tańczył z nią na balu – George'u. Emma jest załamana wyznaniem przyjaciółki i postanawia zrobić wszystko, aby George zakochał się w niej. Na szczęście, gdy rozmawiają ze sobą, młody Knightley wyznaje jej miłość. Szczęśliwa Emma wyjeżdża z nim na wakacje do Australii, a Harriet wiąże się z Robem.

</doc>
<doc id="1789673" url="https://pl.wikipedia.org/wiki?curid=1789673" title="Hippolyte Rocks">
Hippolyte Rocks

Hippolyte Rocks – mała wyspa granitowa, o powierzchni 5,3 ha. Położona u południowo-wschodnich wybrzeży Tasmanii, klify zlokalizowane na wyspie osiągają wysokości 65 m. Hippolyte Rocks znajduje się na terenie Parku Narodowego Tasmana.
Wśród fauny wyspy występuje kilka gatunków ptaków morskich w tym m.in.: pingwin mały, burzyk szary i kormoran czarnoczelny. U wybrzeży żyje uchatka karłowata; na wyspie występuje również endemiczny gatunek jaszczurki – "Niveoscincus metallicus" z rodziny scynkowatych.

</doc>
<doc id="1789674" url="https://pl.wikipedia.org/wiki?curid=1789674" title="Artur i zemsta Maltazara">
Artur i zemsta Maltazara

Artur i zemsta Maltazara (ang. "Arthur and the Revenge of Maltazard", fr. "Arthur et la vengeance de Maltazard ") – francuski film animowany w reżyserii Luca Bessona. Film to kontynuacja "Artura i Minimków" pierwszego filmu o przygodach chłopca zaprzyjaźnionego z elfowatymi stworkami. Seria powstała na podstawie scenariusza i w reżyserii Luca Bessona, który tworząc książki o Minimkach zadebiutował jako autor literatury dziecięcej. Druga część perypetii Artura została sfilmowana za 65 milionów euro. Obraz, tak jak poprzedni, jest połączeniem filmu fabularnego z animowanym. Specjaliści od techniki komputerowej perfekcyjnie łączą świat realny z bajkową rzeczywistością małych istot żyjących pod ziemią. Szczytem takiego połączenia technik była scena zmniejszania Artura za pomocą lian. Pierwsze momenty kręcone były na żywo - aktor, rekwizyty i zielone tło. Kiedy zacisk pnączy był już dość mocny, wykorzystano manekina i na pozór proste triki filmowe. Pod koniec ujęcia, kiedy proces zmniejszania miał się ku końcowi, nie można się było już obyć bez techniki 3D.
Streszczenie i opis fabuły.
Zbliża się dziesiąta pełnia księżyca i Artur przygotowuje się do ponownych odwiedzin krainy Minimków, w tym swojej ukochanej Selenii. Ojciec chłopca nalega jednak, by wyjechali akurat w dniu przejścia. Nagle mały pająk podrzuca do ręki chłopca ziarenko ryżu z napisem "HELP". Artur ucieka więc rodzicom z auta, wraca do domu dziadków i jest gotów, by przejść do krainy Minimków. Niestety nie ma szczęścia i o północy księżyc zostaje zasłonięty przez chmurę burzową przez co przejście się zamyka. Artur zdeterminowany by uratować Minimki decyduje się na pnącza - niebezpieczną i bolesną metode dostania się do mikroskopijnego świata, polegającą na wyciągnięciu z ciała wody poprzez ściskanie lianami. Trafia do klubu Maxa i wyrusza do krainy na biedronce, po drodze uwalniając Betamesza aresztowanego przez jednorożce. We dwójkę uciekają strażnikom, pokonują groźne szczury, żaby i włochate pająki, a gdy w końcu Artur dociera do krainy okazuje się, że nikt nie wzywał pomocy. Nagle we wrotach staje Maltazar z Selenią jako zakładniczką. Okazuje się, że przez długi czas szpiegował dom dziadków Artura i to on wysłał wiadomość na ziarenku ryżu, by nakłonić chłopca do otwarcia przejścia na drugą stronę. Maltazar ma nowe ambicje by przejść do świata ludzi i stać się dużym. Wyklęty M przedostaje się na drugą stronę, osiąga wielkie rozmiary i niszczy teleskop, przez co Artur nie może za nim pójść.
Wersja polska.
Opracowanie wersji polskiej: Start International Polska
Reżyseria: Elżbieta Kopocińska
Dialogi polskie: Katarzyna Wojsz
Nagranie i montaż: Michał Skarżyński
Kierownik produkcji: Elżbieta Araszkiewicz
W wersji polskiej udział wzięli:
i inni

</doc>
<doc id="1789676" url="https://pl.wikipedia.org/wiki?curid=1789676" title="NGC 4361">
NGC 4361

NGC 4361 – mgławica planetarna znajdująca się w konstelacji Kruka. Została odkryta 7 lutego 1785 przez Williama Herschela. Mgławica ta jest odległa o około 5000 lat świetlnych od Ziemi. Centralna gwiazda tej mgławicy to HD 107969.
Mgławica planetarna NGC 4361 jest niezwykła, gdyż wytworzyła cztery płaty odrzuconego materiału zamiast standardowych dwóch. Skłania to do wniosku, że wewnątrz mgławicy mogą znajdować się dwie umierające gwiazdy, z których każda wytworzyła własne bipolarne odrzucone płaty.

</doc>
<doc id="1789682" url="https://pl.wikipedia.org/wiki?curid=1789682" title="Jack-O">
Jack-O

Jack-O (w Europie znany także pt. "Jack O'Lantern") – film fabularny (horror z podgatunku slasher) produkcji amerykańskiej, nakręcony w 1993 roku, jednak wydany dwa lata później.
Fabuła.
Rodzina Kelly mieszka w fikcyjnym miasteczku Oakmoor Crossing, tuż przed i podczas Halloween. Rodzina, składająca się z ojca Davida, matki Lindy i syna Seana, prowadzi normalne życie na przedmieściach. W pewnym momencie odwiedza ich nieznajoma, która przedstawia się jako Vivian Machen. Zarówno Machenowie, jak i Kelly mają długą historię przodków w Oakmoor Crossing, a Vivian ujawnia, że jeden z przodków Kelly'ego powiesił rzekomego czarnoksiężnika o imieniu Walter Machen. Walter później podniósł dyniowego stracha na wróble o imieniu Jack-O z piekła, aby zemścić się na jego potomkach. Przodek Kelly zakopał potwora w płytkim grobie. Ale poprzez wybryki kilku nastolatków Jack-O zostaje ponownie wskrzeszony i szuka zemsty na rodzinie Kellly.

</doc>
<doc id="1789699" url="https://pl.wikipedia.org/wiki?curid=1789699" title="Kamienna Namysłowska">
Kamienna Namysłowska

Kamienna Namysłowska – przystanek osobowy w miejscowości Kamienna, ww województwie opolskim, w powiecie namysłowskim, w gminie Namysłów, w Polsce.

</doc>
<doc id="1789702" url="https://pl.wikipedia.org/wiki?curid=1789702" title="Zvi Spirer">
Zvi Spirer

Zvi Spirer (ur. 1 sierpnia 1937 w Sanoku) – izraelski profesor, pediatra, ekspert w dziedzinie immunologii klinicznej. 
W roku 1956 wyemigrował z Polski do Izraela, gdzie rozpoczął studia na wydziale medycznym Uniwersytetu Hebrajskiego w Jerozolimie. Specjalizuje się w pediatrii w szpitalu Hadassah w Tel Awiwie. 
Profesor Spirer opublikował ponad 180 artykułów w czasopismach medycznych Izraela oraz międzynarodowych. Jest kierownikiem Katedry Immunologii na Uniwersytecie w Tel Awiwie. 

</doc>
<doc id="1789703" url="https://pl.wikipedia.org/wiki?curid=1789703" title="Takayo Kondo">
Takayo Kondo

 – japońska lekkoatletka specjalizująca się w skoku o tyczce.

</doc>
<doc id="1789706" url="https://pl.wikipedia.org/wiki?curid=1789706" title="Parafia św. Pawła Apostoła w Kielcach">
Parafia św. Pawła Apostoła w Kielcach

Parafia św. Pawła Apostoła w Kielcach – parafia rzymskokatolicka ustanowiona przez ks. bp K. Ryczana 7 lipca 2004 roku. Proboszczem został ks. Marian Królikowski. 
Parafia powstała w dawnej kaplicy przy ulicy Bęczkowskiej w Kielcach (daw. ul. Szydłówek Górny, obok osiedla Słoneczne Wzgórze), w starym kościele Św. Jadwigi, po tym, jak dawna parafia przeprowadziła się do nowego obiektu na osiedlu Świętokrzyskim.
Powstało Centrum modlitwy i ewangelizacji - Kanonia Św. Pawła. Parafia została utworzona równolegle. Obiekt przebudowano i wyremontowano. Przy parafii i wspólnocie działa zespół muzyczny. 

</doc>
<doc id="1789710" url="https://pl.wikipedia.org/wiki?curid=1789710" title="Gruby szlif">
Gruby szlif

Gruby szlif (ang. "Rough Cut") – amerykański kryminalno-przygodowy film z 1980 roku, zrealizowany według powieści Dereka Lamberta. Film znany jest też w Polsce pod tytułem "Diamentowa pułapka".
Treść.
Jack Rhodes (Burt Reynolds) jest najlepszym w branży specjalistą od kradzieży kamieni szlachetnych. Planując kolejną kradzież przybywa do Europy. Na eleganckim przyjęciu poznaje piękną Gillian (Lesley-Anne Down) kleptomankę z zamożnej rodziny. Tropiący Rhodesa inspektor Scotland Yardu (David Niven) zmusza Gilian do współpracy. Obiecuje puścić w niepamięć jej przestępstwa pod warunkiem, że zdobędzie zaufanie Rhodesa i uzyska od niego informacje o planowanym skoku. Gilian bojąc się kompromitacji i więzienia niechętnie zgadza się na ten układ. Coraz bardziej jednak zakochuje się w przystojnym przestępcy.

</doc>
<doc id="1789712" url="https://pl.wikipedia.org/wiki?curid=1789712" title="Pieczarniaki">
Pieczarniaki

Pieczarniaki ("Agaricomycetes" Doweld) – klasa grzybów należąca do gromady podstawczaków ("Basidiomycota"), której typem nomenklatorycznym jest pieczarka ("Agaricus"). Takson ten zastąpił zdefiniowany poprzednio "Homobasidiomycetes" (podstawczaki pojedynczopodstawkowe), przy czym zawarto w nim dodatkowe rzędy.
Charakterystyka.
Organizmy cudzożywne. Mogą być pasożytami, saprotrofami lub symbiontami roślin oraz zwierząt. Wytwarzają owocniki o dużej różnorodności i wielkości: od małych, kilkumilimetrowych form, do zbiorowisk o masie przekraczającej 300 kg.
Systematyka.
Podział pieczarniaków według aktualizowanej klasyfikacji "Dictionary of the Fungi":

</doc>
<doc id="1789714" url="https://pl.wikipedia.org/wiki?curid=1789714" title="Homobasidiomycetes">
Homobasidiomycetes

Homobasidiomycetes (podstawczaki pojedynczopodstawkowe) – takson utworzony w 1900 r. przez N.T. Patouillarda. Podzielił on podstawczaki na dwie grupy:
"Homobasidiomycetes" odróżniają się też innymi cechami. Ich zarodniki są małe, i w odróżnieniu od "Heterobasidiomycetes" nie mają zdolności do samoreplikacji. Sterygmy są regularnie ukształtowane, podczas gdy u "Heterobasidiomycetes" zazwyczaj są nieregularne.
Podział na te dwie grupy był podstawą różnych klasyfikacji aż do końca XX wieku. Początkowo były to taksony w randze podklasy, ale później, gdy grzyby zostały przeniesione z gromady roślin do niezależnego królestwa stały się taksonami w randze klasy. "Homobasidiomycetes" to duża grupa grzybów. Należała do niej większość znanych grzybów wielkoowocnikowych. "Homobasidiomycetes" występowały w większości, jeśli nie we wszystkich głównych klasyfikacjach w XX wieku.
"Homobasidiomycetes" obecnie.
We współczesnej klasyfikacji grzybów nie istnieją taksony "Homobasidiomycetes" i "Heterobasidiomycetes". W wyniku badań mykologów pod koniec XX wieku okazało się, że "Heterobasidiomycetes" są polifiletyczne. Obecnie gatunki, które były do nich zaliczane należą do różnych grup grzybów. "Homobasidiomycetes" są monofiletyczne i z grubsza odpowiadają współczesnej klasie pieczarniaków ("Agaricomycetes"). W ostatnim ćwierćwieczu XX wieku mikrografia aparatu porów przegrody zaczęła wyjaśniać prawdziwe związki filogenetyczne u podstawczaków. Pojęcia "homobasidiomycetes" i "heterobasidiomycetes" nadal są używane, ale już nie jako taksony, lecz określenie nieformalnych grup grzybów o określonych cechach.

</doc>
<doc id="1789719" url="https://pl.wikipedia.org/wiki?curid=1789719" title="Diamentowa pułapka">
Diamentowa pułapka



</doc>
<doc id="1789721" url="https://pl.wikipedia.org/wiki?curid=1789721" title="Bukowa Śląska (stacja kolejowa)">
Bukowa Śląska (stacja kolejowa)

Bukowa Śląska – dawna węzłowa stacja kolejowa w miejscowości Bukowa Śląska, w województwie opolskim, w powiecie namysłowskim, w gminie Namysłów, w Polsce. 

</doc>
<doc id="1789723" url="https://pl.wikipedia.org/wiki?curid=1789723" title="Raszowa (przystanek kolejowy)">
Raszowa (przystanek kolejowy)

Raszowa – przystanek kolejowy we wsi Raszowa, w powiecie strzeleckim (województwo opolskie), w Polsce.
W roku 2017 przystanek obsługiwał 50–99 pasażerów na dobę.
W odległości około kilometra od przystanku znajduje się posterunek odgałęźny Raszowa, gdzie od głównej linii odchodzą łącznice do towarowej części stacji Zdzieszowice.

</doc>
<doc id="1789724" url="https://pl.wikipedia.org/wiki?curid=1789724" title="DR 22">
DR 22

DR 22 – obłok molekularny typu H II znajdujący się w gwiazdozbiorze Łabędzia, należy do większego kompleksu Cygnus X.
W obszarze DR 22 formują się nowe gwiazdy, które go równocześnie rozświetlają. Na zdjęciach wykonanych Kosmicznym Teleskopem Spitzera w podczerwieni widoczne są w tym regionie obłoki kurzu i pyłu a także otulone kokonami pyłowymi nowe gwiazdy. Obszary niebieskie to chmury pyłu, a pomarańczowe to przede wszystkim gorący gaz obłoku molekularnego.

</doc>
<doc id="1789725" url="https://pl.wikipedia.org/wiki?curid=1789725" title="Doktor Jekyll i pan Hyde (film krótkometrażowy 1920)">
Doktor Jekyll i pan Hyde (film krótkometrażowy 1920)

Doktor Jekyll i pan Hyde (ang. "Dr. Jekyll and Mr. Hyde") − amerykański horror krótkometrażowy z 1920 roku. Film jest ekranizacją noweli Roberta L. Stevensona.
Treść.
Naukowiec Jekyll odkrywa, że w każdym człowieku drzemie druga, zła osobowość. Za sprawą wynalezionego przez siebie eliksiru wyzwala ją w sobie, przemieniając się w potwora. Z każdym dniem zaczyna ona jednak przejmować kontrolę nad życiem naukowca, prowadząc go w stronę nieuchronnego upadku...

</doc>
<doc id="1789728" url="https://pl.wikipedia.org/wiki?curid=1789728" title="Jesse Lauriston Livermore">
Jesse Lauriston Livermore

Jesse Lauriston Livermore (ur. 26 lipca 1877, Acton, Massachusetts, zm. 28 listopada 1940, Nowy Jork) – amerykański gracz giełdowy.
Kilkakrotnie zdobywał i przegrywał wielomilionowe fortuny. Wsławił się tym, że dzięki krótkiej sprzedaży zarobił, gdy wszyscy tracili: podczas krachów w 1907 (3 mln $) i 1929 roku (100 mln $).
Życie.
Ojciec chciał, by był farmerem, ale Jesse uciekł do Bostonu w wieku 15 lat. Zaczął pracę jako pomocnik zmieniający notowania giełdowe na tablicy w firmie maklerskiej. Po pracy obstawiał ruchy akcji w punktach bukmacherskich (bucket shops). Już w wieku 15 lat zarobił równowartość dzisiejszych 20.000 $. Gdy po kilku latach sukcesów coraz częściej był uznawany za persona non grata w takich placówkach, przeniósł się do Nowego Jorku i zaczął grać na prawdziwej giełdzie.
Jedną z jego zasad stało się dokupowanie akcji, gdy szły we właściwym kierunku oraz szybkie ograniczanie strat. Gdy nie przestrzegał własnych zasad, tracił zgromadzony majątek. Swoją strategię przedstawił w dwóch książkach: "Reminiscences of a Stock Operator" (wydana pod nazwiskiem jej redaktora Edwina Lefevre'a, 1923) i "How to Trade in Stocks: The Livermore Formula for Combining Time Element and Price" (1940).
Podczas paniki w 1907 roku wyczuł, że istnieje brak kapitału na zakup akcji, brak kredytu i przewidział ostry spadek cen. Potem 90% 3-milionowej fortuny stracił na handlu bawełną. Około 1912 roku miał 1 mln $ długów, ogłosił upadłość, ale odbił się od dna podczas 1. wojny światowej, gdy akcje szły w górę, i późniejszej zapaści.
W tych najlepszych dla niego latach miał szereg rezydencji na całym świecie z pełną służbą, zestaw limuzyn, jacht ze stalowym kadłubem na podróże do Europy. Około 1917 roku poślubił piękną showgirl Dorothy Wendt (druga z trzech żon).
Zarabiał dalej podczas hossy lat 20. i krachu roku 1929. Stracił kolejną fortunę w latach 30., być może na handlu cukrem. W 1934 roku znów był bankrutem. 28 listopada 1940 roku zastrzelił się w szatni hotelu Sherry Netherland na Manhattanie. W liście pożegnalnym napisał, że jest zmęczony ciągłą walką. Od lat cierpiał na depresję. W tym momencie posiadał aktywa pieniężne oraz nienaruszalne fundusze powiernicze o wartości 5 milionów dolarów.
Książki.
"Wspomnienia gracza giełdowego. Wydanie z komentarzem", Edvin Lefevre, wyd. Linia, 2011, tłum. Marcin Mrowiec, Michał Karpiński (oryg. Reminiscences of a Stock Operator)

</doc>
<doc id="1789729" url="https://pl.wikipedia.org/wiki?curid=1789729" title="Rychtal (stacja kolejowa)">
Rychtal (stacja kolejowa)

Rychtal – stacja kolejowa w Rychtalu, w województwie wielkopolskim, w powiecie kępińskim, w gminie Rychtal, w Polsce.

</doc>
<doc id="1789730" url="https://pl.wikipedia.org/wiki?curid=1789730" title="Rzym, miasto otwarte">
Rzym, miasto otwarte

Rzym, miasto otwarte – włoski dramat wojenny z 1945 roku w reżyserii Roberta Rosselliniego. Akcja toczy się podczas niemieckiej okupacji Rzymu w 1944 roku. Film otrzymał nominację do Oscara i jest uważany za otwierający okres neorealizmu we włoskim kinie.
W roku 1995, z okazji stulecia narodzin kina, film znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Fabuła.
Giorgio Manfredi ucieka przed niemieckimi żołnierzami, skacząc po dachach. Ksiądz, Don Pietro Pellegrini, pomaga ruchowi oporu, przekazując wiadomości i pieniądze. Don Pietro ma udzielić ślubu Pinie. Jej narzeczony Francesco nie jest zbyt religijny, ale woli, by ceremonię poprowadził ksiądz nacjonalista, a nie faszystowski urzędnik. Syn Piny Marcello i jego koledzy wykonują drobne zadania dla ruchu oporu. Siostra Piny zaprzyjaźnia się z Mariną, dawną dziewczyną Giorgia, co kończy się tym, że Marina zdradza podziemie w zamian za leki, futra i inne wojenne luksusy.
Szef Gestapo w mieście, z pomocą włoskiego komendanta policji, dopada Giorgia i księdza, i przesłuchuje Giorgia z zastosowaniem przemocy fizycznej. Śledczy starają się namówić Don Pietra do zdrady sprawy, wykorzystując jego wiarę religijną, tłumaczą mu, że sprzymierzył się z ateistami. Pietro odpowiada, że każdy, kto dąży do pomagania innym jest na ścieżce Boga, czy w niego wierzy, czy też nie. Wtedy zmuszają księdza do patrzenia, jak Giorgio zostaje zabity poprzez tortury. Don Pietro także wtedy jest nieugięty, więc zostaje stracony.

</doc>
<doc id="1789731" url="https://pl.wikipedia.org/wiki?curid=1789731" title="Jesse Livermore">
Jesse Livermore



</doc>
<doc id="1789734" url="https://pl.wikipedia.org/wiki?curid=1789734" title="Doktor Jekyll i Pan Hyde (film 1931)">
Doktor Jekyll i Pan Hyde (film 1931)



</doc>
<doc id="1789735" url="https://pl.wikipedia.org/wiki?curid=1789735" title="Lubitów">
Lubitów

Lubitów (ukr. Любитів) – wieś w rejonie kowelskim obwodu wołyńskiego. W II Rzeczypospolitej miejscowość była siedzibą gminy wiejskiej Lubitów w powiecie kowelskim województwa wołyńskiego. Wieś liczy 1436 mieszkańców.
Znajduje tu się stacja kolejowa Lubitów, położona na linii Zdołbunów – Kowel.

</doc>
<doc id="1789737" url="https://pl.wikipedia.org/wiki?curid=1789737" title="Lila Downs">
Lila Downs

Lila Downs (ur. 9 września 1968 w Heroica Ciudad de Tlaxiaco, w stanie Oaxaca, Meksyk) – meksykańska piosenkarka i kompozytorka. Lila Downs śpiewa w wielu językach, głównie angielskim i hiszpańskim. Jej muzyka jest odzwierciedleniem jej korzeni, ciągłym dialogiem między tradycją meksykańską i amerykańską.
Downs porusza się między różnymi nurtami muzycznymi, łącząc różnorodne tradycyjne style meksykańskie, takie jak son, ranchera, corridos, boleros, z tak odrębną muzyką współczesną jak jazz, blues, bossa nova, rap czy muzyką elektroniczną. Swoją muzyką próbuje podtrzymać tradycje rdzennych plemion meksykańskich, takich jak Mistekowie, Zapotekowie, Majowie i Aztekowie oraz muzykę różnych regionów Meksyku, przede wszystkim stanu Oaxaca.
Życiorys.
Jest córką Anity Sánchez, indiańskiej śpiewaczki misteckiej pochodzącej z San Miguel el Grande i Allena Downs, amerykańskiego wykładowcy kinematografii. Uczęszczała do szkoły w Tlaxiaco i w Minessocie. Uczyła się śpiewu w mieście Oaxaca a następnie w Rowland Heights, Kalifornia. W wieku ośmiu lat interpretowała utwory mariachich. Po ukończeniu szkoły średniej rozpoczęła studia na Uniwersytecie Minessota: wybrała antropologię i śpiew. Badała symbolizm materiałów tkanych przez kobiety z plemienia trique w religii misteckiej, Oaxaca.
W okresie, kiedy śpiewała w grupie La Trova Serrana i poświęciła się prawie całkowicie komponowaniu utworów inspirowanych imigrantami misteckimi, poznała saksofonistę Paula Cohena. Obecnie jest on jej mężem, producentem i dyrektorem artystycznym. Mieszkają w dzielnicy miasta Meksyk, Coyoacán.
Współpracowała przy tworzeniu ścieżki dźwiękowej do filmu "Frida", wykonując utwór "Burn it blue". Brała też udział przy tworzeniu muzyki do innych filmów, takich jak, "Tortilla Soup", "Las mujeres verdaderas tienen curvas", czy też "Fados" Carlosa Saury, wykonując niezapomnianą wersję "Foi na travessa da palha".

</doc>
<doc id="1789738" url="https://pl.wikipedia.org/wiki?curid=1789738" title="Zębiełek dżunglowy">
Zębiełek dżunglowy

Zębiełek dżunglowy ("Crocidura crossei") – gatunek owadożernego ssaka z rodziny ryjówkowatych (Soricidae). Występuje w Kamerunie, Wybrzeżu Kości Słoniowej, Ghanie, Gwinei i Nigerii oraz prawdopodobnie w Beninie, Liberii i Togo. Naturalnym siedliskiem tego ssaka są tropikalne, wilgotne lasy nizinne oraz większe skupiska drzew na sawannie. Jest gatunkiem lądowym, przeszukuje ściółkę leśną w poszukiwaniu żywności. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niższego ryzyka). Nie ma większych zagrożeń dla populacji tego gatunku.

</doc>
<doc id="1789739" url="https://pl.wikipedia.org/wiki?curid=1789739" title="Crocidura ingoldbyi">
Crocidura ingoldbyi



</doc>
<doc id="1789740" url="https://pl.wikipedia.org/wiki?curid=1789740" title="Buczek (stacja kolejowa)">
Buczek (stacja kolejowa)

Buczek – stacja kolejowa w miejscowości Wielki Buczek, w województwie wielkopolskim, w powiecie kępińskim, w gminie Rychtal, w Polsce.

</doc>
<doc id="1789744" url="https://pl.wikipedia.org/wiki?curid=1789744" title="Agaricomycotina">
Agaricomycotina

Agaricomycotina Doweld – podtyp podstawczaków ("Basidiomycota") wydzielany w niektórych systemach klasyfikacyjnych.
Według tego systemu opartego na kolejnych edycjach "Dictionary of the Fungi", podtyp "Agaricomycotina" należy do gromady grzybów podstawkowych i zawiera:

</doc>
