<doc id="1791798" url="https://pl.wikipedia.org/wiki?curid=1791798" title="Triumph TR6">
Triumph TR6

Triumph TR6 – brytyjski samochód sportowy, produkowany w latach 1969-1976 przez firmę Triumph Motor Company. Do czasu zakończenia produkcji, był najlepiej sprzedającym się modelem z serii TR. Rekord ten został pokonany przez model TR7. Zbudowano łącznie 94 619 szt. modelu TR6, z czego 86 249 wyeksportowano za ocean, a jedynie 8 370 sprzedano w Wielkiej Brytanii.
Nadwozie pozostało takie jak w poprzednim modelu, zmienione zostały jedynie przód i tył auta.
Wszystkie egzemplarze modelu TR6 wyposażone były w sześciocylindrowy silnik rzędowy o pojemności 2498 cm3. W wersji przeznaczonej na rynek amerykański silnik zasilany był gaźnikiem. Silnik w tej wersji osiągał moc maksymalną 106 KM (78 kW). Na pozostałych rynkach, w tym na rynku brytyjskim, TR6 wyposażano we wtrysk paliwa produkcji Lucas. Początkowo silniki z wtryskiem rozwijały moc maksymalną 152 KM (112 kW), później została ona zmniejszona do 126 KM (93 kW), aby auto było łatwiejsze w prowadzeniu. 
Auto wyposażone było w 4-biegową skrzynię manualną. Opcjonalnie auta wyposażano w nadbieg. Auto wyposażone było w niezależne tylne zawieszenie, zębatkowy układ kierowniczy, 15-calowe felgi, kubełkowe fotele oraz kompletny zestaw wskaźników. Zastosowano hamulce tarczowe z przodu, oraz bębnowe z tyłu. Opcjonalnie można było zamówić fabryczny stalowy dach.

</doc>
<doc id="1791800" url="https://pl.wikipedia.org/wiki?curid=1791800" title="Marta Plewa">
Marta Plewa

Marta Plewa (ur. 17 grudnia 1983) – polska lekkoatletka uprawiająca skok o tyczce.
Kariera.
Medalistka mistrzostw kraju zarówno na stadionie jak i w hali. Zawodniczka Ośrodek Skoku o Tyczce (2001–2009) i AZS UMCS Lublin (od 2009).

</doc>
<doc id="1791801" url="https://pl.wikipedia.org/wiki?curid=1791801" title="The Acco Festival">
The Acco Festival



</doc>
<doc id="1791806" url="https://pl.wikipedia.org/wiki?curid=1791806" title="Pulmo">
Pulmo

Pulmo (ukr. Пульмо) – wieś w rejonie szackim obwodu wołyńskiego założona w 1374 r. W II Rzeczypospolitej miejscowość była siedzibą gminy wiejskiej Pulmo, a następnie w gminie Pulemiec w powiecie lubomelskim województwa wołyńskiego. Poszczególne części wsi przed II wojną światową nosiły nazwy: Antonin i Klimowsk. Miejscowość leży na terenie Szackiego Parku Narodowego i jest malowniczo położona pomiędzy dwoma jeziorami: Pulemieckim i Świtaź. We wsi znajduje się cerkiew św. Mikołaja z 1896 roku.

</doc>
<doc id="1791807" url="https://pl.wikipedia.org/wiki?curid=1791807" title="Protest w Gwinei">
Protest w Gwinei

Protest w Gwinei w 2009 roku – krwawo stłumiony przez wojsko protest zwolenników opozycji na stadionie sportowym w Konakry, zorganizowany 28 września 2009 przeciwko planom startu przywódcy rządzącej junty wojskowej w wyborach prezydenckich. W wyniku działań armii, która otworzyła ogień do 50-tysięcznego tłumu, zginęło wedle międzynarodowych ustaleń co najmniej 157 osób, a setki zostało rannych lub stało się obiektem przestępstw seksualnych. Według władz, zginęło 57 osób, w większości stratowanych przez tłum. Dokładna liczba ofiar nie jest jednak znana.
Rządzący krajem kapitan Moussa Dadis Camara odpowiedzialnością za wydarzenia obarczył pozbawionych kontroli żołnierzy. Masakrę nieuzbrojonych cywilów potępiła społeczność międzynarodowa, która nałożyła sankcje na gwinejskie władze, wezwała je do ukarania sprawców, a kapitana Camarę do rezygnacji z aspiracji prezydenckich. W celu dokładnego wyjaśnienia przebiegu wydarzeń podjęte zostało międzynarodowe dochodzenie ONZ, które odpowiedzialnością za ich przebieg obarczyło kilku czołowych członków junty, w tym jej przywódcę. ONZ i Międzynarodowy Trybunał Karny uznały masakrę cywilów za zbrodnię przeciwko ludzkości.
Konsekwencją brutalnej pacyfikacji protestu był wzrost napięcia politycznego w kraju. W celu zażegnania kryzysu i wypracowania porozumienia władz z opozycją, misję negocjacyjną z ramienia ECOWAS podjął prezydent Burkina Faso, Blaise Compaoré. W styczniu 2010, po realnej zmianie przywództwa na szczytach władzy, strony osiągnęły kompromis i podpisały porozumienie w sprawie powrotu kraju do rządów cywilnych, utworzeniu wspólnego rządu przejściowego i organizacji wyborów w ciągu sześciu miesięcy.
Geneza wydarzeń.
Gwinea, muzułmańskie państwo w zachodniej Afryce liczące nieco ponad 10 mln mieszkańców, od czasów uzyskania niepodległości w 1958 rządzona była w sposób autorytarny, a prawa jej obywateli były systematycznie łamane.
24 grudnia 2008, kilka godzin po ogłoszeniu śmierci długoletniego prezydenta Lansany Conté, władzę w wyniku zamachu stanu przejęła junta wojskowa (CNDD – Rada Narodowa na rzecz Demokracji i Rozwoju) na czele z kapitanem Moussą Dadis Camarą. Junta obiecywała przywrócenie porządku i demokracji, walkę z korupcją i kartelami narkotykowymi oraz renegocjację niekorzystnych dla państwa kontraktów na wydobycie surowców mineralnych. Społeczeństwo, zmęczone 24-letnimi rządami Conté, poparło program nowych władz i udzieliło im znacznego kredytu zaufania, mając nadzieje na zmiany.
Z biegiem czasu, rządzący zaczęli jednak tracić poparcie społeczne z powodu powrotu do autorytarnego sposobu sprawowania władzy. Wojsko przejęło kontrolę nad wszystkimi sprawami państwa. Żołnierzom brakowało karności, dopuszczali się aktów rabunku. Wbrew wcześniejszym zapowiedziom nie podjęto kroków w kierunku przeprowadzenia wolnych i uczciwych wyborów, a kapitan Camara nie wykluczał swojego startu w wyborach prezydenckich. Jednocześnie brutalnie tłumiono głosy opozycji domagającej się powrotu do rządów cywilnych, a sprawcy nadużyć pozostawali bezkarni.
Koszary wojskowe Alpha Yaya Diallo w Konakry stały się "de facto" siedzibą rządu, skąd członkowie junty decydowali o najważniejszych sprawach. Po przejęciu władzy Camara zawiesił konstytucję, rozwiązał wszystkie instytucje republiki i zakazał wszelkiej działalności politycznej i związkowej. Początkowo zaproponował organizację wyborów do grudnia 2010, jednak pod naciskiem międzynarodowym zobowiązał się do przeprowadzenia ich o rok wcześniej. Zadeklarował również, że w wyborach nie będą mogli uczestniczyć członkowie CNDD. Zapowiedzi te spotkały się z przychylną reakcją ze strony społeczeństwa i opozycji. Jednakże w ciągu kolejnych miesięcy junta nie podejmowała żadnych działań przybliżających organizację wyborów, a wręcz przeciwnie, ograniczała wolność wypowiedzi i zgromadzeń. Próby prowadzenia kampanii prezydenckiej przez opozycję spotykały się z powtarzającymi się przypadkami zastraszeń i ataków. W sierpniu 2009 CNDD ogłosiła zakaz wysyłania wiadomości tekstowych przez telefony komórkowe, a we wrześniu zakaz prowadzenia dyskusji politycznych na antenie rozgłośni radiowych.
Przeciwnicy reżimu wojskowego, partie polityczne, związki zawodowe i organizacje społeczne, utworzyły wspólną koalicję Forum Żywych Sił Gwinei ("Forum des Forces Vives de Guinée"). W marcu 2009 przedstawiła ona władzom kalendarz przygotowań wyborczych, proponując organizację wyborów parlamentarnych w październiku, a prezydenckich w grudniu 2009. Choć Camara zgodził się z propozycjami, nie podjął żadnych dalszych działań, a w maju i czerwcu 2009 junta odmówiła przyznania środków finansowych komisji wyborczej potrzebnych na organizację głosowania. Po miesiącach braku działań i zwiększającej się presji ze strony społeczeństwa i społeczności międzynarodowej, Camara w sierpniu 2009 wyznaczył datę wyborów prezydenckich na 31 stycznia 2010, nie wykluczając przy tym swego udziału. Opozycja uznała potencjalną kandydaturę Camary za zagrożenie dla wiarygodności wyborów i rozpoczęła planowanie w kraju demonstracji.
Przygotowania do protestu.
19 września 2009 Forum Żywych Sił Gwinei (FFVG) zadecydowało o przeprowadzeniu głównego protestu w dniu 28 września 2009. Dzień ten został wybrany celowo z powodu jego historycznego znaczenia. 28 września 1958 przeprowadzono w Gwinei referendum niepodległościowe, w wyniku którego kilka dni później kraj uzyskał suwerenność. Antyrządowy wiec planowano zorganizować na największym stołecznym Stadionie 28 Września ("Stade 28 Septembre"), nazwanym tak na cześć wspomnianych wydarzeń. Protest miał w zamyśle organizatorów pokazać rozległe poparcie społeczeństwa dla opozycji i przekonać Camarę do rezygnacji z zamiaru startu w wyborach.
Wkrótce po ustaleniu terminu protestu FFVG wysłało Jeana-Marie Doré, przewodniczącego wchodzącej w skład koalicji Unii na rzecz Rozwoju Gwinei (UPG), do kapitana Camary w celu poinformowania go o zamiarze organizacji pokojowego wiecu na miejskim stadionie. Według relacji Doré, Camara początkowo niechętny, udzielił ostatecznie zgody. FFVG wysłało wówczas oficjalne pisma do odpowiednich urzędów z informacją o organizacji zgromadzenia. W kolejnych dniach władze podejmowały jednakże kroki w celu uniemożliwienia organizacji wiecu. 22 września minister ds. młodzieży ogłosił, że Stadion 28 Września będzie zamknięty dla publiczności od 23 września do 11 października w celu przygotowania go na mecz z Burkina Faso. 27 września 2009 minister spraw wewnętrznych w telewizyjnym oświadczeniu ogłosił natomiast zakaz organizowania wszelkich demonstracji w kraju do dnia 2 października (Święta Niepodległości). Tego samego dnia Camara ogłosił 28 września dniem wolnym od pracy i zakazał organizacji w tym czasie publicznych zgromadzeń. Liderzy opozycji zdecydowali, że pomimo zakazu protest odbędzie się. W nocy 28 września 2009 Camara zatelefonował do jednego z liderów opozycji Sidyi Touré, przewodniczącego Unii Sił Republikańskich (UFR), z żądaniem odwołania manifestacji. Zaproponował w zamian zorganizowanie 29 września mniejszego wiecu na mniejszym i peryferyjnym Stadionie Nongo. Touré odrzekł jednak, że rezygnacja z protestu jest już niemożliwa, a jego uczestnicy o poranku będą gromadzić się na ulicach stolicy
Przebieg protestu.
Droga na stadion.
28 września 2009 od wczesnych godzin porannych dziesiątki tysięcy zwolenników opozycji kierowało się stronę stadionu, zapełniając główną ulicę miasta, Donka. Początkowo dotarcie na stadion utrudniał ulewny deszcz, jednak od godziny 8:30 opady zaczęły słabnąć, a tłum na ulicach gęstniał. Do pierwszego spotkania podążających na stadion osób ze służbami bezpieczeństwa doszło na skrzyżowaniu ulicy Donka z ulicą Hamdalaye. Stacjonujący tam oddział policji próbował zatrzymać marsz przy pomocy gazu łzawiącego, jednak pod naporem tłumu wycofał się. Na kolejnym skrzyżowaniu z ulicą Bellevue policja oprócz gazu łzawiącego użyła także ostrej amunicji, w wyniku czego zginęły co najmniej dwie osoby. Manifestanci poczęli rzucać kamieniami w kierunku sił porządkowych i zaatakowali posterunek policji, wzniecając w nim pożar i podpalając kilka radiowozów. Jeden z policjantów został ranny, a cały oddział wycofał się, umożliwiając maszerującym ludziom dotarcie pod kompleks sportowy. W kolejnych dniach kapitan Camara twierdził, że w czasie ataku na posterunek policji opozycjoniści zdobyli szereg amunicji i broni, której zamierzali użyć do przeprowadzenia zamachu stanu. Jednak według raportu Human Rights Watch, nie było żadnego dowodu na potwierdzenie tych słów, a demonstranci nie byli uzbrojeni w czasie protestu.
Zwolennicy opozycji już od godziny 7-8:00 zaczęli gromadzić się przy głównym wejściu na stadion. Około 9:00 pojawił ię tam oddział żandarmów pod dowództwem Tiégboro Camary, który rozkazał zgromadzonym opuszczenie miejsca. Z powodu odmowy żandarmi użyli gazu łzawiącego i ostrej amunicji, co doprowadziło według świadków do śmierci co najmniej dwóch osób.
W czasie gdy mieszkańcy zmierzali na stadion, główni liderzy opozycji, były premier Sidya Touré i Cellou Dalein Diallo, François Lonsény Fall, Mamadou Mouctar Diallo i Mamadou Baadiko Bah spotkali się w domu Jeana-Marie Doré, położonym w pobliżu stadionu. W chwili opuszczania mieszkania, zostali poinformowani o wizycie imama z pobliskiego Wielkiego Meczetu Fayçal i biskupa anglikańskiego Alberta Gomeza w celu mediacji i przedstawienia informacji od Moussy Dadis Camary. Delegację przyjął tylko Doré, wedle słów którego Camara miał zgodzić się na nieużywanie przemocy wobec uczestników wiecu w przypadku przekonania przez liderów opozycji zgromadzonych na stadionie osób do pokojowego rozejścia się. W czasie podejmowania wysłanników przez Doré, pozostali liderzy opozycji udali się na stadion, jednak zostali zatrzymani w jego pobliżu przez Tiégboro Camarę. Gdy spostrzegli to ich zwolennicy, otoczyli oddział Camary, a ten w odpowiedzi rozkazał politykom udanie się na stadion i nakazanie mieszkańcom rozejście się do domów. Około 11:00 przywódcy opozycji, niesieni na rękach przez tłum, wkroczyli na Stadion 28 Września, na którym już od jakiegoś czasu zaczęła gromadzić się ludność.
Wydarzenia wewnątrz i wokół stadionu.
Zgromadzeni na arenie sportowej zwolennicy opozycji wykrzykiwali prodemokratyczne hasła „Niech żyje naród, chcemy wolności”, śpiewali, tańczyli i wymachiwali transparentami i flagami. Pozostała część maszerowała dookoła stadionu, który otoczony był przez rozległy kompleks sportowy. W manifestacji uczestniczyło ok. 50 tys. osób
Około 11:30, pół godziny po przybyciu liderów opozycji, w pobliżu kompleksu sportowego pojawiło się kilkuset żołnierzy, żandarmów, policjantów i ubranych po cywilnemu milicjantów. W skład tych oddziałów wchodziła Straż Prezydencka pod dowództwem pułkownika Aboubakara “Toumba” Diakité, osobistego doradcę Camary (tzw. „czerwone berety”), która to właśnie w głównej mierze dopuściła się zbrodni. Dodatkowo dwa oddziały żandarmerii („zielone berety”) pod dowództwem kapitana Tiégboro Camary, jednostka policji oraz grupa cywilnej milicji uzbrojonej w noże, pałki i maczety. Po przybyciu na miejsce, otoczyli oni stadion i cały kompleks oraz zablokowali wszystkie wejścia. Ze swoich pojazdów rozpoczęli ostrzał gazem łzawiącym manifestantów zgromadzonych w środku, powodując wybuch paniki. Kilka minut później Straż Prezydencka i mniejsza liczba pozostałych sił dokonała szturmu na główną bramę stadionu i rozpoczęła ostrzał ludności z ostrej amunicji. Według świadków, żołnierze strzelali wprost do tłumu, od prawej strony do lewej, do czasu wystrzelania całego magazynku. Strzelali także do osób próbujących wydostać się z obiektu, wspinających się na mury i ogrodzenie. Demonstranci chcący wydostać się poprzez drugą z bram również zostali zaatakowani. W czasie ostrzału wiele osób zostało stratowanych na śmierć. Inni zginęli na skutek pobić lub od ciosów nożem. Część osób, którym udało się znaleźć schronienie w toaletach, szatniach i innych pomieszczeniach stadionu, uniknęła obrażeń. Po wejściu na stadion, wojsko rozpoczęło masakrę ludności zgromadzonej na jego płycie i trybunach.
Stadion 28 Września otoczony był rozległym kompleksem sportowym. Wewnątrz kompleksu znajdowały się boiska do gry koszykówkę i siatkówkę, różne budynki infrastrukturalne i mniejszy stadion piłkarski. Całość ogrodzona była zaś wysokim murem z niewielką liczbą metalowych bram. W czasie ataku oddziały zbrojne obsadziły nie tylko sam budynek głównego stadionu, ale także cały kompleks sportowy, na terenie którego również zgromadzeni byli demonstranci. Także i tam doszło do zabójstw i zbrodni. Zwolennicy opozycji, którym udało się wydostać ze stadionu, trafiali zazwyczaj na dalszy obstrzał na terenie kompleksu. Wiele osób próbowało opuścić budynek stadionu skacząc z jego wierzchołka z wysokości 10-15 metrów. Część z nich umierała w wyniku odniesionych obrażeń, przygniecenia przez innych skaczących lub ostrzału żołnierzy. Żołnierze niekiedy obiecywali protestującym swobodne przejście, a następnie bez zapowiedzi dokonywali ich ostrzału. Świadkowie wydarzeń opisywali jednak również przypadki pomocy ze strony stacjonujących na zewnątrz żandarmów, którzy umożliwiali im opuszczenie kompleksu sportowego i napominali Straż Prezydencką przed dokonywaniem brutalnych przestępstw. Pośród wielu zbrodni, żołnierze dokonywali także grabieży majątku uciekających demonstrantów i zabitych. Obiektem kradzieży padały portfele, telefony, pieniądze, aparaty, buty i dokumenty tożsamości.
W wyniku brutalnego stłumienia wiecu, zdaniem międzynarodowych organizacji broniących praw człowieka, zginęło co najmniej 157 osób (według danych Gwinejskiej Organizacji Praw Człowieka, OGDH). Według raportu ONZ, zabitych lub zaginionych zostało co najmniej 156 osób. Raport Human Rights Watch szacował liczbę ofiar na 150-200 obywateli. Natomiast gwinejskie ministerstwo spraw wewnętrznych 29 września poinformowało o 57 ofiarach, a krajowa komisja badawcza w lutym 2010 podała całkowitą liczbę ofiar na poziomie 63 osób. Według raportu Human Rights Watch, rannych zostało ponad 1,4 tys. osób, według danych OGDH ponad 1,2 tys., a zdaniem gwinejskiego ministerstwa zdrowia 934 osoby. Większość rannych stanowiły osoby z ranami postrzałowymi, wiele z nich miało również rany cięte i kłute po nożach, bagnetach i maczetach, ślady pobić po kolbach karabinów, pałkach i kijach, uderzeniach pięściami i kopaniu. Część z rannych miało połamane i zmiażdżone kości.
W czasie pacyfikacji protestu na stadion, w celu ujęcia liderów opozycji, udał się dowódca Straży Prezydenckiej, Aboubakar “Toumba” Diakité, wraz ze swoim zastępcą Marcelem Kuvugi. Według świadków, w środku stadionu Diakité dopuścił szeregu zabójstw i pobić. Straż Prezydencka zatrzymała przywódców opozycji znajdujących się na trybunie honorowej i dotkliwie ich pobiła. Największych obrażeń doznał były premier Cellou Dalein Diallo, który upadł i stracił przytomność. Pobity został również Doré, który nie zdążył dostać się do środka stadionu i znajdował się niedaleko jego bramy. Przywódcy zostali wyprowadzeni z kompleksu sportowego przez Diakité i dowódcę żandarmerii Tiégboro Camarę i przewiezieni samochodami do koszar wojskowych. Z powodu odniesionych obrażeń zostali następnie umieszczeni w szpitalu, gdzie późnym wieczorem przyjęli delegację urzędników rządowych, która złożyła im oficjalne przeprosiny. Zostali również poinformowani, że Camara zezwolił na ich powrót do domów.
Dziesiątki kobiet i dziewcząt, które uczestniczyły w demonstracji na stadionie w Konakry stało się obiektem przemocy seksualnej ze szczególnym okrucieństwem. Według raportu Human Rights Watch, większości napaści dopuścili się członkowie Straży Prezydenckiej, w mniejszej skali uczestniczyli w nich również żandarmi, policjanci i cywilni milicjanci. Raport informował o 63 zidentyfikowanych ofiarach nadużyć seksualnych, jednakże rzeczywista liczba ofiar była najpewniej większa, jako że część z kobiet nie zgłosiła przypadków napastowań i nie zwróciła się nigdzie o pomoc m.in. z powodu obaw o stygmatyzację w większości muzułmańskim kraju. Raport ONZ ukazywał 109 przypadków gwałtów, podkreślając jednocześnie niekompletność tych danych. Po szturmie i wkroczeniu na teren stadionu, wielu z żołnierzy zaczęło przypierać do muru, gonić i wyłapywać kobiety. Po zastraszeniu ofiary, zrywali lub rozcinali ich ubrania, często kalecząc ciała. Następnie dokonywali serii szybkich gwałtów. Wiele z kobiet gwałconych było wielokrotnie przez wielu żołnierzy. Oprócz gwałtów żołnierze dopuszczali się napaści seksualnych przy użyciu takich przedmiotów jak kije, kawałki drewna, pałki, buty, kolby karabinów i bagnety. Kobiety w ich wyniku doznawały rozległych ran i zakażeń.
Wszystkie te czynności odbywały się na oczach uciekających protestantów i pacyfikujących ich żołnierzy. Przypadki nadużyć seksualnych odnotowano zarówno na głównym stadionie i w jego pomieszczaniach, jak również na terenie całego kompleksu sportowego. Najczęściej towarzyszyły im słowne zniewagi, pobicia i groźby utraty życia. Według świadków, w kilku przypadkach groźby te zostały później spełnione. Starsze kobiety i mężczyźni próbujący uniemożliwić czyny żołnierzy byli bici lub zabijani.
Część z kobiet została uprowadzona przez żołnierzy z kompleksu sportowego do koszar wojskowych i poddawana była wielokrotnym gwałtom przez okres nawet do pięciu dni. Raport Human Rights Watch odnotował również porwanie kobiet z centrum zdrowia Ratoma w Konakry. Kobiety zaciągane były do pojazdów i wywożone do budynków wojskowych, gdzie wbrew ich woli podawano im alkohol i środki odurzające oraz poddawano przestępstwom seksualnym. Po kilku dniach, porzucano je półnagie, nad ranem lub wieczorem, na skrzyżowaniach ulic.
Większość wykorzystanych kobiet ujętych w raporcie Human Rights Watch opisywała uczucie głębokiego poziomu wstydu i poniżenia. Wyrażała również niepokój związany z odrzuceniem ze strony rodziny, stygmatyzacji ze strony społeczeństwa, możliwością zajścia w ciążę i zarażenia się chorobami wenerycznymi oraz wirusem HIV. Wiele kobiet w ogóle nie przyznało się do bycia ofiarą nadużyć. Dla wielu z nich utrata dziewictwa wiązała się z degradacją społeczną i splamieniem honoru rodziny w konserwatywnym społeczeństwie.
Działania wojska po ataku.
Zacieranie śladów.
29 września 2009 władze Gwinei ogłosiły, że w czasie protestu na stołecznym stadionie zginęło 57 osób, w większości stratowanych przez tłum. Stało to w sprzeczności z szacunkami lokalnych organizacji praw człowieka, które opierając się na źródłach szpitalnych informowały o co najmniej 157 zabitych. Dokładna liczba ofiar nie jest jednak znana. 2 października 2009 władze wystawiły na widok publiczny w Wielkim Meczecie Fayçal ciała 57 ofiar w celu ich identyfikacji. Wiele rodzin skarżyło się, że nie mogli odnaleźć swoich krewnych i bliskich. Na miejscu doszło również do krótkich starć mieszkańców stolicy ze służbami bezpieczeństwa. Według raportu Human Rights i ONZ, rzeczywista liczba ofiar była dużo wyższa niż oficjalne dane rządu.
Według tych raportów, wojsko tuż po zakończeniu ataku na zwolenników opozycji niezwłocznie przystąpiło do usuwania śladów dokonanych zbrodni. Już w czasie ataku żołnierze konfiskowali widoczne telefony komórkowe, aparaty fotograficzne i kamery w celu eliminacji potencjalnych dowodów. Obecni w okolicach stadionu dziennikarze byli zastraszani, bici i wydalani z obrębu obiektu.
Po masakrze, ciała zabitych leżały zarówno na samym stadionie, jak również na terenie całego kompleksu sportowego. Między godziną 12:00 a 13:00 na teren obiektu po raz pierwszy dostał się ambulans Gwinejskiego Czerwonego Krzyża, zabierając ciała 15 zabitych i kilku rannych. Jednak już ok. 13:00 wojsko zamknęło wejścia na teren kompleksu, odcinając do niego dostęp z zewnątrz. Wszelkie konwoje medyczne były już cofane. Straż Prezydencka rozpoczęła pospieszne zbieranie i usuwanie ciał. Ciała ładowane były na pojazdy wojskowe, wywożone w nieznane miejsca, po czym grzebane w masowych grobach. W tym czasie wewnątrz stadionu znajdowało się jeszcze wiele osób ukrytych w różnych jego zaułkach i pomieszczeniach. Byli oni świadkami wydarzeń, a zauważeni byli bici i wypędzani na zewnątrz. Świadkowie wydarzeń w późniejszych relacjach dokładnie opisywali wywożenie dziesiątek ciał, kobiet i mężczyzn, ze stadionu.
Wiele zwłok ofiar masakry trafiło w kolejnych godzinach po ataku do dwóch kostnic przy szpitalach Donka i Ignace Deen. Zostało tam przewiezionych bezpośrednio ze stadionu przez lokalne ambulanse lub prywatne osoby. Część została tam przeniesiona po zgonie w szpitalach w wyniku odniesionych ran. Wojsko już późnym popołudniem 28 września otoczyło kostnice, uniemożliwiając do nich dostęp cywilom. Pozostały one zablokowane do 1 października 2009, kiedy to żołnierze wpuścili do środka dziennikarzy, pokazując ciała 57 zabitych, wszystkich według oficjalnego stanowiska władz. Rząd stanowczo odrzucał głosy rodzin, organizacji praw człowieka i opozycji o braku wielu zwłok, a minister środowiska uznał twierdzenia o większej liczbie zabitych za „oparte na plotkach”. Jednak według świadków i raportu Human Rights Watch, żołnierze wywieźli wiele ciał z budynków kostnic. Części z rodzin udało się również posiąść ciała swoich bliskich dzięki przekupieniu strażników.
Tuż po ataku setki rannych zaczęło zgłaszać się do największego szpitala Donka. Szpital był przepełniony, ranni leżeli na podłogach, a lekarze nie nadążali z udzielaniem pomocy. Około 15:00 na teren szpitala wkroczyły siły Straży Prezydenckiej i żandarmerii. Wojsko opanowało teren szpitala i całkowicie zablokowało na pewien czas dostęp do niego. Zastraszyło rannych pacjentów i lekarzy, od których zażądało wstrzymania udzielania pomocy i robienia jakichkolwiek zdjęć poszkodowanym. W celu wzbudzenia strachu, kilkakrotnie wystrzeliło w górę z broni palnej. Żołnierze zniszczyli również pobliską aptekę, w której znajdowało się wiele niezbędnych medykamentów. Przybyły później na teren szpitala minister zdrowia, według relacji świadków, osobiście miał się dopuścić kopania leżących na podłodze rannych. Wojsko opuściło szpital ok. 16:00, pozostawiając przy wejściu kilkoro żołnierzy kontrolujących dostęp do budynku.
Ataki na domy liderów i zwolenników opozycji.
Tuż po pacyfikacji protestu, w godzinach popołudniowych i wieczornych 28 września 2009 Straż Prezydencka na czele z kapitanem Claude’em Plivi, ministrem ds. ochrony prezydenckiej, włamała się i splądrowała domy trzech liderów opozycji: Cellou Dalein Diallo, Sidyi Touré i Jeana-Marie Doré. Wszyscy oni przebywali w tym czasie w szpitalu z powodu ran odniesionych w czasie manifestacji. W domach przebywała ich rodzina i przyjaciele, którzy zostali zastraszeni przez wojsko. Żołnierze wtargnęli do mieszkań, grabiąc i niszcząc najcenniejsze rzeczy i dokumenty. Z domu Cellou Dalein Diallo skradzione zostały m.in. komputery, telewizory, ubrania oraz trzy samochody i kilka motorów zaparkowanych na zewnątrz. Celem napaści miało być zastraszenie i zdezorganizowanie pracy opozycjonistów.
W godzinach po dokonaniu masakry, uzbrojone i zamaskowane oddziały Straży Prezydenckiej i cywilnej milicji obsadziły rejony miasta zamieszkane główne przez zwolenników opozycji, dokonując ataków na ich mieszkańców i grabieży majątków. W dzielnicach tych doszło do przypadków zabójstw, gwałtów, pobić i zastraszania ludności oraz kradzieży. Sytuacja taka miała miejsce również w kilku kolejnych dniach.
Arbitralne zatrzymania.
W czasie i tuż po zakończeniu pacyfikacji wiecu opozycji, jego uczestnicy byli losowo wyłapywani przez żołnierzy w czasie ucieczki ze stadionu. W ten sposób zostało zatrzymanych i przewiezionych w miejsce odosobnienia kilkadziesiąt osób. Dołączyła do nich również mniejsza liczba pojmanych w czasie ataków na domy zwolenników opozycji oraz krewni osób szukających ich w miejscach przetrzymywania. Zatrzymani umieszczeni zostali w czterech punktach stolicy: koszarach wojskowych Alpha Yaya Diallo, koszarach Koundara oraz w jednej z baz policji i w centrum zatrzymań żandarmerii. Przetrzymywani byli przez okres do 15 dni, stając się w tym czasie obiektem nadużyć praw człowieka, niehumanitarnego traktowania i tortur. Części z rodzin udało się dzięki przekupieniu strażników uzyskać zwolnienie ich krewnych. Zatrzymani, często ranni w czasie wydarzeń, nie mieli zapewnionej pomocy medycznej i odpowiednich porcji żywności, byli bici, znieważani i grabieni z posiadanych rzeczy.
Do największych nadużyć doszło w koszarach Koundara i Alpha Yaya Diallo, gdzie zwolennicy opozycji byli przetrzymywani najdłużej. W tych pierwszych, według relacji samych więźniów, byli oni zmuszani do obnażania się i leżenia na ziemi w czasie gdy członkowie Straży Prezydenckiej przejeżdżali kilkakrotnie motocyklem po ich nogach. Żołnierze wylewali na nich gotującą się wodę, biczowali po kilkadziesiąt razy rano i wieczorem, zmuszali do kładzenia się nago jeden na drugim powodując miażdżenie leżących najniżej. Zatrzymani zmuszani byli do zajmowania niewygodnych pozycji przez długi okres, patrzenia wprost na słońce, stania z głową skierowaną w dół, leżenia w czasie chodzenia po nich i imitowania zachowań dzikich zwierząt dla rozbawienia strażników. W nocy organizowano zaś pozorowane egzekucje z ich udziałem. Podobna sytuacja miała miejsce w koszarach Alpha Yaya Diallo, w których zatrzymani byli dotkliwie bici i znieważani.
Reakcja władz i opozycji.
29 września 2009 Moussa Dadis Camara, w udzielonym wywiadzie, przyznał, że za zaistniałe wydarzenia odpowiedzialni są żołnierze, którzy stracili panowanie nad sytuacją. Zaprzeczył jednak przypadkom dokonywania przez nich gwałtów. Dodał, że trudnym jest kontrolowanie wojska w sytuacji napięcia w kraju i wyraził swój „głęboki smutek”. Powiedział, że „po raz pierwszy w Gwinei zdarzyła się taka rzecz” i oskarżył liderów opozycji o podżeganie do niepokojów i „rozdawanie pieniędzy młodzieży w celu wszczęcia rewolty”.
30 września 2009 władze zakazały wszelkich masowych zgromadzeń o „charakterze wywrotowym” i ogłosiły dwudniową żałobę narodową. Camara dodał, że sprawcy protestu i ich sponsorzy zostaną surowo ukarani. Wezwał autorytety religijne, organizacje społecznie, partie polityczne i media do powstrzymania się od oświadczeń i działań mogących spowodować zakłócenie porządku publicznego.
Camara wezwał do utworzenia nowego „rządu jedności narodowej”, złożonego z przedstawicieli różnych partii politycznych oraz do powołania międzynarodowej komisji śledczej pod egidą ONZ w celu zbadania okoliczności ostatniego protestu oraz protestów ze stycznia i lutego 2007. Zaapelował również do afrykańskich przywódców o pomoc w mediacji między różnymi siłami politycznymi wewnątrz kraju. Podkreślił, że w przypadku ustąpienia przez niego ze stanowiska prezydenta i zrezygnowania z udziału w wyborach, w kraju mogłoby dojść do kolejnego zamachu stanu. Powiedział, że stał się „zakładnikiem” armii, która zagroziła w takim przypadku dokonaniem przewrotu. 4 października 2009 oświadczył, że nie ponosi odpowiedzialności za wydarzenia z 28 września, a następnego dnia zarzucił Francji traktowanie jego kraju jak jednego z jej dystryktów i „szkalowanie narodów Afryki”.
29 września 2009 Alpha Condé, przebywający w Nowym Jorku przywódca opozycji, zapowiedział mobilizację społeczeństwa i kontynuowanie protestów przeciwko „kryminalnemu reżimowi wojskowemu”. 1 października 2009 liderzy opozycji odrzucili propozycję Camary, dotyczącą stworzenia wspólnego rządu, uznając ją za niewiarygodną. Były premier Sidya Touré stwierdził, że „nie interesuje go to w najmniejszym stopniu”, a najważniejszą sprawą jest ustalenie, kto wydał rozkaz strzelania do tłumu. Mamadou Mouctar Diallo, lider opozycyjnej partii Nowe Siły Demokracji, uznał propozycję za próbę „odwrócenia uwagi”. Forum Żywych Sił Gwinei wezwało UA i ECOWAS do przysłania do Gwinei misji pokojowej celem ochrony społeczeństwa.
5 października 2009 opozycja zorganizowała protest poza stolicą. Tego dnia w Kissidougou odbył się strajk powszechny. W całym mieście zamknięte pozostały sklepy i budynki administracji publicznej, a ruch na ulicach prawie zupełnie zamarł. 12 października 2009 opozycja, wspólnie ze związkami zawodowymi, zorganizowała dwudniowy strajk powszechny w Konakry w celu uczczenia pamięci ofiar masakry. Wezwała pracowników sektora państwowego i prywatnego do pozostania w domach oraz modlitwy w intencji ofiar.
7 października 2009 władze Gwinei ogłosiły zamiar powołania niezależnej komisji w celu zbadania wydarzeń w stolicy. W jej skład miało wejść 31 osób, w tym 4 członków partii politycznych, 3 członków związków i organizacji społecznych, 3 przedstawicieli wojska i 3 przedstawicieli organizacji praw człowieka. Pozostałymi jej członkami mieli być prawnicy, sędziowie i profesorowie. Opozycja natychmiast odrzuciła pomysł tworzenia komisji kontrolowanej przez rząd i zaapelowała o międzynarodowe śledztwo w tej sprawie. W październiku, w odpowiedzi na reakcję władz na masakrę w Konakry, z rządu odeszło trzech ministrów.
Działania społeczności międzynarodowej.
Reakcja społeczności międzynarodowej nie ograniczyła się tylko do słów krytyki użycia przemocy wobec obywateli i apeli do władz, lecz przybrała także formę konkretnych działań. Obejmowały one nałożenie sankcji na rządząca juntę, wszczęcie dochodzenia w sprawie wydarzeń w dniu 28 września oraz międzynarodową mediację mającą na celu zażegnanie powstałego konfliktu między władzą i opozycją.
Sankcje.
12 października 2009 ministrowie spraw zagranicznych ECOWAS, w czasie spotkania w Abudży, zażądali od Camary złożenia zobowiązania, że ani on, ani żaden z członków junty nie wezmą udziału w wyborach prezydenckich. Ponadto wezwali do powołania międzynarodowej komisji w celu zbadania „masakry nieuzbrojonych cywilów i przypadków gwałtów” oraz ukarania sprawców i postawienia ich przed sądem w Gwinei lub przed Międzynarodowym Trybunałem Karnym (MTK). Ministrowie zaapelowali do władz gwinejskich o zwolnienie wszystkich aresztowanych w czasie protestu, zwrócenie ciał rodzinom ofiar oraz zapewnienie ofiarom gwałtów należytej opieki medycznej. Przewodniczący pracom ECOWAS prezydent Nigerii Umaru Yar’Adua zwołał na 17 października do Abudży specjalny szczyt państw ECOWAS w sprawie sytuacji w Gwinei i sytuacji w Nigrze. Unia Afrykańska już wcześniej dała Camarze czas do 17 października na rezygnację z planów startu w wyborach prezydenckich.
17 października 2009, w dniu wygaśnięcia ultimatum Unii Afrykańskiej, państwa bloku ECOWAS, w czasie specjalnego szczytu w Abudży, nałożyły embargo na sprzedaż broni dla Gwinei, oskarżając przy tym rządzącą juntę o „masowe naruszanie praw człowieka” w czasie wrześniowego protestu. Zapowiedziały podjęcie odpowiednich środków w celu uzyskania wsparcia Unii Afrykańskiej, Unii Europejskiej oraz ONZ we wdrażaniu w życie embarga. Francja już na początku października zawiesiła wszelką współpracę wojskową z Gwineą, w tym również handel bronią. Camara nie spełnił żądań UA i nie zrezygnował na piśmie z aspiracji prezydenckich przed północą 17 października 2009. Oświadczył, że sprawa jego udziału w wyborach powinna być przedmiotem międzynarodowych negocjacji. Zwrócił się z pismem do UA i ECOWAS o rozwiązanie tej kwestii w czasie mediacji prezydenta Compaoré. W odpowiedzi, Komisja Pokoju i Bezpieczeństwa UA zagroziła możliwością uchwalenia sankcji przeciw Gwinei.
27 października 2009 Unia Europejska uchwaliła wobec Gwinei embargo na handel bronią oraz sankcje przewidujące zakaz podróżowania i zamrożenie aktywów finansowych członków junty wojskowej na terytorium UE. 29 października 2009 sankcje wobec Gwinei uchwaliła Unia Afrykańska. Obejmowały one zakaz podróżowania po jej terytorium i zamrożenie aktywów członków junty. 22 grudnia 2009 UE zaostrzyła sankcje wobec Gwinei, rozszerzając skalę zamrożenia środków finansowych junty oraz wprowadzając zakaz eksportu do tego kraju wszelkiego wyposażenia mogącego przysłużyć się do represji wobec ludności.
23 grudnia 2009 Stany Zjednoczone wyłączyły na rok Gwineę (oraz Madagaskar i Niger) ze swojego gospodarczego programu pomocowego dla Afryki ("Africa Growth and Opportunity Act") z powodu niespełnienia jego kryteriów. Prezydent Barack Obama zaapelował do tych krajów o wprowadzenie rządów prawa i politycznego pluralizmu, eliminacji barier handlowych z USA oraz podjęcie wysiłków na rzecz walki z korupcją.
Mediacja.
5 października 2009 z misją mediacyjną do Konakry przybył w imieniu ECOWAS prezydent Burkina Faso Blaise Compaoré. Wezwał on władze i opozycję do wspólnego dialogu. Zaproponował zorganizowanie spotkania dwóch stron w Wagadugu, na co rząd Gwinei wstępnie przystał. Opozycja nie wykluczyła prowadzenia rozmów. Były premier i jeden z liderów opozycji, Cellou Dalein Diallo, uznał za niezbędny warunek prowadzenia rozmów aresztowanie osób odpowiedzialnych za masakrę w Konakry.
W listopadzie 2009 prezydent Compaoré kontynuował misję mediacyjną. Na początku listopada przeprowadził rozmowy w Konakry z przedstawicielami głównych obozów politycznych, związków zawodowych i organizacji społecznych. W ich trakcie opozycja przedstawiła plan wyjścia z kryzysu, który zakładał rezygnację ze stanowiska przez Camarę, rozwiązanie junty wojskowej i stworzenie w ciągu 6 miesięcy przejściowej administracji, wybranej na drodze konsensusu, w celu przeprowadzenia wolnych wyborów. 11 listopada 2009 władze przedstawiły Compaoré własny plan, w którym opowiedziały się za utworzeniem na drodze konsensusu rządu tymczasowego, przy jednoczesnym utrzymaniu przez Camarę stanowiska szefa państwa. Opozycja uznała rezygnację Camary za warunek niezbędny dla pokojowej transformacji, na co kategorycznie nie zgodziła się junta wojskowa.
25 listopada 2009 przewodniczący krajowej komisji wyborczej, ogłosił, że przeprowadzenie wyborów prezydenckich w zapowiadanym terminie 31 stycznia 2010 będzie „technicznie niewykonalne” z powodu „nieprzewidzianych okoliczności”. Powiedział, że komisja nie sporządziła jeszcze list wyborczych i nie zamówiła niezbędnych materiałów, m.in. z powodu wstrzymania pomocy finansowej z zagranicy. Dodał, że konieczne będzie wyznaczenie nowej daty, do czego przyczynić się miały również negocjacje prezydenta Compaoré.
3 grudnia 2009 kapitan Camara został ranny w czasie zamachu na swoje życie dokonanego przez swojego doradcę i uczestnika wydarzeń z 28 września Aboubakara “Toumba” Diakité, a funkcję p.o. prezydenta objął pułkownik Sékouba Konaté. Jak wyjaśniał później zbiegły sprawca zamachu, dokonał go ze względu na zamiar zrzucenia przez Camarę całej odpowiedzialności za masakrę na jego osobę. W kolejnych dniach, 13 grudnia 2009, ECOWAS zaproponowała wysłanie do Gwinei sił interwencyjnych w celu zagwarantowania bezpieczeństwa i porządku w kraju. Przewodniczący Komisji ECOWAS, Mohamed Ibn Chambas, argumentował, że siły te zapewniłyby ochronę ludności cywilnej, a także zapobiegłyby destabilizacji całego regionu Afryki Zachodniej z powodu przeciągającego się kryzysu wewnętrznego. Junta wojskowa odrzuciła plan rozmieszczania zagranicznych sił w Gwinei, a jej rzecznik oświadczył, że każda taka próba stanowiłaby „napaść na władze kraju i integralność narodu”.
Realna zmiana na stanowisku szefa państwa (ranny Camara hospitalizowany został w Maroku) doprowadziła do złagodzenia stanowiska władz i nowego otwarcia na dialog. 6 stycznia 2010 Konaté ogłosił plan powołania „przejściowego rządu jedności narodowej”, na czele którego miałby stanąć premier wskazany przez opozycję. Do zadań rządu miało należeć wyznaczenie daty i przeprowadzenie wyborów prezydenckich i parlamentarnych. Wezwał również liderów opozycji, którzy opuścili kraj po wrześniowej masakrze do powrotu, gwarantując im bezpieczeństwo. Opozycja z zadowoleniem przyjęła deklarację Konaté, jednak stwierdziła, że nie spełnia ona jej głównych żądań. Cellou Dalein Diallo oznajmił, że na początku należy ustalić czas obowiązywania okresu przejściowego, wypracować ramy dla konsultacji na temat przejściowych organów władzy oraz ustalić zasady kandydowania w wyborach członków junty wojskowej i rządu.
Rozmowy mediacyjne pod przewodnictwem prezydenta Compaoré zostały wznowione w Burkina Faso 13 stycznia 2010, dzień po przewiezieniu Camary ze szpitala w Maroku do tego kraju. 15 stycznia 2010 Camara, Konaté i Compaoré podpisali porozumienie w sprawie powrotu Gwinei do rządów cywilnych. Camara zrezygnował "de facto" z władzy i zgodził się pozostać w Burkina Faso na okres rekonwalescencji. Poparł przy tym plan porozumienia z opozycją zaproponowany wcześniej przez Konaté, który miał dalej pełnić obowiązki prezydenta. Porozumienie przewidywało powołanie rządu złożonego z członków junty oraz opozycji, z opozycyjnym premierem na czele. Nowy rząd miał sprawować mandat do czasu wyborów, organizację których zaplanowano w ciągu sześciu miesięcy. Zakazem startu zostali objęci wszyscy członkowie rządu oraz junty wojskowej. W celu nadzorowania transferu władzy miała zostać utworzona licząca 101 członków specjalna rada, składająca się z liderów religijnych. Opozycja zaakceptowała porozumienie i 18 stycznia 2010 przedstawiła kandydaturę Jeana-Marie Doré na stanowisko szefa rządu. Następnego dnia Konaté desygnował go na stanowisko premiera. 26 stycznia 2010 Doré został oficjalnie zaprzysiężony na stanowisku szefa rządu, a 15 lutego 2010 zaprzysiężono jego gabinet, w skład którego weszło ogółem 34 przedstawicieli junty wojskowej, opozycji i władz regionalnych. Przejściowy rząd rozpoczął przygotowania do organizacji wyborów, których datę wyznaczył na koniec czerwca 2010.
Osiągnięcie porozumienia z opozycją i wycofanie się Camary z życia politycznego spotkało się z pozytywną reakcją społeczności międzynarodowej. Unia Afrykańska wyraziła zadowolenie z powziętych decyzji, które nazwała „pozytywnym rozwojem sytuacji”. Francja określiła je mianem „decydującego etapu” w zakończeniu trwającego od roku kryzysu politycznego, prowadzącego do ustanowieniu rządów prawa i sprawiedliwości. 16 lutego 2010 wznowiła z Gwineą współpracę cywilną i wojskową.
Dochodzenie.
14 października 2009 biuro prokuratora Międzynarodowego Trybunału Karnego (MTK) ogłosiło rozpoczęcie „wstępnego badania” w celu ustalenia czy zbrodnie popełnione w Konakry mogą podlegać pod jurysdykcję trybunału. Zastępca prokuratora, Fatou Bensouda, powiedziała, że z informacji i zdjęć, jakimi dysponuje MTK wynika, że gwinejskie kobiety były gwałcone na stadionie lub brutalnie traktowane w inny sposób przez umundurowanych mężczyzn. Dodała, że zdarzenia te są „bulwersujące i nie do przyjęcia, a odpowiedzialni za nie muszą ponieść odpowiedzialność”.
16 października 2009 ONZ ogłosiła powołanie specjalnej komisji do zbadania naruszeń praw człowieka w czasie i po wydarzeniach 28 września 2009 w Gwinei. 18 października 2009 ONZ rozpoczęła dochodzenie w tej sprawie, a do Konakry przybył asystent sekretarza generalnego ONZ Haile Menkerios, który spotkał się z Camarą, premierem Kabiné Komarą oraz członkami opozycji. 25 listopada 2009 do Konakry na 10 dni przybyła 3-osobowa komisja badawcza, działająca pod egidą Wysokiego Komisarza NZ ds. Praw Człowieka, w celu przeprowadzenia śledztwa w sprawie masakry z 28 września.
21 grudnia 2009, na podstawie zebranych materiałów i wywiadów z ponad 600 osobami, komisja badawcza ONZ ogłosiła raport w sprawie wydarzeń w Konakry. Stwierdzał on, że żołnierze dopuścili się w stolicy masowych morderstw oraz masowych gwałtów i nadużyć seksualnych. Mówił o zidentyfikowanych 156 ofiarach tragedii (zabitych i zaginionych) oraz co najmniej 109 kobietach i dziewczętach, które stały się ofiarami gwałtów, seksualnych okaleczeń lub zostały porwane, a następnie wielokrotnie zgwałcone. Setki ludzi zostało również poddanych torturom i nadużyciom. Według raportu liczba „wszystkich ofiar przemocy była prawdopodobnie wyższa”. Komisja oznajmiła, że istnieją wystarczające podstawy dla stwierdzenia bezpośredniej odpowiedzialności za zbrodnie prezydenta Moussy Dadisa Camary. Odpowiedzialnością obarczyła także dwóch innych jego współpracowników (Aboubakara “Toumba” Diakité i Tiégboro Camarę) i zaapelowała o postawienie ich wszystkich przed międzynarodowym wymiarem sprawiedliwości. Komisja stwierdziła, że działania gwinejskich władz noszą znamiona zbrodni przeciwko ludzkości. Wezwała je do wypłacenia odpowiednich odszkodowań ofiarom przemocy oraz do zapewnienia rodzinom właściwych informacji o zaginionych. Zarekomendowała MTK zbadanie sprawy zbrodni w Konakry, podjęcie tematu na forum Rady Bezpieczeństwa ONZ oraz ustanowienie biura UNHCR w Gwinei na okres co najmniej jednego roku.
Na podstawie wywiadów i rozmów z ponad 240 osobami, ofiarami, świadkami, żołnierzami i dyplomatami, własny raport na temat tragedii 17 grudnia 2009 ogłosiła także pozarządowa organizacja broniąca praw człowieka, Human Rights Watch. Stwierdzała w nim, że działania władz stanowiły zbrodnię przeciwko ludzkości, podlegającą jurysdykcji MTK. Raport mówił, że celem masakry było uciszenie opozycji. Żołnierze strzelali do ludności aż do momentu wyczerpania się im naboi, a następnie starali się zatuszować rozmiar masakry poprzez zabieranie ciał ze szpitali i grzebanie ich w ukrytych masowych grobach. Wojsko przemaszerowało na stadion, zamknęło jego bramy i otworzyło ogień w jednym tylko celu, jakim było zabójstwo. Liczba ofiara została oszacowana w dokumencie na 150-200 zabitych. Odpowiedzialnością za masakrę raport obarczał kilku oficerów wojska (Aboubakar “Toumba” Diakité, Tiégboro Camara, Marcel Kuvugi, Claude Plivi) oraz kapitana Camarę, który zdaniem organizacji powinien stanąć przed wymiarem sprawiedliwości. Raport oskarżał oficerów o bezpośrednie zaangażowanie w zabójstwa bądź wydawanie rozkazów wobec podwładnych. Organizacji stwierdzała, że wydarzenia w Konakry nie były z pewnością akcją grupy niezdyscyplinowanych żołnierzy lecz zostały wcześniej zaplanowane, a ścisłe kierownictwo junty musiało być świadome podejmowanych działań.
Wyjaśnienia wydarzeń w stolicy, niezależnie od wysiłków międzynarodowych, podjęły się także gwinejskie władze, które 23 października 2009 powołały własną komisję w tej sprawie. Składała się ona z sędziów, prawników, ekspertów medycyny sądowej i 5 przedstawicieli międzynarodowych ze statusem konsultantów. Jej działalności towarzyszyły jednak zarzuty ze strony opozycji i społeczeństwa podważające wiarygodność i rzetelność jej prac. Wielu świadków zeznających przed komisją obawiało się represji ze strony swoich niedawnych oprawców. 2 lutego 2010 zaprezentowała ona raport ze swoich prac, który znacznie różnił od raportów opublikowanych po międzynarodowych badaniach. Dokument oczyszczał kapitana Camarę z jakiejkolwiek winy i jakiegokolwiek zaangażowania w wydarzenia. Przewodniczący komisji, Siriman Kouyate, stwierdził, że Camara „nie jest za nic odpowiedzialny”, dodając, iż „oczywistym jest, że nie poszedł on nigdy na stadion”. Raport całą odpowiedzialnością za zamach obarczał niedoszłego zabójcę i byłego współpracownika Camary, pułkownika Aboubakara “Toumba” Diakité oraz „grupę czerwonych beretów ze Straży Prezydenckiej”, którzy nie posłuchali rozkazów i samowolnie opuścili koszary. Zalecał postawienie ich nie przed międzynarodowym, lecz krajowym sądem. Odnosząc się do liczby ofiar, informował o 63 zabitych – 58 zmarłych w dzień masakry oraz 5 zmarłych w kolejnych dniach w szpitalach. Liczba ta pozostawała w rozbieżności z liczbą ofiar z raportu ONZ (156 zidentyfikowanych osób). Komisja wzywała również do uchwalenia powszechnej amnestii dla polityków opozycji uczestniczących i zaangażowanych w organizację protestu.
W ramach wszczętego w październiku 2009 „wstępnego badania”, 17 lutego 2010 z trzydniową wizytą przybyła do Gwinei zastępca prokuratora MTK, Fatou Bensouda. Celem jej wizyty była ocena wysiłków gwinejskich władz w kwestii postawienia winnych masakry przed obliczem sprawiedliwości, a także zebranie na miejscu informacji na temat wydarzeń. W tym celu spotkała się z p.o. prezydenta Sekoubą Konaté, premierem rządu przejściowego Jeanem-Marie Doré, ministrami, sędziami, lekarzami oraz przedstawicielami ofiar. Odwiedziła również koszary wojskowe Alpha Yaya Diallo. Na koniec wizyty, 19 lutego 2010, stwierdziła, że masakra zwolenników opozycji przez wojsko była zbrodnią przeciwko ludzkości. Potwierdziła w ten sposób również wcześniejszą ocenę Komisji ONZ. Opisując wydarzenia, powiedziała, że „żołnierze zaatakowali cywilów, zabijali i ranili. W biały dzień znęcali się, zbezcześcili i poddali kobiety bezprecedensowej przemocy seksualnej”. Kwalifikacja dokonanych zbrodni jako zbrodni przeciwko ludzkości oznaczała właściwość kompetencji MTK w tej sprawie. Trybunał został bowiem powołany do osądzania zbrodni przeciwko ludzkości, zbrodni wojennych lub zbrodni ludobójstwa. Zgodnie z prawem, Trybunał mógł wkroczyć ze swoją jurysdykcją tylko wówczas, gdy krajowe organa sprawiedliwości nie mogły lub nie chciały przeprowadzić własnego postępowania. Bensouda zapowiedziała, że MTK, w oparciu o zebrane materiały, będzie kontynuował wstępne dochodzenie, na podstawie którego zadecyduje o dalszych krokach. Stwierdziła, że Gwinea w dalszym ciągu może stać się dobrym przykładem, jeśli postawi sprawców zbrodni przed obliczem sprawiedliwości. W trakcie wizyty premier Doré stwierdził, że krajowy system sądownictwa musi przezwyciężyć wiele przeszkód, aby we właściwy sposób osądzić odpowiedzialnych za masakrę. Wymienił, że problemem pozostaje sposób jego organizacji, kwalifikacje urzędników oraz część ich zachowań. Jako że MTK nie dysponuje własnymi siłami, w przypadku wydania nakazu aresztowania musi polegać na służbach państw uznających jego jursydykcję.

</doc>
<doc id="1791811" url="https://pl.wikipedia.org/wiki?curid=1791811" title="Zgorany">
Zgorany

Zgorany (ukr. Згора́ни, "Zhorany") – wieś w rejonie lubomelskim obwodu wołyńskiego, położona nad jeziorem Zgorańskim Wielkim. W II Rzeczypospolitej miejscowość była siedzibą gminy wiejskiej Zgorany w powiecie lubomelskim województwa wołyńskiego. Wieś liczy 1381 mieszkańców. We wsi znajduje się zabytkowa drewniana cerkiew św. Dymitra z 1674 roku. Pierwotnie była to świątynia unicka. Zachowały się cenne elementy wyposażenia z XVIII i XIX wieku.
Linki zewnętrzne.
Zgorany na stronie Rady Najwyższej Ukrainy

</doc>
<doc id="1791813" url="https://pl.wikipedia.org/wiki?curid=1791813" title="K-1 UK MAX 2003">
K-1 UK MAX 2003

K-1 UK MAX 2003 - gala kickboxingu organizacji K-1, która odbyła się 9 listopada 2003 w hali 
Aston Villa Leisure Centre w mieście Birmingham.

</doc>
<doc id="1791814" url="https://pl.wikipedia.org/wiki?curid=1791814" title="Kościół Opatrzności Bożej w Toruniu">
Kościół Opatrzności Bożej w Toruniu

Kościół Opatrzości Bożej w Toruniu – zabytkowa świątynia katolicka w jurysdykcji parafii Opatrzości Bożej w Toruniu. Kościół położony jest w lewobrzeżnej części miasta, w dzielnicy Rudak, u zbiegu ulic Okólnej i Kościelnej. Kościół jest zabytkowy.
Opis kościoła.
Kościół mierzy 21,42 m długości i 13,08 m szerokości. Wysokość kościoła wynosi 16,80 m. Wieża do hełmu ma 19,40 m. Całkowita wysokość kościoła (wraz z ok. czterometrowym krzyżem na wieży) wynosi 35,40 m. Neogotycki konfesjonał, ławki dla wiernych i drzwi wewnętrzne z czasu budowy kościoła należą do wyposażenia zabytkowego świątyni. Z późniejszego okresu pochodzą drzwi wejściowe boczne. Organy mają zewnętrzną oprawę neorenesansową i współczesne mu wyposażenie.
Historia.
Kościół na Rudaku powstał za sprawą wzrostu liczebności społeczności ewangelicko-luterańskiej w okolicach Torunia na przełomie XIX i XX wieku. W 1904 roku powstała parafia Rudak-Stewken (Rudak-Stawki). W momencie rozpoczęcie budowy kościoła parafia liczyła 1294 ewangelików (587 wiernych w Rudaku i 707 na Stawkach). W 1902 roku pastor Krüger założył Bethaus-Bauverein Rudak-Stewken (Stowarzyszenie budowy kaplicy modlitewnej Rudak-Stawki), nadzorował prace projektowe i przygotowywał dokumentację. Działkę pod budowę kupiono 8 stycznia 1903 roku. W 1904 roku wydano zgodę na budowę świątyni. Dzwony kupiono w firmie M. &amp; O. Ohlsson z Lubeki za cenę 2300 marek.
Kamień węgielny wmurowano w 1907 roku. Podczas uroczystości wmurowania kamienia węgielnego zaproponowano, by kościół miał wezwanie „Kościoła Wytrwałości”. W 1908 roku postawiono na wieży krzyż. W tym samym roku August Terletzki i Edward Wittek wykonali organy. Uroczysta konsekracja kościoła miała miejsce na przełomie września i października 1909 roku. Projekt kościoła nawiązuje do wiejskich kościołów gotyckich ziemi chełmińskiej. Prawdopodobnie kościół na Rudaku był wzorowany na gotyckim kościele św. Katarzyny w Grzywnie.
Cały kościół wraz z wyposażeniem oraz wieżę zaprojektował toruński mistrz budowlany i inspektor Ernst Goldbach. Witraże wykonała firma Ferdinanda Müllera z Quedlinburga, a organy zamontowała firma Orgelbauanstalt A. Terletzki. Witraże zamontował w czerwcu 1908 roku mistrz szklarski Emil Hell, pochodzący z Torunia. Cegły kupiono w pobliskich cegielniach: F. Wiebuscha z Rudaku i L. Gramsa ze Złotorii. Prace budowlane wykonywały dwie firmy budowlane: cieśli Richarda Hartwiga i dekarza A. Huberta z Chełmży. Prace ziemnie, ciesielskie i murarskie przy kościele wykonywał mistrz budowlane Staedler. Ambomę, ołtarz i ławki wykonał Paul Borkowski z Torunia. Prace stolarskie powierzono zakładowi Houtremanns &amp; Walter. Plebanię wybudował Ewald Hoffmann. Stalowe piece kupiono od toruńskiego kupcy Franza Kähera. Dekoracje w kościele namalował Hans Stopp, pochodzący z Hanoweru. Dekoracje malarskie miały formę bizantyjską. Stopp jest autorem wizerunku Chrystusa Pantokratora. Malowidła stworzono wiosną 1909 roku. Za swoją pracę Stopp otrzymał 400 marek. Hans Stopp wykonał dwa projekty malowideł. Pierwszy przedstawiał Chrystusa trzymającego księgę otwartą z napisem "Α Ω" po bokach. W medalionach umieszczono wizerunku aniołów. Dwa anioły trzymały zwoje, trzeci lutnię, a czwarty fletnię. Na drugim projekcie ukazano postać błogosławiącego Chrystusa, z kielichem w ręce. Zaakceptowano drugi projekt. Malowidło zamalowano po II wojnie światowej.
Na mocy decyzji Wojewody Pomorskiego z 1 sierpnia 1945 roku, zbór pooewangelicko-unijny na Rudaku wraz z plebanią i ruchomościami przejęła rzymskokatolicka parafia św. Apostołów Piotra i Pawła w Toruniu na Podgórzu. Decyzja weszła w życie 5 sierpnia tego roku. 25 sierpnia 1945 roku ks. prał. Józef Batkowski poświęcił kościół. 20 lutego 1946 roku, na mocy dekretu kard. Augusta Hlonda, erygowano parafię Opatrzności Bożej.
W 1961 roku w kościele znalazł się krzyż z wizerunkiem Chrystusa, wyrzeźbiony w drewnie. Podczas Jubileuszu 20-lecia istnienia parafii poświęcono pamiątkową chrzcielnicę. W 1980 roku wieżę pokryto blachą cynkową pomiedziowaną. W 1984 roku na ścianie głównej prezbiterium umieszczono obraz Matki Bożej Częstochowskiej. W 1989 roku założono nowe oświetlenie. W 1994 roku wyremontowano wszystkie okna. Rok później przed kościołem wyłożono plac przykościelny betonową kostką polbruku. W 1998 roku w kościele zamontowano promienniki. W 2001 roku w prezbiterium znalazł się nowy ołtarz i lektorium wykonane z czerwonego granitu. Całe prezbiterium pokryto białym marmurem. W tym samym okresie zmieniono wystrój ołtarza Matki Bożej Nieustającej Pomocy. W październiku 2003 roku przed kościołem odsłonięto figurę Matki Bożej, ufundowanej jako wotum wdzięczności parafian z okazji 25-lecia pontyfikatu papieża Jana Pawła II. W 2013 roku w kościele umieszczono relikwie bł. Jana Pawła II.

</doc>
<doc id="1791819" url="https://pl.wikipedia.org/wiki?curid=1791819" title="Region Wschodniosyberyjski">
Region Wschodniosyberyjski

 Wschodniosyberyjski region ekonomiczny (ros. Восточно-Сибирский экономический район wymawia się: [wostoczno sibirskij ekonomiczieskij rajon] – jeden z dwunastu regionów ekonomicznych Rosji.
Teren jest geograficznie zróżnicowany, występują tu równiny, góry i dorzecza. Jest drugim co do wielkości rosyjskim regionem ekonomicznym (po dalekowschodnim), jego powierzchnia, 4 122 800 / km², jest większa niż powierzchnia całej europejskiej części Rosji. Głównymi miastami są Krasnojarsk, Irkuck, Ułan-Ude i Chita, wszystkie one są położone wzdłiuż transsyberyjskiej linii kolejowej. Obszar jest słabo zaludniony, zamieszkuje go niecałe 9 milionów mieszkańców, przy gęstości zaludnienia 2,2 osób / km². 71% populacji mieszka w miastach.
Pomimo wysokich zasobów surowcowych region jest słabo rozwinięty gospodarczo. Czynnikami hamującym jego rozwój są względy geograficzno-klimatyczne. Naturalne warunki wschodniej Syberii cechuje surowość klimatu: Obecność wiecznej zmarzliny na północy, torfowiska, tundra i tajga, jak również góry i wniesienia.
Gospodarka.
Główne ośrodki gospodarcze regionu ciągną się wzdłuż linii Kolei Transsyberyjskiej. Dzięki połączeniu z koleją transmongolską (w Ułan-Ude), południe regionu zyskało na inwestycjach kapitału z Mongolii i Chin. Gospodarka koncentruje się na hutnictwie żelaza, największych rosyjskich zakładach aluminiowych w miastach Brack, Krasnojarsk i Sajanogorsk. Znajdujący się w granicach regionu Norilski okręg przemysłowy, jest lokalnym centrum wydobycia i wytopu metali kolorowych i szlachetnych. Występują tu także przedsiębiorstwa produkcyjne z branży przemysłu maszynowego, chemicznego, drzewnego, oraz zakłady celulozowe i papiernicze.
Zasoby naturalne.
Region wschodniosyberyjski pozostaje głównym producentem rosyjskiego złota, oprócz tego posiada znaczne rezerwy złóż miedzi, niklu, kobaltu, aluminium, grafitu, rud żelaza, cynku, ołowiu i innych. Ze względów ekonomicznych wydobywanie większości z tych surowców pozostaje w sferze planowania.Innym ważnym naturalnym bogactwem dla gospodarki regionu pozostają lasy. Dzięki nim ta część Syberii jest największym zagłębiem przemysłu leśnego w Rosji.
Energetyka.
Obszar ma doskonały potencjał energetyczny dzięki pięciu największym w Rosji elektowniom wodnym (w tym największej Sajano-Suszenskaja), usytuowanym w dorzeczu Jeniseju. Produkuje się tu w ten sposób 12 razy więcej energii elektrycznej niż hydroelektrownie w całej pozostałej części kraju. Ich łączna moc szacowana jest na 3,6 milionów kW.
Rolnictwo.
Rolnictwo regionu jest w miarę samowystarczalne. Na dziewięciu milionach hektarów gruntów rolnych, uprawia się tu przede wszystkim zboża, ziemniaki i inne warzywa. Duże obszary są zajmowane przez rośliny pastewne. Hoduje się zwierzęta gospodarskie.
Wskaźniki społeczno - ekonomiczne.
Ten słabo zaludniony region pomiędzy Europą i Azją jak na rosyjskie warunki ma wysoki poziom płac, a także stosunkowo dużą część zatrudnionych w sektorze nowych prywatnych przedsiębiorstw i wysoki (jak na rosyjskie warunki) poziom produktywności. Skutkuje to niską migracją ludności. W ostatnich latach obserwuje się dodatni bilans demograficzny.

</doc>
<doc id="1791824" url="https://pl.wikipedia.org/wiki?curid=1791824" title="Igrzyska Frankofońskie">
Igrzyska Frankofońskie



</doc>
<doc id="1791826" url="https://pl.wikipedia.org/wiki?curid=1791826" title="Sitaris muralis">
Sitaris muralis

Sitaris muralis – gatunek chrząszcza z rodziny majkowatych. Charakteryzuje się zwężonymi pokrywami. Występuje głównie na południu Europy, spotykany w pobliżu gniazd pszczół, w których gniazdach jego larwy pasożytują. Imagines nie pobierają pokarmu, pojawiają się w sierpniu. Rozwój przebiega podobnie jak u innych majkowatych. Jeden z siedmiu gatunków rodzaju "Sitaris" występujących w Europie.
Gatunek bardzo rzadko spotykany w Polsce. Wykazany z Niziny Wielkopolsko-Kujawskiej (Święciechowa). Częsty na Słowacji i Podolu.

</doc>
<doc id="1791827" url="https://pl.wikipedia.org/wiki?curid=1791827" title="Munizm">
Munizm



</doc>
<doc id="1791833" url="https://pl.wikipedia.org/wiki?curid=1791833" title="Ksenia Pierwak">
Ksenia Pierwak



</doc>
<doc id="1791834" url="https://pl.wikipedia.org/wiki?curid=1791834" title="Emilie Turunen">
Emilie Turunen

Emilie Turunen (ur. 13 maja 1984 w Kopenhadze) – duńska polityk, posłanka do Parlamentu Europejskiego VII kadencji.
Życiorys.
Studiowała nauki społeczne na Uniwersytecie w Roskilde. Była wolontariuszem duńskiej organizacji humanitarnej DanChurchAid m.in. w Kambodży. Od 2008 do 2009 przewodniczyła organizacji młodzieżowej Socjalistycznej Partii Ludowej.
W wyborach w 2009 z ramienia socjalistów uzyskała mandat posłanki do Parlamentu Europejskiego. Przystąpiła do grupy Zielonych i Wolnego Sojuszu Europejskiego (została jej wiceprzewodniczącą), a także do Komisji Rynku Wewnętrznego i Ochrony Konsumentów. W 2013 przeszła do Socialdemokraterne i frakcji socjalistycznej.

</doc>
<doc id="1791835" url="https://pl.wikipedia.org/wiki?curid=1791835" title="Koch International">
Koch International



</doc>
<doc id="1791837" url="https://pl.wikipedia.org/wiki?curid=1791837" title="Koch Records">
Koch Records



</doc>
<doc id="1791839" url="https://pl.wikipedia.org/wiki?curid=1791839" title="Tetiana Perebijnis">
Tetiana Perebijnis



</doc>
<doc id="1791844" url="https://pl.wikipedia.org/wiki?curid=1791844" title="Charles Cordier">
Charles Cordier

Charles Henri Joseph Cordier (ur. 19 października 1827 w Cambrai, zm. 30 maja 1905 w Algierze) – francuski rzeźbiarz.
Lata nauki.
Był synem aptekarza. W l. 1842-43 uczył się rysunku w szkole artystycznej w rodzinnym Cambrai, gdzie zdobył kilkanaście nagród za swoje osiągnięcia. Następnie podjął naukę sztuki rzeźbiarskiej w pracowni Louisa Victora Bougrona. W 1846 wstąpił do paryskiej Szkoły Sztuk Pięknych, ale nieusatysfakcjonowany przeniósł się do "Ecole Speciale de Dessin et de Mathematiques" (Specjalna Szkoła Rysunku i Matematyki), zwaną "Petit Ecole" (obecnie "Ecole Superieure des Arts Decoratifs", pol. Wyższa Szkoła Sztuk Dekoracyjnych), gdzie uczył się pod kierunkiem François Rude'a.
Pierwszy duży sukces.
Pracując w pracowni rzeźbiarskiej Rude'a poznał Seida Enkessa, dawnego niewolnika pochodzącego z Sudanu, pracującego tam w charakterze modela, który posłużył Cordierowi jako wzór do jego pierwszej pracy. Było to, wystawione na Salonie Paryskim w 1848, gipsowe popiersie zatytułowane "Said Abdallah z plemienia Mayac, Królestwo Darfur". Praca ta, będąca wyrazem zainteresowania artysty Orientem, spotkała się z bardzo dobrym przyjęciem środowiska artystycznego i publiczności, co skłoniło rząd francuski do zamówienia brązowej wersji dzieła. 
Rok 1851.
Rok 1851 przyniósł Cordierowi wiele ważnych wydarzeń:
Podróże zagraniczne.
Pracując dla Muzeum Historii Naturalnej odbył kilka, sponsorowanych przez rząd, misji zagranicznych – w 1856 do Algierii, w l. 1858-59 w Grecji i w 1865 oraz w 1868 do Egiptu, co pozwoliło mu poznać przedstawicieli różnych grup etnicznych i typów fizjonomii. Efektem pierwszej podróży do Algierii było wykonanie 18 popiersi (z czego 12 jest efektem studiów nad ludami Algierii) na Salonie Paryskim w 1857. Wtedy to po raz pierwszy Cordier wykorzystał kombinację materiałów: marmuru, onyksu i brązu. W tworzenia swoich prac używał onyksu z Algierii oraz czerwonego i malowanego ochrą marmuru z kamieniołomów greckich. Dziesięć z przedstawionych prac zakupiło państwo francuskie. W tym roku, współpracując z fotografikiem Charles'em Marville'em, opublikował album zawierający 19 fotografii swoich rzeźb. W 1858 podjął wyprawę do Grecji przez Italię (Rzym, Neapol, Cyklady do Aten). Celem tej podróży było odwiedzenie kamieniołomów marmuru i wykonanie popiersi przedstawicieli różnych grup etnicznych, zamieszkujących Grecję. Podróż trwała 8 miesięcy.
U szczytu powodzenia.
W 1860 Cordier otworzył Galerię Etnograficzną i Antropologiczną w Pałacu Przemysłu ("Palais de l'Industrie") w Paryżu. W tym samym roku został uhonorowany przez cesarza Napoleona III Orderem Legii Honorowej V klasy, który jednocześnie zakupił dwa popiersia z brązu i onyksu: "Murzyn z Sudanu" i Arab z El Aghouat". W 1861 Cordier wziął udział w Wystawie Antropologicznej w Londynie połączonej z publiczną sprzedażą swoich dzieł. W 1862 został członkiem Towarzystwa Antropologicznego w Paryżu i podarował towarzystwu 3 popiersia wykonane przez siebie: "Chińczyk, "Murzyn z Sudanu" i "Arab z El Aghouat w burnusie". W 1867 zamieszkał na przedmieściach Paryża w Orsay w domu w stylu arabskim, zaprojektowanym dla niego przez architekta Jacques’a Dreveta. 
Dekorator.
Cordier zatrudniany był również przy rekonstrukcji pomników i budowie nowych obiektów publicznych w Paryżu wznoszonych przez Napoleona III, dostarczając rzeźb dla Wieży Świętego Jacka, Luwru i Opery. Przykładem jego prac dekoracyjnych są rzeźby kariatyd i atlantów z brązu i onyksu, wykonane w 1862 dla zamku Rothschilda w Ferrières. Cordier wykonywał również rzeźbione popiersia osób zasłużonych w historii – jest autorem brązowego pomnika Ibrahima Paszy na koniu, stojącego na placu Opery w Kairze, na zlecenie kedywa Ismaila, syna Ibrahima Paszy, oraz pomnika Krzysztofa Kolumba, wykonanego z marmuru i brązu, stojącego na Paseo de la Reforma w mieście Meksyk.
W Nicei ....
W l. 1877-90 pracował w Nicei, gdzie posiadał dom, zakupiony jeszcze w 1870. Utrzymywał jednak stały kontakt ze środowiskiem paryskim i brał udział w Wystawach Światowych i Salonach Paryskich. Jednocześnie był obecny w życiu artystycznych i międzynarodowych, bogatych sfer Nicei i Lazurowego Wybrzeża. W tym okresie był twórcą statuy "Olivier Patu" dla paryskiej nowej hali miejskiej i Piety, ustawionej na frontonie katedry w Monako. W 1879 pracował wraz z Augustem Rodinem w Nicei nad balkonem Willi Neptuna. Do 1890 prowadził dużą pracownię rzeźbiarską, lecz z powodów rodzinnych (rozwód z żoną) i finansowych musiał ją opuścić. 
... i w Algierze.
Również w 1890 przeniósł się do Algieru, gdzie nadal rzeźbił i skąd wysyłał swoje prace, głównie wcześniejsze, na wystawy do Paryża i Monako. W 1897 został pierwszym prezydentem Stowarzyszenia Artystów Algierskich, z funkcji tej zrezygnował jednak już po roku. Zmarł praktycznie zapomniany. Został pochowany na Cmentarzu Montmartre w Paryżu. 
Po śmierci Cordiera w jego domu odnaleziono album fotograficzny zawierający precyzyjny rejestr licznych zaginionych prac artysty.
Podsumowanie.
W swojej twórczości Cordier był w stanie łączyć wiedzę akademicką ze swoją pasją do egzotycznych dla ówczesnego Europejczyka rzeczy i ludzi. Jego zainteresowanie Orientem wiązało się jednocześnie z głębokim przeświadczeniem o niesprawiedliwości niewolnictwa i potrzebie równości wszystkich ras. Włożył duży wkład w dziewiętnastowieczną odnowę rzeźbiarstwa polichromowanego. Jak sam siebie określał, uważał się za rzeźbiarza etnograficznego i dekoracyjnego. Odbiorcą jego dzieł było zarówno państwo francuskie, jak i bogata klientela prywatna, w tym cesarz Napoleon III, cesarzowa Eugenia, królowa Wiktoria i baron James de Rothschild.
Jego syn Henri i wnuk Jules również zostali rzeźbiarzami.

</doc>
<doc id="1791845" url="https://pl.wikipedia.org/wiki?curid=1791845" title="47 Tucanae">
47 Tucanae



</doc>
<doc id="1791846" url="https://pl.wikipedia.org/wiki?curid=1791846" title="Czaruków">
Czaruków

Czaruków (ukr. Чаруків) – wieś w rejonie łuckim obwodu wołyńskiego, założona w 1444 r. W II Rzeczypospolitej miejscowość była siedzibą gminy wiejskiej Czaruków w powiecie łuckim województwa wołyńskiego. Wieś liczy 1163 mieszkańców.
Linki zewnętrzne.
Czaruków na stronie Rady Najwyższej Ukrainy

</doc>
<doc id="1791849" url="https://pl.wikipedia.org/wiki?curid=1791849" title="Mikołaj Iwanow">
Mikołaj Iwanow



</doc>
<doc id="1791851" url="https://pl.wikipedia.org/wiki?curid=1791851" title="Niestierowskaja">
Niestierowskaja

Niestierowskaja (ros. Нестеровская) − miejscowość w Rosji, w Inguszetii. Według danych szacunkowych na rok 2009 liczy 18 855 mieszkańców.

</doc>
<doc id="1791852" url="https://pl.wikipedia.org/wiki?curid=1791852" title="Bitwa pod Herdonią (210 p.n.e.)">
Bitwa pod Herdonią (210 p.n.e.)

Bitwa pod Herdonią – starcie zbrojne w ramach II wojny punickiej w roku 210 p.n.e.
Bitwa.
Po nielicznych mniejszych potyczkach pomiędzy Rzymianami a Kartagińczykami stoczonych w roku 211 p.n.e., w roku następnym doszło do większego starcia pod Herdonią (obecnie Ordona, rejon Fogii). Bitwa zakończyła się zwycięstwem Hannibala. Straty Rzymian wyniosły 8000 żołnierzy, a śmierć poniósł m.in. dowodzący tym wojskiem prokonsul Gnejusz Fulwiusz Centumalus. Pomimo tego zwycięstwa Kartagińczykom nie udało się zdobyć obozu Rzymian. Klęska pod Herdonią nie osłabiła armii rzymskiej, która w roku następnym opanowała Tarent.
Po swoim najeździe na południowe Włochy w 217 r. p.n.e. Hannibal pokonał wojska rzymskie w bitwie pod Kannami (216 r. p.n.e.). Zwycięstwo to przyniosło mu wielu nowych sojuszników, którzy zbuntowali się przeciwko Rzymowi. Jednym z tych sprzymierzeńców było miasto Herdonia w północnej Apulii. Już w 212 roku p.n.e. miało tam miejsce starcie Hannibala z Rzymianami. Pierwsza bitwa pod Herdonią zakończyła się niemal całkowitym unicestwieniem wojsk dowodzonych przez pretora Gnejusza Fulwiusza Flaccusa. W 211 r. p.n.e. zakończyło się trwające wiele lat oblężenie Kapui, największego miasta, które po Kannach stanęło po stronie Hannibala. Klęska Kapui odwróciła nastroje wśród wielu jego sojuszników i pozycja Hannibala zaczęła słabnąć. W Apulii przeciwko Hannibalowi stanęły dwie armie. Pierwsza pod dowództwem konsula Marka Klaudiusza Marcellusa. Drugą dowodził prokonsul Gnejusz Fulwiusz Centumalus. Łącznie były to cztery legiony rzymskie oraz kontyngent sojuszniczy podobnej wielkości. Marcellus zdobył miasto Salapia i zniszczył tamtejszy garnizon Kartaginy. Po tym niepowodzeniu Hannibal wycofał się, a Marcellus przeniósł się do Samnium i zdobył jeszcze dwa miasta, które służyły jako bazy Kartaginy w tym regionie. W międzyczasie Hannibal powrócił do północnej Apulii i zdołał zaskoczyć Centumalusa, gdy ten oblegał Herdonię. Pomimo przewagi liczebnej Kartaginy, prokonsul przyjął bitwę. Ustawił swoją armię w dwóch liniach bojowych i starł się z piechotą kartagińską. Hannibal poczekał, aż Rzymianie i ich sojusznicy będą związani bitwą i wysłał swoją numidyjską kawalerię, aby ich otoczyła. Część Numidyjczyków zaatakowała obóz rzymski, a pozostali napadli na tylny linię wojsk Rzymian i rozproszyli ją. To samo stało się z Rzymianami walczącymi na pierwszej linii. Centumalus, jedenastu (z dwunastu) trybunów wojskowych i 8 tysięcy żołnierzy zginęło. Reszta poszła w rozsypkę, a część uciekła do Marcellusa w Samnium.
Istnieją kontrowersje wśród współczesnych historyków wynikające z narracji Tytusa Liwiusza, którego relacja jest głównym źródłem informacji o tym wydarzeniu. Zgodnie z nim zostały opisane dwie bitwy rozgrywające się na przestrzeni dwóch lat (w 212 p.n.e. i 210 p.n.e.) w tym samym miejscu (Herdonia) pomiędzy Hannibalem i rzymskimi dowódcami o podobnych imionach (Gn. Fulvius Flaccus i Gn. Fulvius Centumalus). Niektórzy uważają, że w rzeczywistości wydarzyła się tylko jedna bitwa, ale nie ma konsensu w tej sprawie między naukowcami.

</doc>
<doc id="1791854" url="https://pl.wikipedia.org/wiki?curid=1791854" title="Elena Scarpellini">
Elena Scarpellini

Elena Scarpellini (ur. 14 stycznia 1987 w Bergamo) – włoska lekkoatletka specjalizująca się w skoku o tyczce.

</doc>
<doc id="1791856" url="https://pl.wikipedia.org/wiki?curid=1791856" title="Kantyszewo">
Kantyszewo

Kantyszewo (ros. Кантышево) – miejscowość w Rosji, w Inguszetii. Według danych szacunkowych na rok 2009 liczy 17 064 mieszkańców.

</doc>
<doc id="1791857" url="https://pl.wikipedia.org/wiki?curid=1791857" title="Mikel Nieve">
Mikel Nieve

Mikel Nieve Iturralde (ur. 26 maja 1984 w Leitza) – hiszpański kolarz szosowy, zawodnik profesjonalnej grupy Michelton-Scott.
Specjalizuje się w jeździe w górach oraz w wyścigach jednodniowych. Jego największymi sukcesami są trzy etapowe zwycięstwa w Giro d’Italia (2011, 2016 i 2018), klasyfikacja górska tego wyścigu (2016) oraz etap Vuelta a España (2010).
Nieve jest cenionym pomocnikiem, zwłaszcza na górskich odcinkach. Sam również potrafił meldować się na wysokich miejscach w klasyfikacji generalnej Wielkich Tourów. 10. miejsca zajmował w Giro (2011, 2012), Vuelcie (2010, 2011) oraz 8. w hiszpańskiej trzytygodniówce w 2015 roku. 

</doc>
<doc id="1791858" url="https://pl.wikipedia.org/wiki?curid=1791858" title="Surchachi">
Surchachi

Surchachi () – miejscowość w Rosji, w Inguszetii. Według danych szacunkowych na rok 2009 liczy 15 935 mieszkańców..

</doc>
<doc id="1791859" url="https://pl.wikipedia.org/wiki?curid=1791859" title="Ksi Tucanae">
Ksi Tucanae



</doc>
<doc id="1791861" url="https://pl.wikipedia.org/wiki?curid=1791861" title="Sagopszy">
Sagopszy

Sagopszy (ros. Сагопши) – miejscowość w Rosji, w Inguszetii. Według danych szacunkowych na rok 2009 liczy 11 643 mieszkańców.

</doc>
<doc id="1791862" url="https://pl.wikipedia.org/wiki?curid=1791862" title="Russkije Witiazi">
Russkije Witiazi

Russkije Witiazi (Русские Витязи) – zespół akrobacyjny sił powietrznych Rosji powstały 5 kwietnia 1991 w bazie wojskowej Kubinka w Moskwie. Początki akrobacji lotniczej dosięgają jeszcze czasów Związku Radzieckiego, kiedy to coraz częściej widywano na radzieckim niebie różne grupy akrobacyjne. Powstawały różne zespoły latające na różnych typach samolotów. Niektóre grupy wykonywały pokazy nawet na samolotach transportowych. 
W roku 1991 powstała grupa akrobacyjna Russkije Witiazi, która od samego początku aż do 2016 roku grupa wykonywała akrobacje na specjalnie pomalowanych samolotach Su-27. Kilka tygodni potem, w tej samej bazie wojskowej, powstała grupa latająca na MiG-ach-29, czyli Striży. Oba zespoły aż do dzisiaj bazują na tym samym lotnisku. Często można zobaczyć obie grupy podczas wspólnych treningów. Niektóre pokazy również odbywają się w połączeniu obu ekip. Popisowym numerem grupy jest tzw. Kobra, która wymaga od pilotów bardzo wysokiej wprawy oraz precyzji wykonywanych ruchów.
Od 2017 roku zespół lata na myśliwcach Su-30SM. Pierwszy występ na nowych maszynach (i z nową choreografią) poza granicami Rosji odbył się w marcu 2017 roku w Malezji
Wypadki i katastrofy.
Najtragiczniejsza katastrofa w historii zespołu miała miejsce w Wietnamie 12 grudnia 1995 roku. Trzy Su-27 uderzyły o zboczę góry grzebiąc w swych szczątkach czterech pilotów. 16 sierpnia 2009 roku podczas treningu pilotów grupy do MAKS Air Show doszło do zderzenia dwóch samolotów Su-27. W wypadku zginęło dwóch pilotów, a jednym z nich był pułkownik Igor Tkaczenko, wieloletni pilot myśliwski na samolotach Su-27, dowódca grupy oraz jej pilot od samego początku. 9 czerwca 2016 roku po przelocie grupy nad miejscowością Aszukino pod Moskwą, gdzie odbywała się uroczystość odsłonięcia pomnika lotników. Po przelocie, już podczas powrotu do bazy w Kubince, jeden Su-27P z nieznanych przyczyn odłączył się od grupy i w locie nurkowym spadł na ziemię w pobliżu wsi Muranowo. Pilot, major Siergiej Jeremienko poniósł śmierć.
Współpraca zespołowa.
Grupa od samego początku współpracuje z zespołem akrobacyjnym Striży, który bazuje na tym samym lotnisku w Kubince. Ich treningi i pokazy są bardzo efektywne i precyzyjne, gdyż piloci bardzo dobrze się znają.

</doc>
<doc id="1791863" url="https://pl.wikipedia.org/wiki?curid=1791863" title="Jandarie">
Jandarie

Jandarie (ros. Яндаре) – miejscowość w Rosji, w Inguszetii. Według danych szacunkowych na rok 2009 liczy 11 527 mieszkańców.

</doc>
<doc id="1791864" url="https://pl.wikipedia.org/wiki?curid=1791864" title="Kniahininek">
Kniahininek

Kniahininek (ukr. Княгининок, w latach 1964–2016 "Majaky", Маяки) – wieś w rejonie łuckim obwodu wołyńskiego.
Wieś założona w XII w. W II Rzeczypospolitej miejscowość była siedzibą gminy wiejskiej Kniahininek w powiecie łuckim województwa wołyńskiego. Liczy 2168 mieszkańców.

</doc>
<doc id="1791869" url="https://pl.wikipedia.org/wiki?curid=1791869" title="Aczchoj-Martan">
Aczchoj-Martan

Aczchoj-Martan () – miejscowość w Rosji, w Czeczenii. Stolica rejonu aczchoj-martanowskiego.

</doc>
<doc id="1791871" url="https://pl.wikipedia.org/wiki?curid=1791871" title="Cocyn-Jurt">
Cocyn-Jurt

Cocyn-Jurt (ros. Цоцин-Юрт) – miejscowość w Rosji, w Czeczenii. Według danych szacunkowych na rok 2010 liczy 18 306 mieszkańców.

</doc>
<doc id="1791872" url="https://pl.wikipedia.org/wiki?curid=1791872" title="Mała Kopa Popradzka">
Mała Kopa Popradzka

Mała Kopa Popradzka (słow. "Malá kôpka", 2348 m) – południowy, niższy wierzchołek Kopy Popradzkiej w słowackich Tatrach Wysokich. Znajduje się w południowo-zachodniej grani Ciężkiego Szczytu, od Wielkiej Kopy Popradzkiej oddzielają go dwie skalne czuby i trzy przełączki między nimi. W kierunku od północy na południe są to:
Po południowej stronie Małej Kopy Popradzkiej znajduje się Wyżnia Popradzka Przełączka oddzielająca ją od Popradzkiej Grani, która kończy boczną grań Ciężkiego Szczytu. Wschodnie stoki Małej Kopy Popradzkiej opadają do głównego ciągu Doliny Mięguszowieckiej, zachodnie do Dolinki Smoczej.
Nazwa pochodzi od Popradzkiego Stawu. W południowo-zachodnich stokach Małej Kopy Popradzkiej znajduje się wybitne żebro, a w nim siedem dosyć wybitnych turni noszących nazwę Popradzkich Mnichów lub Siedem Popradzkich Mnichów. Dla turystów szczyt jest niedostępny.

</doc>
<doc id="1791874" url="https://pl.wikipedia.org/wiki?curid=1791874" title="Baczi-Jurt">
Baczi-Jurt

Baczi-Jurt () – miejscowość w Rosji, w Czeczenii.

</doc>
<doc id="1791876" url="https://pl.wikipedia.org/wiki?curid=1791876" title="Gojty">
Gojty

Gojty (ros. Гойты) – miejscowość w Czeczenii, w Rosji. Według danych szacunkowych na roku 2010 liczy 16 177 mieszkańców.

</doc>
<doc id="1791878" url="https://pl.wikipedia.org/wiki?curid=1791878" title="Świadkowie Jehowy na Kajmanach">
Świadkowie Jehowy na Kajmanach

Świadkowie Jehowy na Kajmanach – społeczność wyznaniowa na Kajmanach, należąca do ogólnoświatowej wspólnoty Świadków Jehowy, licząca w 2022 roku 280 głosicieli, należących do 3 zborów. Na dorocznej uroczystości Wieczerzy Pańskiej w 2022 roku zgromadziło się 638 osób (ok. 1% mieszkańców). Działalność miejscowych głosicieli od 2014 roku koordynuje Amerykańskie Biuro Oddziału.
Historia.
W roku 1929 na Wielkim Kajmanie złożył wizytę Patrick Davidson, sprawujący nadzór nad działalnością ewangelizacyjną na Jamajce. Pomimo napotkanego sprzeciwu udało mu się prowadzić działalność kaznodziejską. W roku 1937 Davidson przybył na Wielki Kajman ponownie, ale dokładnym opracowaniem tego terenu zajęli się dopiero przybyli w 1950 roku z Jamajki misjonarze Alec Bangle i Louis Woods. W stosunkowo krótkim czasie rozpowszechnili setki egzemplarzy literatury biblijnej. Dziewięć lat później założono 12-osobowy zbór. W 1972 roku liczba głosicieli osiągnęła 21 osób, a trzy lata później przekroczyła 30.
W 1982 roku na Kajmany wysłano kolejnych misjonarzy i rok później przekroczono liczbę 50 głosicieli. W roku 1987 wyznawcy pojawili się na Cayman Brac. W 1988 roku działało 60 głosicieli, w 1993 roku przekroczono liczbę 100. W 2001 roku powstał drugi zbór, a trzy lata później trzeci. W roku 2004 zorganizowano pomoc humanitarną dla poszkodowanych przez huragan Ivan. W 2006 roku przekroczono liczbę 200 głosicieli. W 2007 roku na corocznej uroczystości Wieczerzy Pańskiej ("Pamiątce") zebrało się 675 osób (ok. 1,4% mieszkańców). W 2008 roku zanotowano liczbę 273 głosicieli, a w roku 2009 – 298. W listopadzie 2020 roku zorganizowano pomoc dla poszkodowanych przez huragan Eta. Sale Królestwa znajdują się w George Town (zbór: angielskojęzyczny i hiszpańskojęzyczny oraz grupa tagalskojęzyczna) i w West Bay (zbór angielskojęzyczny).

</doc>
<doc id="1791880" url="https://pl.wikipedia.org/wiki?curid=1791880" title="Państwo Kambodżańskie">
Państwo Kambodżańskie



</doc>
<doc id="1791892" url="https://pl.wikipedia.org/wiki?curid=1791892" title="Strażnik Światła">
Strażnik Światła

Strażnik Światła – jedenasty album studyjny heavymetalowej grupy Turbo, wydany 16 listopada 2009.
Jest to pierwszy album Turbo z wokalistą Tomkiem Struszczykiem, który w 2007 roku zastąpił Grzegorza Kupczyka. Na następcę „Tożsamości” fani polskiej legendy heavy metalu musieli czekać cztery lata. Płyta zawiera ponad 70 minut muzyki utrzymanej w klimacie klasycznego hard &amp; heavy. Wersja digipack została poszerzona o dwa dodatkowe utwory: „Przestrzeń – Światło” oraz akustyczną wersję demo „Epilogu”. Tradycyjnie na płycie Turbo pojawił się utwór instrumentalny – tym razem to „Tunel”. Do promocji wybrano nagranie „Na progu życia”. „Strażnik Światła” to pod względem tekstowym pierwszy w historii Turbo concept album.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego

</doc>
<doc id="1791894" url="https://pl.wikipedia.org/wiki?curid=1791894" title="Aeronautica Umbra AUT.18">
Aeronautica Umbra AUT.18

Aeronautica Umbra AUT.18 – prototypowy włoski myśliwiec z końca lat 30. XX wieku.
Historia.
Projekt samolotu "AUT 18" został opracowany w wytwórni Aeronautica Umbra SA w Foligno przez inżyniera Felice Trojaniego. Trojani wcześniej pracował z Umberto Nobile w jego wytwórni przy sterowcu Norge. Włoskie Sił Powietrzne ogłosiły przetarg na następcę starego myśliwca Fiat CR.32 i m.in. Trojani stanął wraz ze swoim prototypem "AUT 18" do przetargu. Prototyp oblatano 22 kwietnia 1939 roku na lotnisku Guidonia w regionie Lacjum. Było to o wiele później niż konkurencyjne samoloty Macchi MC.200, Reggiane Re.2000 i Fiat G.50. Samolot został następnie poddany dalszej modyfikacji silnika i w 1940 roku przechodził dalsze badania.
Zaprojektowano nową osłonę silnika mającą przetłoczenia na dźwignie zaworów i sporo ciaśniejszą w celu poprawy osiągów. Śmigło zostało zaopatrzone w kołpak. Dzięki zmianom prędkość maksymalna wzrosła do 480 km/h.
Samolot jednak nigdy nie wszedł do masowej produkcji z powodu opóźnień w budowie i kłótni w partii faszystowskiej. Nie udało się nawet zastąpić nim starszych samolotów Breda Ba.65. Wyprodukowany został tylko egzemplarz prototypowy, który został przyjęty na służbę wojskową pod numerem ewidencyjnym MM.363. Jego późniejszy los jest niejednoznaczny. Przyjmuje się, że albo został zniszczony podczas alianckich bombardowań, zezłomowany przez Włochów, Niemców, którzy mieli go zdobyć po kapitulacji Włoch, ewentualnie przez aliantów którzy zniszczyli go po testach.
Konstrukcja.
"AUT 18" był całkowicie metalowym dolnopłatem, których powierzchnia została pokryta duraluminium. Samolot miał silnik Fiat A.80 RC41 o mocy 1044 KM. Uzbrojenie składało się z dwóch stosowanych w skrzydłach karabinów maszynowych Breda-SAFAT kal. 12,7 mm.

</doc>
<doc id="1791895" url="https://pl.wikipedia.org/wiki?curid=1791895" title="Rajmund Świtała">
Rajmund Świtała

Rajmund Świtała (ur. 1932, zm. 8 maja 2018 w Gnieźnie) – polski żużlowiec, brat Norberta Świtały.
Kariera.
W latach 1952–1972 startował w rozgrywkach z cyklu Drużynowych Mistrzostw Polski, reprezentując kluby Kolejarza Rawicz (1952), CWKS Wrocław (1953–1954) i Polonii (Gwardii) Bydgoszcz (1955–1972). Był ośmiokrotnym medalistą DMP: dwukrotnie złotym (1955, 1971), srebrnym (1972) oraz pięciokrotnie brązowym (1956, 1957, 1960, 1961, 1964).
Pomiędzy 1956 a 1963 r. sześciokrotnie startował w finałach Indywidualnych Mistrzostw Polski, najlepszy wynik osiągając w 1956 r. (seria turniejów), w którym zajął XI miejsce. W 1958 r. zajął IV m. w rozegranym w Bydgoszczy turnieju Criterium Asów. W 1959 r. zwyciężył (wspólnie z Mieczysławem Połukardem) w turnieju par o przechodnie „Złote Kaski”.
Pod koniec lat 60. wraz z bratem Norbertem zaczął jako pierwszy w kraju jeździć na lodzie, stając się pionierem ice speedwaya w Polsce.

</doc>
<doc id="1791903" url="https://pl.wikipedia.org/wiki?curid=1791903" title="Weliko Tyrnowo">
Weliko Tyrnowo



</doc>
<doc id="1791907" url="https://pl.wikipedia.org/wiki?curid=1791907" title="Barkas (samochód dostawczy)">
Barkas (samochód dostawczy)



</doc>
<doc id="1791909" url="https://pl.wikipedia.org/wiki?curid=1791909" title="Oscar Schmidt">
Oscar Schmidt

Oscar Daniel Bezerra Schmidt (ur. 16 lutego 1958 w Rio Grande do Norte w Brazylii) – brazylijski koszykarz. Został wybrany w drafcie w 1984 przez New Jersey Nets, ale nigdy nie wystąpił w NBA. Zakończył karierę w maju 2003. Nieoficjalnie uznawany jest za najlepszego strzelca w historii koszykówki z prawie 50 000 punktów na koncie (49 737), zdobytymi w trakcie całej swojej kariery sportowej (włączając występy w kadrze).
Wystąpił w 326 spotkaniach kadry Brazylii, notując 7 693 punktów, w latach 1977–1996.
Jest jedynym zawodnikiem w historii, który zdobył łącznie podczas wszystkich występów na igrzyskach olimpijskich ponad 1000 punktów (1 093), zapewniając sobie miejsce lidera w tej kategorii. Należy do niego również rekord wszech czasów mistrzostw świata, w zdobytych punktach (843 punkty – 25,5).
Podczas igrzysk olimpijskich w Seulu, w spotkaniu z reprezentacją Hiszpanii, zanotował 55 punktów. Wynik ten jest nadal aktualnym rekordem indywidualnym, uzyskanym w pojedynczym spotkaniu. W trakcie całego turnieju olimpijskiego uzyskał rekordową średnią 42,3 punktu. Ustanowił też rekord mistrzostw świata, notując 52 punkty w trakcie konfrontacji z Australią w 1990.
Podczas spotkania z reprezentacją USA, na igrzyskach panamerykańskich w 1987 roku zanotował 46 punktów. W amerykańskiej kadrze występowali wtedy m.in. David Robinson, Mitch Richmond, Danny Manning, czy Dan Majerle, czyli późniejsi uczestnicy spotkań gwiazd NBA.
Karierę sportową zakończył w 2003, w wieku 45 lat.

</doc>
<doc id="1791912" url="https://pl.wikipedia.org/wiki?curid=1791912" title="Lscript">
Lscript

LScript to język skryptowy opracowany przez firmę NewTek – producenta programu do tworzenia grafiki trójwymiarowej – LightWave 3D. Język ten służy pisaniu wtyczek do tego programu. LightWave 3D może być interpreterem, jak i kompilatorem dla skryptów napisanych w LScript.
LScript posiada środowisko developerskie „LScript Integrated Development Environment” (LSIDE). W skład pakietu wchodzą:
Przykład "hello world!" w języku LScript, wypisujący tę wiadomość w programie LightWave 3D:
 info ("hello world!")

</doc>
<doc id="1791915" url="https://pl.wikipedia.org/wiki?curid=1791915" title="Kościół pw. Opatrzności Bożej w Toruniu">
Kościół pw. Opatrzności Bożej w Toruniu



</doc>
<doc id="1791917" url="https://pl.wikipedia.org/wiki?curid=1791917" title="Whiting 1">
Whiting 1

Whiting 1 – gromada kulista znajdująca się w odległości około 96 tysięcy lat świetlnych od Ziemi w kierunku konstelacji Wieloryba. Odkryli ją w 2002 roku Alan B. Whiting, G.K.T. Hau i Mike Irwin. W 2005 roku Giovanni Carraro zidentyfikował ją jako gromadę kulistą.
Whiting 1 znajduje się w halo Drogi Mlecznej. Wiek gromady ocenia się na około 5,7 miliarda lat, co wskazuje, że może to być jedna z najmłodszych gromad kulistych w naszej Galaktyce. Przypuszcza się, że pochodzi ona z galaktyki karłowatej SagDEG.

</doc>
<doc id="1791919" url="https://pl.wikipedia.org/wiki?curid=1791919" title="Trybska Przełęcz (Tatry)">
Trybska Przełęcz (Tatry)

Trybska Przełęcz (słow. "Tribšské sedlo") – płytko wcięta, zalesiona przełęcz położona na wysokości ok. 1615 m n.p.m. w słowackich Tatrach Wysokich. Znajduje się ona w ramieniu, które odchodzi na północny wschód od Szerokiej Jaworzyńskiej. Oddziela ona Golicę Jaworzyńską od Zadniej Kopy Jaworzyńskiej. Na Trybską Przełęcz nie prowadzą żadne znakowane szlaki turystyczne, leży w rezerwacie ścisłym, którym objęty jest rejon Doliny Szerokiej Jaworzyńskiej.
Trybska Przełęcz, podobnie jak i inne sąsiadujące obiekty, była od dawna znana spiskim i podhalańskim myśliwym. Oni także zapoznali z nią kartografów i pierwszych turystów. Pierwszego turystycznego wejścia zimowego na jej siodło dokonał Gyula Komarnicki, a było to 3 stycznia 1913 r.
Nazwa Trybskiej Przełęcz pochodzi od spiskiej wsi Trybsz, której mieszkańcy mieli niegdyś pastwiska w jej okolicach.

</doc>
<doc id="1791921" url="https://pl.wikipedia.org/wiki?curid=1791921" title="Nienasycenie (ujednoznacznienie)">
Nienasycenie (ujednoznacznienie)



</doc>
<doc id="1791927" url="https://pl.wikipedia.org/wiki?curid=1791927" title="Biskupi Melbourne">
Biskupi Melbourne



</doc>
<doc id="1791928" url="https://pl.wikipedia.org/wiki?curid=1791928" title="Frédéric Daerden">
Frédéric Daerden

Frédéric Daerden (ur. 11 stycznia 1970 w Montegnée) – belgijski i waloński polityk, poseł do Parlamentu Europejskiego VII kadencji. Syn Michela Daerdena.
Życiorys.
Z wykształcenia finansista, absolwent wyższej szkoły handlowej przy Uniwersytecie w Liège. Na tej samej uczelni uzyskał dyplom MBA. Pracował jako audytor i nauczyciel akademicki.
W latach 80. wstąpił do walońskiej Partii Socjalistycznej. Od 1999 był posłem do regionalnego parlamentu. W 2000 został zastępcą burmistrza miasta Herstal, a sześć lat później objął urząd burmistrza tej miejscowości. Od 2003 pełni funkcję wiceprzewodniczącego socjalistów w prowincji Liège.
W wyborach w 2009 uzyskał z ramienia Partii Socjalistycznej mandat deputowanego do Parlamentu Europejskiego. Przystąpił do grupy Postępowego Sojuszu Socjalistów i Demokratów oraz do Komisji Zatrudnienia i Spraw Socjalnych. W 2014 wybrany do federalnej Izby Reprezentantów (reelekcja w 2019). We wrześniu 2019 powołany w skład rządu wspólnoty francuskiej Belgii jako zastępca ministra-prezydenta odpowiedzialny m.in. za budżet.

</doc>
<doc id="1791930" url="https://pl.wikipedia.org/wiki?curid=1791930" title="Poddębce">
Poddębce



</doc>
<doc id="1791932" url="https://pl.wikipedia.org/wiki?curid=1791932" title="Paul Verner">
Paul Verner

Paul Verner (ur. 26 kwietnia 1911 w Chemnitz, zm. 12 grudnia 1986 w Berlinie Wschodnim) – wschodnioniemiecki polityk, od lat młodości członek partii komunistycznych, w czasach nazistowskich na wygnaniu.
Życiorys.
Pochodził z rodziny robotniczej, po ojcu odziedziczył zawód ślusarza. W młodości wstąpił do Związku Spartakusa. W 1925 dołączył do KJVD, a cztery lata później do partii komunistycznej. Społecznie pracował w partyjnym wydawnictwie "Kämpfer-Verlag" w Chemnitz. Wszedł do kierownictwa KJVD w Saksonii, a od 1932 był redaktorem "Junge Garde".
Po przejęciu władzy w Niemczech przez nazistów udał się na emigrację. W końcu 1933 został członkiem kierownictwa skandynawskiej młodzieżówki Kominternu i zaczął redagować jej niemieckojęzyczną gazetę "Jugendinternationale". Od 1934 do końca 1935 został w Paryżu redaktorem naczelnym emigracyjnego "Junge Garde". Po reorganizacji KJVD przeniósł się do Belgii.
Był wolontariuszem w Brygadach Międzynarodowych w czasie hiszpańskiej wojny domowej. Następnie wyemigrował do Szwecji, gdzie pomiędzy marcem 1940 i 1942 był więziony. Od sierpnia 1943 pracował ponownie jako robotnik.
Po zakończeniu II wojny światowej powrócił do Niemiec i został członkiem kierownictwa FDJ. W 1958 był kandydatem do biura politycznego Socjalistycznej Partii Jedności, a następnie sekretarzem KC. W marcu 1959 został w okręgu berlińskim pierwszym sekretarzem partii. Wówczas jej działalność obejmowała także Berlin Zachodni, co spotykało się z krytyką. W 1961 zachodnioberlińska komórka partii stała się samodzielną partią jako Socjalistyczna Partia Jedności Berlina Zachodniego. Pełnił funkcję sekretarza KC (1958-1986); do Biura Politycznego SED wszedł w 1963.
Pochowany na Cmentarzu Centralnym Friedrichsfelde w Berlinie.
Został odznaczony m.in. dwukrotnie Orderem Karla Marksa (1969 i 1976) oraz dwukrotnie Orderem Zasług dla Ojczyzny (1961 i 1971).

</doc>
<doc id="1791935" url="https://pl.wikipedia.org/wiki?curid=1791935" title="Bataliony Specjalne">
Bataliony Specjalne

Bataliony Specjalne (wł. Battagllioni Speciali) – kolaboracyjne oddziały antypartyzanckie złożone ze Słoweńców i Włochów podczas II wojny światowej.
Historia.
Wiosną 1943 r. Włosi, okupujący Słowenię zaczęli formować cztery specjalne oddziały wojskowe o charakterze antypartyzanckim. Miały one prowadzić ofensywną działalność przeciwko komunistycznej partyzantce. W ich skład weszli wybrani członkowie Ochotniczej Milicji Antykomunistycznej (MVAC) i Włosi z oddziałów Czarnych Koszul. Bataliony zostały podporządkowane włoskiemu XI Korpusowi Armijnemu. Liczyły one średnio po około 260 żołnierzy, w tym około 60 Słoweńców, zgrupowanych w dwóch kompaniach. Nosili oni włoskie mundury. Oddziały były wyposażone i uzbrojone w broń włoską. Na czele każdego batalionu stał włoski oficer, zaś dowódcami kompanii byli Słoweńcy z MVAC. Ich krótka działalność zakończyła się po ogłoszeniu przez Włochy rozejmu we wrześniu 1943 r.
Bibliografia.
Jožo Tomašević, War and revolution in Yugoslavia, 1941–1945: occupation and collaboration, Stanford 2001

</doc>
<doc id="1791939" url="https://pl.wikipedia.org/wiki?curid=1791939" title="Werner Ostendorff">
Werner Ostendorff

Werner Ostendorff (ur. 15 sierpnia 1904 w Królewcu, zm. 4 maja 1945 w Bad Aussee) – niemiecki SS-Gruppenführer, jeden z najmłodszych dowódców dywizji w Waffen-SS podczas II wojny światowej.
W 1925 roku wstąpił do Reichwehry. W następnych latach stopniowo awansował. Do 1933 roku uzyskał stopień porucznika (niem. "Oberleutnant").
Podczas wojny został awansowany aż do stopnia SS-Gruppenführera. Dowodził m.in. 17 Dywizją Grenadierów Pancernych SS Götz von Berlichingen, a także 2 Dywizją Pancerną SS Das Reich.
Odznaczony m.in. Krzyżem Rycerskim z Liśćmi Dębu oraz złotym Krzyżem Niemieckim.
Werner Ostendorff zmarł 4 maja 1945 w okolicach Bad Aussee w wieku 40 lat.

</doc>
<doc id="1791940" url="https://pl.wikipedia.org/wiki?curid=1791940" title="Poddębce (obwód wołyński)">
Poddębce (obwód wołyński)

Poddębce (ukr. Піддубці) – wieś w rejonie łuckim obwodu wołyńskiego.
Została założona w 1541. W II Rzeczypospolitej miejscowość była siedzibą gminy wiejskiej Poddębce w powiecie łuckim województwa wołyńskiego. 
W marcu 1937 zarządzeniem łuckiej Kurii Biskupiej została erygowana parafia w Poddębcach, obejmująca 12 okolicznych wsi.
Cennym zabytkiem wsi jest cerkiew prawosławna pw. Opieki Matki Bożej (Pokrowska), pierwotnie unicka, ufundowana w 1740 r. przez Ludwikę Lubomirską. Projekt przypisuje się wybitnemu architektorowi jezuickiemu Pawłowi Giżyckiemu. W 1745 świątynie bogato wyposażył hetman wielki litewski Michał Kazimierz Radziwiłł Rybeńko. Cerkiew jest jednym z najciekawszych zabytków baroku na Wołyniu.

</doc>
<doc id="1791941" url="https://pl.wikipedia.org/wiki?curid=1791941" title="Trzęsienie ziemi na Wyspach Samoa">
Trzęsienie ziemi na Wyspach Samoa



</doc>
<doc id="1791949" url="https://pl.wikipedia.org/wiki?curid=1791949" title="Zdzisław Chrząstowski">
Zdzisław Chrząstowski

Zdzisław Chrząstowski (ur. 29 listopada 1891 w Teodorowie, zm. 6 września 1939 w Łodzi) – podpułkownik dyplomowany kawalerii Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 29 listopada 1891 w rodzinnym majątku Teodorów, w gminie Botoki ówczesnego powiatu rosieńskiego guberni kowieńskiej, jako syn Wilhelma i Stanisławy z Monkiewiczów.
W czasie I wojny światowej pełnił służbę w 1 pułku ułanów, z którym szarżował pod Krechowcami, a następnie w I Korpusie Polskim w Rosji. W maju 1918, po kapitulacji korpusu, przedostał się do Murmańska i Archangielska skąd ewakuowany został do Francji. Do Polski powrócił w maju 1919 z Armią Hallera i wziął udział w wojnie polsko-ukraińskiej, a później wojnie z bolszewikami.
17 kwietnia 1919 we Francji objął obowiązki dowódcy II plutonu w 4 szwadronie II grupy szwadronów 1 pułku szwoleżerów. Po powrocie do kraju i zakończeniu walk z Ukraińcami, do stycznia 1920 pełnił służbę graniczą na Śląsku. Stacjonował wówczas w Dąbrowie Górniczej. Od stycznia do maja 1920 uczestniczył w zajęciu Pomorza. W maju skierowany został na front północno-wschodni do Nowych Święcian. Dowodził 4 szwadronem, który przydzielony został do 11 Dywizji Piechoty, w charakterze kawalerii dywizyjnej. W czerwcu objął dowództwo II dywizjonu 4 pułku strzelców konnych. W następnym miesiącu, osłaniał odwrót 11 DP, działając dywizjonem jako strażą tylną. W sierpniu 1920 na czele dywizjonu wziął udział w bitwie warszawskiej. W dniach 6–8 września 1920 w rejonie Małoryty, razem z grupą majora Liwacza, prowadził skuteczne działania przeciwko dwóm sowieckim pociągom pancernym zakończone wykolejeniem jednego z nich, za co przedstawiony został do odznaczenia Krzyżem Virtuti Militari. 11 września uczestniczył w zdobyciu Kobrynia, a 18 września zdał dowództwo dywizjonu rotmistrzowi Romanowi Węgłowskiemu.
W latach 1922–1923 był słuchaczem Kursu Normalnego Wyższej Szkoły Wojennej w Warszawie. Z dniem 1 października 1923, po ukończeniu kursu i uzyskaniu tytułu naukowego oficera Sztabu Generalnego, otrzymał przydział do Dowództwa Okręgu Korpusu Nr IV w Łodzi. Z dniem 1 stycznia 1924 został odkomenderowany z DOK IV do Doświadczalnego Centrum Wyszkolenia w Rembertowie, na sześć miesięcy, w charakterze wykładowcy taktyki jazdy. Z dniem 1 czerwca tego roku został przydzielony z DOK IV do DCW na stanowisko wykładowcy działania kawalerii. Z dniem 15 listopada 1924 został wyznaczony na stanowisko szefa sztabu 1 Dywizji Kawalerii w Białymstoku, dowodzonej przez generała brygady Juliusza Rómmla. 14 października 1926 został powołany do Generalnego Inspektoratu Sił Zbrojnych i mianowany oficerem sztabu gen. bryg. Juliusza Rómmla, wówczas generała do prac przy Generalnym Inspektorze Sił Zbrojnych. W listopadzie 1928 został przeniesiony do 1 pułku ułanów krechowieckich w Augustowie na stanowisko zastępcy dowódcy pułku. W marcu 1931 przeniesiony został do Generalnego Inspektoratu Sił Zbrojnych na stanowisko oficera sztabu Inspektora Armii we Lwowie. W latach 1936–1938 dowodził 4 pułkiem ułanów zaniemeńskich w Wilnie. Następnie pełnił obowiązki zastępcy szefa Wojskowego Instytutu Naukowo-Oświatowego w Warszawie.
W kampanii wrześniowej 1939 pełnił funkcję sztabowego oficera do zleceń dowódcy Armii „Łódź”, gen. dyw. Juliusza Rómmla. Zginął w godzinach rannych 6 września 1939, w trakcie bombardowania Kwatery Głównej Armii „Łódź” rozmieszczonej w Łodzi przy ulicy Zgierskiej 133, w pałacu Heinzla, w parku Julianowskim.
"Z natury łagodny, a nawet nieśmiały, o dużej kulturze, był nieugięty w sprawach etyki i honoru żołnierskiego. Miał swoje zasady, od których nigdy nie odstąpił. Nic dziwnego, że nie był lubiany przez klikę, która panoszyła się na szczytach hierarchii wojskowej. Ludzie uważający się za „wodzów”, a w rzeczywistości nieucy i analfabeci, spowodowali, że odebrano mu 4 Pułk Ułanów, którym dobrze dowodził. Przyczynił się do tego jeden z inspektorów armii, znany z tego, że osobiście rozstawiał karabiny maszynowe, a plan działania armii opierał na wynikach rozpoznania patroli nocnych piechoty, które miały przynieść rewelacyjne wiadomości nad ranem. Chrząstowskiego zdjęto z pułku przed samą wojną. Przyjechał do mnie zmartwiony i rozżalony. Skorzystałem z tego i wziąłem go do swojego sztabu jako oficera do zleceń. Oddał mi nieocenione usługi jako uczciwy człowiek i niezłomny żołnierz. Każde zadanie, które mu dawałem, wykonywał sumiennie. Od pierwszego dnia wojny wysyłałem go na odcinki najbardziej zagrożone. Zawsze przywoził mi prawdziwe wiadomości i przekazywał słuszną i sumienną ocenę ludzi i ich działalności. To że teraz mogłem tak szczegółowo przedstawić bieg wypadków we wszystkich dywizjach armii i dać sprawiedliwą ocenę dowódców, jest jego dużą zasługą. I wreszcie zginął sam, ratując mnie od śmierci".
Upamiętnienie.
Tablica epitafijna w obrębie zbiorowej mogiły wojennej żołnierzy Wojska Polskiego poległych we wrześniu 1939 na cmentarzu rzymskokatolickim św. Rocha w Łodzi.

</doc>
<doc id="1791951" url="https://pl.wikipedia.org/wiki?curid=1791951" title="Biskupi Sale">
Biskupi Sale

Lista biskupów diecezji Sale w Australii, powstałej 10 maja 1887.

</doc>
<doc id="1791953" url="https://pl.wikipedia.org/wiki?curid=1791953" title="Silno (rejon kiwerecki)">
Silno (rejon kiwerecki)

Silno (ukr. Сильне) – wieś na Ukrainie w rejonie kiwereckim obwodu wołyńskiego. W 2001 roku liczyła 619 mieszkańców.
Została założona w 1557 roku. W II Rzeczypospolitej miejscowość była siedzibą gminy wiejskiej Silno w powiecie łuckim województwa wołyńskiego.
Linki zewnętrzne.
Silno na stronie Rady Najwyższej Ukrainy

</doc>
<doc id="1791956" url="https://pl.wikipedia.org/wiki?curid=1791956" title="Karabin maszynowy Hotchkiss Mle 1929">
Karabin maszynowy Hotchkiss Mle 1929

Hotchkiss Mle 1929 (fr. Mitrailleuse de 13.2 mm CA mle 1929; pol. najcięższy karabin maszynowy wz. 30) – francuski wielkokalibrowy karabin maszynowy. Pod koniec lat 20 we francuskiej wytwórni "Société Anonyme des Anciens Etablissements Hotchkiss et Cie" w oparciu o konstrukcję karabinu maszynowego Hotchkiss Mle 14 opracowano karabin maszynowy kal. 13,2 mm jako karabin przeciwlotniczy. 
Do strzelania używano naboi z pociskami zwykłymi z rdzeniem ze stali półmiękkiej, przeciwpancernymi z rdzeniem ze stali twardej, przeciwpancernymi i smugowymi. Była to broń samoczynna działająca na zasadzie odprowadzania części gazów prochowych przez boczny otwór w lufie, zasilany z piętnastonabojowej taśmy sztywnej lub w wersji sprzężonej z magazynka pudełkowego o pojemności 30 nabojów zakładanego od góry. Posiadał celownik krzywiznowy z muszką lub celownik przeciwlotniczy "Le Prieur".
Produkowany był w kilku wersjach:
W Wojsku Polskim - Nkm wz. 30.
W latach 1933 - 34 zakupiono we Francji 28 sztuk karabinów, które weszły na wyposażenie Wojska Polskiego pod oznaczeniem najcięższy karabin maszynowy wz. 30 (nkm wz. 30). W 10 z nich uzbrojono kompanię nkm plot w ramach 1 paplot. Stosowano do nich dwa typy podstaw trójnożnych, starszą o słabej stabilizacji - B, posiadano osiem sztuk i R1. W roku 1938 kompanię rozformowano. 16 nkm przeznaczono do prawych wież czołgów Vickers E. Tę odmianę zasilano z magazynka wkładanego od góry. Wycofano je z broni pancernej między 1936 a 1938 – prawdopodobnie w 1937 roku. W sierpniu 1939 roku na stanie było 29 sztuk.. We wrześniu 1938 roku 24 nkm przekazano Marynarce Wojennej.

</doc>
<doc id="1791959" url="https://pl.wikipedia.org/wiki?curid=1791959" title="Solemya">
Solemya

Solemya – rodzaj małży morskich z podgromady pierwoskrzelnych. Należą tutaj następujące gatunki:

</doc>
<doc id="1791960" url="https://pl.wikipedia.org/wiki?curid=1791960" title="Omar Torrijos Herrera">
Omar Torrijos Herrera

Omar Torrijos Herrera (ur. 13 lutego 1929, zm. 31 lipca 1981) – panamski polityk i wojskowy. Faktycznie autorytarny przywódca Panamy w latach 1968–1981 i jednocześnie głównodowodzący panamskiej Gwardii Narodowej.
Urodził się w 1929 roku w Santiago de Veraguas w Panamie. Studiował na uczelniach wojskowych w Salwadorze, Wenezueli i Stanach Zjednoczonych. W 1952 roku rozpoczął służbę w panamskiej Gwardii Narodowej. Szybko awansował i w 1968 roku był już pułkownikiem. W tym też roku wziął udział w zamachu stanu, który doprowadził do obalenia prezydenta Arnulfo Ariasa Madrida, a sześć miesięcy później sam przejął władzę ogłaszając się głównym przywódcą rewolucji. Mianował się również generałem brygady oraz dowódcą Gwardii Narodowej. Wkrótce stanął na czele rządu.
Jego rządy to okres rozwój usług w dziedzinie handlu, bankowości i transportu morskiego (tzw. tania bandera) dzięki czemu utrzymywał się wzrost gospodarczy i ekspansja zagranicznego kapitału inwestycyjnego, głównie z USA. W 1972 roku Torrijos wprowadził nową konstytucję która wzmocniła uprawnienia władz lokalnych, generał doprowadził do rozwoju związków zawodowych, rozszerzył sferę socjalną, przeprowadził reformę rolną oraz nacjonalizację części przemysłu. Po umocnieniu swojej pozycji Torrijos rozpoczął działania zmierzające do odzyskania zwierzchności nad Kanałem Panamskim, znajdującym się pod kontrolą Stanów Zjednoczonych. Po negocjacjach z amerykańskim prezydentem Jimmym Carterem doszło 7 września 1977 roku do podpisania układu na mocy którego miało nastąpić stopniowe przekazania do roku 2000 pełnej zwierzchności nad strefą kanału. W 1978 ponownie wprowadzono rządy cywilne faktyczne rządy sprawował jednak Torrijos. W 1979 roku przy wsparciu generała utworzono centrolewicową Demokratyczną Partię Rewolucyjną która do początku lat 80. sprawowała władzę.
Torrijos zginął w wypadku samolotu w 1981 roku. Pojawiały się dość często informacje, że jego śmierć nie była przypadkowa, gdyż miał to być zamach bombowy przygotowany przez CIA. Jego następcą został Florencio Flores Aguilar.
Jego synem był Martín Torrijos (ur. 1963), prezydent Panamy w latach 2004–2009.

</doc>
<doc id="1791961" url="https://pl.wikipedia.org/wiki?curid=1791961" title="Biskupi Sandhurst">
Biskupi Sandhurst

Lista biskupów diecezji Sandhurst w Australii.

</doc>
<doc id="1791964" url="https://pl.wikipedia.org/wiki?curid=1791964" title="Berezołupy Wielkie">
Berezołupy Wielkie

Berezołupy Wielkie (ukr. Березолуки) - wieś w rejonie rożyszczeńskim obwodu wołyńskiego, założona w 1570 r. W II Rzeczypospolitej miejscowość była siedzibą gminy wiejskiej Szczurzyn w powiecie łuckim województwa wołyńskiego. Wieś liczy 390 mieszkańców.
Linki zewnętrzne.
Berezołupy Wielkie na stronie Rady Najwyższej Ukrainy

</doc>
<doc id="1791965" url="https://pl.wikipedia.org/wiki?curid=1791965" title="Szczurzyn">
Szczurzyn

Szczurzyn (ukr. Щурин) – wieś w rejonie rożyszczeńskim obwodu wołyńskiego, która liczy 673 mieszkańców.
Założona w 1604 r. W II Rzeczypospolitej miejscowość była początkowo siedzibą gminy wiejskiej Szczurzyn w powiecie łuckim województwa wołyńskiego. 
Przy końcu XIX wieku istniał chutor Perechody, który wchodził w skład gminy wiejskiej Szczuryn.

</doc>
<doc id="1791967" url="https://pl.wikipedia.org/wiki?curid=1791967" title="Mistrzostwa Świata w Szermierce 2009">
Mistrzostwa Świata w Szermierce 2009

Mistrzostwa Świata w Szermierce 2009 – 71. edycja mistrzostw odbyła się w tureckim mieście Antalya. To drugie mistrzostwa, które rozgrywane były w Turcji (poprzednio w 1970 roku w Ankarze).
Skład reprezentacji Polski.
mężczyźni.
floret
szpada
szabla
kobiety.
floret
szpada
szabla 

</doc>
<doc id="1791968" url="https://pl.wikipedia.org/wiki?curid=1791968" title="Biskupi Armidale">
Biskupi Armidale



</doc>
<doc id="1791972" url="https://pl.wikipedia.org/wiki?curid=1791972" title="Egzekucje w chojnickiej „Dolinie śmierci”">
Egzekucje w chojnickiej „Dolinie śmierci”



</doc>
<doc id="1791973" url="https://pl.wikipedia.org/wiki?curid=1791973" title="Caroline Bonde Holm">
Caroline Bonde Holm

Caroline Bonde Holm (ur. 19 lipca 1990 w Hørsholm) – duńska lekkoatletka specjalizująca się w skoku o tyczce.
Osiągnięcia.
W 2012 podczas igrzysk olimpijskich w Londynie nie zaliczyła żadnej wysokości w eliminacjach.

</doc>
<doc id="1791980" url="https://pl.wikipedia.org/wiki?curid=1791980" title="Tymoleon">
Tymoleon



</doc>
<doc id="1791982" url="https://pl.wikipedia.org/wiki?curid=1791982" title="Biskupi Port Pirie">
Biskupi Port Pirie

Biskupi Port Pirie – biskupi diecezjalni i biskupi pomocniczy diecezji (od 1887) Port Augusta, a od 1951 Port Pirie.

</doc>
<doc id="1791993" url="https://pl.wikipedia.org/wiki?curid=1791993" title="Aleksandra Granda">
Aleksandra Granda

Aleksandra Granda (ur. 17 kwietnia 1980) – polska lekkoatletka uprawiająca skok o tyczce.
Kariera.
Reprezentowała Polskę podczas superligi pucharu Europy (Paryż 1999) – z wynikiem 3,85 zajęła 8. miejsce. Medalistka mistrzostw Polski seniorów, zarówno w hali jak i na stadionie.

</doc>
<doc id="1791996" url="https://pl.wikipedia.org/wiki?curid=1791996" title="Gornyj">
Gornyj

Gornyj (ros. Горный) – miasto zamknięte w rosyjskim Kraju Zabajkalskim. Liczy 11 097 mieszkańców (2007). Stacjonują tam jednostki 4 Harbińskiej Dywizji Rakietowej, będącej częścią 53 Armii Rakietowej.
Gornyj znajduje się w odległości 56 km na południe od Czyty, nieopodal od miejscowości Drowianaja. Do 1994 roku nosił nazwę Czita-46.

</doc>
<doc id="1791999" url="https://pl.wikipedia.org/wiki?curid=1791999" title="Gruczoł tarczkowy">
Gruczoł tarczkowy

Gruczoł tarczkowy (gruczoł Meiboma) (łac. "glandula tarsalis") – zmodyfikowany gruczoł łojowy obecny wewnątrz tarczki powieki, w formie rzędów prostopadłych do jej wolnego brzegu. Rzędy mają żółtawe zabarwienie i mogą prześwitywać przez spojówkę po wywróceniu powieki.
W powiece górnej liczba gruczołów tarczkowych waha się w granicach 30–40, w dolnej zaś znajduje się ich odpowiednio mniej (20–30). Zajmują one całą wysokość tarczki; są złożone z prostego przewodu (cewy) z wieloma bocznymi zachyłkami, a ich ujścia otwierają się na wolnej krawędzi powieki. Łojowa wydzielina gruczołów ma za zadanie utrzymanie szczelności powiek po ich zamknięciu oraz ochronę przed utratą wilgotności czy naruszeniem filmu łzowego. Zapobiega również ustawicznemu spływaniu łez na skórę twarzy dzięki właściwościom hydrofobowym.
Skład chemiczny.
U człowieka zidentyfikowano ponad 90 różnych białek wchodzących w skład wydzieliny gruczołów tarczkowych; wiele z nich to proteiny błon komórkowych i mitochondrialnych oraz prekursory związków o właściwościach bakteriobójczych. Za charakter hydrofobowy odpowiada głównie oleamid – endogenny amid pierwszorzędowy kwasu oleinowego – oraz amidy innych kwasów tłuszczowych: mirystynowego, palmitynowego czy stearynowego. Wymienione kwasy występują w produkcie końcowym również w stanie wolnym.
Pochodzenie eponimu.
Gruczoły tarczkowe były znane już Galenowi; po raz pierwszy zostały opisane przez Giulia Casserio w 1609 roku. Swoje brzmienie eponim zawdzięcza jednak niemieckiemu lekarzowi Heinrichowi Meibomowi, który przedstawił ich wnikliwy opis w 1666.
Uwagi kliniczne.
Nieprawidłowo działające gruczoły tarczkowe są częstym powodem zespołu suchego oka ("xerophtalmia"), jednej z częstszych przypadłości związanych z aparatem ochronnym narządu wzroku. Mogą być również przyczyną zapalenia powiek ("blepharitis"), gdyż podrażnione, wysuszone powieki są podatne na różne infekcje. Stan zapalny gruczołów tarczkowych ("meibomitis") powoduje zatykanie ich przewodów, a w konsekwencji powstanie na powiece białawego obrzmienia ("chalazion"), oznakę gradówki. Wydzieliny bakteryjne obecne przy takich stanach mogą stanowić przyczynę zapalenia rogówki ("keratitis"). 

</doc>
<doc id="1792000" url="https://pl.wikipedia.org/wiki?curid=1792000" title="Pohang Steel Yard">
Pohang Steel Yard

Pohang Steel Yard – stadion piłkarski znajdujący się w Pohang. Na tym obiekcie rozgrywają mecze piłkarze Pohang Steelers.
Jest to pierwszy jednofunkcyjny stadion w Korei Południowej, który został wybudowany specyficznie dla gry w piłkę nożną.

</doc>
<doc id="1792001" url="https://pl.wikipedia.org/wiki?curid=1792001" title="Gruczoł Meiboma">
Gruczoł Meiboma



</doc>
<doc id="1792002" url="https://pl.wikipedia.org/wiki?curid=1792002" title="Radio ZW">
Radio ZW



</doc>
<doc id="1792004" url="https://pl.wikipedia.org/wiki?curid=1792004" title="Maskarada (singel)">
Maskarada (singel)

Maskarada – czwarty singel po „A Ty, czego chcesz?”, „Miłość, trzeźwość i pokora” i „Spowiedź” Kasi Kowalskiej promujący jej ósmy album „Antepenultimate”. Po raz pierwszy singel został zaprezentowany 7 sierpnia 2009 podczas Sopot Hit Festiwalu 2009, natomiast radiowa premiera odbyła się 10 sierpnia 2009.

</doc>
<doc id="1792008" url="https://pl.wikipedia.org/wiki?curid=1792008" title="Brian Greene">
Brian Greene

Brian Greene (ur. 9 lutego 1963) – amerykański fizyk teoretyczny, profesor na Uniwersytecie Columbia, popularyzator nauki. Jeden z najbardziej znanych badaczy teorii superstrun.
Życiorys.
Greene urodził się w Nowym Jorku. Po ukończeniu szkoły średniej w 1980 dostał się na Harvard, gdzie zdobył Bachelor of Science. Tytuł Doktora zdobył na Oxford University w roku 1987. Na Uniwersytecie Columbia jest współdyrektorem instytutu strun, kosmologii.
Greene jest mężem byłej producentki telewizyjnej z ABC Tracy Day.
Praca.
Badania Greene'a obejmują Teorię Strun, będącą elementem Grawitacji kwantowej, która próbuje wytłumaczyć różnice cząstek Modelu Standardowego. Greene zajmował się przestrzeniami Calabiego-Yau. Znany jest także z badań nad teorią super strun w odniesieniu do kosmologii. Był pomysłodawcą Festiwalu Naukowego w Nowym Jorku.

</doc>
<doc id="1792009" url="https://pl.wikipedia.org/wiki?curid=1792009" title="Plądrowanie">
Plądrowanie



</doc>
<doc id="1792010" url="https://pl.wikipedia.org/wiki?curid=1792010" title="Pięciostawiańska Przełączka">
Pięciostawiańska Przełączka

Pięciostawiańska Przełączka (słow. "Veterná štrbina", niem. "Hintere Fünfseenscharte", węg. "Hátsó-Öt-tavi-csorba") – przełączka znajdująca się w słowackich Tatrach Wysokich. Leży w długiej grani bocznej, którą na południowy wschód wysyła Wyżni Barani Zwornik. Oddziela ona Juhaską Turnię od Pięciostawiańskiej Turni. Podobnie jak w przypadku innych okolicznych obiektów, na jej siodło nie prowadzi żaden znakowany szlak turystyczny. Najdogodniejsza droga dla taterników wiedzie z Pośredniego Spiskiego Kotła w Dolinie Pięciu Stawów Spiskich.
Polskie i zagraniczne nazewnictwo Pięciostawiańskiej Przełączki pochodzi od sąsiadującej Pięciostawiańskiej Turni.
Pierwsze wejścia:

</doc>
<doc id="1792012" url="https://pl.wikipedia.org/wiki?curid=1792012" title="The Legacy (wrestling)">
The Legacy (wrestling)

The Legacy – team w wrestlingu, występujący w WWE w brandzie Raw od stycznia 2009 do lutego 2010. W jego skład wchodzili Ted DiBiase, Cody Rhodes oraz Randy Orton.
Przebieg kariery.
Początki.
Początkowo Cody Rhodes i Hardcore Holly posiadali pasy WWE World Tag Team Championship, co stało się powodem zainteresowania debiutującego na RAW Teda DiBiase. Na Night of Champions doszło do walki pomiędzy Codym &amp; Hollym vs Ted &amp; ? (nie było wiadomo). Ted kazał poczekać 10 minut aż przyjdzie jego partner, ale Holly nie chiał się zgodzić. Jak się okazało to Cody Rhodes miał być jego tajemniczym partnerem, gdyż zdradził on Holly'ego i razem z Tedem niszczył go. Zostali oni wtedy po raz pierwszy razem WWE World tag team champions. Następnie przyłączył się do nich Manu. Razem pomagali pokonać Randy'emu Ortonowi CM Punka. Jednak gdy podczas walki Randy vs CM Punk Ted zaatakował CM Punka (przez co Randy przegrał przez DQ), "Legend Kiler" wkurzył się i kopnął go w głowę co spowodowało wstrząs mózgu i jego odejście z federacji na jakiś czas. Wtedy Randy Orton, Cody Rhodes, Manu i Sim Snuka Stworzyli Legacy.
2008/2010.
Początki były bardzo słabe w końcu Randy postanowił zrobić każdemu z nich test. Mieli pokonać wyznaczonych przeciwników Cody Rhodes pokonał JTG a Jim Snuka Rey Mysterio zadania nie wykonał Manu który przegrał z ECW World Championem Mattem Hardym dlatego Orton wyrzucił go z grupy. Następnie Cody Rhodes i Jim Snuka pokonali Cryme Tyme. Cody wykonał pin na przeciwniku i pozostał w Legacy, ale za to Randy wyrzucił Jima Snukę.
Ted DiBiase Manu i Snuka planowali wykonać zemstę na Randym ale Ted zdradził swoich partnerów i przyłączył się do Legacy. Następnie Randy Orton wdał się w feud z Vince'em McMahonem i pomagali mu w tym Ted i Cody. Na Backlash Legacy pokonali Triple H Batistę i Shane McMahon. Na następnej gali Randy pokonał Triple H i zdobył WWE Championa. Tytuł stracił na rzecz Batisty na gali The Bash. Na następnej gali Legacy skontuzjował Batistę, co doprowadziło do tego, że pas wrócił do Ortona.
Potem Randy feudował z Johnem Ceną a Cody i Ted z DX Triple H i HBK. Na gali Bragging Rights John odebrał mu pas w Iron Matchu. John Cena Stracił tytuł na rzecz Sheamusa z którym Randy Orton walczył na Royal Rumble, ale przegrał z powodu dyskwalifikacji, ponieważ Cody Rhodes uderzył Sheamusa. Od tej pory Legacy nie potrafiło się dogadać między sobą co doprowadziło do walki na Wrestlemanii 26. Randy Orton pokonał Cody Rhodesa i Teda DiBiase. Wtedy Legacy się rozpadło.

</doc>
<doc id="1792013" url="https://pl.wikipedia.org/wiki?curid=1792013" title="Chennai Open 2007">
Chennai Open 2007

Chennai Open 2007 – tenisowy turniej ATP z cyklu Chennai Open rozgrywany w dniach 1–7 stycznia 2007 roku w Ćennaju na kortach twardych o puli nagród wynoszącej 416 000 dolarów amerykańskich.
Eliminacje gry pojedynczej.
Drabinka eliminacji

</doc>
<doc id="1792015" url="https://pl.wikipedia.org/wiki?curid=1792015" title="Biskupi Canberry i Goulburn">
Biskupi Canberry i Goulburn

Lista biskupów i arcybiskupów australijskiej diecezji, obecnie archidiecezji Canberry-Goulburn.

</doc>
<doc id="1792016" url="https://pl.wikipedia.org/wiki?curid=1792016" title="K-1 Europe MAX 2008 w Polsce">
K-1 Europe MAX 2008 w Polsce



</doc>
<doc id="1792019" url="https://pl.wikipedia.org/wiki?curid=1792019" title="Punkt Basy’ego">
Punkt Basy’ego

Punkt Basy’ego – orientacyjny punkt na skórze jamy brzusznej zlokalizowany 2–3 palce na zewnątrz od pępka w poziomej linii przechodzącej przez środek pępka.
Może wykazywać bolesność uciskową w przypadku niektórych chorób nerek (m.in. kamicy nerkowej, odmiedniczkowym zapaleniu nerek).

</doc>
<doc id="1792023" url="https://pl.wikipedia.org/wiki?curid=1792023" title="Radio Rodzina (Kalisz)">
Radio Rodzina (Kalisz)

Radio Rodzina – katolicka stacja radiowa diecezji kaliskiej, nadająca swój program na częstotliwości 103,1 MHz.
Rozgłośnia korzysta z nadajnika o mocy 1 kW, umieszczonego na wieży kościoła parafialnego pw. Narodzenia NMP w Chełmcach. Czas antenowy stacja dzieli wspólnie z Radiem Maryja – ok. 8 godzin dziennie dla Radia Rodzina. Wysokość na jakiej zawieszone są antenty to: 180 m n.p.m. plus wysokość obiektu 41 m, co daje poprawny odbiór w promieniu ok. 50 km od nadajnika. Jednak zasięgiem stacja nie obejmuje obszaru całej diecezji.
W ciągu istnienia Radia Rodzina funkcję jego dyrektorów pełnili: ks. Mirosław Rojek (1998-1999), ks. prałat Leszek Szkopek (1999-2015), ks. Łukasz Skoracki (2015-2018) i ks. Mateusz Puchała (od 2018 roku). 
Podczas podróży zagranicznych i wizyt apostolskich papieża stacja korzysta z przekazu Radia Maryja, dzięki czemu może wtedy transmitować spotkania z papieżem.

</doc>
<doc id="1792024" url="https://pl.wikipedia.org/wiki?curid=1792024" title="Antonina Wyrzykowska">
Antonina Wyrzykowska

Antonina Wyrzykowska z domu Karwowska (ur. 12 sierpnia 1916 w Janczewku, zm. 29 listopada 2011 w Milanówku) – polska Sprawiedliwa wśród Narodów Świata.
Życiorys.
Dzieciństwo i młodość.
Urodziła się 2 sierpnia 1916 w rodzinie katolickiej. Rodzice prowadzili małe gospodarstwo rolne we wsi Janczewko ok. 3 km na południowy zachód od Jedwabnego (ziemia łomżyńska). Ojciec – Franciszek Karwowski – znany był ze swojej pobożności, matką była Józefa z domu Skrodzka. Sytuacja materialna rodziny była trudna, w domu potrzebne były ręce do pracy, stąd Antonina zakończyła edukację na drugiej klasie szkoły podstawowej. W wieku 16 lat wyszła za mąż za Aleksandra Wyrzykowskiego i zamieszkali wspólnie z jej rodzicami w Janczewku.
Okres II wojny światowej.
Jest wiele relacji wskazujących, że Antonina Wyrzykowska, jej rodzice i mąż odznaczali się naturalnym pragnieniem niesienia pomocy osobom prześladowanym. Gdy w lipcu 1941 hitlerowcy założyli w Łomży getto i zamknęli w nim łomżyńskich Żydów oraz żydowskich uciekinierów z okolicy (m.in. z Jedwabnego, Piątnicy i Stawisk), Wyrzykowscy dostarczali do niego z narażeniem życia żywność, m.in. przekraczając nielegalnie granice łomżyńskiego getta. Kres tej pomocy położyła likwidacja getta 1 listopada 1942.
Mimo że za pomoc Żydom groziła śmierć całej rodzinie, a Wyrzykowscy mieli małe dzieci (Helenkę 7 lat i Antosia 2 lata), rodzina ciągle pomagała osobom narodowości żydowskiej. W roku 1942 ukryli w obrębie swojego gospodarstwa siedmiu Żydów: Mojżesza (Mosze) Olszewicza, Berka Olszewicza – brata Mojżesza, Szmula Wasersztejna, Elkę – narzeczoną Mosze Olszewicza, Izraela (Srolke) Grądowskiego, Jankiela Kubrzańskiego i Leę Sosnowską – narzeczoną Jankiela. Niektórzy z rok wcześniej uniknęli pogromu w Jedwabnem. Przebywali oni w dwóch zakonspirowanych schronach (pod chlewem i kurnikiem) od listopada 1942 do stycznia 1945 (do momentu wkroczenia na te tereny wojsk radzieckich). Schowanym udało się przetrwać w ukryciu, mimo iż Niemcy przynajmniej jeden raz przeszukiwali gospodarstwo przy pomocy psów, a tuż obok stacjonowało kilku niemieckich żandarmów.
Sprawa pobicia Antoniny Wyrzykowskiej.
Wydarzeniem, które silnie wpłynęło na późniejsze losy Antoniny Wyrzykowskiej i jej rodziny, było dotkliwe pobicie jej w marcu 1945 przez sześciu sąsiadów należących do miejscowej partyzantki. Wydarzenie to miało prawdopodobnie miejsce w nocy 13 na 14 marca 1945. Sprawcy chcieli pozbawić życia ostatniego ukrywającego się jeszcze w gospodarstwie Żyda i zażądali jego wydania. Wyrzykowska odmówiła, po czym została okrutnie pobita. Następnego dnia po napadzie Wyrzykowscy wyjechali do Łomży, gdzie dołączyli do ocalonych przez nich Olszewiczów i Kubrzańskich. W kwietniu 1945 Antonina Wyrzykowska złożyła zeznania w Urzędzie Bezpieczeństwa w Łomży informując o napadzie i podając nazwiska wszystkich sprawców pobicia (jeden z nich został skazany). Było to później powodem oskarżania jej o wydanie Urzędowi Bezpieczeństwa członków polskiego podziemia niepodległościowego.
W tym czasie (jesienią 1945) Wyrzykowska dojrzewała coraz bardziej do decyzji o opuszczeniu Polski. Sama pisze o dramatycznych wydarzeniach wojny i pierwszych miesięcy powojennych tak: „Przechowywałam siedem osób przez 28 miesięcy w schronie w chlewie pod gnojem. Zaznaczam, że byli bez centa. Nie chodziło mnie o pieniądz, ale o ratowanie życia ludzkiego, nie chodziło o wyznanie, tylko o człowieka. Po wyzwoleniu byłam wielokrotnie bita i im też groziło nieszczęście, więc musiałam opuścić rodzinne strony”.
Okres powojenny.
Antonina Wyrzykowska opuściła Polskę jesienią 1945 razem z sześcioma ocalonymi przez siebie osobami (w Polsce został tylko Izrael Grądowski), uciekinierzy przeszli przez zieloną granicę i dotarli do obozu dla uchodźców w Linzu w Austrii. Dzieci Wyrzykowskiej zostały w tym czasie w Polsce z ojcem. Austria była dla tej grupy etapem przejściowym, Wyrzykowska jednak zdecydowała się wrócić do kraju i połączyć z rodziną. Wyrzykowscy, nie widząc możliwości zamieszkania w rodzinnej wsi, osiedli w Bielsku Podlaskim, gdzie dzięki pomocy rodziny jednego z ocalonych kupili gospodarstwo. Gospodarstwo jednak podupadło i na początku lat 60. Wyrzykowscy, z pomocą Szymona Datnera, przeprowadzili się do Milanówka. Wyrzykowska pracowała wtedy w Warszawie jako woźna w szkołach przy ul. Barskiej, Raszyńskiej, Emilii Plater (dojeżdżała z Milanówka), później zaczęła pracować w sklepie. W tym okresie zmarł jej mąż, Aleksander. Antonina dorabiała sprzątaniem, syn pracował w urzędzie gminy. W latach 70. zaczęły się wyjazdy Wyrzykowskiej do Ameryki na zaproszenie rodziny Kubrzańskich i innych ocalonych. W czasie kolejnego pobytu w USA Wyrzykowska wyszła za mąż za Amerykanina z Polonii, małżeństwo trwało jednak krótko. Trzecie małżeństwo zawarła także w USA, także z Amerykaninem polskiego pochodzenia, jednak i to małżeństwo skończyło się rozwodem.
W ostatnich kilkunastu latach Antonina Wyrzykowska żyła między Polską a Ameryką. Nie szukała rozgłosu, bała się ujawnić swoją wiedzę o dramatycznych wydarzeniach czasu wojny, m.in. wiedzę o okolicznościach zbrodni w Jedwabnem. Utrzymywała jednak bezpośrednie kontakty przynajmniej z częścią ocalonych przez siebie osób. Prowadziła też z nimi korespondencję, istnieją jednak relacje, że wszystkie listy niszczyła niedługo po przeczytaniu. Odwiedzała też kilkakrotnie Polskę, między innymi w 2001 w okresie obchodzenia 60. rocznicy wydarzeń w Jedwabnem. Nie przyjechała jednak wtedy do Jedwabnego i stwierdziła, że nigdy już tego nie uczyni. Nie odwiedziła też rodzinnego Janczewka.
Powojenne losy uratowanych przez Antoninę Wyrzykowską.
Mojżesz i Elka Olszewiczowie po ucieczce z Polski ostatecznie zamieszkali w Buenos Aires. Mojżesz używał później imienia Mieczysław. Założyli firmę produkującą i sprzedającą torby. Konsekwentnie odmawiali kontaktu z dziennikarzami i nie chcieli wracać do wspomnień czasu wojny.
Berek Olszewicz, brat Mojżesza, w 1941 roku miał 12 lat. Po wojnie towarzyszył bratu i jego żonie w Argentynie.
Szmul Wasersztejn przez krótki czas po wojnie mieszkał nadal u Wyrzykowskich. Po wyjeździe z Polski do początku lat 60. żył na Kubie z żoną (poznaną w Polsce Rachelą Goldwaser). Po rewolucji Castro oboje uciekli do USA, pozostawiając dorobek kilkunastu lat życia. Po krótkim pobycie w Filadelfii wyemigrowali do Kostaryki, gdzie zaczynali jako ludzie bez podstawowych środków do utrzymania, stopniowo jednak coraz lepiej sobie radząc. Mieli czworo dzieci. Wasersztejn odegrał istotną rolę w przywracaniu pamięci o wydarzeniach w Jedwabnem – jego zeznanie złożone przed pracownikami Żydowskiej Komisji Historycznej w Białymstoku było podstawowym świadectwem, które doprowadziło do procesu niektórych sprawców pogromu w 1949. Czuł się kustoszem pamięci o wydarzeniach z 10 lipca 1941, jednak jego pamięć wydarzeń ulegała stopniowo zniekształceniom. Jako już starszy i schorowany człowiek, w latach 1995–1999, Szmul Wasersztejn podyktował książkę "Ujawnienie. 10 lipca 1941 r.", zawierającą i fakty historyczne i liczne wątpliwe lub wręcz mityczne opisy dotyczące zbrodni jedwabieńskiej. Od zimy 2001, w okresie żywej dyskusji o pogromie w Jedwabnem, pojawił się zdementowany później pogląd, że Wasersztejn był po wojnie funkcjonariuszem UB w Łomży. Wasersztejn przynajmniej jeden raz odwiedził po wojnie Polskę i Jedwabne. Zmarł schorowany 9 lutego 2000 w czasie wizyty Antoniny Wyrzykowskiej w Kostaryce.
Jankiel i Lea Kubrzańscy po wyjściu ze schronu zamieszkali początkowo w rodzinnym domu Kubrzańskich, ale tylko jako goście, dom zajmowali bowiem Polacy. Nie czuli się bezpiecznie i przenieśli się do Łomży. Z grupą innych ocalonych wyjechali z Polski i przez 4 lata, do 1949 roku, przebywali w obozie w Austrii, a następnie wyjechali do USA. Osiedlili się w Connecticut, gdzie Jankiel pracował jako stróż nocny, później robotnik i majster, ona jako kucharka. Mieli troje dzieci. W Ameryce Jankiel zaczął używać imienia Jack, nazwisko zaś małżonkowie zmienili na Kubran.
Izrael Grądowski początkowo poszukiwał rodziny w Szczuczynie, bez skutku. Był najstarszym z uratowanych (miał wtedy ok. 60 lat), nie przyłączył się do uciekających przez zieloną granicę. Starał się wtopić w miejscową społeczność. Ochrzcił się, pozostał w Jedwabnem, odzyskał swój dom w miasteczku. Ożenił się z Polką i zmienił imię na Józef. Inaczej niż wszyscy inni ocaleni nie szukał kontaktu ze środowiskiem żydowskim, innymi osobami uratowanymi z Zagłady, nie złożył zeznań w Żydowskiej Komisji Historycznej. Długo nie obciążał nikogo z miejscowych swoją wiedzą o okolicznościach pogromu w Jedwabnem. Inne zeznania zdecydował się złożyć dopiero po kilku latach: tak uczynił w 1953 i w 1954 w czasie rozpraw sądowych przeciwko jednemu z podejrzanych o aktywny udział w pogromie obciążając go swoimi zeznaniami. Podobnie wskazał niektórych sprawców pogromu w śledztwie rozpoczętym w 1967, jednak pół roku później przynajmniej z części zeznań wycofał się. Zmarł w 1971 w wieku 82 lat. Jego żona zmarła w 1996. Mieli adoptowanego syna, sierotę wojny.
Odznaczenia i próby upamiętnienia.
W 1976 Antonina i jej mąż Aleksander otrzymali tytuł Sprawiedliwy wśród Narodów Świata (w 1993 tytuł ten otrzymali także jej rodzice, Franciszek i Józefa Karwowscy).
10 lipca 2001 w czasie obchodów 60. rocznicy pogromu w Jedwabnem Antonina Wyrzykowska przebywała w Polsce, m.in. na uroczystym koncercie w Warszawie i przyjęciu u prezydenta RP Aleksandra Kwaśniewskiego, który w swoim przemówieniu wspomniał jej osobę i postawę w czasie wojny, a następnie podszedł do niej i serdecznie się przywitał. Wyrzykowska na uroczystości do Jedwabnego jednak nie pojechała.
W tym samym, 2001 roku, Krzysztof Godlewski, ówczesny burmistrz Jedwabnego, zaproponował Radzie Miasta, aby miejscowa szkoła otrzymała imię Antoniny Wyrzykowskiej. Propozycja ta nie spotkała się z poparciem i nie została zrealizowana.
1 października 2007 Antonina Wyrzykowska została odznaczona przez prezydenta RP Lecha Kaczyńskiego Krzyżem Komandorskim Orderu Odrodzenia Polski.
Osoba Antoniny Wyrzykowskiej i jej postawa w czasie wojny była wspomniana w ostatnich latach w wielu artykułach oraz niektórych książkach. Szczególnie wiele miejsca jej historii poświęciła Anna Bikont w książce "My z Jedwabnego".

</doc>
<doc id="1792030" url="https://pl.wikipedia.org/wiki?curid=1792030" title="Radio Opole">
Radio Opole



</doc>
<doc id="1792031" url="https://pl.wikipedia.org/wiki?curid=1792031" title="Tarczka kręgowców">
Tarczka kręgowców

Tarczka (łac. "tarsus") – płaski, wypukły twór z tkanki łącznej zbitej stanowiący szkielet powieki i nadający jej właściwy kształt. Wyróżniamy dwie tarczki: górną oraz dolną, po jednej w każdej powiece. Do ich powierzchni przedniej przyczepia się przegroda oczodołowa, wiążąc je od góry i boku z brzegiem oczodołu. Wolny brzeg rzęskowy jest prosty i przylega bezpośrednio do mieszków rzęs. 
Tarczka górna ("tarsus superior"), większa, kształtu półowalnego, ma wysokość 10 mm w linii środkowej. Dolny brzeg biegnie równolegle do krawędzi powiek, oddalony od niej o ok. 2 mm. Najgłębsze włókna rozcięgna mięśnia dźwigacza powieki górnej przyczepiają się do jej powierzchni przedniej, gdy tymczasem brzeg górny związany jest z mięśniem tarczkowym górnym. Tarczka dolna ("tarsus inferior"), dwukrotnie mniejsza od poprzedniej, jest dostosowana do kształtu powieki dolnej i swym brzegiem dolnym łączy się z mięśniem tarczkowym dolnym.
Bocznie końce tarczek są przymocowane do oczodołu poprzez pasma zbitej tkanki łącznej w postaci więzadeł powiekowych. Więzadło powiekowe przyśrodkowe ("ligamentum palpebrale mediale") przebiega od przyśrodkowych końców tarczek dwoma pasemkami: do grzebienia łzowego przedniego i wyrostka czołowego szczęki oraz, tylne, do grzebienia łzowego tylnego. Między nimi znajduje się górna część woreczka łzowego. Więzadło powiekowe boczne ("ligamentum palpebrale laterale") jest względnie słabo wykształcone i przytwierdza tarczki głębiej do brzegu bocznego oczodołu na kości jarzmowej.
W tarczkach znajdują się gruczoły tarczkowe ("glandulae tarsales"), ułożone rzędami, prostopadle do wolnego brzegu powieki. Wydzielają substancję o charakterze łojowym, która uszczelnia zwarte powieki, zapobiegając nadmiernemu parowaniu łez i wysuszeniu oka.
Każda tarczka związana jest z cienką blaszką tkanki mięśniowej gładkiej w postaci mięśni tarczkowych. Mięsień tarczkowy górny ("musculus tarsalis superior") zaczyna się w części głębokiej mięśnia dźwigacza powieki górnej, przebiegając między jego włóknami i kończąc się na brzegu górnym tarczki. Odpowiednio mięsień tarczkowy dolny ("musculus tarsalis inferior") rozpoczyna się pod sklepieniem dolnym spojówki z wspólnej powięzi mięśnia prostego dolnego i skośnego dolnego. Przyczepia się – analogicznie – do brzegu dolnego tarczki. Oba mięśnie są unerwione współczulnie i przyczyniają się do regulacji rozwarcia szpary powiek. Samo otwieranie i zamykanie powieki polega na współdziałaniu mięśnia dźwigacza powieki górnej, mięśni tarczkowych oraz mięśnia okrężnego oka.

</doc>
<doc id="1792032" url="https://pl.wikipedia.org/wiki?curid=1792032" title="Derbi GPR 50 Nude">
Derbi GPR 50 Nude

GPR Nude to motorower przedsiębiorstwa Derbi, wprowadzony na rynek w roku 2004. Jednoznacznie przeznaczenia motocykla nie można zdefiniować. Powstał na bazie motoroweru Derbi GPR 50. Motorower ten jest bardzo podatny na tuning mechaniczny. Cechuje się bardzo wysokimi osiągami, zamontowano w nim jeden z najlepszych silników pojemności 50 cm³, który generuje moc do 10 KM.

</doc>
<doc id="1792034" url="https://pl.wikipedia.org/wiki?curid=1792034" title="Gabdrachman Kadyrow">
Gabdrachman Kadyrow

Gabdrachman Fajzurachmanowicz Kadyrow, ros. Габдрахман Файзурахманович Кадыров (ur. 27 stycznia 1941 w Szaturze, zm. 31 lipca 1993 w Soczi) – radziecki żużlowiec pochodzenia tatarskiego; związany z miastem Ufa w Baszkirii, podarował polskim żużlowcom Czapkę Kadyrowa.
Przez wiele lat należał do ścisłej czołówki radzieckich żużlowców. W 1967 r. zdobył w Malmö brązowy medal Drużynowych Mistrzostw Świata. Wielokrotnie startował w eliminacjach Indywidualnych Mistrzostw Świata, sześciokrotnie awansując do półfinałów kontynentalnych (najlepszy wynik: Bydgoszcz 1970 – IX miejsce).
Największe sukcesy w karierze odniósł w wyścigach motocyklowych na lodzie. Ośmiokrotnie zdobył medale Indywidualnych Mistrzostw Świata: 6 złotych (1966, 1968, 1969, 1971, 1972, 1973), srebrny (1970) oraz brązowy (1974).
Po śmierci został pochowany w Ufie.

</doc>
<doc id="1792035" url="https://pl.wikipedia.org/wiki?curid=1792035" title="Tarczka górna">
Tarczka górna



</doc>
<doc id="1792036" url="https://pl.wikipedia.org/wiki?curid=1792036" title="Tarczka dolna">
Tarczka dolna



</doc>
<doc id="1792037" url="https://pl.wikipedia.org/wiki?curid=1792037" title="Mięsień tarczkowy górny">
Mięsień tarczkowy górny



</doc>
<doc id="1792039" url="https://pl.wikipedia.org/wiki?curid=1792039" title="Mięsień tarczkowy dolny">
Mięsień tarczkowy dolny



</doc>
<doc id="1792042" url="https://pl.wikipedia.org/wiki?curid=1792042" title="Lenne (dopływ Ruhry)">
Lenne (dopływ Ruhry)

Lenne jest rzeką o długości 129 km, lewym i zarazem najdłuższym dopływem Ruhry. W całości płynie przez kraj związkowy Nadrenia Północna-Westfalia (Niemcy).
Rzeka ma swoje źródła w podszczytowych partiach góry Kahler Asten w górach Rothaar na wysokości około 823 m n.p.m., nieopodal znajdującej się na wierzchołku wieży widokowej.
W swym górnym biegu rzeka przyjmuje szereg niewielkich dopływów, głównie potoków o górskim charakterze. Na tym odcinku rzeka płynie wąską doliną w kierunku zachodnim, by zmienić kierunek swojego biegu na północno-zachodni w okolicach miasta Lennestadt. W gminie Finnentrop rzeka przyjmuje swój najdłuższy dopływ (lewy) Bigge o długości 42,1 km.
W swoim dolnym biegu rzeka dość mocno meandruje. Uchodzi do rzeki Ruhra na terenie miasta Hagen.
Główne miasta nad Lenne: Schmallenberg, Lennestadt, Werdohl, Altena, Iserlohn (dzielnica Letmathe) oraz Hagen.

</doc>
<doc id="1792046" url="https://pl.wikipedia.org/wiki?curid=1792046" title="Objaw chełbotania">
Objaw chełbotania

Objaw chełbotania – objaw świadczący o obecności płynu w jamie brzusznej. Badanie wykonuje się poprzez umieszczenie lewej dłoni w dolnej części prawej połowy brzucha i uderzenie palcami prawej dłoni w lewą dolną część brzucha, w kierunku lewej ręki badającego. Powstająca fala płynu uderza w ścianę prawej połowy brzucha i udziela się lewej ręce badającego.

</doc>
<doc id="1792049" url="https://pl.wikipedia.org/wiki?curid=1792049" title="Berberomeloe majalis">
Berberomeloe majalis

Berberomeloe majalis – gatunek chrząszcza z rodziny oleicowatych. Przy długości ciała 70 mm jest jednym z największych europejskich chrząszczy. Tak jak inne oleice ma skrócone pokrywy i wydłużony odwłok. Samice są większe od samców. Podobnym gatunkiem jest "Berberomeloe insignis".

</doc>
<doc id="1792054" url="https://pl.wikipedia.org/wiki?curid=1792054" title="Sępia Przełączka">
Sępia Przełączka

Sępia Przełączka (słow. "Supia štrbina", niem. "Mittlere Fünfseenscharte", węg. "Középső-Öt-tavi-csorba") – przełączka położona w słowackiej części Tatr Wysokich. Znajduje się w długiej grani bocznej odchodzącej na południowy wschód od Wyżniego Baraniego Zwornika w kierunku Durnego Szczytu. Oddziela ona Sępią Turnię od Pięciostawiańskiej Turni. Na jej siodło nie prowadzą żadne znakowane szlaki turystyczne, najdogodniejsza droga dla taterników wiedzie ze Schroniska Téryego w Dolinie Pięciu Stawów Spiskich przez Pośredni Spiski Kocioł.
W północnych ścianach grani z Sępią Przełączką, opadających do Doliny Dzikiej, znajduje się Dzika Galeria – wielki system tarasów prowadzący spod Spiskiej Grzędy aż pod wierzchołek Sępiej Turni.
Polska i słowacka nazwa Sępiej Przełączki pochodzi od Sępiej Turni. Nazwy niemiecka i węgierska pochodzą od Pięciostawiańskiej Turni, której to nazwa wywodzi się od położonej poniżej Doliny Pięciu Stawów Spiskich.
Pierwsze wejścia:

</doc>
<doc id="1792055" url="https://pl.wikipedia.org/wiki?curid=1792055" title="Nancy Cheekoussen">
Nancy Cheekoussen

Nancy Cheekoussen (ur. 4 maja 1983) - maurytyjska lekkoatletka, która specjalizowała się w skoku o tyczce.

</doc>
<doc id="1792057" url="https://pl.wikipedia.org/wiki?curid=1792057" title="Elaine Cassidy">
Elaine Cassidy

Elaine Cassidy (ur. 31 grudnia 1979 w Wicklow) – irlandzka aktorka. Występowała w roli Abby Mills w serialu "Wyspa Harpera". Nominowana do nagród Satelita oraz Genie.

</doc>
<doc id="1792059" url="https://pl.wikipedia.org/wiki?curid=1792059" title="Łokomotiwnyj">
Łokomotiwnyj

Łokomotiwnyj (ros. Локомотивный) – miasto zamknięte w rosyjskim obwodzie czelabińskim, do 1992 roku znane jako Kartaly-6. Liczy 10 032 mieszkańców (2006).
Miasto znajduje się w odległości 325 km na południowy zachód od Czelabińska i 6 km od stacji kolejowej Kartały.
Łokomotiwvnyj zaczęto budować we wrześniu 1963 roku w celu rozmieszczenia tam 59 Kartalińskiej Dywizji Rakietowej. Oficjalnie miasto stało się jej siedzibą 18 grudnia 1966 roku. W 1979 roku rozmieszczono tam kompleks rakietowy z rakietami RS-20A, a w 1985 roku RS 20B (zgodnie z klasyfikacją NATO SS-18 Satan). W 1992 roku miasto zmieniło nazwę na Łokomotiwnyj. W marcu 2002 roku po podpisaniu przez Rosję umowy ze Stanami Zjednoczonymi o redukcji strategicznych potencjałów ofensywnych rozpoczęła się likwidacja 59 Kartalińskiej Dywizji Rakietowej. W 2004 roku Łokomotiwnyj uzyskał status okręgu miejskiego. W październiku 2005 roku zakończono wyprowadzanie oddziałów wojskowych.

</doc>
<doc id="1792060" url="https://pl.wikipedia.org/wiki?curid=1792060" title="Biskupi Hobart">
Biskupi Hobart

Lista biskupów i arcybiskupów australijskiej archidiecezji Hobart.

</doc>
<doc id="1792061" url="https://pl.wikipedia.org/wiki?curid=1792061" title="Język luba">
Język luba

Język luba (luba-kasai, cziluba) – język z grupy bantu, używany w prowincji Kasaï-Occidental, Kasaï-Oriental oraz Katanga na południu Demokratycznej Republiki Konga. Jest jednym z 4 narodowych języków w tym kraju. Pełni rolę lingua franca dla ok. miliona ludzi, jako ich drugi język. Liczy 7,8 miliona użytkowników.

</doc>
<doc id="1792063" url="https://pl.wikipedia.org/wiki?curid=1792063" title="Andrea Češková">
Andrea Češková

Andrea Češková (ur. 18 października 1971 w Pradze) – czeska polityk i prawniczka, posłanka do Parlamentu Europejskiego VII kadencji.
Życiorys.
W 1995 ukończyła studia prawnicze na Uniwersytecie Karola. Pracowała jako prawniczka w kancelariach prawnych, uzyskała uprawnienia adwokata, a także stopień doktora prawa. Specjalizowała się w zakresie prawa podatkowego. W 1998 wstąpiła do Obywatelskiej Partii Demokratycznej. Z jej ramienia była między innymi radną praskiej rady miasta, gdzie przewodniczyła komisji finansów.
W wyborach w 2009 z listy ODS została posłanką do Parlamentu Europejskiego. Przystąpiła do grupy Europejskich Konserwatystów i Reformatorów, została członkinią Komisji Kontroli Budżetowej oraz Komisji Praw Kobiet i Równouprawnienia.

</doc>
<doc id="1792065" url="https://pl.wikipedia.org/wiki?curid=1792065" title="Radio Centrum (Kalisz)">
Radio Centrum (Kalisz)

Radio Centrum – lokalna samorządowa stacja radiowa w Kaliszu, największa stacja radiowa w Kaliskiem; należy do Centrum Kultury i Sztuki w Kaliszu.
Rozgłośnia nadaje 24-godzinny program z nadajnika o mocy 10 kW w Radiowo-Telewizyjnym Centrum Nadawczym Kalisz Mikstat. Anteny nadawcze umieszczone są na wysokości 218 m n.p.m., co łącznie z wysokością obiektu 211 m daje zasięg wykraczający poza południowo-wschodnie granice województwa wielkopolskiego. 
Redaktorem naczelnym stacji jest Piotr Krysiak.

</doc>
<doc id="1792067" url="https://pl.wikipedia.org/wiki?curid=1792067" title="Maria Michalk">
Maria Michalk

Maria Ludwiga Michalk z domu Ziesch (górnołuż. "Marja Michałkowa"; ur. 6 grudnia 1949 w Radiborze) – niemiecka polityk i działaczka społeczna serbołużyckiego pochodzenia, w latach 1990–1994 i od 2002 deputowana do Bundestagu.
Życiorys.
Wykształcenie zdobyła w serbskojęzycznej szkole powszechnej w Radibor, technikum ekonomicznym oraz na studiach zaocznych w Wyższej Szkole Transportu w Dreźnie. W czasach NRD pracowała w przedsiębiorstwie państwowym, biurze adwokackim oraz wychowywała dzieci. W 1990 uzyskała mandat posłanki do Izby Ludowej z listy CDU, której członkiem była od 1972, a w latach 1990–1994 zasiadała w Bundestagu z ramienia chadecji, pełniąc obowiązki wiceprzewodniczącej Klubu Poselskiego. Po odejściu z aktywnej polityki pracowała m.in. jako dyrektor zarządzająca.
W 2002 ponownie wybrana do Bundestagu z okręgu jednomandatowego Budziszyn I, reelekcję z tego obszaru uzyskiwała w latach 2005 i 2009.
Działa społecznie na rzecz ludności serbołużyckiej. W latach 1990–1994 stała na czele Parlamentarnej Rady Fundacji na Rzecz Narodu Serbskiego, a od 1994 do 1999 była szefową Fundacji. Od 2000 pełni obowiązki przewodniczącej Rady ds. Łużyczan w Republice Saksonii. W 1999 została przewodniczącą saksońskiego oddziału Fundacji "Donum Vitae", zajmującej się ochroną życia.

</doc>
<doc id="1792068" url="https://pl.wikipedia.org/wiki?curid=1792068" title="Finał K-1 World Grand Prix 2009">
Finał K-1 World Grand Prix 2009

Finał K-1 World Grand Prix 2009 ("FieLDS K-1 World Grand Prix 2009 Final") − siedemnasty turniej finałowy cyklu K-1 World GP. Jego zwycięzcą i mistrzem K-1 WGP został Holender Semmy Schilt.
Uczestnicy.
Ośmiu uczestników turnieju finałowego zostało wyłonionych 26 września 2009 roku na gali eliminacyjnej "K-1 World Grand Prix 2009 Final 16".
Rezultaty.
Legenda: 
Walka otwarcia nr 1 (60 kg, 3x3 min):
Walka otwarcia nr 2 (3x3 min):
Walka otwarcia nr 3 (3x3 min):
Walka rezerwowa nr 1 (3x3 min Ext.1R):
Walki ćwierćfinałowe (3x3 min Ext.1R):
Walka rezerwowa nr 2 (3x3 min Ext.1R):
Walki półfinałowe (3x3 min Ext.1R):
Super walka (3x3 min Ext.1R):
Walka finałowa (3x3 min Ext.2R):

</doc>
<doc id="1792069" url="https://pl.wikipedia.org/wiki?curid=1792069" title="Ptilophorus">
Ptilophorus

Ptilophorus – rodzaj chrząszcza z rodziny wachlarzykowatych. Występuje w Europie i Azji. 
Gatunki:

</doc>
<doc id="1792070" url="https://pl.wikipedia.org/wiki?curid=1792070" title="Maksanty">
Maksanty



</doc>
<doc id="1792073" url="https://pl.wikipedia.org/wiki?curid=1792073" title="SMS Lützow">
SMS Lützow

SMS Lützow – niemiecki krążownik liniowy (w Niemczech klasyfikowany jako wielki krążownik – niem.: "Großer Kreuzer") z okresu I wojny światowej, druga jednostka typu "Derfflinger".
Zwodowany jeszcze przed wybuchem wojny, został przyjęty do służby w Kaiserliche Marine w marcu 1916 roku. Nazwę otrzymał na pamiątkę generała Adolfa von Lützowa, uczestnika wojen napoleońskich. „Lützow” brał udział w bombardowaniu Lowestoft i Yarmouth (24–25 kwietnia 1916 roku) i bitwie jutlandzkiej (31 maja – 1 czerwca 1916 roku), podczas której został poważnie uszkodzony przez pociski artyleryjskie okrętów Royal Navy, a następnie zatopiony przez jeden z niszczycieli własnej eskorty.
Budowa.
Stępkę pod budowę „Lützowa” położono w stoczni Schichau w Gdańsku w maju 1912 roku jako „Ersatz Kaiserin Augusta”, następcę starego krążownika pancernopokładowego „Kaiserin Augusta”. W porównaniu z „Derfflingerem”, pierwszym okrętem typu, wprowadzono niewielkie zmiany projektowe, obejmujące dodanie jednego więcej przedziału wodoszczelnego kadłuba, dwóch więcej dział artylerii średniego kalibru oraz drobne szczegóły konstrukcji kominów i masztów. Wodowanie jednostki nastąpiło 29 listopada 1913 roku, a swą nazwę, wzorem innych wielkich krążowników Kaiserliche Marine, otrzymał na cześć dowódcy wojsk lądowych – generała Adolfa von Lützowa. Po wybuchu I wojny światowej prace wykończeniowe na okręcie uległy spowolnieniu. Budowę ukończono 8 sierpnia 1915 roku, po czym krążownik rozpoczął próby morskie.
Dowódcą okrętu został mianowany komandor ("Kapitän zur See") Victor Harder, który pozostał na tym stanowisku aż do zatopienia okrętu. W trakcie prób w październiku 1915 roku nastąpiła poważna awaria jednej z turbin i w efekcie „Lützow” osiągnął pełną gotowość bojową dopiero w marcu 1916 roku, kiedy oficjalnie wszedł w skład 1. Grupy Rozpoznawczej ("1. Aufklärungsgruppe"), dowodzonej przez kontradmirała Franza von Hippera.
Opis konstrukcji.
„Lützow” miał długość całkowitą 210,4 m i szerokość maksymalną 29 m. Jego kadłub został podzielony grodziami na 17 przedziałów wodoszczelnych. Pancerz burtowy składał się z pasa pancernego grubości 305 mm, chroniącego wszystkie mechanizmy okrętu oraz dodatkowych pasów pancernych na dziobie (grubości 120–152 mm), rufie (grubości 120 mm) i poniżej linii wodnej, grubego na 152 mm. Pas burtowy przechodził w cytadelę pancerną o grubości ścian 228 mm, zamkniętą grodziami pancernymi (200–250 mm). Pancerz poziomy składał się ze skośnych elementów grubości 30 mm na śródokręciu, łączących się z pancerzem burtowym i pokładu pancernego o grubości od 50 do 80 mm. Główne stanowisko dowodzenia miało pancerz o grubości 300 mm.
Napęd krążownika stanowiły dwa zespoły turbin parowych Parsonsa wysokiego i niskiego ciśnienia (razem cztery turbiny w czterech osobnych maszynowniach), o łącznej projektowanej mocy 63 000 KM (na próbach z przeforsowaniem maszyn 80 988 KM), poruszające cztery śruby o średnicy 3,9 m i pozwalające osiągnąć stałą maksymalną prędkość 26,5 węzła. Parę do turbin dostarczało 18 kotłów parowych (cztery z nich zostały dostosowane do opalania paliwem płynnym) rozmieszczonych w 12 kotłowniach. Okręt posiadał dwa stery, ustawione jeden za drugim. Normalny zapas paliwa wynosił 738 ton węgla i 246 ton paliwa płynnego, maksymalny, odpowiednio 3640 ton i 1180 ton, pozwalał osiągnąć zasięg 6800 mil morskich przy prędkości ekonomicznej 14 węzłów.
Główne uzbrojenie składało się z ośmiu dział kal. 305 mm, umieszczonych w czterech wieżach artyleryjskich, po dwie na dziobie i rufie, w superpozycjach. Maksymalny kąt podniesienia luf wynosił 13,5°. Artylerię średniego kalibru stanowiło 14 dział kal. 150 mm, zainstalowanych w kazamatach, po 7 na każdej burcie. Po pięć stanowisk z każdej burty mogło prowadzić ogień w kierunku dziobu, dwa pozostałe w kierunku rufy. Poza tym okręt posiadał cztery działa przeciwlotnicze kal. 88 mm na otwartych stanowiskach wokół tylnego komina. Wszystkie działa okrętu zostały wyprodukowane w zakładach Friedrich Krupp AG. Wieże artyleryjskie głównego kalibru były chronione pancerzem, który z przodu i z tyłu miał grubość 270 mm, z boków 220 mm, a z góry 80–110 mm. Barbety wież miały grubość do 260 mm. Artyleria w kazamatach była opancerzona płytami ze stali pancernej o grubości do 150 mm.
„Lützow” posiadał cztery podwodne wyrzutnie torped kal. 600 mm, zainstalowane po jednej na dziobie i rufie (po lewej stronie) oraz na każdej z burt prostopadle do osi podłużnej jednostki. Poza torpedami w wyrzutniach, okręt dysponował również ośmioma torpedami zapasowymi.
Służba operacyjna.
Pierwszą akcją bojową „Lützowa” było uczestnictwo, wraz z krążownikami liniowymi „Seydlitz” i „Moltke”, w dwóch wypadach przeciwko lekkim siłom brytyjskim operującym na Morzu Północnym pod koniec marca 1916 roku, bez kontaktu bojowego. W dniach 21–22 kwietnia okręty 1. Grupy Rozpoznawczej w eskorcie małych jednostek przeprowadziły operację mającą na celu zagrożenie wschodnim wybrzeżom Anglii, przerwaną po uszkodzeniu na nierozpoznanym polu minowym krążownika lekkiego „Graudenz”.
Bombardowanie Lowestoft i Yarmouth.
Kolejny raz siły niemieckie wyszły w morze rankiem 24 kwietnia 1916 roku. Celem akcji było zbombardowanie angielskich miast: Lowestoft i Great Yarmouth. 1. Grupą Rozpoznawczą dowodził, w zastępstwie chorego admirała Hippera, wiceadmirał Friedrich Bödicker. Jego okręt flagowy, „Seydlitz”, wszedł w trakcie rejsu na minę i został uszkodzony, w wyniku czego admirał Bödicker przeniósł się ze swoim sztabem na „Lützowa”. W ślad za krążownikami liniowymi podążały główne siły Hochseeflotte pod dowództwem admirała Reinharda Scheera, stanowiące daleką osłonę na wypadek kontrakcji okrętów brytyjskiej Grand Fleet.
Cztery pozostałe w boju okręty 1. Grupy Rozpoznawczej rozpoczęły bombardowanie Lowestoft o 4.10 rano 25 kwietnia 1916 roku, niszcząc w ciągu dziesięciu minut około 200 domów, dwie baterie brzegowe oraz zabijając trzech i raniąc dwunastu ludzi. Skuteczne zbombardowanie Great Yarmouth uniemożliwiła mgła, toteż niemieckie krążowniki oddały tylko kilka niecelnych salw. Interweniujące lekkie krążowniki brytyjskich Harwich Force zostały ostrzelane przez wycofujących się Niemców. Dwa z nich (i jeden niszczyciel) odniosły uszkodzenia, a artylerzyści „Lützowa” odnotowali kilkakrotne trafienia na krążowniku „Conquest”. Ostatecznie, pomimo znacznej przewagi, admirał Bödicker podjął decyzję o odwrocie, obawiając się ataków brytyjskich okrętów podwodnych, a siły główne admirała Scheera podążyły w ślad za nim.
Jednostki Grand Fleet nie były w stanie doścignąć wycofujących się Niemców, zaś lekkie okręty nie zaryzykowały pościgu, słusznie obawiając się napotkania niemieckich pancerników. To kolejne bombardowanie angielskich miast wywołało panikę wśród Brytyjczyków i spowodowało decyzję rządu o przebazowaniu części okrętów do portów na południu Anglii. Obydwie strony planowały przeprowadzenie kolejnych rajdów w najbliższym czasie, licząc na wciągnięcie nieprzyjaciela do walnej bitwy sił głównych, zwycięstwo w której miało zdecydować o panowaniu na morzu.
Na początku maja 1916 roku „Lützow” został skierowany na Bałtyk celem przeprowadzenia dodatkowych szkoleń oraz prób szybkości na mili pomiarowej, gdzie 19 maja osiągnął prędkość maksymalną 27,9 węzła. Po powrocie na kotwicowisko u ujścia rzeki Jade krążownik został oficjalnie (od 28 maja) okrętem flagowym dowódcy 1. Grupy Rozpoznawczej, admirała Franza Hippera.
Bitwa jutlandzka.
Kolejną i ostatnią już w krótkiej historii operacyjnej „Lützowa” akcją bojową była bitwa jutlandzka, w historiografii niemieckiej znana jako bitwa na Skagerraku. Doszło do niej w dniach 31 maja i 1 czerwca 1916 roku na skutek spotkania się na morzu głównych sił morskich Niemiec i Wielkiej Brytanii. Niemieckie krążowniki liniowe 1. Grupy Rozpoznawczej admirała Hippera, którym towarzyszyły mniejsze okręty, wyszły w morze z kotwicowiska u ujścia rzeki Jade o godzinie 2.00 (czasu środkowoeuropejskiego) w nocy 31 maja. Skierowały się najpierw w stronę wybrzeży Norwegii, a następnie na Skagerrak, gdzie miały przeprowadzić działania przeciwko żegludze brytyjskiej. W przypadku napotkania przeważających sił miały się wycofać pod osłonę dział podążającej za nimi Hochseeflotte.
Krótko przed godziną 16.00 nastąpiło spotkanie krążowników admirała Hippera z podążającymi w ich kierunku jednostkami 1. i 2. Eskadry Krążowników Liniowych dowodzonymi przez wiceadmirała Davida Beatty'ego. „Lützow” otworzył ogień o 16.48, jako pierwszy z dużych okrętów niemieckich, obierając za cel okręt flagowy admirała Beatty'ego, „Lion”. W początkowej fazie starcia artylerzyści obu jednostek odnotowali pojedyncze trafienia w przeciwnika, nie powodujące większych uszkodzeń, jednak kolejny pocisk z „Lützowa” przebił dach wieży „Q” (na śródokręciu) „Liona”, powodując detonację zgromadzonej tam amunicji i pożar zagrażający wybuchem komór amunicyjnych pod wieżą. Jedynie szybkie ich zalanie uchroniło brytyjski okręt przed zniszczeniem.
Wkrótce potem zniszczeniu w wyniku celnych trafień niemieckimi pociskami dużego kalibru uległy dwa brytyjskie krążowniki liniowe: „Indefatigable” i „Queen Mary”. W kolejnej fazie bitwy obie strony przeprowadziły ataki torpedowe własnych niszczycieli i torpedowców, nie uzyskując większych sukcesów. Podczas odpierania ataku sił lekkich artylerzyści niemieckiego krążownika współuczestniczyli w zniszczeniu krążownika pancernego „Defence”, który zatonął w wyniku eksplozji magazynów amunicyjnych. Po nadciągnięciu na pole bitwy głównych sił Hochseeflotte krążowniki liniowe admirała Beatty'ego zmuszone zostały do oderwania się od przeciwnika. Następnie jednostki 1. Grupy Rozpoznawczej starły się z krążownikami liniowymi 3. Eskadry Krążowników Liniowych kontradmirała Horacego Hooda, wysłanymi dla wsparcia admirała Beatty'ego. „Lützow” wraz z bliźniaczym „Derfflingerem” rozpoczęły pojedynek artyleryjski z okrętem flagowym admirała Hooda, „Invincible”. W jego trakcie obydwa niemieckie krążowniki otrzymały szereg trafień ciężkimi pociskami (odpowiednio: osiem i pięć), jednak pomimo to odniosły sukces: o godzinie 19.33 jeden z niemieckich pocisków przebił pancerz wieży „Q” brytyjskiej jednostki, powodując eksplozję w komorach amunicyjnych i natychmiastowe przełamanie się i zatonięcie „Invincible”, z którego załogi ocalało jedynie sześciu marynarzy.
Ogółem w czasie bitwy jutlandzkiej „Lützow” otrzymał 24 trafienia ciężkimi pociskami, z których dziewięć wybuchło na linii wodnej lub poniżej. Największe zniszczenia spowodowały dwa trafienia w okolicę prawoburtowej wyrzutni torpedowej otrzymane w trakcie walki z „Invincible”. Spowodowały one napływ wody do wnętrza kadłuba i powiększające się przegłębienie okrętu na dziób. Wobec niezdolności okrętu do dalszych działań bojowych admirał Hipper przekazał dowodzenie 1. Grupą Rozpoznawczą dowódcy „Derfflinger”, komandorowi Johannesowi Hartogowi, sam zaś przeniósł się ze swoim sztabem na niszczyciel G 39, a później na krążownik liniowy „Moltke”.
Zatopienie.
Pomimo wody wlewającej się do wnętrza kadłuba, dowódca „Lützowa” był zdecydowany poprowadzić ciężko uszkodzony okręt do bazy. Towarzyszące mu niszczyciele stawiały zasłonę dymną, mającą uchronić okręt przed dalszym ostrzałem. Jednak zwiększająca się ilość wody w sekcjach dziobowych spowodowała duże przegłębienie, a w następstwie utratę sterowności jednostki. O 2.20 po północy 1 czerwca 1916 roku, gdy w kadłubie znajdowało się ponad 8000 ton wody a ster i śruby znalazły się nad powierzchnią morza, dowódca okrętu zdecydował się wydać rozkaz opuszczenia okrętu przez pozostałą załogę. Przeszła ona na niszczyciele G 37, G 38, G 40 i V 45. Po ewakuacji marynarzy G 38 otrzymał rozkaz wystrzelenia torped w stronę unieruchomionego wraku. Po trafieniu jednej z nich w śródokręcie, „Lützow” zatonął o 2.47. Był to jedyny nowoczesny okręt liniowy (w rozumieniu klasy obejmującej pancerniki i krążowniki liniowe) utracony przez Kaiserliche Marine w trakcie działań wojennych.
W trakcie bitwy jutlandzkiej na „Lützowie” poległo 115 marynarzy, 50 dalszych odniosło rany. Ocaleni członkowie załogi zostali w większości skierowani do przejęcia będącego w ostatnim stadium budowy pancernika „Baden”.

</doc>
<doc id="1792074" url="https://pl.wikipedia.org/wiki?curid=1792074" title="Puchar Świata w lekkoatletyce">
Puchar Świata w lekkoatletyce



</doc>
<doc id="1792076" url="https://pl.wikipedia.org/wiki?curid=1792076" title="Maciej Rosiewicz">
Maciej Rosiewicz

Maciej Rosiewicz (ur. 31 lipca 1977) – polski lekkoatleta, od 2012 reprezentujący Gruzję, specjalizujący się w chodzie sportowym. Olimpijczyk z Londynu (2012).
Zawodnik UKS 12 Kalisz (do 2011) jest siedmiokrotnym medalistą mistrzostw Polski. W 2010 został międzynarodowym mistrzem Łotwy w chodzie na 50 kilometrów, a także międzynarodowym mistrzem Austrii na tym samym dystansie.
Od 2011 jest obywatelem i reprezentantem Gruzji. Od kwietnia 2012 może reprezentować Gruzję w międzynarodowych zawodach. W barwach tego kraju wystąpił na Igrzyskach Olimpijskich w Londynie (2012), zajmując 43. miejsce w chodzie na 50 km z wynikiem 4:05:20. W 2013 ustanowił wynikiem 1:26:23 rekord Gruzji w chodzie na 20 kilometrów.

</doc>
<doc id="1792078" url="https://pl.wikipedia.org/wiki?curid=1792078" title="Gazowik-Gazprom Iżewsk">
Gazowik-Gazprom Iżewsk



</doc>
<doc id="1792079" url="https://pl.wikipedia.org/wiki?curid=1792079" title="Gazowik Iżewsk">
Gazowik Iżewsk



</doc>
<doc id="1792080" url="https://pl.wikipedia.org/wiki?curid=1792080" title="Sojuz Iżewsk">
Sojuz Iżewsk



</doc>
<doc id="1792081" url="https://pl.wikipedia.org/wiki?curid=1792081" title="Ołeksandr Swystunow">
Ołeksandr Swystunow

Ołeksandr Wiktorowycz Swystunow, ukr. Олександр Вікторович Свистунов, ros. Александр Викторович Свистунов, "Aleksandr Wiktorowicz Swistunow" (ur. 30 sierpnia 1973 roku w Jałcie, Ukraińska SRR) – ukraiński piłkarz, występujący na pozycji pomocnika, reprezentant Ukrainy.
Kariera piłkarska.
Kariera klubowa.
Wychowanek klubu Tawrii Symferopol, w którym w 1990 rozpoczął karierę piłkarską. W 1992 przeszedł do Polissia Żytomierz, skąd latem przeniósł się do Weresu Równe. Po występach w CSKA Kijów w 1997 wyjechał do Rosji, gdzie został piłkarzem Zenitu Petersburg. W sezonie 1997/98 występował w Metałurhu Donieck, a potem od 1999 bronił barw rosyjskich klubów Arsenał Tuła, Czernomoriec Noworosyjsk, Rubin Kazań, Wołgar-Gazprom Astrachań oraz Gazowik-Gazprom Iżewsk. W 2004 powrócił do Ukrainy, gdzie podpisał kontrakt z Worskłą Połtawa. Karierę piłkarską zakończył w Borysfenie Boryspol.
Kariera reprezentacyjna.
26 lutego 2001 zadebiutował w narodowej reprezentacji Ukrainy w przegranym 0:1 meczu towarzyskim z Rumunią.

</doc>
<doc id="1792082" url="https://pl.wikipedia.org/wiki?curid=1792082" title="Edvard Kožušník">
Edvard Kožušník

Edvard Kožušník (ur. 30 stycznia 1971 w Ołomuńcu) – czeski polityk, poseł do Parlamentu Europejskiego VII kadencji.
Życiorys.
Po ukończeniu szkoły średniej zajął się działalnością polityczną w ramach Obywatelskiej Partii Demokratycznej. Pełnił m.in. funkcję szefa biura marszałka Senatu, Přemysla Sobotki. Należał do założycieli think tanku eStat.cz.
W wyborach w 2009 z listy ODS uzyskał mandat deputowanego do Parlamentu Europejskiego. Przystąpił do grupy Europejskich Konserwatystów i Reformatorów, został członkiem Komisji Rynku Wewnętrznego i Ochrony Konsumentów. W 2011 nominowany został do nagrody MEP Awards dla najbardziej pracowitych posłów Parlamentu Europejskiego w kategorii rynek wewnętrzny i ochrona konsumentów. W PE zasiadał do 2014, kandydował bez powodzenia w wyborach europejskich i krajowych.
W styczniu 2022 został wiceministrem przemysłu i handlu.

</doc>
<doc id="1792083" url="https://pl.wikipedia.org/wiki?curid=1792083" title="Kiore">
Kiore



</doc>
<doc id="1792085" url="https://pl.wikipedia.org/wiki?curid=1792085" title="Stanisław Szerszeń">
Stanisław Szerszeń

Stanisław Szerszeń (ur. 13 grudnia 1899 w Żywcu, zm. 10 maja 1975) – polski inżynier i wykładowca, poseł na Sejm PRL I kadencji (1952–1956), prorektor Politechniki Śląskiej (1949–1958). 
Życiorys.
W 1917 ukończył szkołę średnią w Żywcu, otrzymując z wyróżnieniem świadectwo dojrzałości. Od 7 kwietnia 1920 do 10 stycznia 1921 był uczniem 29. klasy „Zjednoczona polsko-białoruska” Szkoły Podchorążych Piechoty. 8 stycznia 1924 został zatwierdzony w stopniu podporucznika ze starszeństwem z 1 stycznia 1921 i 18. lokatą w korpusie oficerów rezerwy piechoty. Posiadał wówczas przydział w rezerwie do 7 Pułku Piechoty Legionów w Chełmie. W 1934, jako oficer pospolitego ruszenia pozostawał w ewidencji Powiatowej Komendy Uzupełnień Lwów Miasto. Posiadał przydział do Oficerskiej Kadry Okręgowej Nr VI. Był wówczas „przewidziany do użycia w czasie wojny”.
Po ukończeniu studiów na Politechnice Lwowskiej w 1921 został zatrudniony na macierzystej uczelni jako asystent, następnie adiunkt, wykładowca i docent. Był członkiem Polskiego Towarzystwa Politechnicznego we Lwowie. Oprócz pracy naukowej związany z lwowską spółką budowlaną, był również zatrudniony w magistracie. Podczas II wojny światowej nadal pracował jako wykładowca Politechniki, zajmował się również regulacją rzeki Białej w Grzybowie. 
Po zakończeniu działań wojennych, włączeniu Małopolski Wschodnie w skład Ukraińskiej SRR i przymusowych wysiedleniach osiedlił się w Nowym Sączu, gdzie pracował jako kierownik Biura Odbudowy Miasta. Następnie udał się na Górny Śląsk, podejmując pracę kierownika fabryki lekkich betonów w Bytomiu. Powrócił do pracy naukowej jako kierownik Katedry na Politechnice Śląskiej (był jej prorektorem w latach 1949–1958). Od 1949 do 1956 kierował Gliwickim Oddziałem Biura Projektów Architektury i Budownictwa. 
W 1952 uzyskał mandat posła na Sejm I kadencji z okręgu Gliwice. Był członkiem Komisji Komunikacji i Łączności (jako jej wiceprzewodniczący). Po zakończeniu pracy parlamentarnej kierował Katedrą Geometrii Wykreślnej Politechniki w Krakowie, był również dziekanem Wydziału Budownicta Wodnego uczelni (przez cztery kadencje). 
Był autorem publikacji naukowych i podręczników z zakresu geometrii wykreślnej. Odznaczony Krzyżem Oficerskim Orderu Odrodzenia Polski i Złotym Orderem Zasługi (dwukrotnie; po raz pierwszy w 1937). 

</doc>
<doc id="1792087" url="https://pl.wikipedia.org/wiki?curid=1792087" title="Flurbiprofen">
Flurbiprofen

Flurbiprofen (łac. "Flurbiprofenum") – niesteroidowy lek przeciwzapalny (NLPZ). Pochodna kwasu propionowego o działaniu przeciwzapalnym, przeciwbólowym i przeciwgorączkowym.
Wskazania.
Leczenie reumatoidalnego zapalenia stawów, zesztywniającego zapalenia stawów kręgosłupa, chorób zwyrodnieniowych stawów i kręgosłupa oraz chorób i urazów narządu ruchu takich, jak zapalenie okołostawowe, zespół bolesnego barku, zapalenie kaletki maziowej, zapalenie ścięgna i pochewek ścięgna, bóle odcinka lędźwiowego kręgosłupa, skręcenia i zwichnięcia stawów. Bóle o niewielkim i średnim nasileniu (np. bóle zębów, pooperacyjne, miesiączkowe, migrenowe).
Możliwe skutki uboczne.
Biegunka, bóle brzucha, niestrawność, nudności, wymioty, zaostrzenia choroby wrzodowej, krwawienia z przewodu pokarmowego, owrzodzenia jamy ustnej, nieżyt żołądka, perforacja wrzodu, astma, skurcz oskrzeli, duszność, pokrzywka, wysypka, świąd, plamica, zawroty głowy, depresja, szumy uszne, zatrzymanie płynów i obrzęki.

</doc>
<doc id="1792088" url="https://pl.wikipedia.org/wiki?curid=1792088" title="1Aw">
1Aw

1Aw – wąskotorowe wagony pasażerskie wyprodukowane w latach 1954–1957 w Fabryce Wagonów w Świdnicy w liczbie 126 sztuk. Wszystkie były przeznaczone dla kolei dojazdowych PKP. Według danych z 2009 zachowało się 31 sztuk, w tym 2 przeznaczone do ekspozycji. Oznaczane były serią Cx, a następnie Bx i Bxhpi. W oparciu o konstrukcję typu 1Aw powstały kolejne polskie wagony dla kolei wąskotorowej.
Historia.
Geneza.
W latach 50. koleje dojazdowe wciąż odgrywały ważną rolę w transporcie lokalnym, co było wynikiem słabo rozwiniętego transportu drogowego i jego niewielkiego udziału w transporcie publicznym i indywidualnym. Były to jednak ostatnie lata ich świetności, ze względu na przestarzały tabor i dynamiczny rozwój innych środków transportu. Często zdarzało się wówczas, że do przewozu ludzi przerabiano prowizorycznie wagony towarowe. Aby unowocześnić tabor wagonów, Centralne Biuro Konstrukcyjne Przemysłu Taboru Kolejowego w Poznaniu skonstruowało pierwszy po wojnie pasażerski wagon wąskotorowy&lt;ref name="ŚK7/2007"&gt;&lt;/ref&gt;.
Produkcja.
Wagony zostały wyprodukowane w latach 1954–1957 przez Fabrykę Wagonów w Świdnicy. Powstało ich w sumie 126, wszystkie były przeznaczone dla kolei dojazdowych PKP. Początkowo produkowano je tylko na tory o szerokości 750 mm, z czasem 5 sztuk zostało przebudowanych także na typowo pruską (używaną na Śląsku) szerokość torów 785 mm (30 cali pruskich).
Eksploatacja.
1Aw pozwoliły wycofać najbardziej zużyte wagony starszych typów. Wagony te, wraz z 3Aw, stanowiły podstawę wąskotorowego taboru pasażerskiego o szerokości toru 750 mm, aż do drugiej połowy lat 80., kiedy to wprowadzono do eksploatacji wagony motorowe MBxd2 wraz z doczepami.
Dziewięć wagonów przebudowano następnie na motorowe, oznaczone jako typ 1Aw/M (MBxd1 161-169).
Wykaz zachowanych 1Aw.
Według danych z 2007 zachowało się 31 czynnych wagonów: 8 w Sochaczewie (Sochaczewska Kolej Muzealna), 4 w Rogowie (Kolej Wąskotorowa Rogów – Rawa – Biała), 5 w Ełku (Ełcka Kolej Wąskotorowa, w tym jeden przerobiony na wagon barowy dla celów turystycznych), 4 w Rudach Raciborskich, 4 w Środzie Wielkopolskiej (Średzka Kolej Powiatowa) oraz po 1 w Nowym Dworze Gdańskim, Zbiersku, Miliczu, Praszce, Mławie, Bachórzu i Dynowie&lt;ref name="ŚK8/2007"&gt;&lt;/ref&gt;.
Konstrukcja.
Wózki.
Układ jezdny stanowiły dwa skrętne, toczne, dwuosiowe wózki, zbudowane z blach 12 mm oraz ceowników. Na jednym z wózków (od strony toalety), znajdowała się prądnica. Wagon posiadał jednostopniowe sprężynowanie składające się z resora piórowego podwieszonego przez sprężyny walcowe. Konstrukcja ta bywa mylnie nazywana dwustopniową. Wózki charakteryzowały się niespokojnym biegiem przy wyższych prędkościach, co spowodowało konieczność ich modernizacji, wprowadzonych w kolejnych wagonach: 2Aw i 3Aw.
Hamulce.
W wagonie zastosowano hamulec zespolony systemu Westinghouse’a LuV.X.R1. Hamulec ten był sterowany z lokomotywy. System posiadał cylinder 9-calowy dociskający klocki hamulcowe. Wagon był również wyposażony w hamulec bezpieczeństwa, który mógł zostać użyty przez pasażerów. Na postojach wagon zabezpieczano przy pomocy hamulca postojowego, indywidualnego dla każdego wagonu.
Cięgła i zderzaki.
W wagonie zastosowano typowe dla kolei wąskotorowej zderzaki i cięgła. Układ ten składał się z centralnego zderzaka i dwóch bocznych cięgieł orczykowych (odwrotnie niż w wagonach normalno- i szerokotorowych).
Instalacja elektryczna.
Wagony posiadały niezależną instalację elektryczną prądu stałego o napięciu 24 V. Instalacja była zasilana z prądnicy PW-104a o mocy 2 kW, zawieszonej na specjalnym wysięgniku jednego z wózków. Prądnica była wprawiana w ruch przez oś zestawu kołowego, za pośrednictwem pasa płaskiego lub kilku pasów klinowych (w zależności od typu). Prądnica współpracowała z regulatorem napięcia typu ARW1. Instalacja posiadała, umiejscowioną pod podłogą wagonu, baterię 12 akumulatorów zasadowych typu WP50/III. Akumulatory o napięciu ok. 2 V i pojemności 111 Ah, zgrupowane były po cztery, w trzech drewnianych skrzyniach o wymiarach 359 × 250 × 514 (wys. × szer. × głęb. w mm). Instalacja zasilała 10 żarówek o mocy 25 W oraz jedną pięciowatową żarówkę kontrolną. Instalacja elektryczna była wykorzystywana do oświetlania wnętrza pojazdu, ale posiadała również gniazdo na czole wagonu pozwalające na podłączenie drugiego wagonu. Wówczas należało ograniczyć prąd poprzez przełączenie oświetlenia na połowę mocy. Służył do tego specjalny przełącznik pakietowy wyłączający 4 z 7 lamp umieszczonych w przedziale pasażerskim.
Oświetlenie awaryjne wagonu stanowiło 6 specjalnych lamp świecowych.
Sygnał końca wagonu był nadawany przez lampy zewnętrzne, takie same, jak w wagonach towarowych.
Ogrzewanie.
Wagony miały system ogrzewania parowego, zasilany z kotła parowozu. Ogrzewanie to jednak w przypadku kolei wąskotorowej miało istotną wadę, gdyż wagony wymagały wcześniejszego sprzęgnięcia z parowozem oraz musiały znajdować się zaraz za nim, co w przypadku pociągów mieszanych (towarowo-osobowych) było kłopotliwe (ponieważ wymagało dodatkowych manewrów, wagony towarowe nie posiadały instalacji ogrzewania parowego, a zatem musiały jechać na końcu składu). Z tego powodu, część wagonów została wyposażona w indywidualne instalacje centralnego ogrzewania dla każdego wagonu. Niewielki kocioł był zamontowany pod podłogą przedziału pasażerskiego. Obecnie wagon z czynną instalacją tego typu kursuje na Kolei Wąskotorowej Rogów – Rawa – Biała. Przedział pasażerski i ustępowy były ogrzewane przez grzejniki biegnące wzdłuż ścian przy podłodze. Ogrzewanie parowe było sterowane przez kierownika pociągu za pomocą pokrętła w zamykanej szafce. Ogrzewanie indywidualnym kotłem wymagało dorzucania węgla podczas postoju na stacjach, gdyż dostęp do pieca był możliwy tylko z zewnątrz.
Po wprowadzeniu trakcji spalinowej, oryginalne parowe systemy ogrzewania nie mogły być dalej wykorzystywane, gdyż wąskotorowe lokomotywy spalinowe nie posiadały dodatkowych kotłów mogących zasilić te instalacje.
Pudło wagonów.
Pudło stalowe samonośne, składało się z ostoi, ścian i dachu. Ostoja wykonana z ceowników zimnogiętych została przykryta stalową podłogą zbudowaną z blachy falistej spawanej elektrycznie. Do stalowej konstrukcji podłogi za pośrednictwem drewnianych listew przymocowana została drewniana podłoga, pokryta gumową wykładziną. Ściany były zbudowane ze stalowego szkieletu pokrytego z zewnątrz blachą stalową o grubości 2 mm. Dach został pokryty blachą o grubości 1,5 mm. Od wewnątrz ściany i sufit wyłożono płytami ze sklejki; pomiędzy blachą a sklejką włożono płyty korkowe zapewniające zarówno izolację akustyczną, jak i termiczną.
Wnętrze.
Wnętrze składało się z przedziału pasażerskiego, toalety oraz dwóch przedsionków.
Przedział pasażerski.
Wagon został zbudowany jako bezprzedziałowy, z 38 miejscami siedzącymi II klasy z siedzeniami w układzie 2+1. Układ ten jest typowy dla kolei wąskotorowej, podobny do układu 2+2 stosowanego w wagonach normalnotorowych. Ławki zostały wykonane z listewek bukowych, lakierowanych bezbarwnym lakierem do drewna. Oryginalnymi kolorami wnętrza był ciemny brąz i seledyn, a sufit był koloru białego.
Przedział ustępowy.
Wagon wyposażono w tylko jedną toaletę, gdyż posiadał 38 miejsc siedzących (typowe wagony normalnotorowe mają dwie toalety na 80–88 miejsc siedzących). W toalecie znajdował się sedes ze spłuczką uruchamianą pedałem. Nad niewielką umywalką znajdował się kran z obrotową wylewką, która w położeniu na wprost otwierała kran, zaś przekręcenie jej w dowolną stronę zamykało wypływ wody. Wagon posiadał duży zbiornik wody znajdujący się na ścianie nad umywalką (po lewej stronie od wejścia).
Przedział ustępowy oznaczony był tabliczką „OO”. W oryginale wnętrze malowano na kolory ciemny brąz i seledynowy. Szyby w oknie pozostawały koloru mlecznego, na podłodze umieszczano biało-ciemnooliwkową mozaikę terakotową. Sufit był kremowy.
Przedsionki.
Na krańcach wagonu znajdowały się dwa przedsionki, do których można było wejść z zewnątrz oraz z sąsiedniego wagonu. Przedsionki te pełnią takie same funkcje jak w innych wagonach pasażerskich tego typu.
Okna.
W wagonie, w przedziale pasażerskim zastosowano okna opuszczane jednotaflowe o wymiarach światła szyby 80x89 cm. Okna były umieszczone w aluminiowych ramach. Szyby miały grubość 4 mm. W przedsionkach zastosowano wąskie stałe okienka. Okno w przedziale WC było podobne jak w przedziale pasażerskim, jednak okno to nie było opuszczane, a posiadało możliwość odchylania górnej połowy. Okno to w odróżnieniu od reszty okien posiadało matową szybę.
Kolorystyka zewnętrzna wagonu.
Pudła wagonów 1Aw były malowane na oliwkowo (RAL 6003), tak jak inne wagony pasażerskie w tamtym czasie. Obecnie większość odrestaurowanych wagonów tego typu jest tego koloru. Ostoja, wózki, sprzęgi i mostki przejściowe były koloru czarnego. Dach malowano na kolor szary (RAL 7045 jednak często był on czarny ze względu na silne zabrudzenie dymem i sadzą z parowozu). Poręcze i krawędzie stopni białe. Napisy na pudle koloru białego lub kości słoniowej (z wyjątkiem czerwonych oznaczeń hamulca).
Oznaczenie literowe.
Pierwotnie były to wagony III klasy i nosiły oznaczenie
Po rezygnacji z III klasy wagony były klasy II:
W 1985 nastąpiła kolejna zmiana oznaczeń:

</doc>
<doc id="1792089" url="https://pl.wikipedia.org/wiki?curid=1792089" title="Pesa 401M">
Pesa 401M

Pesa 401M (seria "SA123") – wagon sterowniczy stosowany jako doczepa do szynobusów Pesa 214M serii SA106. Wagon ten został zbudowany przez Pesę Bydgoszcz dla urzędu marszałkowskiego województwa kujawsko-pomorskiego w liczbie 5 sztuk.
Geneza.
W województwie kujawsko-pomorskim, szczególnie w jego zachodniej części, znajduje się wiele niezelektryfikowanych linii kolejowych. Od 2007 roku są one obsługiwane przez spółkę Arriva RP. Na liniach eksploatowane są w dużej mierze szynobusy Pesa 214M serii SA106, które jednak w trakcji pojedynczej okazywały się często zbyt małe. W celu rozwiązania problemu sprzęgano dwie jednostki typu 214M ze sobą albo jedną ze zwykłym wagonem osobowym. Pierwszy sposób powodował większe zapotrzebowanie na wagony spalinowe, a drugi zwiększenie liczby manewrów na stacjach, gdyż kabina maszynisty musi znajdować się na czole składu. Z tego powodu zdecydowano się na zakup wagonów sterowniczych z kabiną na końcu.
Konstrukcja.
Wagony serii SA123 są produkowane przez bydgoską Pesę. Podczas konstrukcji wykorzystano wiele rozwiązań stosowanych w innych szynobusach. Pojazdy te są, obok wagonów serii SA121 i SA122, jedynymi z trzech typów wagonów sterowniczych w trakcji spalinowej w Polsce i jedynymi, które nie występują w stałym zespole pojazdów.
Pudło.
Pudło wagonu jest niemal identyczne, jak nadwozie pojazdu typu 214Mb. Wagon, w przeciwieństwie do pojazdów z rodziny 214M, ma tylko jedną parę drzwi na stronę (w 214M taki układ pojawił się również w 2012 roku w wersji dla Kolei Mazowieckich oznaczonej serią SA135).
Wnętrze.
Wagon jest w około 50% niskopodłogowy. Podłoga niska znajduje się na wysokości 600 mm ponad główką szyny, natomiast podłoga wysoka na 1290 mm. Pojazd posiada jedną toaletę nieprzystosowaną dla osób niepełnosprawnych, 70 stałych miejsc siedzących oraz 8 rozkładanych w strefie niskiej podłogi. Przestrzeń pasażerska jest monitorowana i klimatyzowana.
W wagonie znajduje się jedna klimatyzowana kabina sterownicza, która jest identyczna z kabiną maszynisty wagonu serii SA106, a na przeciwległym końcu umieszczono przedział służbowy dla drużyny konduktorskiej wyposażony w dwa fotele ustawione przodem do środka wagonu oraz stolik między nimi.
Agregat.
Pod częścią podłogi znajduje się agregat prądotwórczy Lechomotoren (o mocy 56kW) napędzany silnikiem spalinowym Perkins. Agregat zasila wszystkie obwody elektryczne niezależnie od podpiętego wagonu silnikowego.
Wózki.
W wagonie zastosowano wózki toczne JBg 3965, pozwalające na jazdę z prędkością 120km/h (takie same jak w pojazdach typu 214M). Jako pierwszy stopień usprężynowania zawieszenia zastosowano elementy metalowo-gumowe, a jako drugi poduszki pneumatyczne. Ponadto wózki wyposażono w hamulec tarczowy, piasecznice i urządzenia smarowania obrzeży skrajnych zestawów kołowych.
Eksploatacja.
Na początku 2009 roku Urząd Marszałkowski w Toruniu zamówił w Pesie wagon sterowniczy, który mógłby współpracować z posiadanymi szynobusami 214M. Pięć wagonów kosztowało w sumie 23,7 mln złotych. Zostały one zakupione ze środków Regionalnego Programu Operacyjnego Województwa Kujawsko-Pomorskiego.
Wszystkie pięć wagonów zostało odebranych przez Urząd Marszałkowski 29 i 30 lipca 2009. Uroczystość z okazji przekazania do eksploatacji odbyła się 3 sierpnia w Chełmży. Pierwszy pojazd (SA123-001) został przekazany spółce PKP PR do obsługi połączenia Bydgoszcz Główna – Chełmża, a pozostałe 4 spółce Arriva PCC Rail do obsługi połączeń regionalnych w województwie. 
PKP Przewozy Regionalne/Przewozy Regionalne.
Wagon SA123-001 został przekazany ówczesnej spółce PKP Przewozy Regionalne, jednakże mały ruch na linii łączącej Bydgoszcz z Chełmżą powodował, że poza przejazdem inauguracyjnym pojazd ten nie wyruszał w trasę i stał w hali toruńskiej lokomotywowni. W późniejszym okresie pojazd ten został przekazany Arrivie.
Arriva PCC/Arriva RP.
Początkowo spółce Arriva PCC przekazano 4 wagony, z których 2 skierowano do obsługi tras Toruń – Grudziądz i Bydgoszcz – Tuchola jako doczepa do SA106, a 2 pozostałe stanowiły rezerwę. W późniejszym okresie spółce przekazano również piąty SA123.

</doc>
<doc id="1792090" url="https://pl.wikipedia.org/wiki?curid=1792090" title="Jirásek">
Jirásek

Jirásek, Jirasek:

</doc>
<doc id="1792091" url="https://pl.wikipedia.org/wiki?curid=1792091" title="Sinsen">
Sinsen

Sinsen – stacja naziemna metra w Oslo, znajduje się w dzielnicy Grünerlokka na trasie linii okrężnej T-Baneringen (linie 4 i 6). Stacja jest obsługiwana przez linie 4 i 6 metra oraz kilka lokalnych autobusów i jedną linię tramwajową. Stacja jest własnością Kollektivtransportproduksjon.
Położenie.
Stacja znajduje się w Oslo w dzielnicy Grünerlokka, do stacji docierają pociągi metra linii: 4 Bergkrystallen - Ringen, 6 Bekkestua - Ringen a także autobusy: 23 Lysaker – Simensbråten, 24 Brynseng – Skøyen - Fornebu, 31 Grorud – Fornebu - Snarøya, 33 Ellingsrudåsen – Filipstad, 58 Nydalen – Bjerke - Helsfyr oraz tramwaje: 17 Grefsen - Sinsen - Rikshospitalet.
Historia.
Przed powstaniem kolei obwodowej.
W miejscu gdzie obecnie jest stacja od 1939 znajdował się przystanek tramwajowy, który powstał w czasie przedłużenia linii Grefsen. Przystanek znajdował się niedaleko od węzła Sinsen, w którym krzyżowały się obwodnica Oslo nr 3 oraz droga krajowa nr 4. W 1992 roku przystanek został przesunięty.
Budowa linii T-Baneringen i stacji.
Plany budowy linii T-baneringen w Oslo powstały w drugiej połowie lat 80. Plany zostały przyjęte przez radę miejską w 1997 roku. Budowa rozpoczęła się w czerwcu 2000, a pierwszy odcinek został otwarty 20 sierpnia 2003. Linia została ukończona 20 sierpnia 2006 a stacja Sinsen była ostatnią ze zbudowanych stacji.
Pociągi.
Przez stacje przejeżdżają pociągi linii 4 i 6 metra w Oslo. Pociągi obu linii jeżdżą co 15 minut.
Infrastruktura.
Stacja została zaprojektowana przez firmę Jensen &amp; Skodvin Arkitektkontor. Stacja posiada jeden peron dwukrawędziowy. Peron jest kryty dachem z drewna, stali i betonu. Na północ od stacji znajduje się wjazd do tunelu.

</doc>
<doc id="1792092" url="https://pl.wikipedia.org/wiki?curid=1792092" title="Jurasik">
Jurasik



</doc>
<doc id="1792094" url="https://pl.wikipedia.org/wiki?curid=1792094" title="Parafia św. Anny w Wejherowie">
Parafia św. Anny w Wejherowie

Parafia Matki Bożej Uzdrowienia Chorych na Duszy i Ciele i św. Anny – Sanktuarium Pasyjno - Maryjne w Wejherowie – parafia i sanktuarium rzymskokatolickie położone przy znajdującej się ulicy Reformatów w Wejherowie, kościele i klasztorze franciszkanów – z którym powiązana jest również Kalwaria Wejherowska. Wchodzi w skład dekanat Wejherowo w archidiecezji gdańskiej. Prowadzą ją ojcowie Franciszkanie z Prowincji św. Franciszka Zakonu Braci Mniejszych w Poznaniu.
Kościół Matki Bożej Uzdrowienia Chorych na Duszy i na Ciele i św. Anny.
17 września 1973 dekretem biskupim przez ordynariusza chełmińskiego – Bernarda Czaplińskiego, została erygowana przy kościele klasztornym parafia pod wezwaniem św. Anny.
25 marca 1992 – papież Jan Paweł II wydał bullę „"Totus Tuus Poloniae Populus"” reorganizującą administrację kościelną w Polsce i zgodnie z tymi zmianami, parafia stała się częścią Archidiecezji Gdańskiej.
W Światowy Dzień Chorego tj. 11 lutego 2020 roku arcybiskup metropolita gdański – Sławoj Leszek Głódź, zmienił tytuł kościoła parafialnego. Poszerzył go o wezwanie: „"Matki Bożej Uzdrowienia Chorych na Duszy i na Ciele i św. Anny"”. To nawiązanie do pierwszego wezwania świątyni, które odnotował w swej kronice o. Grzegorz Gdański. Czytamy tam pod rokiem 1650 w przywileju króla Polski Jana Kazimierza, iż Jakub Wejher zbudował kościół na cześć Trójcy Świętej i św. Franciszka, a potem zbudował drugi kościół na cześć Najświętszej Maryi Panny i św. Anny z klasztorem Braci Mniejszych.
Szopka.
Od 1948 wejherowscy franciszkanie, zgodnie z tradycją swojego zakonu, budują w swoim kościele szopkę bożonarodzeniową. Największy w mieście żłóbek z ruchomymi elementami corocznie przyciąga mieszkańców Wejherowa i okolic.
Wymiary konstrukcji:

</doc>
<doc id="1792095" url="https://pl.wikipedia.org/wiki?curid=1792095" title="Czesław Szczepaniak">
Czesław Szczepaniak

Czesław Szczepaniak (ur. 5 września 1907 w Warszawie, zm. 18 października 1986) – polski urzędnik państwowy i działacz rzemieślniczy związany z Łodzią, poseł na Sejm PRL II i III kadencji.
Życiorys.
Syn Piotra. Uzyskał wykształcenie wyższe niepełne, z zawodu był rzemieślnikiem. W II RP pracował w charakterze księgowego w Polskim Banku Przemysłowym w Warszawie oraz Izbie Skarbowej w Łodzi. W czasie II wojny światowej pracował w Urzędzie Skarbowym w Łowiczu. W 1945 powrócił do Łodzi, podejmując pracę w Wojewódzkim Oddziale Handlu oraz Prokuraturze Wojewódzkiej. Przez dwa lata studiował prawo na Uniwersytecie Łódzkim. Związany z rzemiosłem, stał na czele Izby Rzemieślniczej w Łodzi jako jej dyrektor (1952–1956). Na przełomie lat 50. i 60. był dyrektorem Wojewódzkiego Zjednoczenia Przedsiębiorstw Przemysłu Terenowego, a w latach 60. Łódzkich Zakładów Ceramiki Budowlanej.
W 1945 wstąpił do Stronnictwa Demokratycznego. Został radnym Rady Narodowej miasta Łodzi, w latach 1956–1959 był jej zastępcą przewodniczącego. W 1957 i 1961 uzyskiwał mandat posła na Sejm PRL z okręgów Łódź-Polesie oraz Tomaszów Mazowiecki. W czasie II kadencji zasiadał w Komisji Mandatowej, Komisji Planu Gospodarczego, Budżetu i Finansów oraz w Komisji Nadzwyczajnej do rozpatrzenia projektu ustawy o samorządzie robotniczym, w trakcie III kadencji był zastępcą przewodniczącego Komisji Przemysłu Lekkiego, Rzemiosła i Spółdzielczości Pracy.
Został odznaczony Medalem 10-lecia Polski Ludowej (1955), Srebrnym (1946) i Złotym (1954) Krzyżem Zasługi oraz Krzyżem Kawalerskim Orderu Odrodzenia Polski.

</doc>
<doc id="1792096" url="https://pl.wikipedia.org/wiki?curid=1792096" title="Lista stacji lekkiej kolei w hrabstwie Santa Clara">
Lista stacji lekkiej kolei w hrabstwie Santa Clara

Santa Clara Valley Transportation Authority light rail to system lekkiej kolei w hrabstwie Santa Clara w Kalifornii. System ma 67.9 km (42,2 mil) i jest obsługiwany przez Santa Clara Valley Transportation Authority. System obsługuje ponad 32.000 pasażerów dziennie.
System posiada obecnie 62 stacje, w tym 38 stacji są obsługiwane przez linię Mountain View – Winchester, 36 obsługiwanych jest przez linię Alum Rock – Santa Teresa, a 3 są obsługiwane przez linię Ohlone / Chynoweth – Almaden. Większość stacji, 42, znajdują się w San Jose, sześć stacji w Sunnyvale a pięć jest w Mountain View. W Campbell, Milpitas i Santa Clara są po trzy stacje.

</doc>
<doc id="1792098" url="https://pl.wikipedia.org/wiki?curid=1792098" title="Dolina Śmierci (II wojna światowa)">
Dolina Śmierci (II wojna światowa)



</doc>
<doc id="1792114" url="https://pl.wikipedia.org/wiki?curid=1792114" title="Zbiornik Pokrzywnica">
Zbiornik Pokrzywnica



</doc>
<doc id="1792116" url="https://pl.wikipedia.org/wiki?curid=1792116" title="Radio Pomoże">
Radio Pomoże

Radio Pomoże – bydgoska stacja radiowa o profilu muzyczno-informacyjnym, działająca w latach 1993–2003. Nazwa stacji była grą słów „pomagać” i „Pomorze”.
Historia.
Stacja powstała w czerwcu 1993 roku. Była drugą komercyjną stacją radiową w Bydgoszczy po radiu EL. W początkowym okresie działalności nosiła nazwę Radio Top (poprzez związek ze spółką Tele-Top) – nadawała pod tą nazwą ponad 2 tygodnie. Na początku emisja odbywała się na częstotliwości 70,5 MHz i 102,0 MHz dopiero po uruchomieniu na 102,1 MHz Programu 3 Polskiego Radia z Trzeciewca oraz radia RMF FM z biurowca Rometu na 70,46 MHz stacja przeszła na 73,25 i 106,1 MHz. Nadawała z mocą 100 W z wieżowca firmy Famor przy ulicy Kaszubskiej 25 w Bydgoszczy. Zasięg stacji był ograniczony do miasta Bydgoszcz i okolicznych miejscowości ze względu na niskie położenie i moc nadajnika.
Z początkiem 1994 roku stacja stała się pierwszą legalną rozgłośnią komercyjną w Bydgoszczy. Otrzymała koncesję od KRRiT na program lokalny i częstotliwości z mocą ERP 0,1 kW, i od tej pory nadawała program na 73,25 i 103,5 MHz. Stacja stawiała na kontakt ze słuchaczami, jednym z popularnych programów był popołudniowy kontakt ze słuchaczem, istniały audycje interaktywne, dające słuchaczom możliwość przesyłania pozdrowień, wybierania muzyki oraz umieszczania ogłoszeń na antenie. Nadawane były również wieczorne audycje przy muzyce emitowanej z gramofonów i magnetofonu szpulowego. 
W czerwcu 2002 roku spółka Agora SA nabyła większość udziałów w radiu za sumę 2,9 mln złotych. Wcześniej, przez krótki okres, zanim Agora przejęła większość udziałów, Radio Pomoże z problemami finansowymi nadawało jako radio 103,5 FM. Od stycznia 2002 nadawało swój program jako 103,5 Radio Blue FM. Radio zaprzestało emisji w styczniu 2003 roku. Radio nadawało na tej samej częstotliwości jako Roxy FM nieprzerwanie od 7 października 2005, następnie przekształcone w styczniu 2014 w Rock Radio. Obecnie na tej częstotliwości jest Radio Pogoda.
Radio w ciągu dziesięciu lat nadawało na następujących częstotliwościach:

</doc>
<doc id="1792117" url="https://pl.wikipedia.org/wiki?curid=1792117" title="Fritz Weitzel">
Fritz Weitzel

Fritz Weitzel (ur. 27 kwietnia 1904 we Frankfurcie nad Menem, zm. 19 czerwca 1940) – niemiecki SS-Obergruppenführer.
W 1925 roku wstąpił do NSDAP, a rok później do SS. W 1930 roku został mianowany szefem SS na terenie Nadrenii oraz Zagłębia Ruhry, zaś w 1933 objął stanowisko "Polizeipräsident" miasta Düsseldorf.
W 1939 roku napisał książkę na temat obyczajów panujących w szeregach SS, w tym m.in. o obchodach ślubów oraz innych ceremonii, w których uczestniczą członkowie SS.
Wraz z inwazją Niemiec na Norwegię i jej kapitulacją w kwietniu 1940]roku Weitzel został mianowany szefem policji w Oslo. Funkcji tej nie pełnił jednak długo, zmarł w nalocie bombowym 19 czerwca 1940 podczas odwiedzin swojego domu w Düsseldorfie. Miał 36 lat.

</doc>
<doc id="1792119" url="https://pl.wikipedia.org/wiki?curid=1792119" title="Jerzy Stadler">
Jerzy Stadler

Jerzy Stadler "Tata" (ur. 22 czerwca 1906 w Krakowie, zm. 8 lutego 1988 w Warszawie) – instruktor harcerski, twórca harcerskiego zespołu artystycznego „Kuźnica”, ekonomista.
Życiorys.
Przed II wojną światową instruktor harcerski i absolwent Wyższego Studium Handlowego w Krakowie. W 1944 drużynowy pierwszej odrodzonej drużyny w Mielcu. Po odrodzeniu harcerstwa w 1956 trafił do hufca Warszawa Praga, gdzie pełnił funkcję drużynowego 17 Warszawskiej Drużyny Harcerskiej, a potem krótko komendanta Szczepu 17 i 317 WDH. W 1958 otrzymał stopień przewodnika, w 1959 – podharcmistrza, w 1960 – harcmistrza, a w 1971 – harcmistrza PL. Pełnił wiele funkcji w hufcach praskich – m.in. zastępcy komendanta Hufca Praga Nowa (1959–1961), członka komendy Hufca Praga (1961), zastępcy komendanta hufca Praga-Północ (1963–1964) i członka komisji rewizyjnej hufca – oraz w Chorągwi Warszawskiej, był członkiem komisji instruktorskiej chorągwi (1965–1969), komisji rewizyjnej chorągwi (1969–1974). Był organizatorem ok. 30 obozów.
Po zimowisku harcerzy starszych z warszawskiej Pragi w 1958/1959 w Tatrach utworzył drużynę, która miała kultywować góralskie tradycje i rozwijać zamiłowania artystyczne, głównie muzyczne – 317 Warszawską Drużynę Harcerską „Kuźnica” im. Mieczysława Karłowicza. W połowie lat 60. z drużyny powstał Ośrodek Pracy Drużyn „Kuźnica”, skupiający kilka środowisk harcerskich Starej i Nowej Pragi (szczepy: 131 WDHiZ „Płomienie”, 300 WDHiZ „Pochodnia”, 219 WDHiZ, 140 WDSH oraz 353 WDH). W ośrodku działał Instruktorski Krąg Pracy i Młodzieżowy Krąg Instruktorski.
W 1970 MKI „Kuźnica” przekształcił się w Harcerski Zespół Artystyczny, działający przez cały czas pod kierownictwem Jerzego Stadlera. W połowie lat 70. zespół przeniósł się z hufca Warszawa Praga Północ do hufca Mokotów. Drużyna, a potem zespół przez wiele lat utrzymywał góralską obrzędowość, występował na festynach i imprezach artystycznych, grając i śpiewając.
Jerzy Stadler zawodowo pracował jako ekonomista, m.in.: w Zjednoczeniu Hut Szkła, Zjednoczeniu Budownictwa, Ministerstwie Budownictwa, Biurze Pełnomocnika Rządu ds. Deglomeracji i w Komisji Planowania przy Radzie Ministrów.
Jerzy Stadler spoczywa na Cmentarzu Północnym na Wólce Węglowej (kwatera W II 16-1-6).

</doc>
<doc id="1792124" url="https://pl.wikipedia.org/wiki?curid=1792124" title="Stuart Hall">
Stuart Hall

Stuart Hall (ur. 3 lutego 1932 w Kingston, zm. 10 lutego 2014 w Londynie) - socjolog, teoretyk kultury i kulturoznawca ("cultural studies").
Życie.
Stuart Hall urodził się w pochodzącej z Afryki, jamajskiej rodzinie z klasy średniej. Na Jamajce ukończył też szkołę średnią. W roku 1951 Hall wyemigrował do Anglii, gdzie zdobył stypendium w Merton College na Uniwersytecie Oxfordzkim. Przez kolejne lata mieszkał, studiował i pracował w Wielkiej Brytanii. Wraz z Richardem Hoggartem i Raymondem Williamsem zaliczany jest do najbardziej wpływowych teoretyków, którzy przyczynili się do rozwoju myśli w ramach tzw. (kulturoznawczej) szkoły z Birmingham osadzonej pierwotnie w Centre for Contemporary Cultural Studies. Hall włączył się w prace w tym ośrodku w roku 1964 za namową pierwszego kierownika tego ośrodka Richarda Hoggarta a w roku 1968 przejął kierowanie ośrodkiem i pracował w nim do roku 1979. Miał duży wkład w poszerzenie zakresu studiów kulturoznawczych o zagadnienia związane z rasą i gender i przejęcie szeregu idei wypracowanych przez teoretyków francuskich. W roku 1979 Hall opuścił centrum i pracował jako profesor socjologii na Open University skąd przeszedł na emeryturę w 1997 roku.
Poglądy i publikacje.
Hall stał się jednym z propagatorów teorii recepcji i rozwinął swoją teorię kodowania i dekodowania. Takie podejście do analizy tekstu koncentruje się na zakresie negocjowania i oporu po stronie odbiorców. Oznacza to, że odbiorca nie akceptuje tekstu po prostu pasywnie – czy ma do czynienia z książką czy filmem – zawsze pojawia się element aktywności. Dana osoba negocjuje znaczenie tekstu. Znaczenie zależy od jej doświadczeń lub środowiska w którym żyje. Ten zakres doświadczeń tłumaczy dlaczego niektórzy czytelnicy zgadzają się z danym tekstem a inni odrzucają go.
Hall rozwinął te idee dalej w swoim modelu kodowania i dekodowania dyskursów medialnych. Znaczenie tekstu leży gdzieś pomiędzy twórcą tego tekstu a odczytującym dany tekst. Nawet jeśli twórca zakoduje tekst w określony sposób, to odczytujący zdekoduje go w nieco inny sposób – to zjawisko nazwane zostało przez Halla "marginesem zrozumienia". Taki sposób myślenia bliski jest konstruktywizmowi społecznemu.
Hall jest autorem szeregu publikacji w tym m.in. pracy z 1973 roku "Encoding and Decoding in the Television Discourse" ("Kodowanie i dekodowanie w dyskursie telewizyjnym").
W jednej ze zbiorowych prac Stuart Hall rozpatruje tezę o hegemonicznej reprodukcji wynikającej ze strukturyzującego wpływu głosu ludzi u władzy. Ponieważ ludzie tacy maja jako pierwsi dostęp do mediów, aby komentować wydarzenia narzucają niekiedy dziennikarzom lub występującym osobom "pierwszą definicję" poruszanych problemów zagadnień, której ci pozostają "więźniami".

</doc>
<doc id="1792127" url="https://pl.wikipedia.org/wiki?curid=1792127" title="Hermitage Plaza">
Hermitage Plaza

Hermitage Plaza – projekt dwóch wieżowców w Paryżu, we Francji, w dzielnicy La Défense, autorstwa Normana Fostera, które będą wznosić się na wysokość 323 metrów. Budynek będzie posiadał 93 kondygnacje, a jego powierzchnia użytkowa wynosić będzie około 250 000 m².

</doc>
<doc id="1792129" url="https://pl.wikipedia.org/wiki?curid=1792129" title="Statystyka Listy przebojów Programu Trzeciego">
Statystyka Listy przebojów Programu Trzeciego



</doc>
<doc id="1792130" url="https://pl.wikipedia.org/wiki?curid=1792130" title="Rhipiceridae">
Rhipiceridae

Rhipiceridae – rodzina chrząszczy. Należy tu około 57 gatunków. Zasięg występowania rodziny obejmuje Afrykę, Amerykę Północną i Południową, Azję i południową Europę. Biologia tych owadów jest słabo poznana, larwy pierwszego stadium u "Sandalus niger" mają postać triungulinusów, a późniejsze stadia pasożytują na larwach cykad w glebie. 
Rodzaje:

</doc>
<doc id="1792131" url="https://pl.wikipedia.org/wiki?curid=1792131" title="Tour Generali">
Tour Generali

Tour Generali – planowany wieżowiec w Paryżu, we Francji, w dzielnicy La Défense leżącej na terenie gminy Courbevoie. Wieżowiec miał się wznosić na wysokość 308 metrów i posiadać 50 kondygnacji. Dodatkowo w projekcie przewidziano, by wieżowiec był samowystarczalny jeżeli chodzi o zużywaną energię elektryczną. W tym celu miało być na nim zainstalowane ponad 800 m² baterii słonecznych i 18 turbin wiatrowych. Całkowity koszt budowy budynku miał wynieść około 500 milionów euro. Projekt został anulowany w 2003.

</doc>
<doc id="1792132" url="https://pl.wikipedia.org/wiki?curid=1792132" title="Microsoft Office Picture Manager">
Microsoft Office Picture Manager

Microsoft Office Picture Manager – oprogramowanie dołączone do pakietu Microsoft Office, począwszy od wersji 2003. Jest to podstawowy program pakietu Office służący do edycji obrazów i zarządzania obrazami.
Historia.
Program zastąpił Microsoft Photo Editor, który był włączony do pakietów Microsoft Office od wersji Office 97 do Office XP.
Program przeszedł kilka zmian nazwy podczas rozwoju wersji beta. Początkowo wydany jako Microsoft Office Picture Library 2003, następnie tracąc oznaczenie 2003 (zastrzeżone ściśle dla głównych aplikacji pakietu Office) w wersji beta 2, w końcu uzyskał obecną nazwę.
Funkcje.
Microsoft Office Picture Manager umożliwia wykonywanie przycinania, zmiany rozmiaru i konwersji obrazów pomiędzy różnymi formatami – podobnie, jak Paint, ale oferuje też wybór jakości obrazu, dzięki możliwości zmiany poziomu kompresji.
Posiada także kilka bardziej zaawansowanych funkcji, takich jak edycja/zapisywanie/zmiana nazwy wielu plików. W tym umożliwia precyzyjne ustawianie jasności, kontrastu, przejść tonalnych i usuwanie efektu czerwonych oczu – wszystko to jednocześnie dla wielu obrazów. Posiada również proste funkcje, takie jak kompresja obrazu i zmiana rozmiaru do wielkości wybranej przez użytkownika. Mimo to, nie oferuje żadnych narzędzi do rysowania lub wpisywania tekstu.
Jedną z jego unikatowych cech jest możliwość połączenia i przesłania zdjęć do biblioteki zdjęć programu Microsoft SharePoint. Dlatego użytkownik może z łatwością udostępniać zdjęcia wśród członków zespołu za pośrednictwem Internetu. Możliwe jest również eksportowanie zdjęć z programu do innych programów pakietu Office, pozwalające użytkownikowi na określenie wymiarów otrzymywanego obrazu.
Porównanie funkcjonalności.
Chociaż Office Picture Manager zastępuje Photo Editor, brakuje mu kilku funkcji programu Photo Editor, które wielu uważało za użyteczne. Takim osobom Microsoft zalecił, aby ponownie zainstalowały sobie program Photo Editor. W przeszłości podobna sytuacja miała miejsce, gdy program Microsoft Imager został zastąpiony przez Photo Editor – podczas przejścia od wersji Office 95 do pakietu Office 97.
Microsoft Office Picture Manager nie wyświetla animowanych obrazów GIF. W rezultacie, jeżeli Picture Manager jest aplikacją skojarzoną w systemie plików Windows dla plików GIF, animacje GIF nie mogą być wyświetlane w niektórych przeglądarkach internetowych.
Kolejnym ograniczeniem jest to, że użytkownicy systemu Windows 2000 nie mogą drukować zdjęcia za pomocą menadżera wydruku, którego działanie wymaga kreatora wydruku dostarczanego z systemem Windows XP.

</doc>
<doc id="1792135" url="https://pl.wikipedia.org/wiki?curid=1792135" title="Rob Romoni">
Rob Romoni

Rob Romoni (ur. 12 grudnia 1974 w Perth Amboy) – amerykański aktor i model pornograficzny. 
Życiorys.
Wczesne lata.
Urodził się w Perth Amboy w stanie New Jersey w rodzinie pochodzenia włoskiego i niemieckiego. Dorastał w Jersey City. Uczęszczał do Hollywood High School w Los Angeles. Studiował na wydziale zarządzania przedsiębiorstwem na Uniwersytecie Harvarda w Cambridge w Massachusetts.
Kariera.
Po rozmowie z All Worlds Video w San Diego zadebiutował ze swoim ówczesnych chłopakiem Jasonem Landem w filmie "Colton" (2002) w reżyserii Chi Chi LaRue. W 2002 roku, w wieku 27 lat zaczął występować w gejowskich produkcjach dla takich wytwórni filmowych jak Mustang, Falcon, Lucas Entertainment i Titan. Pozował także dla magazynów skierowanych do homo- i biseksualnych odbiorców. Był na okładce „Unzipped” (w listopadzie 2004).
W latach 2004-2006 wcielał się w postać Chase’a Walkera w serialu telewizyjnym o tematyce LGBT "Wet Palms".
Na przestrzeni lat 2004-2007 był dziesięciokrotnie nominowany do Grabby Award – najważniejszej nagrody gejowskiego przemysłu pornograficznego; ostatecznie laur ten przyznano mu trzy razy. W 2005 został laureatem nagrody GayVN w kategorii najlepsza scena seksu grupowego za występ w filmie "Bolt" (2004) u boku Johnny’ego Hazzarda i Roda Barry'ego.
W 2007 wraz z innym aktorem pornograficznym, Jasonem Ridge’em, założył wytwórnię filmową Ridgeline Films, w której objął stanowisko koordynatora produkcyjnego.
Był życiowym partnerem aktora porno Matthew Rusha.

</doc>
<doc id="1792136" url="https://pl.wikipedia.org/wiki?curid=1792136" title="Bishopsgate Tower">
Bishopsgate Tower

The Pinnacle (wcześniej Bishopsgate Tower) – wieżowiec budowany w Londynie, w Wielkiej Brytanii. Budynek będzie miał 64 kondygnacje, oraz 288 metrów wysokości. Po ukończeniu będzie najwyższym budynkiem finansowej dzielnicy City of London oraz drugim w Wielkiej Brytanii i trzecim w Unii Europejskiej za ukończonym już Shard London Bridge (310 m) oraz budowanym w Warszawie Varso (310 m). 
Projekt finansowany jest przez saudyjską The Economic Development Corporation i należąca do niej Arab Investments, w zamian za 90% udziałów w budynku. W marcu 2012 roku projekt został zawieszony co najmniej do stycznia 2013 roku. W kwietniu 2013 roku przerwano prace i nie wystartują z powodu aktualnego designu.
Projekt.
W momencie ukończenia The Pinnacle (Bishopsgate Tower) będzie najwyższym budynkiem w City of London. Budynek został zaprojektowany przez architektów z amerykańskiego biura Kohn Pedersen Fox, a deweloperem projektu jest spółka Union Investment Real Estate AG. Wstępny plan zakładał, iż budynek będzie miał wysokość 307 metrów, jednak został zmniejszony do 288 metrów, na prośbę Civil Aviation Authority (Urząd Lotnictwa Cywilnego).
za 
Projekt budowlany został złożony w czerwcu 2005 roku i zatwierdzony w kwietniu 2006 roku. Skręcona konstrukcja dachu i elewacji oparta jest na formach organicznych takich jak pancerniki, grzyby i muszle. Na wyższych piętrach będą się znajdować restauracje i druga co do wielkości platforma widokowa w Wielkiej Brytanii (za Shard London Bridge).
W sierpniu 2006 roku Keltbray rozpoczęła pierwsze prace na miejscu budowy. W listopadzie tego samego roku rozpoczęto rozbiórkę jednego z dwóch budynków, na miejscu których miało stać Bishopsgate Tower. 
W lutym 2007 ogłoszono, iż projekt został wykupiony przez Arab Investments i że budynek zostaje przemianowany na The Pinnacle. Jeszcze tego samego roku Arab Investments podpisała kontrakt z wykonawcą, australijską spółką Brookfield Multiplex. 
Rozbiórka poprzedniego budynku.
Dekonstrukcję poprzedniego budynku rozpoczęto w połowie 2007 roku. Ukończenie prac zaplanowano na luty 2008 roku, jednak termin został przesunięty do kwietnia, z powodu nakazu wywalczonego w grudniu 2007 roku przez towarzystwo ubezpieczeniowe Hiscox, mające siedzibę obok placu budowy. Pracownicy firmy skarżyli się na hałas dochodzący z miejsca rozbiórki.
Wstępnie werdykt dotyczył kwestii dojazdu do miejsc parkingowych od strony Crosby Square, przeciekania wody z miejsca konstrukcji, oraz limitów drgań w określonych porach dni roboczych. Podczas rozprawy, która odbyła się 13 czerwca 2008 roku, warunki wyroku zostały zmienione i dekonstrukcja zakończyła się w czerwcu 2008 roku.

</doc>
<doc id="1792137" url="https://pl.wikipedia.org/wiki?curid=1792137" title="The Shard">
The Shard

The Shard (z „odłamek”, znany także jako "Shard London Bridge", "London Bridge Tower", "Shard of Glass") – wieżowiec znajdujący się w londyńskiej dzielnicy Southwark, na południowym brzegu Tamizy, w Wielkiej Brytanii. 
Opis.
Budynek ma 72 kondygnacje rozplanowane następująco:
Wysokość budynku wynosi 309,6 metrów. Po zakończeniu prac w 2012 roku stał się najwyższym ukończonym wieżowcem w Europie.
Budynek został zaprojektowany przez włoskiego architekta Renza Piana, laureata Nagrody Pritzkera z 1998 roku, autora m.in.: Centre Georges Pompidou w Paryżu, czy New York Times Building w Nowym Jorku.
W kwietniu 2008 roku rozpoczęła się rozbiórka budynków Southwark Towers, w miejsce których miał stanąć biurowiec The Shard. Rozbiórka trwała około 9 miesięcy i została zakończona na początku 2009 roku.
Przygotowania do budowy budynku zaczęły się w lutym 2009 roku, natomiast faktyczne rozpoczęcie robót nastąpiło 16 marca 2009 roku. Początkowo budowa opierała się głównie na wbijaniu kafarami w ziemię olbrzymich pali mających na celu podnieść stabilność terenu w ramach przygotowań do budowy rdzenia wieżowca.
W czasie od marca do końca października 2009 roku zamontowano pierwsze trzy żurawie pionowe przystosowane do wznoszenia żelbetowego rdzenia budynku.
W połowie czerwca 2010 roku główny rdzeń budowli osiągnął 33 piętro i wysokość niemal 143 metrów. W połowie listopada 2010 roku trzeci i ostatni element głównego rdzenia wieżowca osiągnął poziom 68 kondygnacji (około 236 m), przewyższając tym samym wieżowiec One Canada Square, który nosił miano najwyższego w Wielkiej Brytanii od 18 lat. Ostatecznie betonowy trzon budynku ukończono pod koniec listopada, a na jego szczycie na wysokości około 245 metrów, zawisła wiecha. W połowie grudnia 2010 roku zakończyła się budowa 70 z łącznych 72 kondygnacji nadziemnych wieżowca, średni okres pomiędzy "wylewaniem" kolejnych kondygnacji kształtował się w czasie jednego tygodnia. 
Wieżowiec został oficjalnie otwarty w dniu 5 lipca 2012 roku przez premiera Kataru, Hamada ibn Dżassima ibn Dżabra as-Saniego, w uroczystości wziął również udział Andrzej, książę Yorku.
Według początkowych założeń łączny koszt budowy The Shard wynosił 350 mln funtów, później jednak został podniesiony o dodatkowe 85 mln funtów przez firmę Mace Group.

</doc>
<doc id="1792138" url="https://pl.wikipedia.org/wiki?curid=1792138" title="Heron Tower">
Heron Tower

Heron Tower (znany także jako 110 Bishopsgate) – wieżowiec w Londynie, mieszczący się w dzielnicy City of London, należący do angielskiej firmy deweloperskiej Heron International. Wieżowiec został zaprojektowany przez architektów z firmy Kohn Pedersen Fox. Budowa budynku trwała od marca 2007 do 2011 roku, a koszt całego przedsięwzięcia wyniósł 242 mln funtów brytyjskich. Wieżowiec posiada 46 kondygnacji nadziemnych, mierzy 230 metrów, wliczając antenę zainstalowaną na szczycie, oraz 202 metry do dachu wieżowca. Budynek obecnie jest trzecim co do wysokości wieżowcem w Londynie po biurowcach Shard London Bridge i One Canada Square.

</doc>
<doc id="1792139" url="https://pl.wikipedia.org/wiki?curid=1792139" title="Pomnik książki w Kaliszu">
Pomnik książki w Kaliszu



</doc>
<doc id="1792143" url="https://pl.wikipedia.org/wiki?curid=1792143" title="Medibank International 2007 (mężczyźni)">
Medibank International 2007 (mężczyźni)

Medibank International 2007 – tenisowy turniej ATP z cyklu Medibank International rozgrywany w dniach 7–13 stycznia 2007 roku w Sydney na kortach twardych o puli nagród 436 000 dolarów amerykańskich.
Eliminacje gry pojedynczej.
Drabinka eliminacji

</doc>
<doc id="1792144" url="https://pl.wikipedia.org/wiki?curid=1792144" title="Kathryn Ann Wallace">
Kathryn Ann Wallace



</doc>
<doc id="1792149" url="https://pl.wikipedia.org/wiki?curid=1792149" title="Zbiornik Topola">
Zbiornik Topola

Zbiornik Topola – zbiornik zaporowy, zbiornik retencyjny wybudowany w latach 1995 – 2003 na rzece Nysa Kłodzka, tuż powyżej miasta Paczków, wody rzeki piętrzy zapora ziemna. Przy maksymalnym piętrzeniu (7,8 m) zbiornik ma powierzchnię 3,4 km² i pojemność 21,68 miliona m³. Wody zbiornika zasilają elektrownię wodną o mocy 1,56 MW (3 agregaty po 520 kW).
Położenie.
Zbiornik położony jest w województwie dolnośląskim powiecie ząbkowickim gminie Kamieniec Ząbkowicki poniżej miejscowości Topola, powstał ze spiętrzenia wód rzeki Nysa Kłodzka i zalania wyrobisk żwirowni. Ze zbiornika w dalszym ciągu kopany jest żwir, powiększając pojemność zbiornika.
Zbiornik wraz z położonym bezpośrednio poniżej niego zbiornikiem Kozielno, tworzy Zalew Paczkowski.
Turystyka.
Na zbiorniku uprawia się wędkarstwo metodą gruntowo-spławikową; występują tutaj brzany pospolite, klenie, świnki pospolite, jelce pospolite oraz pstrągi i lipienie pospolite. Na zbiorniku organizuje się wiele corocznych konkursów wędkarskich.
Historia.
Realizację Zbiornika Topola rozpoczęto w 1986 roku. Po powodzi tysiąclecia budowa zbiorników stała się elementem Narodowego Programu Odbudowy i Modernizacji jako priorytetowe zadania resortu środowiska w zakresie budowy zabezpieczenia przeciwpowodziowego. Razem ze zbiornikami Jezioro Nyskie i Jezioro Otmuchowskie tworzą zespół zbiorników wielozadaniowych wchodzących w skład systemu ochrony powodziowej doliny Odry. Ostatnim elementem zespołu ma być zbiornik Kamieniec.
Budowa zbiorników finansowana była ze środków budżetu Polski, a po powodzi tysiąclecia także ze środków Banku Rozwoju Rady Europy. Oddanie do eksploatacji odbyło się 6 grudnia 2002 roku.

</doc>
<doc id="1792150" url="https://pl.wikipedia.org/wiki?curid=1792150" title="Yuanwu Keqin">
Yuanwu Keqin

Yuanwu Keqin (chiń. 圓悟克勤 pinyin "Yuánwù Kèqín"; kor. 원오극근 "Wono Kŭkkŭn"; jap. "Engo Kokugon"; wiet. "Viên Ngộ Khắc Cần"; ur. 1063, zm. 1135) – chiński mistrz chan frakcji yangqi szkoły chanu linji. Jeden z najważniejszych przedstawicieli chanu koanowego. Znany także jako Foguo i Shaojue Keqin.
Życiorys.
Pochodził z miasta Chongzhu w Pengzhou z konfucjańskiej rodziny. Już w dzieciństwie był uzdolniony i całkowicie opanował konfucjańską klasykę. Zanotowano, że pisał codziennie 1000 słów. Miał również znakomitą pamięć.
Pewnego dnia podczas odwiedzin w klasztorze Miao zauważył, że patrząc na niektóre teksty buddyjskie odczuwał silnie, że kiedyś już je posiadał. Opuścił więc dom i rozpoczął praktykę u mistrza winai Zishenga oraz u mistrza sutr Yuanminga.
Pewnego dnia zachorował śmiertelnie i zorientował się, że jego studia sutr i recytowanie imienia Buddy były niewystarczające. "Prawdziwa droga nirwany wszystkich buddów nie jest do znalezienia w słowach. Używałem dźwięków do znalezienia kształtu, ale są one bezużyteczne w radzeniu sobie ze śmiercią". Po wyzdrowieniu udał się na poszukiwanie mistrza chan.
Jego pierwszym nauczycielem chanu był mistrz Zhenjiao Sheng w Syczuanie. Po opuszczeniu go i Syczuanu odwiedził kilku mistrzów; wśród nich byli Zhenru Muzhe (zm. 1095) i Huanglong Zuxin. Wszyscy mistrzowie stwierdzali, że będzie znakomitym przekazicielem Dharmy. Mistrz Huitang powiedział "Pewnego dnia cała szkoła linji będzie jego uczniów".
W końcu Yuanwu natrafił na wielkiego mistrza chan Wuzu Fayana (1024–1104). Po ich pierwszym spotkaniu Yuanwu odczuwał, że było ono nieudane, ponieważ mistrz był niesympatyczny i odległy. Rozzłoszczony opuścił klasztor. Gdy Wuzu zobaczył go odchodzącego krzyknął za nim "Poczekaj aż zachorujesz z wysoką gorączką, wtedy pomyśl o mnie".
Yuanwu udał się do Jinshan, gdzie bardzo się rozchorował. Przypomniał sobie słowa mistrza i ślubował studiować u niego, gdy tylko wyzdrowieje. Po powrocie, po jakimś czasie został służącym mistrza.
Napisał wtedy wiersz oświecenia
Po tym wydarzeniu Wuzuo wyznaczył Yuanwu na stanowisko głównego mnicha.
Istnieje także inna historia oświecenia Yuanwu.
Po jakimś czasie pobytu w klasztorze Yuanwu udał się do Syczuanu, aby zaopiekować się starszą i chorą matką.
W latach 1102–1106 został opatem klasztoru Zhaojue. Następnie przeniósł się do Xingzhou, gdzie doszło do dyskusji z Zhangiem Wujinem na temat chanu i doktryny huayan. To wydarzenie rozsławiło mistrza.
Po jakimś czasie mistrz przeniósł się do klasztoru Biyan na górze Jia.
Mistrz przyciągnął wielką ilość uczniów, jego sława dotarła na dwór cesarski i Yuanwu został nagrodzony purpurową szatą oraz tytułem "Foguo chanshi" (mistrz chan Owoc Buddy) przez cesarza Huizonga (pan. 1101–1125).
Po upadku północnego państwa udał się na południe, gdzie przebywał w klasztorze Zhenru ze swoim uczniem Dahui Zonggao. Został wtedy odwiedzony przez młodego ucznia chanu szkoły caodong Hongzhi Zhengjuego. Nie ma na to dowodów, ale jest możliwe, że obaj uczniowie poznali się wtedy. Później doszło między nimi do słynnej dyskusji dotyczącej właściwej praktyki chanu: praktyki koanowej huatou przeciwko praktyce cichej iluminacji mozhao chan.
Yuanwu był także bardzo ceniony przez cesarza Gaozonga (pan. 1127–1162) i otrzymał od niego tytuł "Yuanwu chanshi" (mistrz chan Doskonałego Oświecenia).
Pod koniec sierpnia 1135 r. mistrz lekko zachorował. Usiadł w pozycji medytacyjnej przed kongregacją, napisał pożegnalny wiersz, odłożył pędzelek i zmarł.
Relikwie pozostałe po kremacji spoczęły w stupie przy klasztorze Zhaojue.
Nauki i znaczenie mistrza.
Do historii chanu mistrz przeszedł przede wszystkim jako autor komentarzy do zbioru koanów "Biyan lu" (Zapiski Błękitnej Skały) i jako współautor tego dzieła oraz jako mistrz, który przyczynił się do rozwoju praktyki gong’anowej w stylu kanhua chan.
Yuanwu rozpoznał niezwykłą wartość gong’anów zebranych przez Xuedou Chongxiana i jego komentujących wierszy, zebrał je, i dołączył do swojej własnej kolekcji. Wybór przypadków, najwyższa jakość poetycka i znakomite komentarze utworzyły najbardziej znaczącą pracę ze wszystkich kolekcji gong’anów.
Yuanwu kładł duży nacisk na praktykę „kanhua”, gdyż była to udana próba reakcji na sformalizowany chan okresu Song, który pozbawił tę szkołę jej pierwotnej oryginalności i żywotności. Yuanwu napisał zatem "Dla nowicjuszy i starszych uczniów, którzy pragną praktykować [chan], ale którzy nie mają metody dotarcia do jego istoty, przeszli potężni mistrzowi ukazali swoją łaskawość prosząc ich aby śledzili (chiń. "kan") gong’any starożytnych". Czyli sam Yuanwu nie widział siebie jako odkrywcy tej metody, ale tylko jako kontynuatora.
Jednak, jak pisze Schlütter, Yuanwu prowadził tę gong’anową rewolucję i naturalnie wywarł olbrzymi wpływ na swojego ucznia Dahui Zonggao. Mistrz kładł mocny nacisk na to, że powinno się śledzić tylko słowo, a nie zajmować się znaczeniem gong’anu. Dociekanie słowa doprowadzi do zrozumienia gong’anu bez pośrednictwa intelektu w sposób intuicyjny. Ta praktyka odbywa się w trakcie medytacji chanu. Mocno także podkreślał, że gong’an powinien być rozumiany jako „żywe słowa”, a nie „martwe słowa”. „Martwe słowa” należały do sfery intelektu, „słowa żywe” były bezpośrednim zrozumieniem bez żadnych pośredników.
Yuanwu był także prawdopodobnie pierwszym mistrzem, który wyraził to, że jeśli jeden gong’an jest prawdziwie, całkowicie zrozumiany, to równocześnie wszystkie inne gong’any także są zrozumiane. Napisał "Jeśli pilnie rozpatrzysz jeden przypadek, [możesz dojść do momentu gdy] jasno zrozumiesz wszystkie powiedzenia i nauki przeszłości i teraźniejszości w jednej chwili".
W swoim tekście Yuanwu napisał także " Kiedy po raz pierwszy przyszedłem do Dagui, aby studiować z mistrzem Zhenru, siedziałem w ciszy cały dzień przed ścianą i śledziłem historie gong’anowe starych mistrzów tam i z powrotem. Po niecałym roku, nagle osiągnąłem pewien wgląd". Jak wynika z tego zdania, Yuanwu nie skupiał się na istotnym momencie gong’anu i ta praktyka opisuje, że tak naprawdę zajmował się co najmniej kilkoma gong’anami. Była ta praktyka, którą całkowicie skrytykował jego uczeń Dahui, gdy zaatakował praktykę "mozhao chan" szkoły caodong i błędne praktyki szkoły linji.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="1792153" url="https://pl.wikipedia.org/wiki?curid=1792153" title="Paweł Kleszcz">
Paweł Kleszcz

Paweł Kleszcz (ur. 23 czerwca 1969 w Warszawie) – polski aktor.
Życiorys.
Absolwent PWST w Warszawie (1993). Zagrał w ponad 1500 przedstawieniach teatralnych w ponad 40 sztukach, występował w wielu filmach i produkcjach telewizyjnych. Przez wiele lat pracował w warszawskim Teatrze Syrena.
Lektor radiowy, nagrał ponad 1000 reklam radiowych, dubbingował pod kierunkiem takich reżyserów jak Ewa Złotowska czy Barbara Sołtysik. Współpracował z Polskim Radiem, Teatrem Polskiego Radia ze stacjami: Kolor, Eska, RDC, Wawa, Pogoda i innymi prywatnymi studiami nagrań.
Konferansjer, komentator i prowadzący, poprowadził ponad 2000 imprez, wydarzeń i spotkań biznesowych, sportowych, estradowych, konferansjer największych imprez jeździeckich w Polsce.
Szkolenia, które prowadzi i współprowadzi związane są z komunikacją, komunikacją asertywną, prezentacją, autoprezentacją, zasadami biznesowego „savoir-vivre”, a ostatnio także sztuką prowadzenia szkoleń. Szkolił pracowników organizacji: państwowych, handlowych, bankowych i produkcyjnych.

</doc>
<doc id="1792157" url="https://pl.wikipedia.org/wiki?curid=1792157" title="W piątą stronę świata">
W piątą stronę świata

 W piątą stronę świata – polski serial telewizyjny dla młodzieży wyprodukowany przez Telewizję Polską w 1990 roku. Powstał na podstawie dwóch powieści Adama Bahdaja: "Telemach w dżinsach" oraz "Gdzie twój dom, Telemachu?" Film miał swoją premierę latem 1992 roku, w wakacyjnym bloku telewizyjnym dla dzieci i młodzieży „teleferie”, na antenie TVP1.
Opis fabuły.
14-letniego Maćka Łańko, wychowanka domu dziecka odwiedza „wujek”, oficer na statku marynarki handlowej. Razem wyruszają na kilkudniową wycieczkę, która pozwala im się lepiej poznać. W trakcie wycieczki chłopak poznaje uroki marynarskiego fachu. Po powrocie do sierocińca, mężczyzna zapewnia Maćka, że za kilka dni wróci, musi załatwić tylko kilka ważnych spraw. Po jego wyjeździe, Maciek przez przypadek dowiaduje się, że „wujek” jest tak naprawdę jego ojcem. Gdy w ciągu kilku dni mężczyzna się nie pojawia, Maciek postanawia opuścić dom dziecka i samodzielnie odszukać ojca.

</doc>
<doc id="1792162" url="https://pl.wikipedia.org/wiki?curid=1792162" title="Gwałciciel">
Gwałciciel



</doc>
<doc id="1792164" url="https://pl.wikipedia.org/wiki?curid=1792164" title="Puchar świata w lekkoatletyce">
Puchar świata w lekkoatletyce



</doc>
<doc id="1792166" url="https://pl.wikipedia.org/wiki?curid=1792166" title="Nucula atacellana">
Nucula atacellana

Nucula atacellana – gatunek małża należącego do podgromady pierwoskrzelnych.
Muszla wielkości 0,6 cm. Kształtu owalnego. Kolor muszli brązowo-żółty.
Siedliskiem są umiarkowanie głębokie wody. Są rozdzielnopłciowe, bez zaznaczonych różnic płciowych w budowie muszli. Odżywiają się planktonem oraz detrytusem.
Występuje w Ameryce Północnej na terenie USA od Cape Cod do Wirginii.

</doc>
<doc id="1792168" url="https://pl.wikipedia.org/wiki?curid=1792168" title="Pascal Plovie">
Pascal Plovie

Pascal Plovie (ur. 7 maja 1965 w Brugii) – belgijski piłkarz grający na pozycji bocznego obrońcy.
Kariera klubowa.
Karierę piłkarską Plovie rozpoczął w zespole Club Brugge. W 1984 roku awansował do kadry pierwszej drużyny, a w sezonie 1985/1986 zadebiutował w pierwszej lidze belgijskiej. Rozegrał tylko 3 spotkania, ale zdołał zdobyć Puchar Belgii. Latem 1986 nie mając miejsca w składzie Brugge Plovie odszedł do Royal Antwerp FC. W sezonie 1987/1988 był podstawowym zawodnikiem Royalu. Po jego zakończeniu powrócił do Brugge, w którym zaczął grać w wyjściowym składzie. W 1990 roku wywalczył swoje pierwsze w karierze mistrzostwo Belgii, a w 1991 zdobył swój drugi w karierze krajowy puchar. W 1992 roku ponownie został mistrzem kraju, a w 1995 zdobywcą Pucharu Belgii. Z kolei w 1996 roku wywalczył z Brugge dublet. Po tym sukcesie ponownie został piłkarzem Royalu Antwerp, ale przez dwa lata wystąpił tylko w 5 spotkaniach. W 1998 roku zakończył karierę piłkarską.
Kariera reprezentacyjna.
W reprezentacji Belgii Plovie zadebiutował 2 czerwca 1990 roku w wygranym 3:0 towarzyskim spotkaniu z Meksykiem. W 1990 roku został powołany przez selekcjonera Guya Thysa do kadry na Mistrzostwach Świata we Włoszech. Na tym turnieju rozegrał jedno spotkanie, przegrane 1:2 z Hiszpanią. W kadrze narodowej rozegrał łącznie 5 meczów.

</doc>
<doc id="1792171" url="https://pl.wikipedia.org/wiki?curid=1792171" title="Zakład dla Nerwowo i Psychicznie Chorych Żydów Zofiówka">
Zakład dla Nerwowo i Psychicznie Chorych Żydów Zofiówka

Zakład dla Nerwowo i Psychicznie Chorych Żydów „Zofiówka” – zbudowany w 1907, otwarty oficjalnie w 1908 szpital i sanatorium w Otwocku.
Historia.
Szpital powstał z inicjatywy Towarzystwa Opieki nad Umysłowo i Nerwowo Chorymi Żydami. Początkowo znajdował się przy ulicy Wólczanskiej, następnie Jana Kochanowskiego. Trzydziestomorgowy teren kupiono za biżuterię ofiarowaną przez Zofię Endelmanową. Jego głównym organizatorem był Samuel Goldflam, który kierował szpitalem do 1926. Początkowo lecznica miała 95 łóżek.
W 1910 powstał kolejny pawilon, przeznaczony dla kobiet, a w 1926 dobudowano jeszcze jeden. W 1935 był to już duży zakład, na 275 łóżek. Do Zofiówki, zawdzięczającej swą nazwę imieniu fundatorki, trafiali niezamożni w większości Żydzi, których leczono bezpłatnie. Utrzymanie pewnej, niewielkiej liczby chorych, finansowały ich rodziny, lub gminy prowincji, z których pochodzili pacjenci. Leczenie schorzeń nerwowych i psychicznych w podobnych zakładach było wówczas nowością. W 1900 w Niemczech powstała pierwsza tego typu placówka w Europie – mieściła się w Zehlendorf pod Berlinem. W otwockim sanatorium stawiano na przywrócenie pacjentów społeczeństwu, a ważnym elementem terapii była praca.
Kolejnymi kierownikami szpitala byli Gotlib Kremer i Rafał Becker. W latach 30. było to największe sanatorium w Otwocku. W zakładzie wykorzystywano nową wówczas metodę uspołeczniania chorych przez pracę. W 1932 dyrektorem szpitala został psychiatra Jakub Frostig, a jego zastępcą był Izaak Frydman.
W czasie okupacji Zofiówka mieściła się na terenie getta „Kuracyjnego” w Otwocku. W 1940 panowały tam głód i straszne warunki. Zofiówka była pod zarządem nazistowskiego lekarza Josta Walbuma. Był to z rozkazu Niemców jedyny zakład dla umysłowo chorych Żydów na terenie Guberni. W 1941 znajdowało się tam 350 chorych. We wrześniu 1941 do szpitala trafili pacjenci krakowskiego Szpitala Specjalistycznego im. dr. Józefa Babińskiego. W czasie likwidacji getta w Otwocku od 19 sierpnia 1942 w szpitalu zamordowano około 110-140 osób; część rozstrzelano na miejscu, resztę wywieziono do Treblinki. Niemcy spędzili chorych i personel do pawilonu I „Zofiówki”. W czasie likwidacji szpitala część personelu była w stanie uciec karetką sanitarną do Warszawy. Wyjechał dr Stefan Miller z żoną, a samobójstwo popełnił dr Maślanko, dr Lewinówna, a także szef „Zofiówki” – dr Włodzimierz Kaufman, dr Dorota Lewi i kilkoro innych lekarzy.
W połowie 1943 w Zofiówce oraz w sanatorium „Brijus” powstał ośrodek w ramach akcji Lebensborn – niemieckiej instytucji opiekuńczo-charytatywnej do „odnowienia krwi niemieckiej” i „hodowli nordyckiej rasy nadludzi”. Ośrodek nazywał się „Lebensborn Ostland” Oba ośrodki zostały przejęte przez Niemców po likwidacji otwockiego getta w sierpniu 1942, miały pomieścić ok. 100 matek i 150 dzieci, stając się „wzorcowymi placówkami w Generalnym Gubernatorstwie prowadzonymi przez SS”. Urządzenia i wyposażenie dostarczono z ograbionego getta warszawskiego. Zakład zajmował się również germanizacją dzieci polskich, i przystosowaniem ich do adopcji w rodzinach niemieckich.
Matka Juliana Tuwima – Adela Tuwim – po próbie samobójczej została umieszczona w Zofiówce, kiedy lekarzem naczelnym był jeszcze Piotr Frostig. Jako prywatna pacjentka Apolonii Rybak została przeniesiona poza getto do domu przy ul. Ceglanej, a następnie, po likwidacji getta, kryta w domu swej opiekunki przy ul. Reymonta 1 (obecnie 7). Została zabita w tym domu, a jej zwłoki zakopane na terenie posesji.
W Zofiówce mógł przebywać i zostać zamordowany w 1942 aktor Michał Znicz, jednak brak pewności co do miejsca i okoliczności jego śmierci.
Po wojnie, aż do połowy lat 80. leczono w Zofiówce gruźlicę. Sanatorium nosiło wówczas imię Stefana Okrzei (od 1956), przyjmowało z początku młodzież, a od 1968 – dorosłych. W 1985 szpital powrócił do pierwotnej nazwy i znów zaczęto leczyć tu schorzenia neuropsychiatryczne, ale pacjentami były głównie dzieci. Funkcjonował oddział dla dzieci z zaburzeniami neuropsychiatrycznymi, dla młodzieży uzależnionej od środków odurzających i dla dorosłych chorych psychicznie. Obecnie obiekt jest zdewastowany. O uznanie swojego prawa do udziału w nieruchomości stara się przed sądem gmina żydowska.

</doc>
<doc id="1792176" url="https://pl.wikipedia.org/wiki?curid=1792176" title="Puchar świata w lekkoatletyce 1977">
Puchar świata w lekkoatletyce 1977



</doc>
<doc id="1792178" url="https://pl.wikipedia.org/wiki?curid=1792178" title="Puchar świata w lekkoatletyce 1979">
Puchar świata w lekkoatletyce 1979



</doc>
<doc id="1792180" url="https://pl.wikipedia.org/wiki?curid=1792180" title="Puchar świata w lekkoatletyce 1981">
Puchar świata w lekkoatletyce 1981



</doc>
<doc id="1792182" url="https://pl.wikipedia.org/wiki?curid=1792182" title="Puchar świata w lekkoatletyce 1985">
Puchar świata w lekkoatletyce 1985



</doc>
<doc id="1792184" url="https://pl.wikipedia.org/wiki?curid=1792184" title="Puchar świata w lekkoatletyce 1989">
Puchar świata w lekkoatletyce 1989



</doc>
<doc id="1792186" url="https://pl.wikipedia.org/wiki?curid=1792186" title="Puchar świata w lekkoatletyce 1992">
Puchar świata w lekkoatletyce 1992



</doc>
<doc id="1792188" url="https://pl.wikipedia.org/wiki?curid=1792188" title="Puchar świata w lekkoatletyce 1994">
Puchar świata w lekkoatletyce 1994



</doc>
<doc id="1792190" url="https://pl.wikipedia.org/wiki?curid=1792190" title="Puchar świata w lekkoatletyce 1998">
Puchar świata w lekkoatletyce 1998



</doc>
<doc id="1792192" url="https://pl.wikipedia.org/wiki?curid=1792192" title="Puchar świata w lekkoatletyce 2002">
Puchar świata w lekkoatletyce 2002



</doc>
<doc id="1792194" url="https://pl.wikipedia.org/wiki?curid=1792194" title="Puchar świata w lekkoatletyce 2006">
Puchar świata w lekkoatletyce 2006



</doc>
<doc id="1792198" url="https://pl.wikipedia.org/wiki?curid=1792198" title="Nucula delphinodonta">
Nucula delphinodonta

Nucula delphinodonta – gatunek małża należącego do podgromady pierwoskrzelnych.
Muszla wielkości mniejszej niż 0,5 cm. Kształtu ukośnie trójkątnego. Kolor muszli zielono-oliwkowy.
Siedliskiem są umiarkowanie płytkie wody. Żyje w mule. Są rozdzielnopłciowe, bez zaznaczonych różnic płciowych w budowie muszli. Odżywiają się planktonem oraz detrytusem.
Występuje w Ameryce Północnej na terenie USA i Kanady od Labradoru do Marylandu.

</doc>
<doc id="1792199" url="https://pl.wikipedia.org/wiki?curid=1792199" title="Ożohowce">
Ożohowce

Ożohowce (ukr. Ожигівці) – wieś w rejonie wołoczyskim obwodu chmielnickiego Ukrainy, nad Zbruczem, w pobliżu źródeł rzeki. 
Ożohowce były w XVI wieku miasteczkiem należącym do Zbaraskich, którzy zbudowali w zachodniej jego części (na przeciwległym brzegu Zbrucza) zamek w Tokach.

</doc>
<doc id="1792202" url="https://pl.wikipedia.org/wiki?curid=1792202" title="George Robert Waterhouse">
George Robert Waterhouse

George Robert Waterhouse (ur. 6 marca 1810 w Somers Town, zm. 21 stycznia 1888 w Putney) – brytyjski przyrodnik. Brat Fredericka G. Waterhouse’a – zoologa i entomologa.
Życiorys.
Wraz z Frederickiem W. Hope’em (1797–1862) Waterhouse był współtwórcą (a od 1833 kustoszem do spraw owadów i danych) Royal Entomological Society of London (pol.: Królewskiego Towarzystwa Entomologicznego w Londynie).
W 1836 roku został mianowany kustoszem muzeum Zoological Society of London (pol.: Londyńskiego Towarzystwa Zoologicznego). Karol Darwin powierzył mu prace badawcze owadów i ssaków, których okazy zostały zebrane podczas wyprawy badawczej na statku HMS Beagle.
W 1843 pracował jako asystent szefa działu mineralogii i geologii w British Museum, zaś po śmierci Charlesa Koniga został w 1851 roku szefem tej jednostki. Po rozdzieleniu w 1857 wydziału na dwie części pozostał szefem działu geologii i pozostał na tym stanowisku do roku 1880.
Waterhouse był autorem słynnej publikacji "A natural history of the Mammalia" (pol.: "Historia naturalna ssaków").
Wśród opisanych przez niego gatunków są między innymi: koszatniczka pospolita ("Octodon degus"), mrówkożer workowaty ("Fasciatus myrmecobius") i chomiczek syryjski ("Mesocricetus auratus").

</doc>
<doc id="1792205" url="https://pl.wikipedia.org/wiki?curid=1792205" title="Danuta Gałkowa">
Danuta Gałkowa

Danuta Józefa Gałkowa z domu Ślązak, ps. "Blondynka", (ur. 19 marca 1924 w Warszawie, zm. 6 grudnia 2018) – pułkownik Wojska Polskiego, sanitariuszka i łączniczka, powstaniec warszawski, żołnierz Armii Krajowej, Sprawiedliwa wśród Narodów Świata.
Życiorys.
Była córką Józefa i Agnieszki ze Starzyńskich. Uczęszczała do Publicznej Szkoły Powszechnej im. Królowej Jadwigi w Warszawie, a następnie do Gimnazjum im. Heleny Grabowskiej (przed wojną nosiło imię Towarzystwa Krzewienia Wiedzy Handlowej). Przed wojną wstąpiła do harcerstwa. Po wybuchu II wojny światowej została skierowana do 301. punktu sanitarnego Szpitala Przemienienia Pańskiego w charakterze telefonistki. W czasie okupacji mieszkała w Warszawie przy ulicy Św. Wincentego 47. Pracowała w Zakładzie Ubezpieczeń Społecznych w Wydziale Świadczeń Długoterminowych (obecnie Wydział Rent i Emerytur). Równocześnie należała do konspiracji. Przeszła szkolenie sanitarne w Szpitalu Dzieciątka Jezus, a także szkolenie wojskowe, m.in. w Strudze prowadzone przez Lucjana Fajera ps. "Ognisty". Była również agentem kontrwywiadu wojskowego (o czym nie wiedzieli jej koleżanki i koledzy z drużyny). Do jej obowiązków należały początkowo proste zadania (np. przepisywanie ulotek podrzucanych osobom utrzymującym kontakty z Niemcami), później zajęła się rozpracowywaniem agentów i współpracowników okupanta.
Zorganizowała fałszywe dokumenty na nazwisko Stefania Szymkowiak dla ukrywanej przez jej rodzinę Gizy Alterwajn.
Na krótko przed powstaniem uciekła z domu, obawiając się, że rodzice nie pozwolą jej wziąć udziału w walce. 1 sierpnia miała się stawić na punkcie na ul. Żelaznej. Do jej uzbrojenia należały granat ręczny R-42 Sidolówka i RGD-5. Rozpoczęła powstanie jako komendantka sanitariatu. Jeszcze w pierwszych dniach powstania przeniosła się do drużyny 174 batalionu "Chrobry I", gdzie dowódcą był plut. pchor. Mieczysław Gałka, ps. "Elegant" (1923–1975). W czasie powstania zajmowała się głównie sanitariatem, służąc w stopniu starszego strzelca, a pod koniec powstania w stopniu podporucznika. Od 14 sierpnia przebywała w pasażu Simonsa, gdzie przeżyła m.in. ciężkie bombardowania. Pod koniec powstania uratowała 21 rannych żołnierzy z płonącego szpitala "Pod Krzywą Latarnią", ewakuując ich na ul. Długą (do końca powstania przeżyło tylko dwóch). 8 października postanowiła opuścić kryjówkę w poszukiwaniu wody i jedzenia, wtedy dowiedziała się o kapitulacji. Przeniosła rannych do szpitala na ul. Płocką. Historia ta została przedstawiona w komiksie "Ocaleni" Tomasza Bereźnickiego. 9 października "Elegant" w szpitalu na ul. Płockiej przeszedł operację amputacji nogi, którą przeprowadził prof. Manteuffel. 15 kwietnia 1945 r. w kościele Matki Bożej Loretańskiej na Pradze wyszła za mąż za Mieczysława Gałkę, co obiecała mu przed jego operacją.
Po wojnie pracowała m.in. w CRZZ, była działaczką ZBoWiD-u i ZPW, aktywnie uczestnicząc w życiu kombatantów oraz środowisk AK. W latach 80. w Japonii została wydana publikacja książkowa autorstwa Tsutomu Iwakury opisująca jej historię. Danuta Gałkowa jest także bohaterem jednego z odcinków cyklu "Rewizja nadzwyczajna" Dariusza Baliszewskiego. Wystąpiła również w filmie dokumentalnym Krzysztofa Langa z 1994 r. pt. "Powstanie warszawskie 1944". Swoje wspomnienia z czasów wojny wydała w książce "Byłam warszawskim Robinsonem".
Odznaczenia i wyróżnienia.
28 sierpnia 1959 została odznaczona przez Radę Państwa Krzyżem Srebrnym Orderu Virtuti Militari. 
Otrzymała też Krzyże Kawalerski, Oficerski i Komandorski Orderu Odrodzenia Polski odpowiednio w 1966, 1978 i 1989 i medal okolicznościowy IV wieki Stołeczności Warszawy w 1997.
Została także odznaczona Warszawskim Krzyżem Powstańczym, Medalem za Warszawę, Krzyżem Partyzanckim.
W 2001 za zasługi w ratowaniu życia ludzkiego została wyróżniona najwyższym odznaczeniem pielęgniarskim, nadawanym przez Międzynarodowy Czerwony Krzyż – Medalem Florence Nightingale.
W 2010 otrzymała medal i tytuł Sprawiedliwy wśród Narodów Świata od izraelskiego Instytutu Jad Waszem.
9 stycznia 2012 w Pałacu na Wodzie w Łazienkach Królewskich w Warszawie, podczas uroczystości wręczenia odznaczeń, została uhonorowana Medalem „Pro Patria” nadanym przez Kierownika Urzędu do Spraw Kombatantów i Osób Represjonowanych „za szczególne zasługi w kultywowaniu pamięci o walce o niepodległość Ojczyzny”.

</doc>
<doc id="1792208" url="https://pl.wikipedia.org/wiki?curid=1792208" title="Ezzaiki Baddou">
Ezzaiki Baddou



</doc>
<doc id="1792209" url="https://pl.wikipedia.org/wiki?curid=1792209" title="Stromateus">
Stromateus

Stromateus - rodzaj ryb z rodziny żuwakowatych.
Klasyfikacja.
Gatunki zaliczane do tego rodzaju :

</doc>
<doc id="1792210" url="https://pl.wikipedia.org/wiki?curid=1792210" title="Peprilus">
Peprilus

Peprilus – rodzaj ryb z rodziny żuwakowatych (Stromateidae). W języku polskim określane są zwyczajową nazwą błyszczyki, ale nazwa ta jest stosowana również dla ryb kąsaczokształtnych z rodzaju "Moenkhausia".
Klasyfikacja.
Gatunki zaliczane do tego rodzaju:

</doc>
<doc id="1792211" url="https://pl.wikipedia.org/wiki?curid=1792211" title="Pampus">
Pampus

Pampus - rodzaj ryb z rodziny żuwakowatych.
Klasyfikacja.
Gatunki zaliczane do tego rodzaju :

</doc>
<doc id="1792214" url="https://pl.wikipedia.org/wiki?curid=1792214" title="Puchar Interkontynentalny w Lekkoatletyce 2010">
Puchar Interkontynentalny w Lekkoatletyce 2010

1. Puchar Interkontynentalny w Lekkoatletyce – zawody lekkoatletyczne, które odbyły się 4 i 5 września 2010 w chorwackim Splicie. Areną zmagań sportowców był stadion Poljud. Zawody pierwotnie znane były jako "11. Puchar Świata w Lekkoatletyce". Decyzję o przyznaniu Splitowi organizacji zawodów podjęła Rada IAAF na spotkaniu w Osace w marcu 2006. Federacją odpowiedzialną za przygotowanie imprezy był Chorwacki Związek Lekkiej Atletyki. Zawody zakończyły się zwycięstwem reprezentacji Europy.
Zasady.
W zawodach startowały 4 drużyny: Afryka, Ameryka, Azja wraz z Oceanią oraz Europa. Każdy z zespołów wystawił do konkurencji 2 zawodników. Wyjątkiem były biegi na 1500 m, 3000 m, 5000 m oraz 3000 m z przeszkodami – tutaj każda reprezentacja mogła wystawić 3 reprezentantów jednak do punktacji została zaliczona tylko najlepsza dwójka. Drużyny otrzymały punkty w zależności od pozycji zajętej przez jego reprezentanta (8 pkt za 1. miejsce, 7 pkt za 2., itd. aż do 1 pkt za 8. miejsce), w każdej konkurencji indywidualnej mógł wystąpić tylko 1 zawodnik z jednego kraju. W biegach rozstawnych pierwsza ekipa otrzymała 15 pkt, druga 11 pkt, trzecia 7 pkt, a czwarta 3 pkt..
Rekordy.
Podczas pucharu, zwycięzcy konkurencji uzyskali 11 rekordów tych zawodów, ustanowiono także 7 krajowych rekordów w kategorii seniorów:

</doc>
<doc id="1792217" url="https://pl.wikipedia.org/wiki?curid=1792217" title="Lista odcinków serialu „Poślubione armii”">
Lista odcinków serialu „Poślubione armii”



</doc>
<doc id="1792218" url="https://pl.wikipedia.org/wiki?curid=1792218" title="Akademickie Spotkania Teatralne Klamra w Toruniu">
Akademickie Spotkania Teatralne Klamra w Toruniu



</doc>
<doc id="1792219" url="https://pl.wikipedia.org/wiki?curid=1792219" title="Biskupi Darwin">
Biskupi Darwin

Lista biskupów i arcybiskupów diecezji Darwin.

</doc>
<doc id="1792220" url="https://pl.wikipedia.org/wiki?curid=1792220" title="Scolopsis">
Scolopsis

Scolopsis - rodzaj ryb z rodziny nitecznikowatych.
Klasyfikacja.
Gatunki zaliczane do tego rodzaju :

</doc>
<doc id="1792222" url="https://pl.wikipedia.org/wiki?curid=1792222" title="Ceramika bolesławiecka">
Ceramika bolesławiecka

Ceramika bolesławiecka, niem. "Bunzlauer Keramik" (niemiecka nazwa Bolesławca to Bunzlau) – ceramika produkowana w Bolesławcu i jego okolicach od XIV wieku, a po 1945 także w Niemczech przez wysiedlonych, np. w tzw. Wiosce garncarzy Fredersloh w Moringen.
Rozwój produkcji ceramiki datuje się na II poł. XVIII w., a następnie na I poł. XIX w. Do 1850 produkowano metodą rzemieślniczą, a następnie przemysłową. Produkowano dzbany, wazy i kufle o charakterystycznej brunatno-szklistej barwie, polewane białym szkliwem skaleniowym, ich główny producent J.G. Altman uzyskał w 1844 złoty medal na wystawie w Londynie. Po 1945 produkcję kontynuował zakład Cepelii dysponujący 8 piecami, produkował talerze, kufle, komplety do kawy.
Renoma.
W lipcu 2017 r. Prezydent Rzeczypospolitej Polskiej Andrzej Duda i jego żona Agata Kornhauser-Duda dali w prezencie Księciu Williamowi i Księżnej Kate m.in. serwis kawowy z Bolesławca. Kolekcję ceramiki bolesławieckiej można oglądać m.in. w Muzeum Ceramiki w Bolesławcu.
Ponad 90% produkcji bolesławieckiej spółdzielni „Ceramika Artystyczna” trafia na eksport (z czego połowa do Stanów Zjednoczonych). Zamówienia realizowały m.in. Polskie Linie Lotnicze LOT (dla Jana Pawła II) czy też CIA.

</doc>
<doc id="1792224" url="https://pl.wikipedia.org/wiki?curid=1792224" title="Pentapodus">
Pentapodus

Pentapodus - rodzaj ryb z rodziny nitecznikowatych.
Klasyfikacja.
Gatunki zaliczane do tego rodzaju :

</doc>
<doc id="1792225" url="https://pl.wikipedia.org/wiki?curid=1792225" title="Biskupi Adelaide">
Biskupi Adelaide



</doc>
<doc id="1792226" url="https://pl.wikipedia.org/wiki?curid=1792226" title="Mistrzostwa Świata w Boksie 1974">
Mistrzostwa Świata w Boksie 1974

Mistrzostwa świata w boksie 1974 odbywały się w dniach 17 - 30 sierpnia 1974 roku w Hawanie na Kubie.

</doc>
<doc id="1792227" url="https://pl.wikipedia.org/wiki?curid=1792227" title="Kamienica Schliffenów w Kołobrzegu">
Kamienica Schliffenów w Kołobrzegu

Kamienica Schliffenów w Kołobrzegu – gotycka kamienica mieszkalna w Kołobrzegu
Historia.
Kamienica jest najstarszym zachowanym domem w Kołobrzegu. Została zbudowana w XV wieku. Następnie przebudowana w XVI i XIX wieku. Prawdopodobnie należała do zamożnej mieszczańskiej rodziny Schliffenów (Schlieffenów).
W okresie międzywojennym została zamieniona na muzeum Joachima Nettelbecka. W 1945 roku uległa zniszczeniu. Została pieczołowicie zrekonstruowana po II wojnie światowej. Od 1963 roku jest częścią kompleksu budynków Muzeum Oręża Polskiego. W jej wnętrzu znajdują się sale wystawowe.

</doc>
<doc id="1792228" url="https://pl.wikipedia.org/wiki?curid=1792228" title="Parascolopsis">
Parascolopsis

Parascolopsis - rodzaj ryb z rodziny nitecznikowatych.
Klasyfikacja.
Gatunki zaliczane do tego rodzaju :

</doc>
<doc id="1792230" url="https://pl.wikipedia.org/wiki?curid=1792230" title="Nemipterus">
Nemipterus

Nemipterus – rodzaj ryb z rodziny nitecznikowatych.
Klasyfikacja.
Gatunki zaliczane do tego rodzaju :

</doc>
<doc id="1792233" url="https://pl.wikipedia.org/wiki?curid=1792233" title="Xenocephalus">
Xenocephalus

Xenocephalus - rodzaj ryb z rodziny skaberowatych.
Klasyfikacja.
Gatunki zaliczane do tego rodzaju :

</doc>
<doc id="1792237" url="https://pl.wikipedia.org/wiki?curid=1792237" title="Ichthyscopus">
Ichthyscopus

Ichthyscopus - rodzaj ryb z rodziny skaberowatych.
Klasyfikacja.
Gatunki zaliczane do tego rodzaju :

</doc>
<doc id="1792239" url="https://pl.wikipedia.org/wiki?curid=1792239" title="Mistrzostwa Świata w Boksie Mężczyzn 1974">
Mistrzostwa Świata w Boksie Mężczyzn 1974



</doc>
<doc id="1792241" url="https://pl.wikipedia.org/wiki?curid=1792241" title="Gnathagnus">
Gnathagnus



</doc>
<doc id="1792246" url="https://pl.wikipedia.org/wiki?curid=1792246" title="Uranoscopus">
Uranoscopus

Uranoscopus – rodzaj ryb z rodziny skaberowatych.
Klasyfikacja.
Gatunki zaliczane do tego rodzaju :

</doc>
<doc id="1792249" url="https://pl.wikipedia.org/wiki?curid=1792249" title="Nico Claesen">
Nico Claesen

Nicolaas "Nico" Pieter Claesen (ur. 1 października 1962 w Maasmechelen) - piłkarz belgijski grający na pozycji napastnika.
Kariera klubowa.
Karierę piłkarską Claesen rozpoczął w zespole Patro Eisden. W 1978 roku przeszedł do RFC Seraing i w jego barwach zadebiutował w drugiej lidze belgijskiej. W 1982 roku awansował z tym zespołem do pierwszej ligi. W sezonie 1983/1984 zajął z Seraing 5. miejsce w lidze, a zdobywając w nim 22 gole został królem strzelców ligi Belgii.
Latem 1984 roku Claesen przeszedł do niemieckiego VfB Stuttgart. W Bundeslidze zadebiutował 25 sierpnia tamtego roku w przegranym 1:2 wyjazdowym meczu z Eintrachtem Frankfurt. 2 tygodnie później w meczu z Arminią Bielefeld (7:2) ustrzelił hat-tricka. W sezonie 1984/1985 strzelił dla VfB 10 goli w lidze. W klubie tym grał także na początku rundy jesiennej sezonu 1985/1986. Następnie odszedł do Standardu Liège, w którym grał przez rok.
W 1986 roku Claesen został piłkarzem Tottenhamu Hotspur, do którego trafił za 600 tysięcy funtów. W Division One swój debiut zanotował 11 października 1986 w zwycięskim 1:0 meczu z Liverpoolem. W ataku Tottenhamu występował przez dwa lata i partnerował w nim Clive'owi Allenowi. W 1987 roku wystąpił w przegranym 2:3 finale Pucharu Anglii z Coventry City.
W 1988 roku Claesen wrócił do Belgii i trafił do Royal Antwerp FC. W 1992 roku zdobył Puchar Belgii. Następnie po tym sukcesie odszedł do Germinalu Ekeren, ale po roku wrócił do Royalu. W 1994 roku został zawodnikiem KV Oostende, z którym spadł z pierwszej ligi w 1995 roku. W latach 1996–1998 był piłkarzem trzecioligowego Sint-Niklase SK. W latach 1998–2000 grał w czwartoligowym Beringen FC i będąc jego zawodnikiem zakończył karierę piłkarską.
Kariera reprezentacyjna.
W reprezentacji Belgii Claesen zadebiutował 12 października 1983 roku w zremisowanym 1:1 spotkaniu eliminacji do Euro 84 ze Szkocją. W 1984 roku został powołany przez selekcjonera Guya Thysa do kadry na ten turniej. Wystąpił na nim trzykrotnie: z Jugosławią (2:0), z Francją (0:5) i z Danią (2:3).
W 1986 roku Claesen zajął 4. miejsce z reprezentacją na Mistrzostwach Świata w Meksyku. Był podstawowym zawodnikiem swojej drużyny. Zagrał siedmiokrotnie: z Meksykiem (1:2), z Irakiem (2:1 i gol), z Paragwajem (2:2), w 1/8 finału z ZSRR (4:3 i gol), w ćwierćfinale z Hiszpanią (1:1, k. 5:4), półfinale z Argentyną (0:2) i meczu o 3. miejsce z Francją (2:4 i gol).
Z kolei w 1990 roku Claesen wystąpił na Mistrzostwach Świata we Włoszech. Zagrał tam tylko w spotkaniu z Anglią (0:1). Od 1983 do 1990 roku rozegrał w kadrze narodowej 36 meczów i zdobył w nich 12 goli.

</doc>
<doc id="1792250" url="https://pl.wikipedia.org/wiki?curid=1792250" title="Kathetostoma">
Kathetostoma

Kathetostoma - rodzaj ryb z rodziny skaberowatych.
Klasyfikacja.
Gatunki zaliczane do tego rodzaju :

</doc>
<doc id="1792251" url="https://pl.wikipedia.org/wiki?curid=1792251" title="Henryk Mażul">
Henryk Mażul

Henryk Mażul, ps. „dziadek Mażul” (ur. 4 marca 1923 w Kraszenie k. Wilna, zm. 9 maja 1995 w Gdańsku) – żołnierz Armii Krajowej, osobisty ochroniarz Lecha Wałęsy.
Życiorys.
W latach 1943–1944 walczył pod ps. „Karszon” jako żołnierz 1 Wileńskiej Brygady Armii Krajowej „Juranda”. W 1944 wywieziony przez Sowietów do Kaługi (ZSRR), w 1946 wrócił do Polski. Od 1951 do 1981 pracował w Stoczni Gdańskiej im. Lenina. W 1975 został odznaczony Srebrnym Krzyżem Zasługi.
W sierpniu 1980 na początku strajku był w ekipie ochrony stoczni, później był osobistym ochroniarzem przewodniczącego MKS, a następnie przewodniczącego NSZZ „Solidarność” Lecha Wałęsy do wybrania go w 1990 na Prezydenta RP.
Na jego pogrzebie był obecny Prezydent RP Lech Wałęsa z małżonką.

</doc>
<doc id="1792253" url="https://pl.wikipedia.org/wiki?curid=1792253" title="Ulica Dyrekcyjna w Katowicach">
Ulica Dyrekcyjna w Katowicach

Ulica Dyrekcyjna w Katowicach (do 1922 "Direktionstraße", po wojnie "Ignacego Daszyńskiego", 1980–1990 "Wojciecha Korfantego") – jeden z najbardziej znanych deptaków w katowickiej dzielnicy Śródmieście (obok ul. Staromiejskiej i ul. Stawowej). Nazwa ulicy pochodzi od Dyrekcji Okręgu Kolei Królewskich, która miała tu swoją siedzibę od 1895.
Przebieg.
Rozpoczyna swój bieg obok Hotelu Monopol i starego dworca kolejowego – skrzyżowanie z ul. Dworcową. Następnie krzyżuje się z ul. Staromiejską (również deptak), kończy bieg przy skrzyżowaniu z ulicą Warszawską, niedaleko Teatru Śląskiego.
Historia.
Ulica do 1922 i w latach 1939–1945 nosiła nazwę "Direktionstraße", w dwudziestoleciu międzywojennym "Dyrekcyjna", od 11 października 1946 "Ignacego Daszyńskiego", od 1980 "Wojciecha Korfantego". Uchwałą Rady Miasta Katowice z 8 października 1990 przywrócono nazwę "Dyrekcyjna". W1935 pod numerem "2" istniała drukarnia "Barbara" Haliny Czaplickiej (zlikwidowano ją w 1942). W latach międzywojennych pod numerem "1" mieściły się Wydziały Cywilne Sądu Okręgowego, pod numerem "4" – Szwajcer i Ska, oferująca wyroby czekoladowe, pod numerem "3" – biuro sprzedaży Fabryki Chemicznej Erich A. Kollontay, pod numerem "7" – sklep Wedla.
W sierpniu 1931 w "Miesięczniku Literackim" ukazał się reportaż pod tytułem "Z Górnego Śląska", w którego fragmencie została opisana ulica Dyrekcyjna:
We wrześniu 1931 miesięcznik został przez władze zamknięty.
Zabytki i instytucje.
Przy ulicy Dyrekcyjnej znajdują się następujące historyczne obiekty:
Siedziby przy tej ulicy mają także Galeria Architektury SARP, Wyższa Szkoła Ekonomiczno-Humanistyczna oraz "Klub Archibar".

</doc>
<doc id="1792254" url="https://pl.wikipedia.org/wiki?curid=1792254" title="Chilwa">
Chilwa

Chilwa – jezioro w południowo-wschodnim Malawi, przy granicy z Mozambikiem. Po jeziorze Niasa jest to drugie co do wielkości jezioro w Malawi, rozciąga się na długości ok. 60 km w kierunku północ-południe i ok. 40 km w kierunku wschód-zachód. Lustro jeziora leży na wysokości 627 m n.p.m. Od 2006 roku jezioro wraz z przyległymi terenami wpisane jest na listę rezerwatów biosfery UNESCO jako Lake Chilwa Wetland.
Jezioro zasilane jest siedmioma rzekami, ale nie posiada rzek odpływowych. Przypuszcza się jednak, że poprzez bagna lub podziemne cieki wodne odbywa się pewna wymiana wód z położonym na północ jeziorem Chiuta, które z kolei w podobny sposób łączy się z jeziorem Amaramba w Mozambiku, skąd odpływają wody rzeki Lugenda. Jeziora Chilwa i Chiuta oddzielone są od siebie wysoką na 15 do 25 metrów barierą piasku, powstałą przypuszczalnie 10 tysięcy lat temu.
Geografia.
Jezioro Chilwa jest stosunkowo płytkie - głębokość wody sięga 1 do 2 metrów. Jego powierzchnia wynosi ok. 2250 km², zależy jednak w dużej mierze od objętości wód dopływowych. Rozróżnia się między otwartą przestrzenią jeziora, bagnami i okresowo zalewanymi obszarami lądu. Ich obszar wynosił w czasie pory suchej w październiku 2006 roku odpowiednio 828, 303 i 687 km². Po długich okresach suszy otaczające jezioro bagna oraz części samego jeziora mogą wysychać. Przy niskich stanach wód podnosi się poziom zasolenia. Na roślinność brzegów jeziora składa się głównie trzcina ("Typha domingensis", gatunek trzciny pałkowej), z której miejscowa ludność wyrabia liny, mogące służyć do mocowania sieci rybackich.
Na terenach przyległych do jeziora Chilwa żyje łącznie ok. 77 tys. ludzi w blisko 300 osadach (stan według szacunków z 2000 roku). Gęstość zaludnienia wynosi 162 os./km², co czyni ten obszar jednym z najgęściej zaludnionych w Malawi.
Rybołówstwo.
Jezioro Chilwa jest bogate w ryby, roczne połowy sięgają tu średnio 15 tysięcy ton, co stanowi 22 procent połowów w całym kraju. Produktywność wynosi od 80 do 160 kg/ha. Na 85 procent połowów składają się trzy gatunki ryb: "Oreochromis shiranus chilwae" z plemienia 
"Tilapinae" (lokalnie zwany "Makumba"), sum afrykański (lokalnie zwany "Mlamba") i "Barbus paludinosus" z rodzaju "Barbus" (lokalnie zwany "Matemba"). Wszystkie trzy gatunki mogą się regenerować przy różnej wysokości wód.
Historia.
Niecka jeziora Chilwa jest obszarem zamieszkiwania ludów Nyanja, Yao, Nguni i Lomwe, które według źródeł pisanych już od XIX wieku, a przypuszczalnie i wcześniej, trudniły się rolnictwem na terenach zalewowych. Brytyjskie władze kolonialne bezskutecznie próbowały przekształcić bagna w strefę ochronną. Od lat 50. XX wieku część tych terenów została włączona w lokalne ramy gospodarki irygacyjnej. Obecnie propozycje FOA nie zakładają już rezygnacji z rolnictwa, tylko częściowe zagospodarowanie rolnicze i włączenie miejscowej ludności w programy ochrony wilgotnych obszarów wokół jeziora.
Do początku lat 70. XX wieku wdrożono sześć programów intensywnego zagospodarowania rolniczego, obejmujących 500 hektarów powierzchni i 1300 do 1500 rolników. Głównymi produktami rolniczymi są ryż, kukurydza, orzeszki ziemne i tytoń, miejscowa ludność uprawia też różnorodne gatunki warzyw na potrzeby własne.
Współcześnie poważnym zagrożeniem dla miejscowej przyrody - oprócz postępującej intensyfikacji rolnictwa - jest także odłów ptaków wodnych. Ptaki te są dla miejscowej ludności ważnym źródłem białka w czasie niskich połowów ryb. Rocznie łapie się tu szacunkowo 1,2 miliona ptaków. Zaliczają się do nich m.in. kokoszki zwyczajne, drzewice i srebrzanki hotentockie. Dla ich ochrony w 2001 roku otwarto 29 rezerwatów z całorocznym zakazem polowań. W 2003 roku wdrożono także duński projekt regulacji liczby odławianych zwierząt.

</doc>
<doc id="1792257" url="https://pl.wikipedia.org/wiki?curid=1792257" title="Lake Chilwa">
Lake Chilwa



</doc>
<doc id="1792258" url="https://pl.wikipedia.org/wiki?curid=1792258" title="Jezioro Chilwa">
Jezioro Chilwa



</doc>
<doc id="1792260" url="https://pl.wikipedia.org/wiki?curid=1792260" title="Lake Chilwa Wetland">
Lake Chilwa Wetland



</doc>
<doc id="1792267" url="https://pl.wikipedia.org/wiki?curid=1792267" title="Korona Schliffenów">
Korona Schliffenów

Korona Schliffenów, Korona Schlieffenów – gotycki świecznik znajdujący się w nawie głównej konkatedry Wniebowzięcia Najświętszej Maryi Panny w Kołobrzegu
Historia.
Drewniany żyrandol ufundowany w 1523 roku przez zamożną rodzinę mieszczańską Schliffenów (Schlieffenów) jako wotum do kolegiaty kołobrzeskiej. Przetrwał bombardowanie kościoła w 1945 roku, gdyż został wcześniej ukryty przez pastora kołobrzeskiej fary. Po odbudowie świątyni w latach 70. XX wieku wrócił na swoje dawne miejsce.
Opis.
Świecznik jest wykonany z drewna. Ma kształt wydłużonego ośmiokąta z dwunastoma ramionami, z których osiem zakończonych jest tulejami na świece, a cztery figurkami aniołów. W środku cyborium znajdują się dwie figury Matki Bożej z Dzieciątkiem i Jana Chrzciciela oddzielone od siebie mandorlą. Na czterech kolumienkach i na brzegach sklepienia świecznik ozdabiają figurki dwunastu apostołów, a powyżej nich dekoracja o motywach roślinnych.
Całość konstrukcji wieńczy baldachim z obramieniem lambrekinowym imitujący nieboskłon. 

</doc>
<doc id="1792283" url="https://pl.wikipedia.org/wiki?curid=1792283" title="Stanisław Grzywiński (poseł)">
Stanisław Grzywiński (poseł)

Stanisław Grzywiński (ur. 14 listopada 1902 w Płocku, zm. 25 października 1987) – poseł na Sejm PRL IV kadencji (1965–1969).
Życiorys.
Przed wybuchem I wojny światowej pobierał nauki w VIII Gimnazjum Męskim w Warszawie. W latach 1915–1918 wraz z rodziną ewakuował się do Moskwy, kontynuując naukę w przeniesionej na Wschód szkole średniej. Maturę uzyskał po powrocie do Polski w warszawskim Gimnazjum im. Kazimierza Nawrockiego, po czym pracował w Biurze Transportowym „Polonia”. Pracę w branży spedycyjno-portowej kontynuował do wybuchu II wojny światowej.
W 1939 uczestniczył w obronie Gdyni, w wyniku czego dostał się do niewoli (do 1945). Po zakończeniu wojny organizował i kierował biurem repatriacyjnym dla Polaków w Wentorfie. Od 1947 stał na czele działu morskiego szczecińskiego oddziału spółki „Hartwig”, był również głównym dyspozytorem portu miejskiego. Od 1962 pełnił obowiązki wicedyrektora ds. eksploatacyjnych zespołu portowego Szczecin-Świnoujście i Kołobrzeg. W 1965 został posłem na Sejm PRL IV kadencji z ramienia Stronnictwa Demokratycznego. Zasiadał w Komisjach Gospodarki Morskiej i Żeglugi oraz Handlu Zagranicznego.
Został pochowany na Cmentarzu Centralnym w Szczecinie.

</doc>
<doc id="1792284" url="https://pl.wikipedia.org/wiki?curid=1792284" title="BayernLB">
BayernLB

BayernLB (lub "Bayerische Landesbank", pl. Krajowy Bank Bawarii) – spółdzielczy bank specjalny z siedzibą w Monachium, w Niemczech. Bank jest jednym z ośmiu niemieckich landesbanków ("banków krajowych"). Przedsiębiorstwo jest w 94% własnością kraju związkowego Bawaria (pośrednio poprzez BayernLB Holding AG) a w 6% własnością Sparkassenverband Bayern ("Związku Kas Oszczędnościowych Bawarii"), organizacji zrzeszających Bawarskie Kasy Oszczędnościowe ("Sparkassen").
Bank jest ósmą co do wielkości instytucją finansową w Niemczech, z sumą bilansową na poziomie 416 miliardów €, przy zatrudnieniu 19 200 pracowników (w grupie) i 5170 pracowników w samym banku.

</doc>
<doc id="1792285" url="https://pl.wikipedia.org/wiki?curid=1792285" title="Kunčice">
Kunčice

Kunčice – miejscowość i gmina (obec) w Czechach, w kraju hradeckim, w powiecie Hradec Králové. W 2022 roku liczyła 385 mieszkańców.

</doc>
<doc id="1792286" url="https://pl.wikipedia.org/wiki?curid=1792286" title="Witalij Primakow">
Witalij Primakow

Witalij Markowicz Primakow (ros. Виталий Маркович Примаков, ur. w Semeniwce w guberni czernihowskiej, zm. 11 czerwca 1937 w Moskwie) – radziecki wojskowy, komkor od 1935 roku.
Życiorys.
Urodzony w rodzinie nauczyciela. Uczył się w gimnazjum, gdzie rozpoczął działalność antywojenną wśród żołnierzy garnizonu Czernihowa, za co był w 1915 sądzony i skazany na wyjazd i osiedlenie się na Syberii. Członek Socjaldemokratycznej Partii Robotniczej Rosji od 1914. W kwietniu 1917 powrócił z zesłania. Od czerwca 1917 członek Kijowskiego Komitetu Bolszewików. w sierpniu 1917 wstąpił do zapasowego pułku piechoty w Czernihowie, z którym udał się na front. Z ramienia pułku był skierowany na II Zjazd Rad. Brał udział w walkach pod Pułkowem i Gatcziną. Członek Ogólnorosyjskiej Rady Wykonawczej (rząd sowiecki) 2 kadencji.
W styczniu 1918, zgodnie z decyzją Ukraińskiego Rządu Sowieckiego sformował pułk Czerwonych Kozaków. W czasie wojny domowej 1918-1920 dowodził pułkiem kawalerii, brygadą, 8 Dywizją Kawalerii, 1 Konnym Korpusem Czerwonych Kozaków. W czasie wojny polsko-bolszewickiej dowodził oddziałami sowieckimi w bitwie pod Dytiatynem.
Ukończył Wyższy Kurs Akademicki w 1923. W latach 1924-1925 komendant Wyższej Szkoły Kawalerii w Leningradzie. W latach 1925–1926 oddelegowany do Chin, w latach 1927-1930 attaché wojskowy w Afganistanie i w Japonii. W latach 1933-1935 zastępca dowódcy Północnokaukaskiego Okręgu Wojskowego, zastępca inspektora wyższych uczelni wojskowych. Od 1935 zastępca dowódcy Leningradzkiego Okręgu Wojskowego.
Aresztowany w 1936 pod zarzutem „udziału w antysowieckiej organizacji terrorystycznej”. Sądzony i stracony w okresie wielkiej czystki w ZSRR (wraz z nim 11 czerwca 1937 zostało skazanych siedmiu innych generałów: Michaił Tuchaczewski, Jona Jakir, Robert Ejdeman, August Kork, Witowt Putna, Boris Feldman, Ijeronim Uborewicz). Jako jedyny na procesie podtrzymał złożone pod przymusem w śledztwie zeznania obciążające. Stracony 11 czerwca 1937. Rehabilitowany w 1956.
Trzykrotnie odznaczony Orderem Czerwonego Sztandaru.

</doc>
<doc id="1792287" url="https://pl.wikipedia.org/wiki?curid=1792287" title="Uraspis">
Uraspis

Uraspis - rodzaj ryb z rodziny ostrobokowatych.
Klasyfikacja.
Gatunki zaliczane do tego rodzaju :

</doc>
<doc id="1792292" url="https://pl.wikipedia.org/wiki?curid=1792292" title="Ulua (rodzaj)">
Ulua (rodzaj)

Ulua - rodzaj ryb z rodziny ostrobokowatych.
Klasyfikacja.
Gatunki zaliczane do tego rodzaju :

</doc>
<doc id="1792294" url="https://pl.wikipedia.org/wiki?curid=1792294" title="Mikhail Semenovich Tswett">
Mikhail Semenovich Tswett



</doc>
<doc id="1792299" url="https://pl.wikipedia.org/wiki?curid=1792299" title="Stanisława Biskupska">
Stanisława Biskupska

Stanisława Biskupska (ur. 26 lutego 1923 w Łodzi) – polska rzemieślnik i nauczycielka, posłanka na Sejm PRL III kadencji (1961–1965).
Życiorys.
Ukończyła Państwową Szkołę Przemysłową w Łodzi, później praktykowała w Fabryce Rękawiczek w Świdnicy. Zajmowała się introligatorstwem artystycznym oraz galanterią skórzaną. Po praktyce na Dolnym Śląsku wróciła do Łodzi na stanowisko nauczycielki w macierzystej szkole. W 1949 ukończyła studium pedagogiczne. W 1963 uzyskała stopień mistrza-nauczyciela w szkolnictwie zawodowym, a rok później mistrza kaletnictwa. Była jedną z założycielek spółdzielni „Ad Astra” w Łodzi, przewodniczyła jej zarządowi.
Od 1954 zasiadała w Dzielnicowej Radzie Narodowej Łódź Widzew (w 1965 została wiceprzewodniczącą Rady). Była wieloletnią działaczką Frontu Jedności Narodu oraz ławnikiem miejskim.
W 1961 z ramienia Stronnictwa Demokratycznego (do którego przystąpiła w 1948) uzyskała mandat posłanki na Sejm PRL z okręgu Łódź Bałuty. Zasiadała w Komisji Oświaty i Nauki, była również sekretarzem Sejmu.
Odznaczona m.in. Srebrnym Krzyżem Zasługi, Krzyżem Kawalerskim Orderu Odrodzenia Polski oraz Odznaką Honorową Miasta Łodzi.

</doc>
<doc id="1792300" url="https://pl.wikipedia.org/wiki?curid=1792300" title="Selene (rodzaj)">
Selene (rodzaj)

Selene – rodzaj ryb z rodziny ostrobokowatych.
Klasyfikacja.
Gatunki zaliczane do tego rodzaju :

</doc>
<doc id="1792302" url="https://pl.wikipedia.org/wiki?curid=1792302" title="Oligoplites">
Oligoplites

Oligoplites - rodzaj ryb z rodziny ostrobokowatych.
Klasyfikacja.
Gatunki zaliczane do tego rodzaju :

</doc>
<doc id="1792303" url="https://pl.wikipedia.org/wiki?curid=1792303" title="Wyspa Akademicka">
Wyspa Akademicka

Wyspa Akademicka t. Krainka (niem. "Piepenwerder") – niezamieszkana i niezagospodarowana wyspa szczecińskiego Międzyodrza. Znajduje się na Odrze Zachodniej na wysokości ujścia cieku Bukowa, w granicach miasta Szczecina, w dzielnicy Śródmieście.
Wyspa ma 1,8 ha powierzchni. Jest rozciągnięta w osi rzeki na długości 360 m, przy szerokości osiągającej 60 m. Powierzchnia wyspy jest wyrównana i sięga wysokości 1 m n.p.m. (przy średnim poziomie wód w Odrze wynoszącym 0,1 m n.p.m.). Ze względu na niskie położenie, wyspa stanowi obszar narażony na niebezpieczeństwo powodzi. Na wyspie znajdują się ruiny zabudowań i drzewostan uznany za wartościowy. Planowane jest zagospodarowanie rekreacyjno-sportowe wyspy.
W końcu XX wieku znajdowała się na niej przystań wędkarska i Przystań Żeglarska AZS. Wcześniej istniał tu tartak zbudowany w 1790 roku przez Sanne'a, początkowo napędzany siłą wiatru, a od XIX wieku z napędem maszynowym.

</doc>
<doc id="1792304" url="https://pl.wikipedia.org/wiki?curid=1792304" title="Hemicaranx">
Hemicaranx

Hemicaranx – rodzaj ryb z rodziny ostrobokowatych.
Klasyfikacja.
Gatunki zaliczane do tego rodzaju :

</doc>
<doc id="1792308" url="https://pl.wikipedia.org/wiki?curid=1792308" title="Chloroscombrus">
Chloroscombrus

Chloroscombrus - rodzaj ryb z rodziny ostrobokowatych.
Klasyfikacja.
Gatunki zaliczane do tego rodzaju :

</doc>
<doc id="1792309" url="https://pl.wikipedia.org/wiki?curid=1792309" title="Carangoides">
Carangoides

Carangoides - rodzaj ryb z rodziny ostrobokowatych (Carangidae).
Klasyfikacja.
Gatunki zaliczane do tego rodzaju:

</doc>
<doc id="1792310" url="https://pl.wikipedia.org/wiki?curid=1792310" title="Walle">
Walle

Niemcy:
Osoby:
Inne:
Zobacz też:

</doc>
<doc id="1792311" url="https://pl.wikipedia.org/wiki?curid=1792311" title="Alepes">
Alepes

Alepes - rodzaj ryb z rodziny ostrobokowatych.
Klasyfikacja.
Gatunki zaliczane do tego rodzaju :

</doc>
<doc id="1792315" url="https://pl.wikipedia.org/wiki?curid=1792315" title="Nucula proxima">
Nucula proxima

Nucula proxima – gatunek małża należącego do podgromady pierwoskrzelnych.
Muszla wielkości około 0,5 cm. Kształtu ukośnie trójkątnego. Kolor muszli białawy z lekkim podbarwieniem oliwkowo-zielonym.
Siedliskiem są osłonięte zatoki i porty. Żyją w mule. Są rozdzielnopłciowe, bez zaznaczonych różnic płciowych w budowie muszli. Odżywiają się planktonem oraz detrytusem.
Występuje w Ameryce Północnej na terenie USA i Kanady od Nowej Szkocji do Teksasu. Spotykana również na Bermudach

</doc>
<doc id="1792317" url="https://pl.wikipedia.org/wiki?curid=1792317" title="Reprezentacja Belgii w piłce siatkowej kobiet">
Reprezentacja Belgii w piłce siatkowej kobiet

Reprezentacja Belgii w piłce siatkowej kobiet to narodowa reprezentacja tego kraju, reprezentująca go na arenie międzynarodowej.
Największym sukcesem reprezentantek Belgii jest wywalczenie 3. miejsca Mistrzostw Europy na turnieju w 2013.
Ponadto reprezentacja 2 razy wzięła udział w Mistrzostwach Świata w 1956 i 1978. Tam zajęły odpowiednio 13. i 22. miejsce.

</doc>
<doc id="1792326" url="https://pl.wikipedia.org/wiki?curid=1792326" title="Parafia Matki Bożej Różańcowej w Oławie">
Parafia Matki Bożej Różańcowej w Oławie

Parafia Matki Bożej Różańcowej w Oławie znajduje się w dekanacie Oława w archidiecezji wrocławskiej. Jej proboszczem jest ks. Ryszard Zdonek. Obsługiwana przez kapłanów archidiecezjalnych. Erygowana w 2003. Mieści się przy ulicy Polnej.

</doc>
<doc id="1792330" url="https://pl.wikipedia.org/wiki?curid=1792330" title="Parafia Najświętszej Marii Panny Matki Pocieszenia w Oławie">
Parafia Najświętszej Marii Panny Matki Pocieszenia w Oławie

Parafia Matki Bożej Pocieszenia w Oławie znajduje się w dekanacie Oława w archidiecezji wrocławskiej. Erygowana w 1973. 
Obsługiwana przez kapłanów archidiecezjalnych. Jej proboszczem jest ks. Tomasz Czabator. 
Grupy parafialne.
Przy parafii swoją działalność prowadzą: Żywy Różaniec, Straż Honorowa Najświętszego Serca Jezusowego, Straż Honorowa Niepokalanego Serca Maryi, Czciciele Miłosierdzia Bożego, Eucharystyczny Ruch Młodych, chór parafialny, Bractwo Dobrej Śmierci, Krąg Biblijny, Biuro Radia Maryja, Czciciele św. Józefa, Czciciele św. Rocha, Katolickie Stowarzyszenie Młodzieży.

</doc>
<doc id="1792333" url="https://pl.wikipedia.org/wiki?curid=1792333" title="Lista gromad kulistych Drogi Mlecznej">
Lista gromad kulistych Drogi Mlecznej

Lista zawierająca wszystkie znane gromady kuliste należące do Drogi Mlecznej. Obecnie znanych jest około 160 gromad kulistych należących do naszej Galaktyki, z których jedna czwarta powstała poza Drogą Mleczną. Szacuje się, że nasza Galaktyka zawiera nie więcej niż 200 gromad kulistych.

</doc>
<doc id="1792338" url="https://pl.wikipedia.org/wiki?curid=1792338" title="Nucula">
Nucula

Nucula – rodzaj małży morskich zaliczanych do podgromady pierwoskrzelnych. W języku polskim określane są zwyczajową nazwą nukula. Należą tutaj gatunki żyjące na dnie w mule na głębokości 20 do 200 metrów. Muszle tych małży mają kształt trójkątno-owalny. Małże z tego rodzaju służą za pokarm wielu ryb, a w płytkich wodach – również kaczek.
Do rodzaju "Nucula" zaliczane są następujące gatunki:

</doc>
<doc id="1792339" url="https://pl.wikipedia.org/wiki?curid=1792339" title="Parafia Miłosierdzia Bożego w Oławie">
Parafia Miłosierdzia Bożego w Oławie

Parafia Miłosierdzia Bożego w Oławie znajduje się w dekanacie Oława w archidiecezji wrocławskiej. Pierwszym proboszczem i budowniczym kościoła był ks. Stanisław Bijak (1988–2020). Od 2021 proboszczem jest ks. Zbigniew Kowal. Parafia obsługiwana jest przez kapłanów archidiecezjalnych. Erygowana w 1988. Mieści się przy ulicy Zacisznej.
Wspólnoty i Ruchy.
Przy parafii swoją działalność prowadzą: Żywy Różaniec, Straż Honorowa, Czciciele Miłosierdzia Bożego, Czciciele Matki Bożej Fatimskiej, Modlitewna Grupa Młodzieżowa Taize, Eucharystyczny Ruch Młodych, Lektorzy, Ministranci, Domowy Kościół.

</doc>
<doc id="1792340" url="https://pl.wikipedia.org/wiki?curid=1792340" title="Wakacje z duchami (powieść)">
Wakacje z duchami (powieść)

Wakacje z duchami – powieść dla młodzieży Adama Bahdaja wydana po raz pierwszy w 1962 w Warszawie przez Wydawnictwo „Nasza Księgarnia” w serii „Klub Siedmiu Przygód” z ilustracjami Bohdana Butenki. Autor zakończył pisanie książki w Zakopanem we wrześniu 1961.
Fabuła.
Powieść opisuje dalsze losy bohaterów powieści "": Maniusia „Paragona”, Felka „Mandżaro” i Bogusia „Perełki”. Zaproszeni przez panią Lichoniową, ciotkę Perełki, trzej bohaterowie spędzają wakacje w leśniczówce nad jeziorem. W pobliskim zamku dochodzi do niezwykłych wydarzeń, przypisywanych działaniom duchów: pojawiają się światła, hałasy i widmowe postacie. Chłopcy zakładają klub detektywów, by wyjaśnić tajemnicze zjawiska. Wkrótce przekonują się, że zamek ukrywa jakiś sekret, a po okolicy krąży wielu dziwnych i podejrzanych osobników.
Adaptacja filmowa.
Na podstawie książki nakręcono w 1970 serial telewizyjny pod tym samym tytułem.

</doc>
<doc id="1792344" url="https://pl.wikipedia.org/wiki?curid=1792344" title="Parafia Najświętszej Maryi Panny Królowej w Oławie-Nowym Otoku">
Parafia Najświętszej Maryi Panny Królowej w Oławie-Nowym Otoku

Parafia Najświętszej Maryi Panny Królowej w Oławie – rzymskokatolicka parafia w Oławie na osiedlu Nowy Otok 
Parafia należy do dekanatu Oława archidiecezji wrocławskiej. 
Historia.
Powstanie parafii katolickiej na Nowym Otoku w Oławie było związane z pogodzeniem się z Kościołem rzymskokatolickim liderów założonego w 2002 r. przez Kazimierza Domańskiego związku wyznaniowego Stowarzyszenie Ducha Świętego, którzy przed rozwiązaniem w 2005 r. swojej wspólnoty i rekoncyliacją przekazali na rzecz archidiecezji wrocławskiej nieruchomości należące do tej grupy ludzi.

</doc>
<doc id="1792345" url="https://pl.wikipedia.org/wiki?curid=1792345" title="Reprezentacja Czech w piłce siatkowej kobiet">
Reprezentacja Czech w piłce siatkowej kobiet

Reprezentacja Czech w piłce siatkowej kobiet – narodowa reprezentacja tego kraju, reprezentująca go na arenie międzynarodowej.
Siatkarska drużyna Czech jest sukcesorem tradycji reprezentacji Czechosłowacji.
Osiągnięcia.
Mistrzostwa Świata.
 3. miejsce – 1952, 1960
Mistrzostwa Europy.
 1. miejsce – 1955
 2. miejsce – 1949, 1958, 1971, 1993
 3. miejsce – 1950, 1967, 1987, 1997
Liga Europejska.
 1. miejsce – 2012, 2019
 2. miejsce – 2022
 3. miejsce – 2018
Zobacz też.
Reprezentacja Czech w piłce siatkowej mężczyzn

</doc>
<doc id="1792349" url="https://pl.wikipedia.org/wiki?curid=1792349" title="Cudowna podróż Kornela Estiego">
Cudowna podróż Kornela Estiego

Cudowna podróż Kornela Estiego – węgierski dramat z 1995 roku na podstawie opowiadania Dezső Kosztolányiego.
Fabuła.
Początek XX wieku. Kornel Esti, podstarzały poeta i prozaik wyrusza pociągiem do Berlina w celu ogłoszenia cyklu wykładów. Ta podróż będzie także przypomnieniem jego młodości, kiedy to podróżował nad Adriatykiem.

</doc>
<doc id="1792350" url="https://pl.wikipedia.org/wiki?curid=1792350" title="Flufenazyna">
Flufenazyna

Flufenazyna (łac. "Fluphenazinum") – organiczny związek chemiczny, lek psychotropowy z grupy neuroleptyków. Należy do grupy piperazynowych pochodnych fenotiazyny.
Lek przeciwpsychotyczny. Działa na wybrane ośrodki w mózgu, blokuje receptory dopaminergiczne D1 oraz D2. Biologiczny okres półtrwania wynosi 14–33 godziny.
Wykazuje działanie stymulujące w atymicznych formach schizofrenii, także w stanach osłupieniowych różnej etiologii.. Wykazuje silne działanie antywytwórcze, antyautystyczne, aktywizujące. Wykazuje podczas stosowania umiarkowane ryzyko objawów niepożądanych ze strony układu pozapiramidowego, niewielkie ze strony układu wegetatywnego.
Preparaty w Polsce.
Dawniej w Polsce były zarejestrowane preparaty:
Preparaty Mirenil były produkowane przez ówczesne Jeleniogórskie Zakłady Farmaceutyczne "Polfa" (obecną "Jelfę"). Produkcja krajowa drażetek została zakończona w 2004 roku.
Obecnie w Polsce nie jest zarejestrowany żaden preparat flufenazyny.
Dawkowanie.
Dawkę i częstotliwość stosowania leku ustala lekarz w zależności od stanu chorego. Zwykle u osób dorosłych 2,5–5 mg 3 razy na dobę, następnie dawkę należy stopniowo zwiększać do optymalnej dawki terapeutycznej wynoszącej 10–20 mg.
Uwagi.
Leku nie wolno stosować u kobiet karmiących piersią. W czasie przyjmowania flufenazyny nie należy prowadzić pojazdów mechanicznych oraz obsługiwać maszyn.

</doc>
<doc id="1792352" url="https://pl.wikipedia.org/wiki?curid=1792352" title="Parafia Świętych Apostołów Piotra i Pawła w Oławie">
Parafia Świętych Apostołów Piotra i Pawła w Oławie

Parafia Świętych Apostołów Piotra i Pawła w Oławie znajduje się w dekanacie Oława w archidiecezji wrocławskiej. Obsługiwana przez kapłanów archidiecezjalnych.
Pierwotny kościół parafialny wzmiankowany po raz pierwszy w 1253 r., został przejęty przez protestantów w 1534 r., odzyskany przez katolików w 1699 r. Obecna budowla powstała w latach 1834–1835 z przebudowy sali rycerskiej na zamku piastowskim, odbudowany po pożarze w 1928 r. Zachował się dzwon z roku 1655 z herbem piastowskim. Pierwotne wyposażenie było głównie z późnego baroku, pochodziło w części z kaplicy zamkowej, która dotąd pełniła rolę świątyni katolickiej. Z 1836 pochodzą stacje Drogi Krzyżowej, a z drugiej połowy XIX wieku neobarokowy prospekt organowy. Obecny wystrój pochodzi w większości z czasu tamtej odbudowy. W 1934 powstał nowoczesny ołtarz. Autorem malowideł ściennych w ołtarzu jest śląski malarz, wykładowca wrocławskiej Akademii Sztuk Pięknych Ludwik Piotr Kowalski, zwany "KO". Są to obrazy o ciekawej kompozycji – w pewnych elementach nawiązują do Georga Pencza i Albrechta Dürera, a jednocześnie są modernistyczne. W 1938 dobudowano do kościoła wieżę.
W latach 1972–1975 założono instalację elektryczną i grzewczą, przeprowadzono remont 24-głosowych organów, elewacji zewnętrznych i pokrycia dachowego. W 2011 r. dach pokryty został blachą miedzianą.
Z parafii wywodzi się błogosławiony ks. Bernard Lichtenberg, urodzony w 1875 na Zwierzyńcu, przeciwnik totalitaryzmu Hitlera. Zesłany do Dachau zmarł w drodze do obozu.
Przy parafii swoją działalność prowadzą: Żywy Różaniec, Straż Honorowa, Zespół dziecięcy "Apostolskie Nutki", Zespół Młodzieżowy "Nuntis", Lektorzy, Ministranci, Krąg Biblijny, Kurs Alfa, Grupa Taize, Poradnia rodzinna,Oaza .

</doc>
<doc id="1792354" url="https://pl.wikipedia.org/wiki?curid=1792354" title="Zemsta Różowej Pantery">
Zemsta Różowej Pantery

Zemsta Różowej Pantery – amerykańsko-brytyjska komedia kryminalna z 1978 roku. Ostatnia część cyklu z Peterem Sellersem w roli głównej.
Fabuła.
Szef narkotykowej mafii Philippe Douvier ma poważny problem - żadna z rodzin mafijnych nie szanuje jego syndykatu. Żeby pokazać, że nadal jest silny, Douvier postanawia zabić nadinspektora Clouseau. Podkłada ładunek wybuchowy w samochodzie śledczego, jednak ginie kto inny. Douvier wraz z nadinspektorem Dreyfusem, który uciekł ze szpitala psychiatrycznego rozsiewają informację o śmierci Clouseau. Ten, uznany za zmarłego, wraz z lokajem Cato i sekretarką Douviera - Simone Legree - postanawia rozwikłać zagadkę...

</doc>
<doc id="1792355" url="https://pl.wikipedia.org/wiki?curid=1792355" title="Reprezentacja Azerbejdżanu w piłce siatkowej kobiet">
Reprezentacja Azerbejdżanu w piłce siatkowej kobiet

Reprezentacja Azerbejdżanu w piłce siatkowej kobiet to narodowa reprezentacja tego kraju, reprezentująca go na arenie międzynarodowej.
Sukcesy.
Liga Europejska:

</doc>
<doc id="1792356" url="https://pl.wikipedia.org/wiki?curid=1792356" title="Awadiusz Kapłan">
Awadiusz Kapłan

Awadiusz Kapłan (ur. 1886, zm. 1943?) – polski lekarz, doktor nauk medycznych.
Życiorys.
Tytuł doktora nauk medycznych otrzymał w 1912 roku. Dyrektor Szpitala Żydowskiego w Warszawie. Zajmował się chorobami wewnętrznymi; autor szeregu artykułów, współautor jednej książki. Współpracował z Józefem Skłodowskim.
W 1921 został odznaczony Krzyżem Walecznych.
Przed wybuchem II wojny światowej przeniósł się do Białegostoku. Był dyrektorem szpitala w białostockim getcie. 
Według różnych źródeł zginął w getcie białostockim w 1943 lub w Majdanku. 

</doc>
<doc id="1792360" url="https://pl.wikipedia.org/wiki?curid=1792360" title="Stéphane Demol">
Stéphane Demol

Stéphane Demol (ur. 11 marca 1966 w Watermael-Boitsfort) – belgijski piłkarz grający na pozycji obrońcy lub pomocnika.
Kariera klubowa.
Karierę piłkarską Demol rozpoczął w amatorskim klubie FC Drogenbos. W 1980 roku trafił do szkółki piłkarskiej Anderlechtu, a w 1984 roku stał się członkiem pierwszej drużyny. W sezonie 1984/1985 zadebiutował w pierwszej lidze belgijskiej, a już w następnym zaczął występować w pierwszym składzie Anderlechtu. W latach 1985–1987 trzykrotnie z rzędu zostawał z nim mistrzem Belgii. Z kolei w 1988 roku zdobył Puchar Belgii.
Latem 1988 roku Demol odszedł do włoskiej Bologny. W sezonie 1988/1989 przyczynił się do utrzymania zespołu w Serie A, a w 1989 roku odszedł do FC Porto. W lidze portugalskiej strzelił 11 goli, a Porto został mistrzem Portugalii.
W 1990 roku Demol przeszedł do Toulouse FC. Spędził tam rok i po rozpoczęciu sezonu 1991/1992 wrócił do Belgii zostając piłkarzem Standardu Liège. W 1993 roku wywalczył wicemistrzostwo Belgii, a także zdobył Puchar Belgii (2:0 w finale ze Sportingiem Charleroi). Od lata 1993 do lata 1994 grał w Cercle Brugge.
W 1994 roku Demol ponownie wyjechał z Belgii i trafił do Portugalii, do SC Braga. Po rozegraniu 3 meczów odszedł do greckiego Panioniosu. W sezonie 1995/1996 grał w szwajcarskim AC Lugano, a w latach 1996–1998 był piłkarzem SC Toulon. Następnie przez rok grał w FC Denderleeuw, a karierę piłkarską kończył w 2000 roku jako grający trener SK Halle.
Kariera reprezentacyjna.
W reprezentacji Belgii Demol zadebiutował 23 kwietnia 1986 roku w wygranym 2:0 towarzyskim spotkaniu z Bułgarią. W 1986 roku zajął 4. miejsce z reprezentacją na Mistrzostwach Świata w Meksyku. Był podstawowym zawodnikiem swojej drużyny. Zagrał siedmiokrotnie: z Meksykiem (1:2), z Irakiem (2:1), z Paragwajem (2:2), w 1/8 finału z ZSRR (4:3 i gol), w ćwierćfinale z Hiszpanią (1:1, k. 5:4), półfinale z Argentyną (0:2) i meczu o 3. miejsce z Francją (2:4).
Z kolei w 1990 roku Demol wystąpił na Mistrzostwach Świata we Włoszech. Zagrał tam w 4 meczach: z Koreą Południową (2:0), z Urugwajem (3:1), z Hiszpanią (1:2) i 1/8 finału z Anglią (0:1). Od 1986 do 1991 roku rozegrał w kadrze narodowej 38 meczów i zdobył w nich jednego gola.
Kariera trenerska.
Po zakończeniu kariery piłkarskiej Demol został trenerem. Był grającym trenerem SK Halle, prowadził takie kluby jak: FC Turnhout, KFC Verbroedering Geel, KV Mechelen, FC Denderleeuw i Egaleo. Był asystentem w Standardzie Liège (asystent) oraz Renégo Vandereyckena w reprezentacji Belgii. W latach 2008–2009 był trenerem cypryjskiego Ethnikosu Achna, a od lata 2009 roku prowadzi Sporting Charleroi.

</doc>
<doc id="1792366" url="https://pl.wikipedia.org/wiki?curid=1792366" title="Już tu nie mieszkamy">
Już tu nie mieszkamy

Już tu nie mieszkamy (tytuł oryg. "We Don't Live Here Anymore") – amerykańsko-kanadyjski film fabularny (dramat obyczajowy) z 2004 roku, powstały na podstawie opowiadań "We Don't Live Here Anymore" i "Adultery" Andre Dubusa.
Fabuła.
Jack i Terry Linden oraz Hank i Edith Evans są małżeństwami, w których pojawia się kryzys. Ci pierwszy są sobą znudzeni, drudzy stali się obcy sobie. Ale najgorsze dopiero przed nimi. Zaczyna się od romansu Edith z Jackiem – utrzymanie tego w tajemnicy może być poważnym problemem.

</doc>
<doc id="1792368" url="https://pl.wikipedia.org/wiki?curid=1792368" title="15 Dywizja Piechoty (II RP)">
15 Dywizja Piechoty (II RP)



</doc>
<doc id="1792369" url="https://pl.wikipedia.org/wiki?curid=1792369" title="Kamień Jagiełły">
Kamień Jagiełły

Kamień Jagiełły – głaz narzutowy w nurcie Brdy przy zachodnim, prawym brzegu rzeki, niedaleko osiedla Rudzki Most i około 300 m od drogi wojewódzkiej nr 240 w rezerwacie przyrody Dolina Rzeki Brdy na terenie Tucholskiego Parku Krajobrazowego.Jest to bardzo rzadki kwarcyt z żyłą łupku biotytowego – granit rapakiwi, pomnik przyrody o stożkowatym kształcie zwróconym ku górze. Obwód wynosi 7,8 m, długość 2,5 m. Kamień ten jest popularną atrakcją spływów kajakowych na Brdzie oraz „Szlaku Jagiełły”. W pobliżu głazu (wzdłuż lewego brzegu rzeki Brdy) przebiega pieszy , szlak „Brdy”: Konarzyny – Bydgoszcz.

</doc>
<doc id="1792370" url="https://pl.wikipedia.org/wiki?curid=1792370" title="Namiętność panny Julity">
Namiętność panny Julity

Namiętność panny Julity (tytuł oryg. "Miss Julie") – amerykańsko-brytyjski dramat filmowy z 1999 roku, powstały na podstawie sztuki Augusta Strindberga.
Fabuła.
Rok 1896, duży majątek szwedzkiej rodziny. Dzień przed nocą świętojańską jest zwyczaj wspólnego świętowania służby i wieśniaków. Jedna ze służących, kucharka Christine, czeka na swojego ukochanego, lokaja Jeana. Ale córka właściciela majątku, panna Julia, zatrzymuje go, by spełniał każdą jej zachciankę. Lokaj wplątuje się w romans z Julią.

</doc>
<doc id="1792371" url="https://pl.wikipedia.org/wiki?curid=1792371" title="Ekin Deligöz">
Ekin Deligöz

Ekin Deligöz (ur. 21 kwietnia 1971 w Tokat) – niemiecka polityk tureckiego pochodzenia, posłanka do Bundestagu XIV, XV, XVI i XVII kadencji (od 1998). 
Życiorys.
W Niemczech mieszka od 1979, w 1997 uzyskała obywatelstwo RFN. Ukończyła szkołę podstawową w Senden i gimnazjum w Weißenhorn, później kształciła się na studiach z dziedziny administracji na Uniwersytetach w Konstancji i Wiedniu. 
Od 1988 działa w Partii Zielonych, z ramienia której została w 1998 wybrana do Bundestagu (reelekcja w latach 2002, 2005 i 2009 z listy regionalnej). W latach 2002–2005 pełniła obowiązki przewodniczącej Klubu Poselskiego. W XVI kadencji (2005–2009) była wiceprzewodniczącą Komisji Rodziny, Osób Starszych, Kobiet i Młodzieży. 
Jest zwolenniczką integracji muzułmanów ze społeczeństwem niemieckim. W 2006 zaapelowała do kobiet islamskich o zaprzestanie noszenia chust w miejscach publicznych, co spotkało się z agresją w stosunku do jej osoby ze strony radykalnych środowisk muzułmańskich.
Zasiada w zarządzie UNICEF Deutschland.

</doc>
<doc id="1792373" url="https://pl.wikipedia.org/wiki?curid=1792373" title="Seweryn Cytronberg">
Seweryn Cytronberg

Seweryn Cytronberg, także Sucher Cytronberg (ur. 15 stycznia 1892 w Warszawie, zm. 1957) – polsko-meksykański lekarz chorób wewnętrznych żydowskiego pochodzenia.
Świadectwo dojrzałości uzyskał w Warszawskim Korpusie Kadetów im. Suworowa w 1909. Studiował medycynę na Uniwersytecie w Bonn, Uniwersytecie we Wrocławiu i Uniwersytecie w Berlinie, dyplom uzyskany 22 lipca 1914 nostryfikował na Uniwersytecie Kijowskim. Kapitan lekarz Wojska Polskiego w latach 1918–1921. Pracował w klinice chorób wewnętrznych u Witolda Orłowskiego. W 1931 otrzymał tytuł docenta chorób wewnętrznych na Uniwersytecie Warszawskim. W Warszawie mieszkał przy ulicy Miodowej 11.
W 1938 wyemigrował do Meksyku. Był wykładowcą i profesorem na Uniwersytecie w Guadalajarze. Opisane przez niego badanie określane było jako „test Cytronberga”.

</doc>
<doc id="1792374" url="https://pl.wikipedia.org/wiki?curid=1792374" title="Swietłana Abramowa">
Swietłana Abramowa

Swietłana Abramowa (ur. 27 października 1970 w Moskwie) – rosyjska lekkoatletka, tyczkarka.
Zamężna z utytułowanym tyczkarzem Dmitrijem Markovem.
Osiągnięcia.
W 1998 Abramowa awansowała do finałowego konkursu skoku o tyczce podczas mistrzostw Europy w Budapeszcie. Ostatecznie nie stanęła na starcie i nie została sklasyfikowana.

</doc>
<doc id="1792375" url="https://pl.wikipedia.org/wiki?curid=1792375" title="Svetlana Abramova">
Svetlana Abramova



</doc>
<doc id="1792378" url="https://pl.wikipedia.org/wiki?curid=1792378" title="Parafia św. Królowej Jadwigi we Wrześni">
Parafia św. Królowej Jadwigi we Wrześni

Parafia św. Królowej Jadwigi we Wrześni – jedna z 8 parafii leżącą w granicach dekanatu wrzesińskiego II. Kościół parafialny zbudowany został w latach 1987–2003.
Rys historyczny.
Parafia powołana 1 maja 1983 dekretem księdza prymasa Józefa Glempa.
Dokumenty.
Księgi metrykalne: 

</doc>
<doc id="1792381" url="https://pl.wikipedia.org/wiki?curid=1792381" title="John i Mary">
John i Mary

John i Mary – amerykański melodramat z 1969 roku na podstawie powieści Mervyna Jonesa.
Fabuła.
John jest projektantem. W pewien piątkowy wieczór idzie do baru i tam poznaje Mary. Spędzają ze sobą noc, ale nie chcą kontynuować tej znajomości. Podczas śniadania zaczynają się poznawać. Kiedy pojawia się była dziewczyna Johna i słyszy ich rozmowę, Mary ucieka. John, mimo tej krótkiej znajomości, rusza jej szukać...
Nagrody i nominacje (wybrane).
Złote Globy 1969
Nagroda BAFTA 1970

</doc>
<doc id="1792383" url="https://pl.wikipedia.org/wiki?curid=1792383" title="Omid Nouripour">
Omid Nouripour

Omid Nouripour (farsi امید نوری پور; ur. 18 czerwca 1975 w Teheranie) – niemiecki polityk irańskiego pochodzenia, deputowany do Bundestagu, od 2022 współprzewodniczący Zielonych.
Życiorys.
Uczył się w szkole w Teheranie, w 1988 wraz z rodzicami wyemigrował do Niemiec. W 1996 zdał egzamin maturalny we Frankfurcie nad Menem, później do 2004 studiował filologię germańską, nauki polityczne, filozofię i prawo na Uniwersytecie w Moguncji (nie uzyskując dyplomu).
Podczas studiów współpracował z pismem „Frankfurter Rundschau”, był również asystentem deputowanego do Bundestagu (do 2002). W 1996 wstąpił do Zielonych, był przewodniczącym heskich struktur partyjnej młodzieżówki Grüne Jugend (1999–2003) i członkiem zarządu federalnego swojego ugrupowania (2002–2006). Członek m.in. Młodych Europejskich Federalistów oraz Europa-Union Deutschland.
We wrześniu 2006 objął mandat posła do Bundestagu Hesji. Następnie wybierany na deputowanego w wyborach w 2009, 2013, 2017 i 2021. W styczniu 2022 został (obok Ricardy Lang) jednym z dwojga współprzewodniczących Zielonych.

</doc>
<doc id="1792384" url="https://pl.wikipedia.org/wiki?curid=1792384" title="Athos (planeta)">
Athos (planeta)



</doc>
<doc id="1792385" url="https://pl.wikipedia.org/wiki?curid=1792385" title="Parafia Świętego Ducha we Wrześni">
Parafia Świętego Ducha we Wrześni

Parafia Świętego Ducha we Wrześni – rzymskokatolicka parafia leżąca w granicach dekanatu wrzesińskiego II. Erygowana w 1960. Kościół parafialny zbudowany został w latach dziewięćdziesiątych XIX wieku.
Rys historyczny.
Parafia powstała w 1960 roku dekretem księdza prymasa Stefana Wyszyńskiego.
Dokumenty.
Księgi metrykalne: 

</doc>
<doc id="1792386" url="https://pl.wikipedia.org/wiki?curid=1792386" title="Królowie życia (film 2000)">
Królowie życia (film 2000)

Królowie życia – brytyjsko-francusko-kanadyjski dramat z 2000 roku na podstawie powieści Thomasa Hardy’ego "Burmistrz Casterbridge".
Fabuła.
Miasteczko Kingdom Come w Kalifornii, rok 1867. Przybywa tam Donald Dalglish, który ma nadzorować budowę trasy kolejowej. Pojawia się też Elena Burn z córką Hope, które łączy tajemnicza przeszłość z właścicielem miasta Dillonem.

</doc>
<doc id="1792387" url="https://pl.wikipedia.org/wiki?curid=1792387" title="Locus Poll Award">
Locus Poll Award



</doc>
<doc id="1792389" url="https://pl.wikipedia.org/wiki?curid=1792389" title="Lekkoatletyka na Igrzyskach Frankofońskich 2009">
Lekkoatletyka na Igrzyskach Frankofońskich 2009

Lekkoatletyka na Igrzyskach Frankofońskich 2009 – zawody lekkoatletyczne podczas VI Igrzysk frankofońskich były rozgrywane w dniach 1–5 października 2009 w stolicy Libanu – Bejrucie.
Rekordy.
Podczas zawodów ustanowiono 12 krajowych rekordów w kategorii seniorów:
A także 5 rekordów Igrzysk frankofońskich:

</doc>
<doc id="1792392" url="https://pl.wikipedia.org/wiki?curid=1792392" title="Fantastyczny pan Lis">
Fantastyczny pan Lis

Fantastyczny pan Lis (ang. "Fantastic Mr. Fox") – film animowany produkcji 20th Century Fox z 2009 roku. Ekranizacja książki Roalda Dahla pod tym samym tytułem.
Odbiór.
Box office.
Przy budżecie szacowanym na 40 milionów dolarów "Fantastyczny pan Lis" zarobił w USA i Kanadzie 21 milionów, a w pozostałych krajach równowartość 25,5 mln USD; łącznie 46,5 miliona.
Reakcja krytyków.
Film spotkał się z dobrą reakcją krytyków. W agregatorze recenzji Rotten Tomatoes 93% z 246 recenzji uznano za pozytywne, a średnia ocen wystawionych na ich podstawie wyniosła 7,90. Z kolei w agregatorze Metacritic średnia ważona ocen z 34 recenzji wyniosła 83 punkty na 100.

</doc>
<doc id="1792395" url="https://pl.wikipedia.org/wiki?curid=1792395" title="Gwiazdy poranne">
Gwiazdy poranne

Gwiazdy poranne – polski film wojenny z 1979 roku.
Fabuła.
Styczeń 1945 roku, mała wioska gdzieś w Polsce centralnej. Choć zbliża się front, Niemcy jeszcze kontrolują teren. Do wioski zbliża się samotny radziecki czołg, który przebił się za linię frontu. Maszyna zostaje ukryta w sianie, trzej czołgiści ukrywają się u Walendziakowej, a czwarty, który zginął, pochowany zostaje jako mieszkaniec wsi. Dowódca czołgu przedstawiony jest jako zięć Walendowskich, przebywający dotąd na robotach w Niemczech. Pancernym udaje się zniszczyć skład amunicji. Niemcy, by zdobyć informacje o sprawcach, torturują sołtysa i przesłuchują księdza. Wkrótce zostaje zamordowany sołtys-volksdeutsch. Niemcy grożą pacyfikacją wsi, jeśli nie zostaną ujawnieni czołgiści.

</doc>
<doc id="1792398" url="https://pl.wikipedia.org/wiki?curid=1792398" title="Parafia Świętego Krzyża we Wrześni">
Parafia Świętego Krzyża we Wrześni

Parafia Świętego Krzyża we Wrześni – polska rzymskokatolicka parafia we Wrześni, jest jedną z 10 parafii leżącą w granicach dekanatu wrzesińskiego I, w archidiecezji gnieźnieńskiej.
Historia parafii.
Drewniany kościół Świętego Krzyża został wzniesiony już w 1696. Do 1966 kościół miał status kaplicy publicznej czyli dostępnej dla wszystkich wiernych. W 1966 kaplica podniesiona została do rangi kościoła pomocniczego, natomiast dekretem księdza prymasa Stefana Wyszyńskiego w 1975 powołana została jako nowa parafia. Kościół pomocniczy Świętego Krzyża uzyskał wówczas prawa parafialne przysługujące mu do dnia dzisiejszego, mimo wybudowania w latach 1982-1985 nowego, murowanego kościoła św. Józefa.
Dokumenty.
Księgi metrykalne:

</doc>
<doc id="1792400" url="https://pl.wikipedia.org/wiki?curid=1792400" title="Fulham Londyn">
Fulham Londyn



</doc>
<doc id="1792405" url="https://pl.wikipedia.org/wiki?curid=1792405" title="Ain’t No Sunshine">
Ain’t No Sunshine

Ain’t No Sunshine – piosenka autorstwa Billa Withersa, który był jej pierwotnym wykonawcą. Utwór znalazł się na jego albumie "Just as I Am", wydanym w roku 1971. Produkcją płyty zajął się Booker T. Jones. Piosenkę wydano na singlu we wrześniu 1971. roku, co było przełomowym wydarzeniem w karierze Withersa. Mała płyta dotarła na miejsce 3. amerykańskiego zestawienia "Billboard" Hot 100.
Wersja oryginalna.
W oryginalnym nagraniu dzieła oprócz Withersa (śpiew) udział wzięli Donald „Duck” Dunn (gitara basowa), Al Jackson, Jr. (perkusja) oraz Stephen Stills (gitara). Aranżacje na instrumenty strunowe zostały przygotowane przez Bookera T. Jonesa, które nagrano w Memphis przez inżyniera dźwięku Terry’ego Manninga.
„Ain’t No Sunshine” znalazło się na pozycji 285. listy 500 utworów wszech czasów, amerykańskiego magazynu "Rolling Stone". W 1972 roku piosenka Withersa wygrała nagrodę Grammy za „Najlepszą piosenkę R&amp;B”.
Autor piosenki zamierzał dopisać tekst do partii, w której powtarzana jest fraza "I know" 26 razy, jednak pozostali muzycy powiedzieli mu, aby tego nie zmieniać. Jeszcze po nagraniu utworu Bill Withers pracował w fabryce przy produkcji desek klozetowych do samolotu pasażerskiego 747, należącego do amerykańskiego koncernu Boeing Company.
Wersja Michaela Jacksona.
Rok po publikacji Withersa, powstała wersja – stawiającego wówczas pierwsze kroki w karierze solowej – Michaela Jacksona, którą wydano na singlu. Wydawnictwo wspięło się na pozycję 8. brytyjskiego zestawienia UK Singles Chart. Piosenka w jego wykonaniu znalazła się na debiutanckim albumie studyjnym muzyka – "Got to Be There".
Lista utworów:
Wersja „Budki Suflera”.
Polską wersję utworu pt. „Sen o dolinie”, ze słowami Adama Sikorskiego, nagrał w lutym 1974 r. zespół Budka Suflera.

</doc>
<doc id="1792409" url="https://pl.wikipedia.org/wiki?curid=1792409" title="Rockin’ Robin">
Rockin’ Robin

Rockin’ Robin – piosenka napisana przez Leona René, i nagrana przez Bobby’ego Daya w 1958 roku jako „Rock-in Robin”. Michael Jackson nagrał swoją wersję utworu, którą wydano na singlu w roku 1972. Piosenka pojawiła się na jego albumie "Got to Be There".

</doc>
<doc id="1792412" url="https://pl.wikipedia.org/wiki?curid=1792412" title="Parafia Wniebowzięcia Najświętszej Maryi Panny i św. Stanisława Biskupa Męczennika we Wrześni">
Parafia Wniebowzięcia Najświętszej Maryi Panny i św. Stanisława Biskupa Męczennika we Wrześni

Parafia Wniebowzięcia Najświętszej Maryi Panny i Świętego Stanisława Biskupa Męczennika we Wrześni jest jedną z 10 parafii leżącą w granicach dekanatu wrzesińskiego I. Erygowana w 1680 roku. Kościół parafialny zbudowany został w stylu gotyckim w XV wieku, przebudowany zaś w 1881 roku.
Rys historyczny.
Parafia powstała w 1680 roku. Jest najstarszą parafią w mieście.
Dokumenty.
Księgi metrykalne:

</doc>
<doc id="1792415" url="https://pl.wikipedia.org/wiki?curid=1792415" title="Gennadiy Avdeyenko">
Gennadiy Avdeyenko



</doc>
<doc id="1792418" url="https://pl.wikipedia.org/wiki?curid=1792418" title="Jan Mostaert">
Jan Mostaert

Jan Jansz. Mostaert (ur. ok. 1473 w Haarlemie, zm. w 1555 lub 1556, tamże) – niderlandzki malarz okresu renesansu.
Był uczniem Geertgen tot Sint Jansa. W l. 1518-21 pracował jako portrecista dla regentki Małgorzaty Austriackiej.
Malował obrazy o tematyce religijnej, pejzaże i portrety.

</doc>
<doc id="1792423" url="https://pl.wikipedia.org/wiki?curid=1792423" title="Got to Be There (singel)">
Got to Be There (singel)

Got to Be There – pierwszy w karierze solowy singiel Michaela Jacksona. W samych Stanach Zjednoczonych sprzedał się w liczbie 1,6 miliona egzemplarzy, w sumie na całym świecie sprzedano około 2 250 000 płyt. Utwór dotarł do 4. miejsca na liście Hot 100 i R&amp;B Single Chart, w Wielkiej Brytanii dotarł do miejsca 5.
Twórcy.
Got to Be There.
Wokal: Michael Jackson
Kompozytor: Elliot Wilensky
Produkcja: Hal Davis
Aranżacja: Dave Blumberg i Willie Hutch
Maria (You Were The Only One).
Wokal: Michael Jackson
Kompozytor: George Gordy, Lawrence Brown, Allen Story, Linda Glover
Produkcja: Hal Davis
Aranżacja: James Anthony Carmichael i Willie Hutch

</doc>
<doc id="1792425" url="https://pl.wikipedia.org/wiki?curid=1792425" title="Elliot Lewis">
Elliot Lewis

Elliot Lewis, właśc. Neil Elliot Lewis (ur. 27 października 1858 w Hobart, zm. 22 września 1935 tamże) – sir, australijski polityk, trzykrotnie pełnił urząd premiera Tasmanii. Krótko zasiadał także w gabinecie Edmunda Bartona, pierwszym w historii gabinecie federalnym Australii.
Życiorys.
Pochodzenie i młodość.
Pochodził z kupieckiej rodziny. Był znakomitym uczniem, dzięki czemu uzyskał stypendium, za sprawą którego mógł studiować na Oxford University na koszt rządu kolonialnego Tasmanii. Jako kierunek swoich studiów wybrał prawo, szczególnie interesował się zagadnieniami prawa cywilnego. W 1883 uzyskał prawo wykonywania zawodu adwokata w Wielkiej Brytanii, a dwa lata później został przyjęty do adwokatury Tasmanii i otworzył własną praktykę.
Kariera polityczna.
Już rok później rozpoczął karierę polityczną, uzyskując mandat w Zgromadzeniu Ustawodawczym Tasmanii. Przez całe swoje polityczne życie był związany z obozem konserwatystów. W roku 1892 został prokuratorem generalnym w gabinecie Henry'ego Dobsona. Dwa lata później został liderem konserwatystów i jednocześnie przywódcą całej opozycji. Dał się poznać jako zdecydowany zwolennik idei federacji kolonii brytyjskich na Antypodach. Osobiście brał udział w konwencji konstytucyjnej, mającej wypracować ustawę zasadniczą przyszłego Związku Australijskiego.
W październiku 1899 po serii skandali upadł gabinet Edwarda Braddona i tekę szefa rządu Tasmanii przejął Lewis. Po inauguracji Związku w styczniu 1901 roku, wszedł do pierwszego gabinetu federalnego jako minister bez teki. Kiedy jednak w marcu 1901 członkowie rządu musieli wybrać – start w wyborach federalnych lub pozostanie w polityce stanowej – Lewis jako jedyny członek gabinetu Bartona wybrał karierę stanową i zrzekł się funkcji ministra federalnego. Rządził Tasmanią do końca kadencji jej parlamentu, który przypadł na początek kwietnia 1903 roku.
W kolejnych wyborach Lewis był zmuszony zmienić okręg wyborczy, gdyż jego dotychczasowy uległ likwidacji. Nie dał rady przekonać do siebie swoich nowych wyborców i jako jedyny w historii urzędujący premier Tasmanii utracił mandat parlamentarny. Wrócił do poważnej polityki dopiero po sześciu latach, w czerwcu 1909 roku. Natychmiast odzyskał stanowisko premiera, choć już po trzech miesiącach na krótko je stracił. Po raz trzeci został premierem stanu pod koniec października 1909 i tym razem urzędował przez blisko trzy lata, do czerwca 1912.
Późniejsze życie.
W 1922 ogłosił przejście na polityczną emeryturę. Został powołany na honorowe w znacznej mierze stanowiska zastępcy gubernatora Tasmanii oraz kanclerza University of Tasmania. Zmarł nagle 22 września 1935 roku – kiedy wrócił do domu po niedzielnym spacerze z psem, poczuł wyjątkowe zmęczenie, a wkrótce potem stracił przytomność, której już nie odzyskał. Miał 76 lat. Jego rodzina nie wyraziła zgody na oficjalny pogrzeb państwowy, preferując prywatną ceremonię, jednak został uhonorowany specjalny nabożeństwem żałobnym w katedrze św. Dawida w Hobart.
Odznaczenia.
W 1902 otrzymał Order św. Michała i św. Jerzego klasy Rycerz Komandor, co uprawniało go do tytułu Sir przed nazwiskiem.

</doc>
<doc id="1792427" url="https://pl.wikipedia.org/wiki?curid=1792427" title="DVB Bank">
DVB Bank

DVB Bank SE – niemiecki bank będący częścią DZ Bank Group, spółka europejska założona w roku 1923 specjalizująca się w finansowaniu firm z branży transportowej. Siedzibą centrali banku jest Frankfurt. 
Bank notowany jest na giełdach papierów wartościowych we Frankfurcie i Berlinie oraz w miejscach pracy oddziałów, m.in. w Hamburgu, Rotterdamie, Londynie, Bergen, Oslo, Pireusie, Hongkongu, Singapurze, Tokio, Nowym Jorku i Curaçao.
Bank postrzegany jest jako wiodący dostawca usług finansowych i doradczych na światowym rynku transportu, w szczególności w takich branżach jak lotnictwo, transport morski, transport lądowy, oraz infrastruktury i finansów dla tych dziedzin gospodarki. 
Bank oferuje się jako „specjalista w dziedzinie finansów międzynarodowych dla firm prowadzących transport”. W roku 2007 Grupa wypracowała zysk na poziomie 109,2 milionów euro (w 2006: 90,0 mln euro), zysk netto wzrósł z 12,5 do 20,6 milionów euro.

</doc>
<doc id="1792428" url="https://pl.wikipedia.org/wiki?curid=1792428" title="Johannes Michael Buckx">
Johannes Michael Buckx

Johannes Michael Buckx, S.C.I. (ur. 6 sierpnia 1881 w Born, zm. 22 września 1946 w Helsinkach) – holenderski duchowny katolicki, biskup, wikariusz apostolski Finlandii w latach 1923-1933.
Życiorys.
Johannes Michael Buckx urodził się w rodzinie katolickiej w Born. Po ukończeniu szkoły średniej zdecydował się podjąć studia teologiczne i wstąpił do zakonu sercanów. Święcenia kapłańskie otrzymał 9 czerwca 1906 r.
Po utworzeniu administratury apostolskiej dla Finlandii, po ogłoszeniu przez ten kraj niepodległości w 1917 r. był jednym z kandydatów na zarządców tej diecezji. Oficjalnie nominacje otrzymał 20 marca 1921 r. Dwa lata później otrzymał funkcję wikariusza apostolskiego Finlandii oraz został mianowany przez papieża Piusa XI biskupem Doliche. Konsekracja miała miejsce 15 sierpnia 1923 r. Funkcję tę sprawował do 26 lipca 1933 r.
Za jego rządów doszło do organizacji niezależnego fińskiego Kościoła Katolickiego, który uniezależnił się od archidiecezji mohylewskiej, podlegając bezpośrednio Stolicy Apostolskiej. Zmarł w wieku 65 lat, w 1946 r.

</doc>
<doc id="1792429" url="https://pl.wikipedia.org/wiki?curid=1792429" title="GeForce 400">
GeForce 400

GeForce 400 – jedenasta generacja kart graficznych firmy NVIDIA oparta na architekturze "Fermi". Premiera była kilkukrotnie przekładana, pierwotnie planowano wypuszczenie kart na rynek w listopadzie 2009, ale z uwagi na problemy w wyprodukowaniu źle zaprojektowanego i bardzo skomplikowanego układu została przesunięta na pierwszy kwartał 2010.
Opis kart.
Jest on pierwszym chipem nVidii, który obsługuje DirectX 11, obsługiwany przez Windows Vista i Windows 7. Nowy model programowania wprowadza obsługę m.in. takich funkcji jak teselacja, tj. sprzętowe zwielokrotnianie ilości trójkątów, z których składa się scena, dzięki czemu obiekty zyskują bardziej naturalne i mniej kanciaste kształty.
Ponadto karta doskonale sprawdza się w zastosowaniach inżynieryjnych, wspomaga proces ray-tracingu i zaawansowane obliczenia fizyki PhysX (m.in. fizyka cieczy, gazów itp).
Procesory graficzne GF100 produkowane są w wymiarze technologicznym 40 nm przez fabrykę TSMC.
GF100 jest wyposażony w 3 miliardy tranzystorów, 448 (GeForce GTX480) lub 512 (GeForce GTX485 – niedostępny w sprzedaży) rdzeni CUDA (zorganizowanych w 16 strumieniowych multiprocesorach (klasterów) czyli 32 rdzenie CUDA na strumień), interfejs pamięci o szerokości 384 bitów (sześć kanałów o szerokości 64 bitów), 1 MB pamięci podręcznej pierwszego poziomu (podzielona na 16-kilobajtowe bloki współdzielone) oraz 768 kB pamięci podręcznej drugiego poziomu. Obsługuje do 6 GB pamięci RAM typu GDDR5 oraz standard IEEE-754-2008.
Karty graficzne oparte na rdzeniu Fermi w czasie swojej premiery w specyficznych zastosowaniach pozostają poza zasięgiem konkurencji (ATI/AMD jedno i dwuprocesorowych), tj. obliczenia GPGPU, teselacja – z uwagi na liczbę dedykowanych teselatorów, jednak specyficzna architektura zapożyczona przez NVidię z projektu na rynek kart profesjonalnych, mniejsza liczba jednostek teksturowania, problemy w produkcji (sprzedawane egzemplarze posiadają nieaktywne grupy procesorów), duża ilość pobieranej energii, głośny system chłodzenia i cena wynikająca ze skomplikowania produkcji karty oraz wielkości układu graficznego spowodowały złe przyjęcie na rynku detalicznym oraz problemy finansowe partnerów NVidii. Zmusiły firmę do szybkiego opracowania układu GF104 i GF106 mogącego konkurować ceną i wydajnością z układami graficznymi ATI serii Evergreen HD5000.
Natywnie obsługuje następujące języki i interfejsy programowania: C (CUDA), C++, DirectCompute, DirectX 11, Fortran, OpenCL, OpenGL 3.1 i OpenGL 3.2. Jest kolejnym GPU, który może wykonywać kod C++ dzięki bibliotece CUDA Toolkit.

</doc>
<doc id="1792432" url="https://pl.wikipedia.org/wiki?curid=1792432" title="Lechosław Herz">
Lechosław Herz

Lechosław Herz (ur. 19 czerwca 1935 w Krakowie) – polski aktor i krajoznawca.
Życiorys.
W 1958 ukończył Państwową Wyższą Szkołę Teatralną w Łodzi, gdzie studiował m.in. u Jadwigi Chojnackiej, Bohdany Majdy, Jerzego Antczaka, Emila Chaberskiego, Romana Sykały. Znany jest z teatralnych ról drugoplanowych i z użyczania głosu bohaterom filmów zagranicznych.
Od 1958 r. aktor scen warszawskich, m.in. Teatru Klasycznego i Teatru Dramatycznego. Związany był również z Teatrem Polskiego Radia, wystąpił w kilku filmach, m.in. Rzeczywistość (1960), La Belle Varsovie (1994) oraz w serialach telewizyjnych (Przyjaciele (1979), Zmiennicy (1986), 13 posterunek (1997), Dom (1997), Wszystkie pieniądze świata (1999), Pensjonat pod Różą (2004–2005).
Lechosław Herz należy do zasłużonych polskich krajoznawców. Jeden z najlepszych znawców Mazowsza, przyrodnik i regionalista, turysta i taternik, podróżnik, działacz społeczny, fotografik, popularyzator zagadnień przyrodniczych, krajoznawczych i turystycznych, publicysta.
Wieloletni członek Rady Naukowej Kampinoskiego Parku Narodowego. Członek Regionalnej (a przedtem: Wojewódzkiej) Rady Ochrony Przyrody. Autor opracowania dot. zagadnień turystycznych w ramach planu ochrony Kampinoskiego Parku Narodowego oraz planu ochrony Chojnowskiego Parku Krajobrazowego. Inicjator powołania Nadbużańskiego Parku Krajobrazowego i współautor projektu tego Parku. Wnioskodawca utworzenia kilkunastu rezerwatów przyrody na Mazowszu (m.in. Czaplowizna, Jegiel, Las Skulski, Szerokie Bagno, Wymięklizna, Źródła Borówki). Od 1965 roku zaprojektował ok. 2000 km szlaków znakowanych dla turystyki pieszej na terenach Parków Narodowych: Kampinoskiego i Wigierskiego oraz Parków Krajobrazowych: Bolimowskiego, Chojnowskiego, Mazowieckiego, Nadbużańskiego oraz w innych fragmentach i regionach Mazowsza.
Lechosław Herz jest autorem kilkuset artykułów i esejów na tematy związane z przyrodą, zabytkami architektury i sztuki oraz szeroko pojętym krajoznawstwem, jest również współautorem wielu map turystycznych, autorem kilkudziesięciu folderów i przewodników po Ziemi Augustowskiej i Suwalskiej, Mazurach, Tatrach i Podtatrzu oraz Mazowszu. Autor tomu esejów i opowiadań krajoznawczych „Wardęga. Opowieści z pobocza drogi” (2010), po części o charakterze autobiograficznym; książka zdobyła Nagrodę Magellana jako najlepsza książka podróżnicza roku 2011. Autor opracowań tekstowych do kilku albumów fotograficznych o Polsce. Swoje fotogramy prezentował na wystawach m.in. w Muzeum Ziemi PAN w Warszawie (2006). Wyróżniony nagrodą Magellana „za kolekcjonowanie piękna polskiego krajobrazu, rozbudzanie wrażliwości i zachęcanie do pielęgnowania w sobie uważności” (2018).
Za popularyzację wiedzy przyrodniczej i turystyki na terenach prawnie chronionych odznaczony Medalem Мazowieckiej Niezapominajki przyznanej w 2005 r. Oznaczony również Krzyżem Oficerskim Orderu Odrodzenia Polski (2011), Złotym Krzyżem Zasługi, odznakami Zasłużony Działacz Kultury i Zasłużony Działacz Turystyki, Za Zasługi dla Ochrony Środowiska i Gospodarki Wodnej (przyznana przez Ministra Środowiska), Złotą Odznaką PTTK, honorową odznaką „Miłośnik Puszczy Kampinoskiej”.

</doc>
<doc id="1792433" url="https://pl.wikipedia.org/wiki?curid=1792433" title="Igor Petrov">
Igor Petrov

Igor Petrov (ur. 7 maja 1959 w Czeskim Cieszynie) – czeski inżynier i samorządowiec polskiego pochodzenia, burmistrz Trzyńca (1996–2006), senator Republiki Czeskiej (2004–2010).
Życiorys.
Urodził się w rodzinie Bułgara i Polki. Ukończył przemysłową szkołę średnią w Bruntále oraz Wyższą Szkołę Ekonomiczną w Pradze. Od 1982 pracował w przedsiębiorstwie państwowym ČSAD Frýdek-Místek, a później ČSAD Český Těšín. W latach 90. był członkiem zarządu spółki ČSAD Český Těšín oraz jej wiceprezesem. Zasiadał również w radach nadzorczych spółek: Nehlsen Třinec i TRISIA.
W 1994 został wybrany w skład Rady Miejskiej Trzyńca. W 1996 objął funkcję burmistrza miasta, którą sprawował do 2006. W latach 2000–2004 zasiadał w Zgromadzeniu Regionalnym Kraju Ostrawskiego (Śląsko-Morawskiego), gdzie pełnił obowiązki przewodniczącego Komisji ds. mniejszości narodowych oraz wiceprzewodniczącego Komisji ds. transportu. W 2008 bez powodzenia ubiegał się o ponowny wybór w skład Zgromadzenia Regionalnego Śląsko-Morawskiego.
W 2004 został wybrany senatorem w okręgu nr 73 (Frydek-Mistek) jako kandydat niezależny. Jest wiceprzewodniczącym Komisji ds. Gospodarki, Rolnictwa i Transportu. Zasiada w Klubie Parlamentarnym Otwartej Demokracji. W wyborach senackich 2010 nie wszedł do II tury.

</doc>
<doc id="1792434" url="https://pl.wikipedia.org/wiki?curid=1792434" title="Riverside South">
Riverside South

Riverside South – dwa wieżowce budowane we wschodnim Londynie w Wielkiej Brytanii, w kompleksie biurowym Canary Wharf. Według planów wyższy z budynków będzie mieć 236 metrów wysokości. 
Realizacja kompleksu jest obecnie wstrzymana. 

</doc>
<doc id="1792435" url="https://pl.wikipedia.org/wiki?curid=1792435" title="Wielka Kopa Popradzka">
Wielka Kopa Popradzka

Wielka Kopa Popradzka (, 2354 m) – północny, wyższy wierzchołek Kopy Popradzkiej w słowackich Tatrach Wysokich. Znajduje się w południowo-zachodniej grani Ciężkiego Szczytu, po południowej stronie Przełączki pod Kopą Popradzką ("Štrbina pod Kôpkami"), która oddziela szczyt od Smoczej Grani.
Między Wielką a Małą Kopą Popradzką położone są dwie skalne czuby i trzy przełączki. W kierunku od północy na południe są to:
Po południowej stronie Małej Kopy Popradzkiej znajduje się Wyżnia Popradzka Przełączka, oddzielająca masyw od Popradzkiej Grani. Wschodnie stoki Wielkiej Kopy Popradzkiej opadają do Doliny Żabiej Mięguszowieckiej, zachodnie do Dolinki Smoczej.
Nazwa pochodzi od Popradzkiego Stawu.
Pierwsze odnotowane wejścia:

</doc>
<doc id="1792439" url="https://pl.wikipedia.org/wiki?curid=1792439" title="Parafia św. Jerzego i św. Jadwigi w Kłecku">
Parafia św. Jerzego i św. Jadwigi w Kłecku

Parafia Świętego Jerzego i Świętej Jadwigi w Kłecku jest jedną z 11 parafii leżącą w granicach dekanatu kłeckiego. Erygowana w XI wieku. Kościół parafialny, po wcześniejszym spaleniu, był odbudowany w latach 1510-1596 w stylu gotyckim; rozbudowany i przebudowany w 1931 roku (dodano wieżę i kaplicę, przebudowano i powiększono chór, prezbiterium ozdobiono stalami i kandelabrami).
Rys historyczny.
Parafia powstała w XI wieku. Pierwsze wzmianki o kościele w Kłecku pochodzą z 1255 roku. W kościele znajduje się dzwon stargardzkich ludwisarzy Joachima i Jacoba Karstede z 1588.
Dokumenty.
Księgi metrykalne: 
Rządcy i proboszczowie parafii.
Funkcję proboszcza tej parafii pełnili:

</doc>
<doc id="1792447" url="https://pl.wikipedia.org/wiki?curid=1792447" title="Dzik (ciągnik jednoosiowy)">
Dzik (ciągnik jednoosiowy)

Dzik – jednoosiowy mikrociągnik małej mocy, przeznaczony do prac pomocniczych w rolnictwie, ogrodnictwie i leśnictwie.
Historia.
Projekt opracowano w roku 1957 – w oparciu o dwusuwowy silnik spalinowy z Wytwórni Sprzętu Mechanicznego „Polmo” w Bielsku-Białej typu S-82 – we Wrocławskim Biurze Konstrukcyjnym Przemysłu Maszynowego Leśnictwa. Autorami projektu byli: inż. Tomasz Pacyński i inż. Stanisław Goriaczko. Do września następnego roku wyprodukowano siedemnaście prototypowych egzemplarzy tego mikrociągnika, a w 1959 podjęto produkcję seryjną (według pierwotnych planów miało to być 800 egz.). W ciągu roku seryjnej produkcji wypuszczono na rynek ponad 300 szt. ciągników „Dzik 1", wyposażonych w silnik S-82 konstrukcji Fryderyka Bluemke o mocy ok. 8 KM. Pojazd zasilany był paliwem w postaci mieszanki benzyny samochodowej i oleju silnikowego w stosunku 1:20. Jeszcze w tym samym roku wstrzymano produkcję tej wersji ciągnika i wkrótce opracowano wersję całkowicie zmodernizowaną, oznaczoną marką „Dzik-2” i wyposażoną w silnik S-261C (8,5 KM) Była to konstrukcja o prostszej i bardziej ekonomicznej budowie względem wcześniejszej. Weszła ona do produkcji w roku 1960. Na przełomie lat 60. i 70. wprowadzona została na rynek wersja ciągnika „Dzik-21”, wyposażona w silnik typu 160.03 o mocy 11 KM. Ciągniki produkowane były w Gorzowskich Zakładach Przemysłu Maszynowego Leśnictwa.
Około roku 1980 wyprodukowano ostatnią serię ciągników „Dzik-21”. Tym razem produkcją zajęła się Wytwórnia Urządzeń Komunalnych „WUKO” w Stąporkowie. Jednostkę napędową nadal stanowił silnik WSM typ 160. Zamiast oryginalnej, charakterystycznej maski z jednym centralnym reflektorem stosowanej w ciągniku „Dzik”, wykorzystano odpowiednio dopasowaną maskę stosowaną w ciągnikach „Ursus C-330”, wyposażoną w dwa boczne reflektory.
Udogodnieniem była możliwość wyposażenia pojazdu w specjalne przystosowane narzędzia, napędzane silnikiem tego mikrociągnika (w pierwotnej wersji 22 typy). Były to m.in.: pług obrotowy MPO-1, pług MPN-1, brona zębowa MBZ-3, brona talerzowa MBT-1,3, kultywator MKL-7, glebogryzarka MGG-70, siewnik zbożowy MKR-11b, wielorak MWR-2, opryskiwacz MOR-200, kosiarka boczna MBK-1,2, przetrząsaczo – zgrabiarka MZK-3, kopaczka do ziemniaków MRZ-1, wyorywacz do buraków MWB-1, przyczepa P-308 (do ciągnika Ursus C-308), PM5 (do ciągnika Dzik 21 WUKO) oraz T-800 (do ciągnika Dzik 2, Dzik 21) i wózek do maszyn MWZ-2.
Charakterystyka techniczna.
Jednocylindrowe silniki ciągnika „Dzik” miały pojemność 350 cm³, chłodzone były powietrzem i miały moc ok. 8 KM. Maksymalna prędkość pojazdu wynosiła ok. 14 km/h, a jego masa – 502 kg („Dzik 1" – 400 kg). Skrzynia biegów pojazdu miała trzy biegi do przodu plus bieg wsteczny, tylny i przedni (na specjalne żądanie) wałek odbioru mocy, uniwersalny zaczep narzędzi i możliwość ciągnięcia jednoosiowej przyczepki o ładowności 800 kg. Ciągnik kierowany był przy pomocy kierownicy teleskopowej typu motocyklowego, dzięki której kierowca siedzący na specjalnym siodełku (zamontowanym do przyczepki lub maszyny) mógł skręcać pojazdem skręcając całą osią, na której zainstalowany był silnik ciągnika. Ciągnik miał możliwość blokowana obu kół lub jednego (prawego albo lewego). Koła pojazdu miały rozstaw regulowany w zakresie 640–940 mm („Dzik 1" – 580–950 mm).
Silniki zdemontowane z „Dzików” często wykorzystywane były w gospodarstwach rolnych do napędu innych maszyn, dlatego niewiele z tych pojazdów zachowało się do czasów współczesnych w stanie nadającym się do użytku. Czasami spotyka się jeszcze przy pracy ciągniki: „Dzik 2", „Dzik 21" i „Dzik 21 WUKO”, a „Dzik 1" czasem ma status pojazdu zabytkowego.

</doc>
<doc id="1792449" url="https://pl.wikipedia.org/wiki?curid=1792449" title="Martina Schultze">
Martina Schultze

Martina Schultze (ur. 12 lutego 1990) – niemiecka lekkoatletka specjalizująca się w skoku o tyczce.

</doc>
<doc id="1792452" url="https://pl.wikipedia.org/wiki?curid=1792452" title="Fossariusze">
Fossariusze

Fossariusze (Fossarianie) – domniemana sekta religijna, która miała działać w Czechach i Polsce na przełomie XV i XVI wieku. Jej członkowie mieli gromadzić się w jaskiniach. Ich zdaniem uczestnictwo w nabożeństwach i przyjmowanie sakramentów nie były konieczne do zbawienia. Fossarianie mieli brać udział w orgiastycznych obrzędach, w trakcie których wyszydzali sakramenty. Nowi członkowie mieli obowiązek parodiować czynności księży podczas mszy świętej.
Faktycznie istnienie takiej sekty jest wątpliwe, gdyż ze współczesnych autorów wspomina o nich jedynie Johannes Trithemius (1462-1516). Jego opis rzekomych obrzędów sekty przypomina standardowy zestaw zarzutów o rozwiązłość i wyuzdanie stawianych w różnych epokach różnym dysydenckim grupom religijnym. Zniesławiające zarzuty Trithemiusa mogły dotyczyć któregoś z odłamów Unitas Fratrum, radykalnego skrzydła ruchu husyckiego, wobec którego katoliccy autorzy używali różnych nazw (np. „waldensi”, „pikardzi” itd.).

</doc>
<doc id="1792454" url="https://pl.wikipedia.org/wiki?curid=1792454" title="Kardynałowie z nominacji Innocentego XII">
Kardynałowie z nominacji Innocentego XII

Papież Innocenty XII (1691–1700) mianował 30 kardynałów na czterech konsystorzach:
14 listopada 1699.
Nominacje "in pectore", opublikowane 24 listopada 1699.
Dwóch innych kardynałów zostało na tym konsystorzu mianowanych in pectore, jednak ich imion nigdy nie opublikowano.

</doc>
<doc id="1792455" url="https://pl.wikipedia.org/wiki?curid=1792455" title="Dionizy Mikorski">
Dionizy Mikorski

Dionizy Mikorski – poseł wyszogrodzki na sejm grodzieński (1793). Syn Feliksa (zm. 1770) i Anny ze Stępowskich, właścicieli Luszyna. Dionizy trzy lata przebywał na dworze Stanisława Augusta jako paź. Następnie pełnił trzyletnią służbę w wojsku pruskim. Po powrocie do kraju został podpułkownikiem. W 1776 ożenił się wbrew woli rodziców panny z Krosnowską, z którą się później rozwiódł. Zmarł po 1813.
W 1794 został kawalerem Orderu Świętego Stanisława.

</doc>
<doc id="1792457" url="https://pl.wikipedia.org/wiki?curid=1792457" title="What More Can I Give">
What More Can I Give

What More Can I Give (Todo Para Ti w języku hiszpańskim) – piosenka napisana przez amerykańskiego wokalistę Michaela Jacksona i nagrana przez supergrupę wielu artystów w odpowiedzi na zamachy z 11 września 2001 roku. Inspirację dla jej stworzenia stanowiło spotkanie Jacksona z prezydentem Afryki Południowej Nelsonem Mandelą, które odbyło się w 1999 roku. Premiera utworu miała nastąpić podczas jednego z koncertów artysty, jednak ostatecznie zrezygnował on z tego pomysłu. Jednocześnie utwór nie został oficjalnie wydany, mimo że Jackson początkowo ogłosił, iż ukaże się jako singel charytatywny na rzecz ofiar wojny w Kosowie.
W odpowiedzi na zamach terrorystyczny z 11 września Jackson dokonał zmian w „What More Can I Give”. Niedługo po tym, wspólnie z wieloma artystami, nagrał nową wersję utworu, a wśród pozostałych wykonawców byli m.in.: Beyoncé Knowles, Céline Dion, Luther Vandross, Mariah Carey oraz Usher. Zarejestrowana została również hiszpańskojęzyczna wersja piosenki, zatytułowana „Todo Para Ti”, której tekst przełożył z języka angielskiego Rubén Blades.
„What More Can I Give” miała ukazać się jako singel charytatywny z nadzieją na zebranie 50 milionów dolarów, które wspomogłyby ocalałych oraz rodziny ofiar ataków terrorystycznych z 11 września. Jednakże plan nie został wykonany z niewiadomych powodów. Jedna z gazet uznała, że wydanie zostało przerwane po tym, jak pojawiły się doniesienia, że producent wykonawczy „What More Can I Give”, Marc Schaffel, reżyserował filmy pornograficzne. Zaprzeczył on jednak, jakoby na nim spoczywała wina za tę sytuację i stwierdził, że brak wydania singla jest częścią zagrywek marketingowych Sony Music.
„What More Can I Give” został po raz pierwszy, bez zgody wydawców, odtworzony na antenie nowojorskiej stacji radiowej WKTU pod koniec 2002 roku. 27 października 2003 roku singel stał się dostępny w formie digital download, a zebrane fundusze przekazane zostały wspierającym dzieci organizacjom charytatywnym.
Tło.
Pierwszą inspiracją Michaela Jacksona do napisania utworu było spotkanie z prezydentem Afryki Południowej Nelsonem Mandelą, które odbyło się w 1999 roku. Wokalista powiedział, że podczas konwersacji z ówczesnym prezydentem rozmawiali o koncepcji dawania. Przyznał, że na myśl przyszły mu słowa „co jeszcze mogę dać” i dlatego zaczął pisać tekst. Po skompletowaniu pierwszej wersji utworu Jackson planował zaśpiewać go podczas koncertów Michael &amp; Friends – What More Can I Give, które miały miejsce w Monachium oraz Seulu w czerwcu 1999 roku. Ostatecznie nie wykonał jednak „What More Can I Give”, który pozostał niewydany.
„What More Can I Give” miał również zostać wydany się jako singel charytatywny na rzecz ofiar wojny w Kosowie. Swe plany zdradził brytyjskiemu tabloidowi "Daily Mirror", mówiąc, że zobaczył materiał telewizyjny na temat wojny, który go „zasmucił i sprawił, że chciał odwiedzić Jugosławię, aby przytulić każde z pokrzywdzonych dzieci.” Jednak, podobnie jak we wcześniejszym przypadku, utwór nie ukazał jako singel, a także został uznany za niewystarczająco dobry, aby znaleźć się na albumie "Invincible".
W 2001 roku, 7 i 10 września, w Nowym Jorku odbyły się , celebrujące 30 lat kariery solowej Michaela Jacksona (jego pierwszy singel „Got to Be There” został wydany w 1971 roku). Na scenie, oprócz Jacksona, pojawili się m.in.: Usher, Whitney Houston, Mýa, Liza Minnelli, James Ingram, Gloria Estefan oraz Marc Anthony.
Kilka godzin po zakończeniu drugiego koncertu Al-Ka’ida uprowadziła i doprowadziła do rozbicia cztery samoloty w ramach zamachu terrorystycznego na Stany Zjednoczone. Ataki na World Trade Center w Nowym Jorku, Pentagon oraz katastrofa samolotu w Shanksville zaowocowały śmiercią 2993 osób. W odpowiedzi na te wydarzenia Jackson napisał na nowo „What More Can I Give”, po czym wytłumaczył: „Nie jestem typem osoby, która usiądzie wygodnie i nic nie robiąc powie, 'Czuję się źle z powodu tego, co im się przytrafiło’. Chcę, żeby cały świat śpiewał [„What More Can I Give”], chcę zjednoczyć nas wszystkich, ponieważ ta piosenka jest mantrą, czymś, co wciąż powtarzasz. Potrzebujemy pokoju, potrzebujemy dawania, potrzebujemy miłości, potrzebujemy jedności.”
Nagrywanie.
„What More Can I Give” został w 2001 roku nagrany przez wielu artystów. Projekt spotkał się z „przytłaczająco wielką odpowiedzią od najważniejszych artystów z całego świata”, łącznie z Destiny’s Child, Backstreet Boys, *NSYNC oraz Carlosem Santaną oferującymi swój udział w utworze. „What More Can I Give” podążał drogą wyznaczoną przez inną piosenkę Jacksona, „We Are the World”, która przyniosła kilkadziesiąt milionów dolarów zysków na pomoc Afryce. Singel został skompletowany w październiku 2001 roku, przede wszystkim w Los Angeles.
Poza standardową wersją piosenki, powstała również edycja hiszpańskojęzyczna, zatytułowana „Todo Para Ti”. W jej nagrywaniu wzięli udział nie tylko artyści z „What More Can I Give”, ale i twórcy wywodzący się z Ameryki Południowej, w tym m.in. Alejandro Sanz oraz Cristian Castro. „Todo Para Ti” nie stanowi przekładu tytułu oryginalnego i oznacza „Wszystko dla Ciebie”. Producent K. C. Porter początkowo dosłownie przetłumaczył „What More Can I Give” na język hiszpański, jednak Jackson uznał, że tytuł brzmiał wtedy zbyt nieudolnie.
Wykonanie na żywo.
„What More Can I Give” wykonany został na żywo podczas koncertu charytatywnego , który odbył się na rzecz ofiar zamachów z 11 września. Ośmiogodzinne wydarzenie miał miejsce 21 października 2001 roku w waszyngtońskim Robert F. Kennedy Memorial Stadium, a artyści występowali dla 54 000 osób. Jackson zaśpiewał swoje utwory „We Are the World” i „Man in the Mirror”, zanim on oraz inni wykonawcy, a w tym m.in.: Rod Stewart, Al Green, James Brown, Sean Combs oraz Pink zakończyli koncert piosenką „What More Can I Give”.
Joe D’Angelo z MTV skomentował później, że podporę występu stanowili Jackson i Billy Gilman, którzy według niego jako jedyni zachowywali się tak, jakby znali tekst utworu. Jon Pareles także negatywnie ocenił występ, twierdząc, że „wszystko stało się szopką, gdy artyści przegapiali swoje wejścia albo byli niesłyszalni.”
Planowane wydanie.
„What More Can I Give” miał zostać wydany jako singel charytatywny, aby wesprzeć ofiary zamachów z 11 września. Jackson przyznał, że przez to liczył na zebranie 50 milionów dolarów, które zostałyby przekazane poszkodowanym. Rzecznik wokalisty także ogłosił, że utwór ukaże się w najszybszym możliwym termienie, prawdopodobnie w przeciągu niecałego miesiąca od daty tamtej rozmowy.
Oficjalna premiera jednak nie nastąpiła, a media starały się wyjaśnić, dlaczego zmieniono plany. "Los Angeles Times" napisał, że projekt „What More Can I Give” został przerwany, gdyż producent wykonawczy, Marc Schaffel, reżyserował i produkował pornografię gejowską. Po ujawnieniu tych informacji przedstawiciele Jacksona zerwali współpracę z Schaffelem, kontaktując się również z jego prawnikami w listopadzie 2001 roku.
Schaffel zaprzeczył, jakoby to on był przyczyną rezygnacji z wydania „What More Can I Give”, a także poinformował, że nie został odsunięty od projektu, gdyż jego firma posiadała prawa do utworu. Producent uznał, że wina leży po stronie Sony Music, która miała celowo opóźniać premierę singla, aby nie stawarzać konkurencji "Invincible". W jego opinii wytwórnia promowała historie na jego temat, aby ukryć swoje faktyczne postępowanie. Schaffel powiedział później, że nigdy nie ukrywał swojej przeszłości przed Jacksonem ani Sony.
Jackson również obwinił Sony o zaistniałą sytuację. Ponadto stwierdził, że wytwórnia niewystarczająco promowała album "Invincible", a jej szef, Tommy Mottola, był rasistą. Przedstawiciele Sony uznali słowa wokalisty za „nieuzasadnione i niesprawiedliwe”.
Wydanie cyfrowe.
„What More Can I Give” został ostatecznie wydany w formacie digital download 27 października 2003 roku. Strony internetowe whatmorecanigive.com oraz musicforgiving.com oferowały singel, którego cena wynosiła 2 dolary. Część dochodów przekazana została na dziecięce organizacje charytatywne, a także na wsparcie programów eliminujących rasizm, rozpowszechniających edukację i łączących dzieci z całego świata. Cały projekt został zapoczątkowany przez Jacksona przy wsparciu koncernu Clear Channel Communications&lt;ref name="Michael Jackson's Troubled 9/11 Single Now A Charity Download"&gt;Michael Jackson’s Troubled 9/11 Single Now A Charity Download.&lt;/ref&gt;.

</doc>
<doc id="1792459" url="https://pl.wikipedia.org/wiki?curid=1792459" title="Serwis informacyjny TVP Info">
Serwis informacyjny TVP Info



</doc>
<doc id="1792461" url="https://pl.wikipedia.org/wiki?curid=1792461" title="Śmierć i dziewczyna (pieśń)">
Śmierć i dziewczyna (pieśń)

Śmierć i dziewczyna (w oryg. "Der Tod und das Mädchen", D 531) − pieśń skomponowana przez Franza Schuberta do niemieckiego tekstu Matthiasa Claudiusa, z przeznaczeniem na głos i fortepian.
Utwór powstał w lutym 1817 r., a jego pierwsza publikacja miała miejsce w Wiedniu, w listopadzie 1821 r. (op. 7 nr 3).
W 1824 r. Schubert stworzył kwartet smyczkowy d-moll (D 810). W jego 2 części, "Andante con moto", wykorzystał muzykę z pieśni.
Nawiązania.
"Śmierć i dziewczyna" to tytuł sztuki teatralnej chilijskiego pisarza Ariela Dorfmana. Na podstawie tego utworu reżyser Roman Polański zrealizował w 1994 r. film fabularny pod tym samym tytułem.

</doc>
<doc id="1792466" url="https://pl.wikipedia.org/wiki?curid=1792466" title="Wojownicy sarmaccy">
Wojownicy sarmaccy



</doc>
<doc id="1792467" url="https://pl.wikipedia.org/wiki?curid=1792467" title="Dzień chłopaka">
Dzień chłopaka



</doc>
<doc id="1792471" url="https://pl.wikipedia.org/wiki?curid=1792471" title="Małgorzata Kołdej">
Małgorzata Kołdej

Małgorzata Kołdej (ur. 12 listopada 1990) – polska lekkoatletka, sprinterka, a także rugbystka.
Wielokrotna medalistka mistrzostw Polski w kategorii juniorów, młodzieżowców oraz seniorów. Pierwszy międzynarodowy sukces odniosła podczas mistrzostw Europy Juniorów w 2009 w Nowym Sadzie, gdzie zdobyła srebrny medal w sztafecie 4 × 100 metrów a także zajęła 5. miejsce w biegu na 100 metrów. Finalistka młodzieżowych mistrzostw Europy w Ostrawie (2011), oraz brązowa medalistka Letniej Uniwersjady w Kazaniu (Rosja) w sztafecie 4 x 100 (2013). W 2017 roku zdobyła w tej konkurencji srebrny medal na Letniej Uniwersjadzie w Tajpej (Tajwan).
Jest reprezentantką Polski w rugby 7. Z kadrą narodową zdobyła mistrzostwo Europy w roku 2022 i wicemistrzostwo w 2021.
Osiągnięcia.
Mistrzostw Europy rugby 7 2021 – srebrny medal
Mistrzostwa Europy rugby 7 2022 – złoty medal

</doc>
<doc id="1792475" url="https://pl.wikipedia.org/wiki?curid=1792475" title="The Sydney Morning Herald">
The Sydney Morning Herald

The Sydney Morning Herald (SMH) – najstarsza istniejąca do dzisiaj australijska gazeta. Pismo zostało założone w 1831 przez trzech byłych dziennikarzy "Sydney Gazette", pierwszej gazety wydawanej w Australii (jej ostatni numer ukazał się w 1842 roku). Początkowo nosiło tytuł "The Sydney Herald" i było tygodnikiem. W 1840 gazeta zaczęła ukazywać się codziennie. Rok później kupił ją John Fairfax, który w 1842 dodał do jej tytułu słowo "Morning", co miało podkreślać, że jest dostępna dla czytelników już od samego rana (w przeciwieństwie do popołudniówek). Założona przez niego firma, aktualnie nosząca nazwę Fairfax Media, wciąż jest wydawcą gazety. 
SMH wydawane jest od poniedziałku do soboty, w formacie broadsheet. W roku 2007 średnia sprzedaż wynosiła niespełna 213 tysięcy egzemplarzy w dni powszednie i 364 tysiące w soboty. Siostrzanym tytułem ukazującym się w niedziele – lecz posiadającym zupełnie odrębną redakcję – jest "The Sun-Herald". 
Pismo uważane jest za raczej konserwatywne i bliskie Partii Liberalnej. W ostatnich latach stara się walczyć z tym wizerunkiem, rezygnując z jednoznacznego popierania w wyborach konkretnego ugrupowania lub wręcz wskazując niekiedy na Partię Pracy.

</doc>
<doc id="1792490" url="https://pl.wikipedia.org/wiki?curid=1792490" title="Biskupi Wollongong">
Biskupi Wollongong

Lista biskupów diecezji Wollongong, powstałej w metropolii Sydney w 1951 r. 

</doc>
<doc id="1792494" url="https://pl.wikipedia.org/wiki?curid=1792494" title="Biskupi Brisbane">
Biskupi Brisbane



</doc>
<doc id="1792495" url="https://pl.wikipedia.org/wiki?curid=1792495" title="Łukasz Masłowski (lekkoatleta)">
Łukasz Masłowski (lekkoatleta)

Łukasz Masłowski (ur. 8 czerwca 1991) – polski lekkoatleta, skoczek w dal.
Zawodnik SL CWZS Zawisza Bydgoszcz jest medalistą mistrzostw polski w różnych kategoriach wiekowych. Życiowy sukces odniósł podczas mistrzostw Europy juniorów (Nowy Sad 2009), gdzie zdobył srebrny medal w skoku w dal.

</doc>
<doc id="1792498" url="https://pl.wikipedia.org/wiki?curid=1792498" title="Stanisław Odrowąż">
Stanisław Odrowąż



</doc>
<doc id="1792502" url="https://pl.wikipedia.org/wiki?curid=1792502" title="Jakub Bargiełowski">
Jakub Bargiełowski

Jakub Bargiełowski (ur. 25 lipca 1921 roku w Garbowie, zm. 21 lutego 2010 w Sydney) – starszy sierżant pilot Wojska Polskiego II RP, chorąży (ang. "Warrant Officer") Królewskich Sił Powietrznych,
as myśliwski II wojny światowej.
Życiorys.
Syn Stanisława i Heleny z Lisieckich. Od 1927 mieszkał z rodzicami w Chudowoli k. Lubartowa i uczęszczał do okolicznych szkół podstawowych. Po ukończeniu czwartej klasy ojciec przeniósł go do szkoły powszechnej w Dęblinie. W 1936, po ukończeniu szkoły powszechnej, wstąpił do Szkoły Podoficerów Lotnictwa dla Małoletnich w Bydgoszczy (od 1938 w Krośnie). Odbył kurs unitarny oraz szkolenie szybowcowe w Ustjanowej. W 1938 przeszedł szkolenie w zakresie podstawowego pilotażu samolotowego na RWD-8, szkolenie zaawansowane odbył w Krośnie na samolotach PWS-18 i PWS-26. Tuż przed wybuchem wojny został skierowany do Wyższej Szkoły Pilotażu w Ułężu. Po napadzie ZSRR na Polskę szkoła rozpoczęła ewakuację do Rumunii. 18 września Bargiełowski dostał się do niewoli radzieckiej i jako podoficer został zesłany do pracy w kamieniołomach Jelenowskie Rudniki nad Morzem Czarnym. 23 maja 1940 wywieziono go na Syberię do Czobiu-Uchta, gdzie przebywał do 4 września 1941. W tym samym roku wraz z grupą innych pilotów został ewakuowany na pokładzie SS „Langsterplan Castle” do Szkocji. Dotarł do Glasgow 13 października. Po długim leczeniu, przeszedł szkolenie w zakresie pilotażu w 25 Elementary Flying Training School (EFTS) w Havillan a następnie od 23 sierpnia 1942 w 16 Secondary Flying Training School (SFTS) w Newtown. Praktykę lotniczą odbył w 41 Operation Training Unit (OTU). Otrzymał numer służbowy 794457.
We wrześniu 1943 rozpoczął szkolenie pilotażu myśliwskiego i 24 stycznia 1944 został przydzielony do dywizjonu 315, latającego na samolotach Supermarine Spitfire V. Po przezbrojeniu jednostki w samoloty Mustang III 12 czerwca 1944 odniósł swoje pierwsze podwójne zwycięstwo powietrzne nad niemieckim samolotem Focke-Wulf Fw 190. Największy sukces odnotował jednak 18 sierpnia 1944, gdy zestrzelił dwa FW 190, a kolejne dwa poważnie uszkodził. Ostatnie zwycięstwo powietrzne odniósł 11 grudnia, zestrzeliwując swój piąty samolot FW 190 i uzyskując tytuł asa. Zestrzelił także trzy latające bomby V1.
Po miesięcznym odpoczynku w kwietniu 1945 został skierowany jako instruktor do jednostki 61 OTU, gdzie służył do 24 lipca. Ponownie skierowano go do macierzystego dywizjonu 315, a w połowie listopada 1945 został przydzielony do dywizjonu 303. W jednostce tej służył do momentu jej rozwiązania, czyli 11 grudnia 1946.
Po demobilizacji wstąpił do Polskiego Korpusu Przysposobienia i Rozmieszczenia (PKPiR) z przydziałem do bazy RAF Framlingham. Nie zdecydował się na powrót do Polski, wybrał życie na emigracji. W maju 1948 wyemigrował do Australii, gdzie dotarł 20 sierpnia. Zajął się poszukiwaniem szlachetnych kamieni, ich szlifowaniem i handlem nimi. Swoje wojenne losy opisał w książce "Mustangiem w polu ognia. Wspomnienia pilota myśliwca", wydanej w 2010. Był jednym z założycieli Stowarzyszenia Lotników Polskich w Australii. Zmarł 21 lutego 2010 roku, został pochowany został na cmentarzu Rookwood Necropolis na przedmieściach Sydney. 
Zwycięstwa powietrzne.
Na liście Bajana sklasyfikowany został na 41 pozycji z 5 pewnymi zestrzeleniami i 3 uszkodzeniami. Zestrzelił również 3 bomby latające V1.
Zwycięstwa pewne:
Uszkodzone:

</doc>
<doc id="1792506" url="https://pl.wikipedia.org/wiki?curid=1792506" title="Medal „Milito Pro Christo”">
Medal „Milito Pro Christo”

Medal „Milito Pro Christo” (łac. "Walczę dla Chrystusa") – polskie odznaczenie kościelne Ordynariatu Polowego WP, przyznawane corocznie dla podkreślenia zasług osób, które dają świadectwo najwyższym wartościom oraz wytrwale służą Najjaśniejszej Rzeczypospolitej, są całkowicie zaangażowane w głoszenie prawdy o losach Narodu Polskiego oraz wspierają duszpasterstwo wojskowe. Odznaczenie może być także przyznawane organizacjom za działalność na rzecz dobra publicznego, upowszechnianie standardów moralnych i działanie zgodne z wartościami chrześcijańskimi, takimi jak sprawiedliwość i prawda.
Medal ustanowił w 2001 ówczesny biskup polowy WP Sławoj Leszek Głódź. Pierwszymi odznaczonymi zostali wszyscy wyróżnieni Dyplomem „Benemerenti”.

</doc>
<doc id="1792507" url="https://pl.wikipedia.org/wiki?curid=1792507" title="Port lotniczy Kassala">
Port lotniczy Kassala

Port lotniczy Kassala (IATA: KSL, ICAO: HSKA) – port lotniczy położony w Kassali, w Sudanie.

</doc>
<doc id="1792508" url="https://pl.wikipedia.org/wiki?curid=1792508" title="Keep Calm and Carry On (album)">
Keep Calm and Carry On (album)

Keep Calm and Carry On – siódmy album walijskiego zespołu Stereophonics. Data wydania w Wielkiej Brytanii – 16 listopada 2009, w Polsce 15 stycznia 2010. Album jako pierwszy singel promował utwór „Innocent”.

</doc>
<doc id="1792510" url="https://pl.wikipedia.org/wiki?curid=1792510" title="Kingoria">
Kingoria

Kingoria - rodzaj wymarłego gatunku z rodziny dicynodontów z okresu permu zamieszkujący Afrykę. Długość ciała ok. 60 cm, długość czaszki ok. 15 cm.

</doc>
<doc id="1792511" url="https://pl.wikipedia.org/wiki?curid=1792511" title="Port lotniczy Rabak">
Port lotniczy Rabak

Port lotniczy Rabak (IATA: KST, ICAO: HSKI) – port lotniczy położony w Kusti, w Sudanie.

</doc>
<doc id="1792512" url="https://pl.wikipedia.org/wiki?curid=1792512" title="Zbójnickie Turnie">
Zbójnickie Turnie

Zbójnickie Turnie (słow. "Zbojnícke veže", niem. "Aschlochseetürme", "Räubertürme", węg. "Hagymás-tavi-tornyok") – grupa trzech niewielkich turni znajdujących się w słowackich Tatrach Wysokich. Leżą one w grani głównej Tatr Wysokich. Od Ostrego Szczytu ich masyw oddzielony jest przełęczą Biała Ławka, natomiast od kopuły szczytowej Małego Lodowego Szczytu oddziela je przełęcz Zbójnicka Ławka. Na żaden z obiektów w tym masywie nie prowadzą żadne znakowane szlaki turystyczne. Pierwszego wejścia turystycznego na najwyższą ze Zbójnickich Turni – Wielką Zbójnicką Turnię dokonali Zygmunt Klemensiewicz i Roman Kordys, a było to 29 sierpnia 1907 r.
Obiekty w masywie Zbójnickich Turni w kolejności z zachodu na wschód:
Nazwa Zbójnickich Turni, podobnie jak i innych „zbójnickich” obiektów w okolicy, pochodzi od myśliwych, których ludność określała tym mianem. Rejony Doliny Jaworowej i Staroleśnej były popularnym miejscem łowieckim dla koziarzy spiskich, jak i podhalańskich. Często przechodzili oni między tymi dolinami przez okoliczne przełęcze, np. sąsiadującą Zbójnicką Ławkę czy Jaworową Przełęcz.

</doc>
<doc id="1792513" url="https://pl.wikipedia.org/wiki?curid=1792513" title="Stanisław Smolka (major)">
Stanisław Smolka (major)

Stanisław Smolka (ur. 6 stycznia 1882 w Kijowie, zm. 24 września 1939) – major saperów inżynier Wojska Polskiego, założyciel uzdrowiska Wieniec-Zdrój (1923).
Życiorys.
8 grudnia 1918 został przyjęty do Wojska Polskiego z byłego I Korpusu Polskiego w Rosji i byłej armii rosyjskiej z zatwierdzeniem posiadanego stopnia porucznika i przydzielony do Włocławskiego Okręgowego Pułku Piechoty.
W 1934, jako oficer pospolitego ruszenia pozostawał w ewidencji Powiatowej Komendy Uzupełnień Włocławek. Posiadał przydział do Oficerskiej Kadry Okręgowej Nr VIII. Był wówczas „przewidziany do użycia w czasie wojny”.
Poległ 24 września 1939 w czasie kampanii wrześniowej w okolicy miejscowości Komarów w pobliżu Zamościa. Spoczywa w indywidualnym grobie w wojskowej kwaterze cmentarza parafialnego w Komarowie-Osadzie.
Jego imieniem nazwano jedną z wienieckich ulic..

</doc>
<doc id="1792514" url="https://pl.wikipedia.org/wiki?curid=1792514" title="Port lotniczy Wad Madani">
Port lotniczy Wad Madani

Port lotniczy Wad Madani (IATA: DNI, ICAO: HSWD) – port lotniczy położony w Wad Madani, w Sudanie.

</doc>
<doc id="1792515" url="https://pl.wikipedia.org/wiki?curid=1792515" title="Karl Ullrich">
Karl Ullrich

Karl Ullrich (ur. 1910, zm. 1996) – niemiecki wojskowy, Oberführer Waffen-SS, odznaczony podczas II wojny światowej Krzyżem Rycerskim z Liśćmi Dębu.
Urodził się w 1910 roku w Saargemünd (obecnie Sarreguemines), w należącej wówczas do Niemiec Lotaryngii. W 1934 roku ukończył studia inżynierskie, a następnie wstąpił do SS-Verfügungstruppe. Rok później został mianowany dowódcą 3. batalionu wojsk inżynieryjnych SS.
W czasie wojny w 1940 roku walczył we Francji, gdzie został odznaczony Krzyżem Żelaznym pierwszej oraz drugiej klasy za odwagę. W 1941 roku został przeniesiony do 3. Dywizji Pancernej SS Totenkopf, walczącej na froncie wschodnim. W 1942 roku został odznaczony Krzyżem Rycerskim za odwagę oraz zdolności dowódcze, którymi się wykazał podczas bitwy pod Demiańskiem.
W 1944 roku Ullrich został mianowany dowódcą 6. regimentu grenadierów SS, a w październiku tego samego roku objął dowództwo nad 5 Dywizją Pancerną SS Wiking, która walczyła na Węgrzech. Pod koniec wojny podniesiony do rangi Oberführera. 5 maja 1945 roku poddał się wraz ze swoimi wojskami siłom radzieckim.
Karl Ullrich zmarł w Bad Reichenhall w 1996 roku w wieku 86 lat.

</doc>
<doc id="1792517" url="https://pl.wikipedia.org/wiki?curid=1792517" title="Port lotniczy Al-Kadarif">
Port lotniczy Al-Kadarif

Port lotniczy Al-Kadarif (IATA: GSU, ICAO: HSGF) – port lotniczy położony w Al-Kadarif, w Sudanie.

</doc>
<doc id="1792519" url="https://pl.wikipedia.org/wiki?curid=1792519" title="Fernando Sabino">
Fernando Sabino

Fernando Tavares Sabino (ur. 12 października 1923 w Belo Horizonte, zm. 11 października 2004 w Rio de Janeiro) – brazylijski pisarz i dziennikarz.
Zarys biografii.
Już jako nastolatek był autorem tekstów do gazet. Pierwszy zbiór opowiadań ("Os grilos não cantam mais") wydał w 1941. Był współpracownikiem czasopisma „Correio da Manhã”. W 1944 osiadł w Rio de Janeiro, ukończył studia prawnicze. Lata 1946–1948 spędził w Nowym Jorku. Uznanie – także poza granicami Brazylii – przyniosła mu opublikowana w 1956 powieść "O encontro marcado". Jego dorobek obejmuje ok. 50 pozycji książkowych, był wielokrotnie nagradzany, m.in. w 1980 Nagrodą Jabuti za powieść "O grande mentecapto" (1979). Jego utwory były ekranizowane. Umarł na nowotwór wątroby.

</doc>
<doc id="1792520" url="https://pl.wikipedia.org/wiki?curid=1792520" title="Opatrzność Boża">
Opatrzność Boża



</doc>
<doc id="1792521" url="https://pl.wikipedia.org/wiki?curid=1792521" title="Port lotniczy Al-Faszir">
Port lotniczy Al-Faszir

Port lotniczy Al-Faszir (IATA: ELF, ICAO: HSFS) – port lotniczy położony w Al-Faszir, w Sudanie.

</doc>
<doc id="1792522" url="https://pl.wikipedia.org/wiki?curid=1792522" title="Częściowa głuchota">
Częściowa głuchota



</doc>
<doc id="1792524" url="https://pl.wikipedia.org/wiki?curid=1792524" title="Głuchota">
Głuchota

Utrata słuchu (głuchota) – niezdolność do odbierania bodźców akustycznych.
Przyczyną głuchoty może być:
Dalszymi przyczynami głuchoty są często: zapalenie ucha środkowego; ekspozycja na nadmierny, długotrwały hałas; starzenie się komórek słuchowych i neuronów (głuchota starcza); wrodzone uszkodzenie narządu słuchu; zatrucie; otoskleroza. 
Szacuje się, że w Polsce około 100 tysięcy ludzi ma problemy ze słuchem. Trudności te są na tyle istotne, że uniemożliwiają swobodną komunikację z otoczeniem. Szacunki nie obejmują licznej grupy osób, które utraciły zdolność słyszenia z wiekiem.
Podział głuchoty ze względu na przyczynę wad słuchu.
Głuchota wrodzona.
Może być spowodowana m.in.: chorobą matki w czasie ciąży (szczególnie w pierwszych 12 tygodniach ciąży), konfliktem serologicznym, czynnikami toksycznymi uszkadzającymi płód (m.in. leki, używki) i zaburzeniami hormonalnymi.
Embriopatie.
Jeśli głuchota jest spowodowana przez czynniki działające w pierwszym trymestrze ciąży, to takie uszkodzenia dotyczą zawiązków narządu słuchu i określa się je jako embriopatie. Wirusowe zakażenia, które mogą spowodować utratę słuchu w tym czasie to:
Fetopatie.
Jeśli głuchota jest spowodowana przez czynniki działające na rozwinięte narządy to takie uszkodzenia określa się jako fetopatie. Zakażenia, które mogą spowodować utratę słuchu w taki sposób to:
Głuchota nabyta.
Spowodowana wcześniejszym bądź patologicznym porodem, urazami mechanicznymi powstałymi podczas porodu. Powodują ja także czynniki występujące w dalszym rozwoju, m.in.: ostre lub przewlekłe choroby ucha, choroby zakaźne, choroby wysokogorączkowe (zapalenie opon mózgowych), antybiotyki, urazy chemiczne, mechaniczne oraz psychiczne.
Głuchota dziedziczna.
Głuchota dziedziczna – gdy głuchota występowała wcześniej u innych członków rodziny i zależy od określonych genów; może być dziedziczona autosomalnie recesywnie lub autosomalnie dominująco i występuje jako wada odosobniona lub w zespołach wad.
W niektórych przypadkach możliwe jest leczenie chirurgiczne. Osoby niedosłyszące mogą poprawić swoją zdolność słyszenia za pomocą aparatów słuchowych.
Funkcjonowanie psychiczne osób głuchych jest przedmiotem działu psychologii – surdopsychologii, natomiast ich nauczanie – działu pedagogiki – surdopedagogiki. Osoby głuche znacznie skuteczniej niż językami fonicznymi mogą się posługiwać językami migowymi.
W środowiskach osób głuchych od urodzenia istnieje bardzo silne negatywne nastawienie do ujmowania głuchoty jako choroby bądź niepełnosprawności. Takie ujęcie odbierane jest jako stygmatyzujące. Szczególnie w Ameryce (środowisko Uniwersytetu Gallaudeta) akcentuje się istnienie tzw. „kultury Głuchych” (Głuchych pisane wielką literą), a więc grupy społecznej o odrębnym języku (migowym), własnych obyczajach i tradycjach. W Szwecji głusi (Głusi) traktowani są jako mniejszość językowa.
Częściowa głuchota.
Głuchota częściowa (ang. "Partial Deafness") – rodzaj niedosłuchu, w którym chory ma znacznie zaburzone odczuwanie tonów wysokich natomiast prawidłowe lub tylko nieznacznie ograniczone odczuwanie tonów niskich. Częściowa głuchota dotycząca obu uszu stanowi znaczny problem dla chorych, ponieważ zaburza w znacznym stopniu prawidłowe funkcjonowanie takiego chorego w społeczeństwie. Przykład: chory z częściową głuchotą słyszy pukanie do drzwi natomiast wysoki dźwięk dzwonka telefonu jest przez niego niesłyszalny.
Przyczyny częściowej głuchoty nie są do końca poznane jednak wydaje się, że są podobne do tych, które powodują utratę słuchu.
Podział ze względu na moment powstania w stosunku do możliwości posługiwania się językiem.
Ze względu na moment powstania w stosunku do możliwości posługiwania się językiem wyróżnia się:

</doc>
<doc id="1792526" url="https://pl.wikipedia.org/wiki?curid=1792526" title="Kauffung">
Kauffung



</doc>
<doc id="1792527" url="https://pl.wikipedia.org/wiki?curid=1792527" title="John Adams Whipple">
John Adams Whipple

John Adams Whipple (ur. 10 września 1822 w Grafton w Massachusetts, zm. 10 kwietnia 1891 w Cambridge) – amerykański wynalazca, fotograf i pionier fotografii nocnej. Jako pierwszy w Stanach Zjednoczonych wyprodukował substancje chemiczne używane w dagerotypach. Otrzymał nagrodę za jedne z najwcześniejszych fotografii Księżyca, a także był pierwszym, który sfotografował gwiazdy inne niż Słońce (Wegę i gwiazdę wielokrotną – Kastor).

</doc>
<doc id="1792528" url="https://pl.wikipedia.org/wiki?curid=1792528" title="Port lotniczy Al-Dżunajna">
Port lotniczy Al-Dżunajna

Port lotniczy Al-Dżunajna (IATA: EGS, ICAO: HSGN) – port lotniczy położony w miejscowości Al-Dżunajna, w Sudanie.

</doc>
<doc id="1792529" url="https://pl.wikipedia.org/wiki?curid=1792529" title="Die Fischer von Catan">
Die Fischer von Catan



</doc>
<doc id="1792530" url="https://pl.wikipedia.org/wiki?curid=1792530" title="Osadnicy z Catanu">
Osadnicy z Catanu

Osadnicy z Catanu – wieloosobowa gra planszowa wymyślona przez Klausa Teubera, wydana po raz pierwszy w 1995 przez niemieckie wydawnictwo Franckh-Kosmos-Verlag pod nazwą "Die Siedler von Catan".
Podstawowa wersja gry jest przeznaczona dla 3-4 graczy, ale istnieją rozszerzenia pozwalające zagrać w 5 lub 6 osób, a gracze opracowali własne zasady dla gry dwuosobowej.
Historia gry.
Pierwotny projekt Klausa Teubera był rozbudowaną grą o odkrywaniu i rozwoju nowego świata. Pomiędzy 1993 a 1995 autor oraz firma Kosmos dopracowali i uprościli grę, która przybrała aktualną formę. Niewykorzystana mechanika z tego projektu została wykorzystana w kolejnych grach Klausa Teubera: "Entdecker" oraz "Löwenherz".
Prawdopodobnie najbliższą pierwotnej koncepcji autora jest gra utworzona z podstawowej wersji gry i pierwszego rozszerzenia – "Żeglarze z Catanu", którego mechanika opiera się na pomyśle eksploracji nowych lądów.
Gra zdobyła ogromną popularność na całym świecie. Została przetłumaczona na: angielski, czeski, duński, niderlandzki, fiński, francuski, grecki, węgierski, włoski, islandzki, japoński, koreański, łotewski, litewski, norweski, portugalski, rosyjski, słoweński, hiszpański, szwedzki, polski oraz hebrajski. W ciągu 15 lat od ukazania się wersji podstawowej, w Niemczech sprzedano ponad 10 mln egzemplarzy wersji podstawowej i dodatków.
W Polsce podstawowa wersja gry została wydana w 2005 przez wydawnictwo Galakta z Krakowa.
W polskiej wersji pojawiły się podstawowe wersje gry: „Osadnicy z Catanu“ (w wersji z plastikowymi elementami oraz w wersji z drewnianymi elementami), „CATAN. Gra Planszowa”.
Nagrody i wyróżnienia.
W 1995 zdobyła prestiżową niemiecką nagrodę Spiel des Jahres oraz Deutscher Spiele Preis i Essener Feder, a w 1996 – Origins Award. Po wydaniu w Polsce zdobyła tytuł Gra Roku 2005.
Rozgrywka.
Każdy z graczy reprezentuje tytułowych osadników zakładających kolonie na wcześniej niezamieszkanej wyspie Catan. Wyspa składa się z wyłożonych losowo na początku każdej gry heksagonalnych żetonów wyobrażających różne rodzaje terenu: las, pola uprawne, łąki, góry, wzgórza i pustynię. Na każdym polu umieszczony jest żeton z liczbą. Wyspę otacza morze, a na wybrzeżu znajdują się porty. Osady zakładane przez graczy dostarczają ich właścicielom surowców naturalnych, zależnie od przylegającego do nich terenu oraz od rzutu kośćmi w każdej turze. Surowce naturalne są używane do budowania dróg, rozbudowywania osad w miasta oraz nabywania kart rozwoju.
Gracze mogą handlować surowcami, które wyprodukują zarówno pomiędzy sobą jak i przy pomocy portów. Ten ostatni sposób jest jednak bardzo kosztowny lub ograniczony do jednego rodzaju surowców. Ponieważ bardzo trudno jednemu graczowi wyprodukować wszystkie surowce potrzebne do rozwoju, odpowiednio podejmowane decyzje handlowe są istotnym elementem strategii prowadzącej do sukcesu. Interakcję pomiędzy graczami komplikuje również istnienie złodzieja, który kradnie graczom surowce i utrudnia ich produkcję. W grze nie występują elementy walki. Oprócz używania złodzieja, niepodejmowania handlu z innymi graczami oraz blokowania rozwoju ich dróg i osad, nie ma możliwości wyrządzenia szkody przeciwnikom.
Zwycięzcą zostaje gracz, który zgromadzi dziesięć punktów zwycięstwa. Punkty zwycięstwa uzyskuje się za wybudowanie osady lub miasta, najdłuższej drogi, stworzenie największej armii złożonej z rycerzy lub karty rozwoju reprezentującej specjalne budowle.
Strategie gry.
Generalną zasadą zwycięskiej strategii jest jak najwcześniejsze rozpoczęcie produkcji. Rozwój produkcji we wczesnej fazie gry pozwala na szybszy rozwój dróg i osad już na początku rozgrywki. Gdy tylko zapewnimy produkcję podstawowego surowca, gracz może poświęcić uwagę pozostałym aspektom gry: czy to budowaniu najdłuższej drogi, czy kontrolowaniu portów. Nieprawidłowy rozwój na początku gry skutkuje coraz większymi trudnościami w dalszej części rozgrywki.
Poniżej zestawiono podstawowe strategie stosowane w "Osadnikach z Catanu":
Rozszerzenia i dodatki.
Popularność Osadników z Catanu spowodowała wydanie przez producenta dodatków do gry oraz całkowicie nowych gier opartych na treści fabularnej gry lub jej mechanice. Wybierając dodatki do podstawowej wersji gry, należy zwrócić uwagę na:
Rozszerzenia do podstawowej wersji gry.
Rozszerzenia (wydane w Polsce):
Dodatki pozwalające grać w 5 lub 6 osób:
Dodatkowe scenariusze do rozszerzeń:
Rozszerzenia do podstawowej wersji gry (nie wydane w Polsce):
Inne gry na podstawie "Osadników".
Wydano także samodzielne gry niebędące rozszerzeniami, ani odmianami podstawowej wersji, lecz zostały osadzone w świecie Catanu:
Ponadto wydane gry niedostępne w polskiej wersji:
Inne wersje:

</doc>
<doc id="1792538" url="https://pl.wikipedia.org/wiki?curid=1792538" title="Malombe">
Malombe

Malombe – jezioro w Malawi, 10 km na południe od jeziora Niasa. Leży 472 m n.p.m., jego długość wynosi 30 km, a szerokość 15 km. Głębokość jeziora sięga 250 metrów. Brzegi są częściowo zarośnięte roślinnością, częściowo zabagnione. Na południowym wschodzie jezioro graniczy z Parkiem Narodowym Liwonde. Przez jezioro przepływa rzeka Shire. 
Według danych FAO w jeziorze Malombe odławia się rocznie 12 100 ton ryb.

</doc>
<doc id="1792539" url="https://pl.wikipedia.org/wiki?curid=1792539" title="Fossarianie">
Fossarianie



</doc>
<doc id="1792540" url="https://pl.wikipedia.org/wiki?curid=1792540" title="Lake Malombe">
Lake Malombe



</doc>
<doc id="1792541" url="https://pl.wikipedia.org/wiki?curid=1792541" title="Stephane Demol">
Stephane Demol



</doc>
<doc id="1792542" url="https://pl.wikipedia.org/wiki?curid=1792542" title="Jezioro Malombe">
Jezioro Malombe



</doc>
<doc id="1792544" url="https://pl.wikipedia.org/wiki?curid=1792544" title="Port lotniczy Ambatondrazaka">
Port lotniczy Ambatondrazaka

Port lotniczy Ambatondrazaka (IATA: WAM, ICAO: FMMZ) – port lotniczy położony w Ambatondrazaka, na Madagaskarze.

</doc>
<doc id="1792545" url="https://pl.wikipedia.org/wiki?curid=1792545" title="Gatunek amfidromiczny">
Gatunek amfidromiczny

Gatunek amfidromiczny (gr. "ámphō" 'oba', "drómos" 'bieg') – gatunek dwuśrodowiskowego zwierzęcia wodnego przystosowanego do życia w wodzie słodkiej i słonej, okresowo przemieszczający się pomiędzy wodami morskimi a słodkimi, ale nie w celu rozrodu, lecz w ramach wędrówek żerowiskowych lub zimowiskowych. 

</doc>
<doc id="1792546" url="https://pl.wikipedia.org/wiki?curid=1792546" title="James Bannatyne">
James Bannatyne

James Bannatyne (ur. 30 czerwca 1975 r. w Lower Hutt w Nowej Zelandii) – nowozelandzki piłkarz, reprezentant kraju grający na pozycji bramkarza.
Kariera piłkarska.
Karierę rozpoczął w 1988 w klubie Petone. W 1997 przeszedł do klubu Miramar Rangers. W 2001 przeszedł do Football Kingz. W 2002 powrócił do Miramar Rangers. W 2005 przeszedł do klubu Canterbury United. Od 2006 do 2010 grał w Team Wellington, gdzie zakończył karierę.
Kariera reprezentacyjna.
Karierę reprezentacyjną rozpoczął 18 czerwca 2001 w spotkaniu z Wyspami Cook wygranym przez jego drużynę 2:0. W 2009 został powołany przez trenera Rickiego Herberta na Puchar Konfederacji 2009, gdzie reprezentacja Nowej Zelandii odpadła w fazie grupowej. 10 maja 2010 został powołany na MŚ 2010. Po tym turnieju zakończył karierę reprezentacyjną, dla której wystąpił w 3 spotkaniach.

</doc>
<doc id="1792548" url="https://pl.wikipedia.org/wiki?curid=1792548" title="Port lotniczy Kalemie">
Port lotniczy Kalemie

Port lotniczy Kalemie – port lotniczy zlokalizowany w Kalemie, w Demokratycznej Republice Konga.

</doc>
<doc id="1792551" url="https://pl.wikipedia.org/wiki?curid=1792551" title="Lygia Fagundes Telles">
Lygia Fagundes Telles

Lygia Fagundes da Silva Telles, właśc. Lygia de Azevedo Fagundes (ur. 19 kwietnia 1923 w São Paulo, zm. 3 kwietnia 2022 tamże) – brazylijska pisarka.
Życiorys.
Już jako nastolatka pisała opowiadania. Pierwszy zbiór opowiadań ("Praia Viva") wydała w 1944. Studiowała prawo na uniwersytecie w rodzinnym mieście, pracowała jako urzędniczka i wykładowca akademicki. Jej dorobek obejmuje cztery powieści oraz kilkanaście innych tomów (opowiadania, wspomnienia). W Polsce ukazał się jej debiut powieściowy "W kamiennym kręgu" ("Ciranda de Pedra"). Książka na początku lat 80. została przerobiona na serial telewizyjny. Telles była wielokrotnie nagradzana, m.in. w 1974 Nagrodą Jabuti za powieść "As Meninas". Była członkiem Academia Paulista de Letras (od 1982) oraz Academia das Ciências de Lisboa (od 1987).

</doc>
<doc id="1792553" url="https://pl.wikipedia.org/wiki?curid=1792553" title="Ignac Itzchak">
Ignac Itzchak



</doc>
<doc id="1792555" url="https://pl.wikipedia.org/wiki?curid=1792555" title="Sydney Morning Herald">
Sydney Morning Herald



</doc>
<doc id="1792556" url="https://pl.wikipedia.org/wiki?curid=1792556" title="Port lotniczy Ilebo">
Port lotniczy Ilebo

Port lotniczy Ilebo – port lotniczy w Ilebo, w Demokratycznej Republice Konga.

</doc>
<doc id="1792557" url="https://pl.wikipedia.org/wiki?curid=1792557" title="Aju">
Aju

Aju ("Plecoglossus altivelis") – gatunek stynkokształtnej ryby amfidromicznej, cenionej w Japonii ryby konsumpcyjnej znanej głównie ze sposobu jej poławiania przez japońskich rybaków – przy użyciu tresowanych kormoranów. Jest jedynym przedstawicielem rodzaju "Plecoglossus".
Zasięg i środowisko występowania.
"Plecoglossus altivelis" występują w północno-zachodnim Pacyfiku wzdłuż wschodnich wybrzeży Azji – od Hokkaido po Tajwan. Od późnej jesieni do wiosny przebywają w przybrzeżnych wodach morskich, w marcu – przy temperaturze około 10 °C – wstępują do rzek i jezior, zwłaszcza w Japonii. Wędrówki aju nie są związane z tarłem. Poza formą amfidromiczną aju wytwarza też formy wyłącznie rzeczne lub wyłącznie jeziorowe. 
Biologia i ekologia.
Z wyglądu aju jest podobna do stynki, w podobny sposób składa też ikrę. Drobne różnice anatomiczne, w tym różnice w uzębieniu skłoniły ichtiologów, by zaliczyli aju do odrębnego rodzaju – jest jedynym przedstawicielem rodzaju "Plecoglossus", wyodrębnianym do niedawna w monotypową rodzinę Plecoglossidae, w 2006 włączoną w randze podrodziny Plecoglossinae do stynkowatych. Aju osiąga zwykle 30, maksymalnie 70 cm długości. Jest rybą żyjącą krótko, formy rzeczne rzadko dłużej niż rok, formy jeziorowe dwa lub trzy lata. Tarło odbywa w rzekach wczesną jesienią. Po tarle część dorosłych osobników ginie, pozostałe przy życiu oraz larwy spływają do morza i tam zimują. Larwy żywią się planktonem. Po osiągnięciu 5–7 cm długości młode ryby wędrują do rzek, gdzie żywią się glonami i owadami. Dojrzałość płciową uzyskują przy długości około 20 cm.
Znaczenie gospodarcze.
W Japonii ryby te mają duże znaczenie gospodarcze. Ich mięso ma słodkawy posmak, stąd angielska nazwa "sweetfish" – słodka ryba. Są poławiane z łowisk naturalnych oraz hodowane w akwakulturze. Japońscy rybacy wykorzystują do ich połowu oswojone i tresowane kormorany japońskie ("Phalacrocorax capillatus") trzymane na uwięzi. Ptakom nakładana jest obroża uniemożliwiająca połknięcie ryby. Kormorany nurkują w poszukiwaniu zdobyczy, a pochwycone ryby aportują rybakowi lub są przez niego ściągane przy pomocy linki. 
Podgatunki.
Wyróżniono trzy podgatunki aju:

</doc>
<doc id="1792558" url="https://pl.wikipedia.org/wiki?curid=1792558" title="Plecoglossus altivelis">
Plecoglossus altivelis



</doc>
<doc id="1792563" url="https://pl.wikipedia.org/wiki?curid=1792563" title="Port lotniczy Mongo">
Port lotniczy Mongo

Port lotniczy Mongo – port lotniczy położony w Mongo, w Czadzie.

</doc>
<doc id="1792564" url="https://pl.wikipedia.org/wiki?curid=1792564" title="Open 13 2007">
Open 13 2007

Open 13 2007 – tenisowy turniej ATP rangi ATP International Series z cyklu Open 13 rozgrywany w dniach 12–18 lutego 2007 roku w Marsylii na kortach twardych w hali o puli nagród 510 250 euro.

</doc>
<doc id="1792565" url="https://pl.wikipedia.org/wiki?curid=1792565" title="Worldwide Hustler">
Worldwide Hustler

Worldwide Hustler – jest to mixtape Obie Trice z 2008 roku. Na płycie gościnnie wystąpili Eminem i The Game.

</doc>
<doc id="1792568" url="https://pl.wikipedia.org/wiki?curid=1792568" title="Terechowe (obwód żytomierski)">
Terechowe (obwód żytomierski)

Terechowe () – wieś na Ukrainie, w obwodzie żytomierskim, w rejonie berdyczowskim, w hromadzie Semeniwka. W 2001 roku liczyła 483 mieszkańców.
W terechowskim dworze urodzili się powstaniec Stefan i pamiętnikarz Tadeusz Bobrowscy, wujowie (bracia matki pisarza Eweliny z Bobrowskich Korzeniowskiej) Josepha Conrada.
W ocalałym dworku Bobrowskich znajduje się muzeum Josepha Conrada otwarte w 1987 roku.

</doc>
<doc id="1792570" url="https://pl.wikipedia.org/wiki?curid=1792570" title="Dyskografia 50 Centa">
Dyskografia 50 Centa

Dyskografia 50 Centa – amerykańskiego rapera, aktora i przedsiębiorcy. Zawiera nagrania solowe, w tym albumy, kompilacje, ścieżki dźwiękowe czy single. Ponadto zawarto występy gościnne od roku 2000 oraz teledyski rapera.
W 2002 roku 50 Cent podpisał kontrakt muzyczny z wytwórnią Eminema – Shady Records i w następnym roku wydał debiutancki album pt. "Get Rich or Die Tryin’". Płyta zadebiutowała na najwyższym miejscu notowania Billboard 200 w Stanach Zjednoczonych oraz zaznaczyła swoją obecność na ogólnoświatowych listach przebojów. Tytuł stał się ogromnym sukcesem kasowym sprzedając się w ponad 15 milionach egzemplarzach na całym świecie. Single „In da Club” i „21 Questions” osiągnęły 1. pozycję na liście Billboard Hot 100. Kolejny singel „P.I.M.P.” także osiągnął sukces, notując się na 3. miejscu. W międzyczasie 50 Cent podjął współpracę z amerykańską raperką Lil’ Kim przy utworze „Magic Stick”, który osiągnął drugą pozycję notowania Hot 100.
W 2005 roku raper wydał swój drugi studyjny album pt. "Massacre". Płyta dotarła na szczyt listy sprzedaży Billboard 200, jak również do pierwszej dziesiątki najlepiej sprzedających się albumów na świecie. We własnym kraju Curtis sprzedał prawie 5 milionów egzemplarzy płyty. Był to drugi pod względem wielkości sprzedaży wynik płyty w owym roku, zaraz po artystce Mariah Carey. Dzięki udanym singlom „Disco Inferno”, „Just a Lil Bit” i „Candy Shop” popularność rapera wzrosła. W tamtym czasie raper opublikował także ścieżkę dźwiękową do filmu pt. "Get Rich or Die Tryin", w którym odegrał główną rolę. Tytuł był luźno oparty na życiu rapera. Single, które promowały ścieżkę dźwiękowe to "Hustler’s Ambition", " Window Shopper", oraz "Best Friend" i "I'll Whip Ya Head Boy".
Dwa lata później, we wrześniu 2007 roku odbyła się premiera kolejnego albumu 50 Centa, pt. "Curtis". Dzięki dobrym singlom, które osiągnęły popularność, tytuł zdołał dotrzeć do miejsca drugiego listy przebojów w Stanach Zjednoczonych. Niestety sprzedaż w tym kraju nie była tak wysoka jak przy poprzednich produkcjach. Wyniosła ona zaledwie 1 300 000 egzemplarzy. Natomiast na świecie płyty rozeszły się w nakładzie 2 milionów kopii. W 2009 roku odbyła się premiera czwartego albumu artysty pt. "Before I Self Destruct". Krytycy muzyczni stwierdzili, że ta płyta to swoisty powrót rapera do bardziej mrocznych klimatów. Przeciwieństwo poprzedniego albumu, który był bardziej rozrywkowy. Pomimo trzech singli, tytuł nie stał się sukcesem kasowym. Płyta osiągnęła zaledwie status złotej, sprzedając się w ilości przekraczającej 500 000 egzemplarzy.
W czerwcu 2014 roku Jackson wydał piąty studyjny album zatytułowany "". Utwory pochodzące ze standardowej wersji albumu były wydane jako single. Do grudnia 2014 r. w Stanach Zjednoczonych sprzedano ponad 124 000 sztuk płyty.
W lipcu 2011 r. w celu promocji nadchodzącego albumu rapera pt. "Street King Immortal" opublikowano utwór „Outlaw”, który osiągnął pozycję 87. na listach przebojów w Stanach Zjednoczonych i Kanadzie. Darmowy album/mixtape pt. "5 (Murder by Numbers)" został wydany 6 lipca 2012 roku. Ponadto wydano cztery oficjalne single, „New Day”, „My Life”, „Major Distribution” oraz „We Up”, które miały promować "Street King Immortal", jednak w późniejszym czasie wycofano je. Przewidywana premiera szóstego solowego albumu to rok 2017.

</doc>
<doc id="1792572" url="https://pl.wikipedia.org/wiki?curid=1792572" title="Pole Majorany">
Pole Majorany



</doc>
<doc id="1792577" url="https://pl.wikipedia.org/wiki?curid=1792577" title="Frances Hardinge">
Frances Hardinge

Frances Hardinge (ur. 6 lutego 1973 w Brighton, East Sussex) – brytyjska pisarka, twórczyni literatury dziecięcej i młodzieżowej, autorka powieści i opowiadań.
Biografia.
Urodziła się w Brighton jako córka Juliana Alexandra Hardinge’a, 4. barona Hardinge of Penshurst (hrabstwo Kent), w latach 1997–1999 członka brytyjskiej Izby Lordów, i Anthei June West. Dorastała w Penshurst, po czym studiowała anglistykę w Somerville College na Uniwersytecie Oksfordzkim. W 2006 roku za swoją pierwszą powieść "Fly by Night" otrzymała nagrodę Branford Boase Award. W 2015 roku powieść "Drzewo kłamstw" przyniosła jej Nagrodę Costa i nominację do Carnegie Medal. W 2018 roku została wybrana członkinią Royal Society of Literature. Mieszka w Oksfordzie.
Twórczość.
Powieści Frances Hardinge rozgrywają się w przeszłości ("Drzewo kłamstw" w XIX wieku, "Czara cieni" w XVII wieku) lub wyimaginowanych krainach ("Światło głębin" w fikcyjnym archipelagu Miriad); charakteryzują się subtelnym intelektualizmem i wartką akcją. Niektóre z jej książek nawiązują do powieści gotyckiej. W 2017 roku brytyjski pisarz i dziennikarz Philip Womack nazwał Frances Hardinge „mistrzynią tworzenia przerażającej wspaniałości” i zwracał uwagę na jej niezwykły smak językowy.

</doc>
<doc id="1792579" url="https://pl.wikipedia.org/wiki?curid=1792579" title="Andre Braugher">
Andre Braugher

Andre Braugher (ur. 1 lipca 1962 w Chicago w stanie Illinois) – amerykański aktor.
Życiorys.
Zagrał rolę Thomasa Searlesa w filmie "Chwała" (1989) oraz detektywa Franka Pembletona w serialu telewizyjnym "Wydział zabójstw Baltimore" (1993–1998). Dwukrotny laureat nominacji do Złotego Globu. Zagrał również w "" z Jessicą Albą.

</doc>
<doc id="1792581" url="https://pl.wikipedia.org/wiki?curid=1792581" title="Emil Sembach">
Emil Sembach

Emil Sembach (ur. 2 kwietnia 1891 koło Grein, zm. 1 lipca 1934 w Karkonoszach) – niemiecki SS-Oberführer, członek kierownictwa SS na Śląsku.
Urodził się w Górnej Austrii w 1891 roku. W czasie I wojny światowej służył jako artylerzysta. Po wojnie walczył w oddziałach Freikorpsu, potem wstąpił do NSDAP.
Do 1933 roku uzyskał stopień oberführera. W 1934 roku został przyłapany przez Sicherheitsdienst na przywłaszczeniu oraz kontaktach homoseksualnych z Kurtem Wittje. Po tym wydarzeniu wyrzucony z partii i SS. 30 czerwca 1934 roku, wraz z rozpoczęciem nocy długich noży, Sembach został aresztowany w Brzegu na Opolszczyźnie na rozkaz swojego politycznego rywala Udo von Woyrscha, przewieziony do Oleśnicy i zabity dzień później w Karkonoszach. 

</doc>
<doc id="1792582" url="https://pl.wikipedia.org/wiki?curid=1792582" title="Fermion Diraca">
Fermion Diraca

Cząstki Diraca – fermiony, które są opisane równaniem Diraca, czyli nie są identyczne ze swoją antycząstką; przeciwieństwo cząstek Majorany. Nazwa cząstek Diraca pochodzi od nazwiska fizyka Paula Diraca, który jako pierwszy zapisał równanie opisujące jednocześnie elektron i pozyton.
W modelu standardowym cząstkami Diraca są wszystkie fermiony elementarne. Istnieją jednak teorie wykraczające poza ten model, zgodnie z którymi neutrina są cząstkami Majorany.
Spinor Diraca można przedstawić za pomocą dwóch spinorów Weyla, które to zmieniają się w różny sposób przy transformacjach Lorentza. Reprezentacja fundamentalna formula_1 (nakrycie uniwersalne właściwych transformacji Lorentza) działa na lewoskrętne spinory Weyla, a reprezentacja antyfundamentalna na prawoskrętne.

</doc>
<doc id="1792585" url="https://pl.wikipedia.org/wiki?curid=1792585" title="Jiráskova chata">
Jiráskova chata

Chata Jiraska (cz. "Jiráskova chata") – schronisko turystyczne z wieżą widokową zlokalizowane na wzniesieniu ok. 615 m n.p.m. w miejscowości Dobroszow, części miasta Náchod – na trasie głównego górskiego szlaku Jiraska, w Kraju hradeckim, w Czechach, kilkanaście kilometrów od granicy z Polską.
Wieża jest jednym z elementów schroniska turystycznego „Jiráskova chata” i stanowi ważną dominantę widokową tego rejonu. Wstęp na wieżę jest płatny. Tuż obok budowli znajdują się skałki nazwane „Żaba” oraz „Morowa” z postawionym na nich krzyżem.
Historia.
Pierwsze schronisko postawiono tutaj w 1895 ze środków Klubu českých turistů, jednakże już po kilkunastu lat użytkowania okazało się być zbyt małe i wymagana była jego kapitalna przebudowa. Obecne schronisko pochodzi z przebudowy dokonanej w latach 1921-1923 według projektu, z roku 1912, wykonanego przez słowackiego architekta – Dušana Jurkoviča. Zburzono wówczas stare schronisko z wieżą widokową, w którego miejsce powstała obecnie stojąca budowla. Otwarcie nastąpiło w dniu św. Wacława, 28 października 1923 roku, a miejscu temu nadano imię pisarza i dramaturga Aloisa Jiráska. Fundusze na przebudowę pozyskano od darczyńców, których nazwiska upamiętniono w kamieniach wmurowanych w obejście schroniska (kamień węgielny nowego schroniska postawiono 10 lipca 1921). W roku 2002 schronisko przeszło kolejny remont i zostało przystosowane do celów restauracyjno-noclegowych, z restauracją na 70 osób i pokojami noclegowymi na ok. 45 osób.
Dojazd.
Do schroniska i jego wieży prowadzi duża liczba szlaków, m.in. z Náchodu oraz z Nowego Miasta nad Metują, czy oddalonego o ok. 3 km schroniska Piekło (cz. "Peklo"). Nieopodal zwiedzać można pamiątki po tzw. Betonowej granicy – systemie umocnień budowanych przez Czechosłowację w latach 30. XX w. (niedaleko znajduje się „twierdza Dobrošov”).

</doc>
<doc id="1792587" url="https://pl.wikipedia.org/wiki?curid=1792587" title="Budowlani Warszawa">
Budowlani Warszawa



</doc>
<doc id="1792588" url="https://pl.wikipedia.org/wiki?curid=1792588" title="Józef Mostowski">
Józef Mostowski

Józef Mostowski (1763-1817) – poseł inflancki na Sejm Czteroletni w 1790 roku. Był zwolennikiem Konstytucji 3 maja i jednym z 83 posłów, którzy 2 maja 1791 w mieszkaniu marszałka Małachowskiego podpisali zobowiązanie popierania projektu konstytucji, członek Zgromadzenia Przyjaciół Konstytucji Rządowej.
2 maja 1791 roku podpisał asekurację, w której zobowiązał się do popierania projektu Ustawy Rządowej. Od listopada 1791 do marca 1792 towarzyszył księciu Czartoryskiemu w dyplomatycznej misji do Drezna. Był synem Pawła Michała Mostowskiego (wojewody pomorskiego i mazowieckiego). Ożeniony z Domicellą z Siekierzyńskich, z którą miał jednego syna Edwarda (1790–1855) rosyjskiego dyplomatę i od 1843 hrabiego.

</doc>
<doc id="1792589" url="https://pl.wikipedia.org/wiki?curid=1792589" title="Josef Vacenovský">
Josef Vacenovský

Josef Vacenovský (ur. 9 lipca 1937 w Ratíškovicach w Czechosłowacji) – były czeski piłkarz występujący na pozycji napastnika.
Kariera piłkarska.
Josef zaczynał karierę w klubie Baník Ratíškovice. W 1956 roku przeszedł do klubu Dukla Praga. W klubie tym grał przez trzynaście lat. W 1969 przeszedł do belgijskiego La Gantois. W 1971 roku przeszedł do KSC Lokeren, w którym grał zaledwie rok. W 1972 roku powrócił do kraju, by grać jako grający trener w klubie CSAD Benešov. W 1978 roku zakończył karierę piłkarską.
W reprezentacji Czechosłowacji zagrał jedno spotkanie. Był w kadrze na Euro 1960.

</doc>
<doc id="1792593" url="https://pl.wikipedia.org/wiki?curid=1792593" title="Boris Feldman">
Boris Feldman

Boris Mironowicz Feldman ros. Борис Миронович Фельдман (ur. 1890 w Pińsku, zm. 12 czerwca 1937 w Moskwie) – radziecki wojskowy, komkor od 1935 roku.
Życiorys.
Urodzony w rodzinie żydowskiego stolarza. Współpracował z działaczami ruchu robotniczego, za co był kilkakrotnie aresztowany, sądzony i skazywany. 
W 1913 powołany do armii carskiej, walczył w I wojnie światowej. Członek RKP(b) od 1919. W maju 1918 wstąpił do Armii Czerwonej. W latach 1918 – 1922 sekretarz Sztabu Rejonowego Briańska. W 1919 pomocnik szefa Oddziału Operacyjnego 13 Armii, później szef sztabu 1 Brygady 9 Dywizji Strzelców. W 1920 pomocnik szefa sztabu, a potem szef sztabu 57 i 55 Dywizji Strzelców. W latach 1920–1921 szef sztabu samodzielnej brygady. W czasie powstania tambowskiego w 1921 dowódca Korpusu Ekspedycyjnego w Tambowie. 
W latach 1922–1925 dowódca 17 Korpusu Strzelców, w latach 1925 – 1928 dowódca 19 Korpusu Strzelców. W latach 1928 – 1934 szef sztabu Leningradzkiego Okręgu Wojskowego. W latach 1934–1937 szef Głównego Zarządu Kadr Armii Czerwonej, członek Rady Wojskowej przy Komisariacie Ludowym Obrony ZSRR. W 1937 zastępca dowódcy Moskiewskiego Okręgu Wojskowego.
W okresie „wielkiego terroru”, 15 maja 1937 aresztowany przez NKWD. Jego wymuszone zeznania dały pretekst do aresztowania m.in. Tuchaczewskiego. Sądzony przez nadzwyczajne zgromadzenie Sądu Najwyższego ZSRR i skazany 11 czerwca 1937 na śmierć z zarzutu o "udział w spisku wojskowym w Armii Czerwonej i przygotowaniu obalenia władzy sowieckiej drogą powstania zbrojnego i klęski ZSRR w nadchodzącej wojnie". Wraz z nim zostało skazanych siedmiu innych wysokich dowódców Armii Czerwonej: Michaił Tuchaczewski, Jona Jakir, Robert Ejdeman, August Kork, Witalij Primakow, Ijeronim Uborewicz, Witowt Putna. Stracony 12 czerwca 1937. Ciało skremowano w krematorium na Cmentarzu Dońskim, prochy pochowano anonimowo.
Zrehabilitowany postanowieniem Kolegium Wojskowego Sądu Najwyższego ZSRR 31 stycznia 1957.
Odznaczony Orderem Czerwonego Sztandaru.

</doc>
<doc id="1792594" url="https://pl.wikipedia.org/wiki?curid=1792594" title="Janusz Suchecki">
Janusz Suchecki

Janusz Suchecki (ur. 27 marca 1930, zm. 1990) – polski żużlowiec.
W latach 1948–1964 startował w rozgrywkach z cyklu Drużynowych Mistrzostw Polski, reprezentując kluby Legii Warszawa (1948, 1958–1959), PKM (Ogniwa) Warszawa (1949–1950), CWKS Warszawa (1951), CWKS Wrocław (1952), Budowlanych Warszawa (1953–1957) oraz Polonii Bydgoszcz (1960–1964). Pięciokrotnie zdobył medale DMP: srebrny (1952) oraz cztery brązowe (1959, 1960, 1961, 1964).
Pomiędzy 1950 a 1962 r. dziewięciokrotnie startował w finałach Indywidualnych Mistrzostw Polski, dwukrotnie zdobywając medale: srebrny (1954, cykl turniejów) oraz brązowy (Wrocław 1952). Do innych jego indywidualnych sukcesów należało zdobycie m.in. II m. w Criterium Asów (Bydgoszcz, 1951), II m. (1954) i III m. (1951) w Memoriałach Alfreda Smoczyka w Lesznie oraz III m. w Memoriale im. Zbigniewa Raniszewskiego (Bydgoszcz, 1961).
Kilkukrotnie startował w eliminacjach Indywidualnych Mistrzostw Świata, trzykrotnie (1957, 1958, 1960) awansując do finałów kontynentalnych (najlepszy wynik: Wiedeń, 1957 – IX miejsce).

</doc>
<doc id="1792595" url="https://pl.wikipedia.org/wiki?curid=1792595" title="Romano Kristoff">
Romano Kristoff

Romano Kristoff – urodzony w Hiszpanii aktor filmów klasy "B", okazjonalnie scenarzysta i reżyser, znany także jako Rom Kristoff i Ron Kristoff.
Kariera.
Po opuszczeniu Legii Cudzoziemskiej, podróżował dookoła świata, zanim osiedlił się na Filipinach, gdzie rozpoczął pracę w niskobudżetowych filmach akcji i uczył się różnych stylów sztuk walki. Zdobył czarny pas w karate.
Pod koniec lat siedemdziesiątych, w latach osiemdziesiątych oraz na początku lat dziewięćdziesiątych XX wieku grał w filipińskich niskobudżetowych filmach akcji, a także Hongkongu i USA. Stał się jednym z ulubionych aktorów produkcji SilverStar, który został przemianowany na rynkach zachodnich na Kinavesa. Filmy wyprodukowane przez Kinavesa lub SilverStar były naśladowały sukcesy produkcji amerykańskich, dystrybuowane na całym świecie przez Menahem Golan, stawały się coraz bardziej popularne w sklepach wideo w całej Europie i Ameryce. Jedną z popularnych produkcji z tego okresu jest film "Slash" (1984).

</doc>
<doc id="1792604" url="https://pl.wikipedia.org/wiki?curid=1792604" title="Ołeksandr Jewtuszok">
Ołeksandr Jewtuszok

Ołeksandr Wasylowycz Jewtuszok, ukr. Олександр Васильович Євтушок, ros. Александр Васильевич Евтушок, "Aleksandr Wasiljewicz Jewtuszok" (ur. 11 stycznia 1970 w Dżankoju) – ukraiński piłkarz, grający na pozycji obrońcy, a wcześniej pomocnika, reprezentant Ukrainy.
Kariera piłkarska.
Kariera klubowa.
W 1990 rozpoczął karierę piłkarską w miejscowym klubie Tawrija Symferopol, skąd w 1992 przeszedł do Naftowyka Ochtyrka, a w następnym roku do Jaworu Krasnopole. W 1993 został zaproszony do lwowskich Karpat. W sezonie 1995/96 występował w Dniprze Dniepropetrowsk. W 1997 wyjechał do Anglii, gdzie bronił barw Coventry City F.C. Po krótkim okresie powrócił do Ukrainy, gdzie ponownie został piłkarzem Karpat. Karierę piłkarską kończył w kijowskim CSKA.
Kariera reprezentacyjna.
7 września 1994 debiutował w drużynie narodowej Ukrainy w przegranym 0:2 meczu kwalifikacyjnym do Euro-96 z Litwą. Łącznie rozegrał 8 gier reprezentacyjnych.
Życie prywatne.
Po zakończeniu kariery sprzedał mieszkanie we Lwowie i kupił dom we wsi Morski koło miasta Sudak na Krymie. Został Świadkiem Jehowy oraz zajął się działalnością turystyczna. Jest żonaty, uważa wychowywanie trzech córek za najważniejsze zadanie w życiu i dlatego też nie chce pracować jako trener lub agent piłkarski.

</doc>
<doc id="1792606" url="https://pl.wikipedia.org/wiki?curid=1792606" title="Nonyn">
Nonyn

Nonyn – organiczny związek chemiczny, węglowodór nienasycony z grupy alkinów.

</doc>
<doc id="1792607" url="https://pl.wikipedia.org/wiki?curid=1792607" title="Ashley Fox">
Ashley Fox

Ashley Fox (ur. 15 listopada 1969 w Sutton Coldfield) – brytyjski polityk i prawnik, poseł do Parlamentu Europejskiego VII i VIII kadencji.
Życiorys.
Studiował prawo na Politechnice w Bristolu. Pracował przez rok we Francji jako asystent. W 1994 rozpoczął praktykę jako radca prawny, specjalizując się w sprawach ubezpieczeniowych. W 2001 z ramienia Partii Konserwatywnej kandydował bez powodzenia do Izby Gmin. Od 2002 był radnym w Bristolu.
W wyborach w 2009 uzyskał mandat posła do Parlamentu Europejskiego. W PE VII kadencji został członkiem nowej grupy o nazwie Europejscy Konserwatyści i Reformatorzy, a także Komisji Spraw Konstytucyjnych. W 2014 z powodzeniem ubiegał się o europarlamentarną reelekcję.

</doc>
<doc id="1792608" url="https://pl.wikipedia.org/wiki?curid=1792608" title="Asłanbiek Chusztow">
Asłanbiek Chusztow

Asłanbiek Witaljewicz Chusztow (ros. Асланбек Витальевич Хуштов; ur. 1 lipca 1980 w Biełoglince) – rosyjski zapaśnik w stylu klasycznym, mistrz olimpijski, medalista mistrzostw świata, trzykrotny mistrz Europy. Z pochodzenia Kabardyjczyk.
Największym jego sukcesem jest złoty medal igrzysk olimpijskich w Pekinie w kategorii do 96 kg. W 2008 roku okazał się najlepszy w mistrzostwach Europy, a rok później ponownie zwyciężył w mistrzostwach Starego Kontynentu (wygrał również w 2010) i był trzeci w mistrzostwach świata.
Pierwszy w Pucharze Świata w 2008 i 2009. Trzeci na igrzyskach wojskowych w 2007. Wicemistrz Rosji w 2007 i trzeci w 2005, 2006 i 2011 roku.

</doc>
<doc id="1792609" url="https://pl.wikipedia.org/wiki?curid=1792609" title="Przegroda oczodołowa">
Przegroda oczodołowa

Przegroda oczodołowa (łac. "septum orbitale") – delikatna warstwa tkanki łącznej zbitej o utkaniu regularnym, rozpościerająca się pod m. okrężnym oka. Zaczyna się na kostnym brzegu oczodołu jako przedłużenie jego okostnej, po czym zstępuje na powierzchnię powieki, łącząc się z odpowiednią tarczką i (w wypadku powieki górnej) również powierzchowną część m. dźwigacza powieki górnej. Największą grubość osiąga po bokach, gdzie leży z przodu więzadła powiekowego bocznego i do tyłu od więzadła powiekowego przyśrodkowego wraz z woreczkiem łzowym. Troczek m. skośnego górnego znajduje się jeszcze głębiej. Przegrodę przeszywają liczne naczynia oraz nerwy: łzowe, nadbloczkowe, podbloczkowe i nadoczodołowe oraz wiązki włókien m. dźwigacza powieki górnej. Przegroda oczodołowa nie jest sztywną i nieruchomą blaszką, lecz bierze udział we wszystkich ruchach powiek. Jej główne zadanie polega na odseparowaniu od przodu ciała tłuszczowego oczodołu i tym samym osłonie elementów leżących wewnątrz.

</doc>
<doc id="1792611" url="https://pl.wikipedia.org/wiki?curid=1792611" title="Lubraniec Miasto">
Lubraniec Miasto

Lubraniec Miasto – dawny wąskotorowy przystanek osobowy w Lubrańcu, w gminie Lubraniec, w powiecie włocławskim, w województwie kujawsko-pomorskim, w Polsce.

</doc>
<doc id="1792614" url="https://pl.wikipedia.org/wiki?curid=1792614" title="The Stripped Mixes">
The Stripped Mixes

The Stripped Mixes – kolekcja klasycznych utworów Michaela Jacksona i The Jackson 5 w nowych miksach.

</doc>
<doc id="1792615" url="https://pl.wikipedia.org/wiki?curid=1792615" title="Julie Girling">
Julie Girling

Julie Girling (ur. 21 grudnia 1956 w Londynie) – brytyjska polityk, posłanka do Parlamentu Europejskiego VII i VIII kadencji.
Życiorys.
W 1979 ukończyła studia z zakresu historii i polityki na University of Liverpool. Podjęła początkowo pracę w Ford Motor Company jako doradca. Później była zatrudniona jako menedżer w różnych brytyjskich koncernach przemysłowych. Kilka lat spędziła w Indonezji.
W 1999 została radną dzielnicową z ramienia Partii Konserwatywnej, w 2003 przewodniczącą rady. W 2005 wybrano ją do rady hrabstwa Gloucestershire, weszła w skład władz wykonawczych tej jednostki.
W wyborach w 2009 uzyskała mandat deputowanej do Parlamentu Europejskiego. W PE VII kadencji została członkinią nowej grupy o nazwie Europejscy Konserwatyści i Reformatorzy, a także Komisji Ochrony Środowiska Naturalnego, Zdrowia Publicznego i Bezpieczeństwa Żywności. W 2014 z powodzeniem ubiegała się o europarlamentarną reelekcję.

</doc>
<doc id="1792616" url="https://pl.wikipedia.org/wiki?curid=1792616" title="Kościół św. Andrzeja Boboli w Szczecinie">
Kościół św. Andrzeja Boboli w Szczecinie

Kościół św. Andrzeja Boboli w Szczecinie – modernistyczny kościół rzymskokatolicki w Szczecinie, na osiedlu Turzyn, przy ul. Pocztowej.
Architektura.
Projekt kościoła powstał w roku 1928, autorem był szczeciński architekt Adolf Thesmacher. Prace budowlane rozpoczęły się w 1932, w następnym roku budynek kościoła ukończono. Kościół jest w stylu modernistycznym, dwupoziomowy, pseudobazylikowy, z wysoką wieżą, kryty dachem dwuspadowym. Strefa wejściowa akcentowana czterema masywnymi pilastrami. Daje się zauważyć pewne delikatne odwołania do stylistyki romanizmu, przetworzonej przez język modernistyczny.
W 1964 wymieniono parkiet na posadzkę kamienną, a w 1969 posadowiono nowe ołtarze. Rok później wykonano mozaikę w prezbiterium, nowy ołtarz główny i tabernakulum. W 1989 pokryto dach nową blachą miedzianą. W 1994 zainstalowano nowe oświetlenie i wymieniono instalację centralnego ogrzewania.
Historia parafii.
W okresie przedwojennym budynek należał do kościoła ewangelickiego (luterańskiego), pierwszym pastorem był J. Ahnke.
W kwietniu 1945 pierwszy powojenny prezydent Szczecina – Piotr Zaremba wystąpił do abpa Walentego Dymka o zapewnienie obsługi duszpasterskiej coraz liczniej przybywającym do miasta osadnikom polskim. W odpowiedzi, już w czerwcu przybyli do miasta pierwsi jezuici (pierwszym był o. Sebastian Matczak). Po różnego rodzaju perturbacjach z władzami komunistycznymi, a także nieudanych zabiegach o pozyskanie kościoła św. Piotra i Pawła, uruchamiają kościół pod wezwaniem św. Andrzeja Boboli. Poświęcenie świątyni odbyło się 1 października 1945, a erygowanie parafii – 1 marca 1946. W ciągu tego roku odbyły się poważne prace związane z odbudową i naprawami budynku kościoła.
W 1952 nastąpiło poświęcenie kościoła dolnego – przeznaczonego głównie dla obsługi duszpasterskiej dzieci i młodzieży. W tym też roku przebywał w parafii kardynał Stefan Wyszyński. 31 stycznia 1955 jezuici zostali zmuszeni przez władze komunistyczne do opuszczenia Szczecina pod zarzutami "złego oddziaływania na młodzież i inteligencję", co wywołało protest mieszkańców i petycję do władz. Decyzję uznano za nieuzasadnioną dopiero w październiku 1957.
W 1967 przebywał w parafii Agostino Casaroli – wysłannik Watykanu do spraw rozmów z rządem PRL.
W 1978, po konfliktach z władzami, Szczecin opuścił bezkompromisowy duszpasterz akademicki – o. Hubert Czuma. W czasie stanu wojennego kościół był ważnym ogniwem dystrybucji pomocy zagranicznej, a wielu parafian trafiło do obozów internowania.
W 1989 odsłonięto przed świątynią pamiątkową tablicę poświęconą podziemnej Solidarności na terenie Szczecina.
Od 1993 parafia wydaje nieregularne czasopismo pod tytułem "Biuletyn Parafii św. Andrzeja Boboli w Szczecinie".
W 1995 odbyły się uroczystości z okazji 50-lecia obecności jezuitów w Szczecinie pod przewodnictwem abpa Mariana Przykuckiego.
16 maja 2020 roku kościół parafialny św. Andrzeja Boboli został podniesiony do rangi sanktuarium.

</doc>
<doc id="1792618" url="https://pl.wikipedia.org/wiki?curid=1792618" title="Bydgoszcz Wąskotorowa">
Bydgoszcz Wąskotorowa

Bydgoszcz Wąskotorowa – dawna wąskotorowa stacja kolejowa w Bydgoszczy, w województwie kujawsko-pomorskim, w Polsce. Położona była na osiedlu Okole i stanowiła pierwszą stację linii wąskotorowej łączącej Bydgoszcz z Koronowem.
13 grudnia 2018 w miejscu dawnej stacji otwarto dziesiąty dyskont Lidla w Bydgoszczy.

</doc>
<doc id="1792620" url="https://pl.wikipedia.org/wiki?curid=1792620" title="Wybory parlamentarne w Australii w 1903 roku">
Wybory parlamentarne w Australii w 1903 roku

Wybory parlamentarne w Australii w 1903 roku odbyły się w dniu 16 grudnia. Były drugimi wyborami federalnymi od powstania Związku Australijskiego. Przedmiotem głosowania była obsada wszystkich 75 miejsc w Izbie Reprezentantów oraz 19 miejsc w Senacie. Zasady wyborów nie uległy poważniejszym zmianom i obie izby wyłaniano z zastosowaniem ordynacji większościowej. Największe "novum" polegało na tym, iż we wszystkich stanach w wyborach do izby niższej głosowano w jednomandatowych okręgach wyborczych (w 1901 takie rozwiązanie zastosowano tylko w niektórych spośród nich).
Wybory przyniosły osłabienie obu najsilniejszych dotąd partii - rządzącej Partii Protekcjonistycznej oraz stanowiącej w poprzedniej kadencji główne ugrupowanie opozycyjne Partii Wolnego Handlu. Poważnie wzmocniona została natomiast Australijska Partia Pracy (ALP). W efekcie powstał parlament podzielony między trzy partie o podobnej sile, z których żadna nie była w stanie samodzielnie rządzić. Skutkiem była bardzo duża niestabilność australijskiej sceny politycznej przez cały czas drugiej kadencji Izby Reprezentantów. W ciągu trzech lat jej trwania, kraj miał aż cztery gabinety. Trzy z nich - odziedziczony po poprzednim parlamencie pierwszy gabinet Alfreda Deakina, gabinet Chrisa Watsona i drugi gabinet Alfreda Deakina - opierały się na bardzo kruchej i burzliwej, nieformalnej współpracy protekcjonistów i ALP. W okresie silnego skonfliktowania tych ugrupowań w latach 1904-05, mniejszościowy gabinet George’a Reida tworzyła Partia Wolnego Handlu.
Czwartym ugrupowaniem, któremu udało się wprowadzić do parlamentu swoich przedstawicieli, choć tylko po jednym w każdej izbie, była efemeryczna Revenue Tariff Party, grupująca kilku polityków znanych ze stanowej sceny politycznej Tasmanii. Wkrótce po wyborach obaj jej reprezentanci wstąpili do frakcji parlamentarnej Partii Wolnego Handlu, co oznaczało faktyczny koniec partii.
Wyniki.
Izba Reprezentantów.
W wyborach do Izby Reprezentantów obsadzano wszystkie 75 mandatów. 
Senat.
W wyborach do Senatu obsadzano 19 z 36 mandatów. 

</doc>
<doc id="1792622" url="https://pl.wikipedia.org/wiki?curid=1792622" title="Nu-Mixx Klazzics Vol. 2">
Nu-Mixx Klazzics Vol. 2

Nu-Mixx Klazzics Vol.2 to album zawierający remiksy utworów amerykańskiego rapera 2Paca. Jest kontynuacją Nu-Mixx Klazzics Jej sprzedaż wyniosła ponad 15 000 kopii w ciągu pierwszego tygodnia dzięki czemu zadebiutował na 45 pozycji na Billboard 200.

</doc>
<doc id="1792623" url="https://pl.wikipedia.org/wiki?curid=1792623" title="Jeanny (singel Falco)">
Jeanny (singel Falco)

Jeanny – singiel austriackiego wokalisty oraz instrumentalisty rockowego Falco z albumu Falco 3 wydany w 1986 roku.

</doc>
<doc id="1792624" url="https://pl.wikipedia.org/wiki?curid=1792624" title="Ostatni krąg">
Ostatni krąg



</doc>
<doc id="1792625" url="https://pl.wikipedia.org/wiki?curid=1792625" title="Octopus vulgaris">
Octopus vulgaris



</doc>
<doc id="1792631" url="https://pl.wikipedia.org/wiki?curid=1792631" title="The Remix Suite">
The Remix Suite

The Remix Suite – kolekcja zremiksowanych klasycznych utworów Michaela Jacksona i The Jackson 5.

</doc>
<doc id="1792635" url="https://pl.wikipedia.org/wiki?curid=1792635" title="Parafia ewangelicko-reformowana w Łodzi">
Parafia ewangelicko-reformowana w Łodzi



</doc>
<doc id="1792636" url="https://pl.wikipedia.org/wiki?curid=1792636" title="Koronowo Wąskotorowe">
Koronowo Wąskotorowe

Koronowo Wąskotorowe – dawna wąskotorowa stacja kolejowa w Koronowie, w gminie Koronowo, w powiecie bydgoskim, w województwie kujawsko-pomorskim. Była to stacja końcowa wąskotorowej linii kolejowej z Bydgoszczy Wąskotorowej. Linia ta została otwarta w 1895 roku. W 1896 wybudowano dworzec. W 1969 roku linię zamknięto dla ruchu pasażerskiego.

</doc>
<doc id="1792641" url="https://pl.wikipedia.org/wiki?curid=1792641" title="Kruszwica Wąskotorowa">
Kruszwica Wąskotorowa

Kruszwica Wąskotorowa – nieczynna wąskotorowa stacja kolejowa w Kruszwicy, w gminie Kruszwica, w powiecie inowrocławskim, w województwie kujawsko-pomorskim, w Polsce. Była własnością kolei cukrowniczej należącej do Cukrowni Kruszwica. Została wybudowana w 1882 roku. Zlikwidowana została w 2003 roku.

</doc>
<doc id="1792642" url="https://pl.wikipedia.org/wiki?curid=1792642" title="Onkos">
Onkos

Onkos – wysoka peruka używana w teatrze greckim. Miała na celu wywołanie wrażenia wyższej osoby niż była w rzeczywistości. Podkreślała cechy danej osoby jak wiek lub jej charakter.
Bibliografia.
"Encyklopedia popularna PWN", Wydawnictwo Naukowe PWN, Warszawa 1993, 

</doc>
<doc id="1792643" url="https://pl.wikipedia.org/wiki?curid=1792643" title="This Is It (album)">
This Is It (album)

Michael Jackson’s This Is It: The Music That Inspired the Movie – ścieżka dźwiękowa do filmu Michael Jackson’s This Is It. Album jest wydany w dwóch wersjach: 1CD oraz wersji Deluxe.
Ścieżka dźwiękowa do filmu oprócz albumowych i singlowych wersji największych przebojów Michaela, które pojawiły się na próbach do koncertów przed występami w londyńskiej O2 Arena, dodatkowo zawiera wcześniej niepublikowany utwór, zarejestrowaną w 2009 roku piosenkę tytułową 'This Is It' w wersji podstawowej oraz nagranej z udziałem orkiestry. Wydanie limitowane płyty, to podwójny zestaw CD z 36 stronicową książeczką zawierającą unikatowe, wcześniej niepublikowane fotografie oraz 4 bonusami audio w postaci 3 znanych piosenek Michaela w wersjach demo, a także zaprezentowany po raz pierwszy, recytowany przez Króla Popu i napisany przez niego wiersz „Planet Earth”.

</doc>
<doc id="1792645" url="https://pl.wikipedia.org/wiki?curid=1792645" title="Socjalistyczna Partia Jedności Berlina Zachodniego">
Socjalistyczna Partia Jedności Berlina Zachodniego

Socjalistyczna Partia Jedności Berlina Zachodniego (niem. "Sozialistische Einheitspartei Westberlins", SEW) – niemiecka partia polityczna działająca w Berlinie Zachodnim.
SEW powstała 24 listopada 1962 roku, z inspiracji szefa enerdowskiej partii SED w okręgu berlińskim, Paula Vernera. Utworzono ją przez wydzielenie zachodnioberlińskiej komórki SED. Początkowo, do 1969 roku, działała pod nazwą "Sozialistische Einheitspartei Deutschlands – Westberlin" ("SED-W"). Gerhard Danelius był jej przywódcą do roku 1978.
Partia wydawała własny dziennik o nazwie "Die Wahrheit".
W czasie zjednoczenia Niemiec przyłączyła się do PDS.

</doc>
<doc id="1792646" url="https://pl.wikipedia.org/wiki?curid=1792646" title="Konstytucja Naddniestrza">
Konstytucja Naddniestrza

Konstytucja Naddniestrzańskiej Republiki Mołdawskiej – ustawa zasadnicza Naddniestrza. Przyjęta została w ogólnonarodowym referendum 24 grudnia 1995 i podpisana przez prezydenta Naddniestrzańskiej Republiki Mołdawskiej 17 stycznia 1996 roku.
Historia.
Pierwszą Konstytucję Naddniestrza przyjęto 2 września 1991 roku. Republika określona została w niej jako suwerenne i niepodległe państwo w składzie ZSRR (pod nazwą Naddniestrzańska SRR).
Aktualną Konstytucję NRM przyjęto w wyniku ogólnonarodowego referendum 24 grudnia 1995 roku. Za przedłożonym pod głosowanie tekstem opowiedziało się 82% wyborców. Na pamiątkę tego wydarzenia 24 grudnia ustanowiony został w Naddniestrzu Dniem Konstytucji.
30 czerwca 2000 wprowadzono zmiany w Konstytucji. Przekształciły one państwo z republiki parlamentarno-prezydenckiej w prezydencką, dwuizbowy parlament zastąpiony został przez parlament unikameralny, przy czym jego liczebność zmniejszyła się z 67 do 43 członków. Zlikwidowany został również przepis o możliwości sprawowania przez tę samą osobę urzędu prezydenta przez maksymalnie dwie kadencje z rzędu.
6 kwietnia 2003 odbyło się referendum w kwestii wprowadzenia prywatnej własności ziemskiej. Z powodu zbyt niskiej frekwencji zostało ono jednak uznane za nieważne.
Podział Konstytucji.
Konstytucja Naddniestrza składa się z preambuły, 5 rozdziałów, 106 artykułów części zasadniczej oraz 7 artykułów zawierających przepisy przejściowe i końcowe. 

</doc>
<doc id="1792647" url="https://pl.wikipedia.org/wiki?curid=1792647" title="Andrew Brons">
Andrew Brons

Andrew Henry William Brons (ur. 16 czerwca 1947 w Londynie) – brytyjski polityk i nauczyciel, poseł do Parlamentu Europejskiego VII kadencji.
Życiorys.
Ukończył Harrogate College, a w 1970 nauki polityczne na York University. Przez około czterdzieści lat prowadził zajęcia z zakresu prawa i polityki w Harrogate College.
Przez wiele lat działał w skrajnych, nacjonalistycznych i faszyzujących ugrupowaniach politycznych. W 1964 wstąpił do Narodowego Ruchu Socjalistycznego (utworzonego w dniu urodzin Adolfa Hitlera), był później członkiem Brytyjskiej Partii Narodowej, współtworzącej w 1967 Front Narodowy. Andrew Brons był przewodniczącym tej organizacji w Harrogate i jej czterokrotnym kandydatem do Izby Gmin. W pierwszej połowie lat 80. pełnił funkcję krajowego lidera Frontu Narodowego.
W wyborach w 2009 z ramienia Brytyjskiej Partii Narodowej uzyskał mandat posła do Parlamentu Europejskiego. Pozostał deputowanym niezrzeszonym, przystąpił do Komisji Spraw Konstytucyjnych. W 2013 powołał własną partię – British Democratic Party.

</doc>
<doc id="1792650" url="https://pl.wikipedia.org/wiki?curid=1792650" title="Jerzy Giżycki (krytyk filmowy)">
Jerzy Giżycki (krytyk filmowy)

Jerzy Giżycki (ur. 7 stycznia 1919, zm. 27 września 2009 w Warszawie) – polski krytyk filmowy, członek Stowarzyszenia Filmowców Polskich, z zamiłowania szachista. Ojciec Marcina Giżyckiego (historyka, teoretyka animacji).
Życiorys.
Recenzje filmowe pisał jeszcze przed wybuchem II wojny światowej. Po jej zakończeniu był (w 1946 r.) jednym z założycieli tygodnika „Film”, a w 1966 r. – miesięcznika „Kino”. Był również redaktorem pisma „Kamera”. Wydał kilka książek o tematyce filmowej, z których "W filmie nie ma rzeczy niemożliwych" była przez wiele lat jedną z najważniejszych o tematyce realizacji filmów. W latach 60. XX wieku prowadził w TVP program "Kino filmów animowanych".
Jego pasją były szachy. Był szachowym bibliofilem i kolekcjonerem. W 1960 r. w Warszawie ukazało się pierwsze wydanie jego monumentalnego albumu "Z szachami przez wieki i kraje" (II wyd. – 1972, III wyd. – 1984), które przetłumaczone zostało na język rosyjski, szwedzki, węgierski, duński, niemiecki, angielski oraz czeski. Wspólnie z A.Górnym napisał traktującą o grach książkę "Fortuna kołem się toczy" (Warszawa 1976), która ukazała się również w edycjach niemieckiej, słoweńskiej i serbsko-chorwackiej. W latach 80. był autorem (wspólnie z Władysławem Litmanowiczem) encyklopedii "Szachy od A do Z" (Warszawa 1986 [I tom] i 1987 [II tom]).
Od 1988 był członkiem honorowym Polskiego Związku Szachowego. Pochowany na cmentarzu Bródnowskim (kwatera 57C-6-16/18).

</doc>
<doc id="1792651" url="https://pl.wikipedia.org/wiki?curid=1792651" title="Lipno Płockie">
Lipno Płockie

Lipno Płockie – dawna wąskotorowa stacja kolejowa w Lipnie, w województwie kujawsko-pomorskim, w Polsce. Znajdowały się tu 2 perony.

</doc>
<doc id="1792653" url="https://pl.wikipedia.org/wiki?curid=1792653" title="Jerzy Giżycki">
Jerzy Giżycki



</doc>
<doc id="1792659" url="https://pl.wikipedia.org/wiki?curid=1792659" title="Raymond Mommens">
Raymond Mommens

Raymond Mommens (ur. 27 grudnia 1958 w Lebbeke) – belgijski piłkarz grający na pozycji lewego pomocnika.
Kariera klubowa.
Karierę piłkarską Mommens rozpoczął w KSC Lokeren. W sezonie 1975/1976 zadebiutował w pierwszej lidze belgijskiej, a już w następnym zaczął występować w pierwszym składzie Lokeren. W sezonie 1980/1981 wywalczył z Lokeren wicemistrzostwo kraju (najwyższe miejsce tego klubu za czasów gry w lidze belgijskiej). W tym samym sezonie wystąpił także w przegranym 0:4 finale Pucharu Belgii ze Standardem Liège. W Lokeren grał do 1986 roku. W barwach tego klubu rozegrał łącznie 306 ligowych meczów, w których strzelił 59 goli.
Latem 1986 Mommens przeszedł do Sportingu Charleroi. W Charleroi, podobnie jak w Lokeren, grał w podstawowym składzie. W 1993 roku po raz drugi w karierze wystąpił w finale belgijskiego pucharu, jednak Sporting uległ w nim 0:2 Standardowi Liège. Do końca sezonu 1996/1997 grał w pierwszym składzie w Charleroi. Wtedy też zakończył karierę piłkarską w wieku 39 lat.
Kariera reprezentacyjna.
W reprezentacji Belgii Mommens zadebiutował 16 listopada 1977 roku w przegranym 0:3 spotkaniu eliminacji do mistrzostw świata w Argentynie z Irlandią Północną. W 1980 roku został powołany do kadry Belgii na Euro 80, na którym zagrał w 4 meczach: z Anglią (1:1), z Hiszpanią (2:1), z Włochami (0:0) oraz finale z RFN. W 1982 roku był w kadrze Belgii na mistrzostwa świata w Hiszpanii, ale nie rozegrał tam żadnego spotkania, podobnie jak na Euro 84. W 1986 roku zajął 4. miejsce z reprezentacją na mistrzostwach świata w Meksyku. Zagrał tam tylko w meczu o 3. miejsce z Francją (2:4). Od 1977 do 1988 roku rozegrał w kadrze narodowej 18 meczów.
Kariera trenerska.
W latach 1999–2000 Mommens był pierwszym trenerem Sportingu Charleroi. Obecnie pełni w nim funkcję trenera młodzieży.

</doc>
<doc id="1792660" url="https://pl.wikipedia.org/wiki?curid=1792660" title="Nieszawa Wąskotorowa">
Nieszawa Wąskotorowa

Nieszawa Wąskotorowa – dawna wąskotorowa stacja kolejowa w Wagańcu, w województwie kujawsko-pomorskim, w Polsce. Została wybudowana w 1908 roku razem z linią kolejową z Dobrego Kujawskiego. Została zamknięta w 2002 roku.

</doc>
<doc id="1792661" url="https://pl.wikipedia.org/wiki?curid=1792661" title="Komunistyczny Związek Młodych Niemiec">
Komunistyczny Związek Młodych Niemiec

Komunistyczny Związek Młodych Niemiec (niem. "Kommunistischer Jugendverband Deutschlands", KJVD) – polityczna, niemiecka organizacja młodzieżowa istniejąca od 1925 roku. Była młodzieżówką Komunistycznej Partii Niemiec. Na początku lat 30. brała udział w walkach ulicznych przeciwko nazistom.
Została zlikwidowana po przejęciu władzy w Niemczech przez NSDAP.

</doc>
<doc id="1792668" url="https://pl.wikipedia.org/wiki?curid=1792668" title="Filipionki">
Filipionki

Filipionki (779 m n.p.m.) – niewielkie, zalesione wzniesienie w Beskidzie Śląskim, wyrastające z południowych stoków grzbietu wododziału Wisły i Olzy na zachód od zwornikowej Karolówki, poniżej istebniańskiego przysiółka Pietraszonka.
Nazwa związana z maleńkim osiedlem Istebnej (jedno tylko gospodarstwo) na polanie Filipionka – na południowo-zachodnich stokach przedmiotowego wzniesienia, nad doliną Olzy.
Od strony północnej, pod samym szczytem wzniesienia, znajduje się duża wychodnia skalna. Wychodnia ma formę długiego na ok. 80 m ciągu ambon skalnych, niekiedy rozwiniętych piętrowo w dwóch poziomach, o wysokości do ok. 10 m. Stanowi ona czoło wychodzących tu na powierzchnię, zapadających w kierunku południowym grubych ławic piaskowców i zlepieńców górnych warstw istebniańskich. W zlepieńcach, występujących w dolnych partiach ławic, dostrzec można liczne, duże okruchy skał metamorficznych (różne odmiany gnejsów i łupków mikowych), zaś w piaskowcach, znajdujących się wyżej, występują obok ziarn kwarcu liczne ziarna skaleni i białe, srebrzyście połyskujące blaszki muskowitu (odmiana miki). W ścianach wychodni, zwłaszcza przy ich podnóżu, wiele form niszczenia miękkiego fliszu karpackiego: szczelin, głębokich nisz, kominków itp.

</doc>
<doc id="1792670" url="https://pl.wikipedia.org/wiki?curid=1792670" title="Barbara Adamiak">
Barbara Adamiak

Barbara Grażyna Adamiak, z domu Wojtowicz (ur. 2 stycznia 1949 w Sanoku) – polska prawniczka, profesor nauk prawnych.
Życiorys.
Urodziła się 2 stycznia 1949 w Sanoku. Córka Zofii z domu Hrycaj i Tadeusza Wojtowicza, żołnierza ZWZ–Armii Krajowej, prawnika i nauczyciela.
Została absolwentką II Liceum Ogólnokształcącego w Sanoku z roku 1966. W 1971 ukończyła studia prawnicze na Wydziale Prawa i Administracji Uniwersytetu Wrocławskiego. W 1977 uzyskała stopień naukowy doktora nauk prawnych na podstawie rozprawy doktorskiej pt. "Odwołanie w polskim systemie postępowania administracyjnego" napisanej pod kierunkiem Jana Jendrośki. W 1987 otrzymała stopień doktora habilitowanego w dziedzinie nauk prawnych w zakresie postępowania administracyjnego i prawa postępowania administracyjnego na podstawie rozprawy habilitacyjnej pt. "Wadliwość decyzji administracyjnej". Została pracownikiem naukowym Uniwersytetu Wrocławskiego, wieloletnim dyrektorem Instytutu Nauk Administracyjnych. W 1992 została mianowana profesorem nadzwyczajnym. Została kierownikiem Zakładu Postępowania Administracyjnego i Sądownictwa Administracyjnego Wydziału Prawa, Administracji i Ekonomii Uniwersytetu Wrocławskiego. W latach 1993–1996 dziekan Wydziału Prawa, Administracji i Ekonomii Uniwersytetu Wrocławskiego. Zasiadła w radzie tego wydziału. Została także wykładowcą w Collegium Polonicum w Słubicach. W 1997 uzyskała tytuł naukowy profesora nauk prawnych. Brała udział w badaniach prowadzonych przez Instytut Nauk Prawnych PAN.
2 września 1991 objęła stanowisko sędzi Naczelnego Sądu Administracyjnego. Zasiadła w radzie naukowej czasopism „Zeszyty Naukowe Sądownictwa Administracyjnego”, „Samorząd Terytorialny”, „Acta Universitatis Wratislaviensis. Prawo”. Autorka i współautorka około 200 publikacji: monografii, komentarzy, podręczników, studiów, artykułów i glos z zakresu prawa administracyjnego, postępowania administracyjnego, postępowania administracyjnosądowego, samorządu terytorialnego.
3 października 1997 została odznaczona przez Prezydenta RP Aleksandra Kwaśniewskiego na wniosek Ministra Edukacji Narodowej Srebrnym Krzyżem Zasługi "za wzorowe, wyjątkowo sumienne wykonywanie obowiązków wynikających z pracy zawodowej". Otrzymała Nagrodę Rektora Uniwersytetu Wrocławskiego, Nagrodę Ministra Szkolnictwa Wyższego i Nauki, Nagrodę Sekretarza Naukowego Polskiej Akademii Nauk.
25 października 2022 została odznaczona przez Prezydenta RP Andrzeja Dudę Krzyżem Oficerskim Orderu Odrodzenia Polski "za wybitne zasługi w działalności na rzecz rozwoju dziedziny prawa administracyjnego w Polsce".

</doc>
<doc id="1792671" url="https://pl.wikipedia.org/wiki?curid=1792671" title="Olga Sehnalová">
Olga Sehnalová

Olga Sehnalová (ur. 25 października 1968 w Kromieryżu) – czeska polityk, lekarka i samorządowiec, posłanka do Parlamentu Europejskiego VII i VIII kadencji.
Życiorys.
Ukończyła studia na Wydziale Lekarskim Uniwersytetu Masaryka w Brnie. Odbyła dwuletni staż na University of Utah. Podjęła następnie pracę lekarki w szpitalu w Kromieryżu. Wybierana na radną tej miejscowości, od 1998 do 2012 pełniła funkcję zastępczyni burmistrza. Od 2008 do 2012 reprezentowała Czeską Partię Socjaldemokratyczną w sejmiku kraju zlińskiego.
W wyborach europejskich w 2009 z listy ČSSD uzyskała mandat posłanki do Parlamentu Europejskiego. Przystąpiła do grupy Postępowego Sojuszu Socjalistów i Demokratów, została członkinią Komisji Transportu i Turystyki. W 2014 z powodzeniem ubiegała się o reelekcję na kolejną kadencję. W PE zasiadała do 2019. W 2020 wybrana na radną kraju żylińskiego.

</doc>
<doc id="1792673" url="https://pl.wikipedia.org/wiki?curid=1792673" title="Piotrków Kujawski Wąskotorowy">
Piotrków Kujawski Wąskotorowy

Piotrków Kujawski Wąskotorowy – nieczynna węzłowa wąskotorowa stacja kolejowa w Piotrkowie Kujawskim, w gminie Piotrków Kujawski, w powiecie radziejowskim, w województwie kujawsko-pomorskim, w Polsce. Stacja została zbudowana w 1914 roku przez okupacyjne wojska niemieckie. Od stacji biegła linia kolejowa do Kruszwicy, będąca własnością wąskotorowej kolei cukrowniczej należącej do Cukrowni Kruszwica.

</doc>
<doc id="1792676" url="https://pl.wikipedia.org/wiki?curid=1792676" title="Lichenes">
Lichenes



</doc>
<doc id="1792677" url="https://pl.wikipedia.org/wiki?curid=1792677" title="Myxomycota">
Myxomycota



</doc>
<doc id="1792678" url="https://pl.wikipedia.org/wiki?curid=1792678" title="Zygomycetes">
Zygomycetes



</doc>
<doc id="1792679" url="https://pl.wikipedia.org/wiki?curid=1792679" title="Gliniany (potok)">
Gliniany (potok)

Gliniany – potok, lewostronny dopływ Olzy o długości 3,46 km i powierzchni zlewni 4,51 km².
Potok płynie w Beskidzie Śląskim. Spływa w kierunku zachodnim, odwadniając m.in. południowe stoki Złotego Gronia i centrum Istebnej. Do Olzy wpada na wschód od przysiółka Istebnej, Jasnowic.

</doc>
<doc id="1792682" url="https://pl.wikipedia.org/wiki?curid=1792682" title="Endomycetes">
Endomycetes



</doc>
<doc id="1792684" url="https://pl.wikipedia.org/wiki?curid=1792684" title="Andrzej Gomułowicz">
Andrzej Gomułowicz

Andrzej Gomułowicz (ur. 12 lipca 1951) – polski prawnik, specjalista w zakresie prawa podatkowego, profesor nauk prawnych, kierownik Katedry Prawa Finansowego Wydziału Prawa i Administracji Uniwersytetu im. Adama Mickiewicza w Poznaniu. 
Życiorys.
Stopień doktorski otrzymał na podstawie rozprawy pt. "Kredyt konsumpcyjny jako źródło finansowania potrzeb ludności" (1977), której promotorem był Wojciech Łączkowski. Habilitował się na podstawie oceny dorobku naukowego oraz pracy zatytułowanej "Przerzucalność podatku obrotowego w Polskiej Rzeczypospolitej Ludowej" (1988). Tytuł naukowy profesora nauk prawnych został mu nadany w 2001 roku.
Jest członkiem Biura Orzecznictwa Naczelnego Sądu Administracyjnego, rady programowej miesięcznika „Prawo i Podatki” oraz zastępcą redaktora naczelnego Zeszytów Naukowych Sądownictwa Administracyjnego. Był członkiem Komisji Dyscyplinarnej do spraw nauczycieli akademickich przy Radzie Głównej Szkolnictwa Wyższego oraz Sekcji I - Nauk Humanistycznych i Społecznych Centralnej Komisji ds. Stopni i Tytułów w kadencji 2013−2016. Wykładowca Collegium Polonicum w Słubicach. Zasiada w radzie nadzorczej Fundacji Uniwersytetu im. Adama Mickiewicza.
Uchwałą Krajowej Rady Sądownictwa z 5 lutego 2018 otrzymał Medal „Zasłużony dla Wymiaru Sprawiedliwości – Bene Merentibus Iustitiae”
W 2017 opublikował artykuł "Tak powstaje dyktatura – jak PiS buduje ustój totalitarny", a w 2018 "Oblicze polskiej dyktatury".
Razem z Włodzimierzem Nykielem jest współautorem projektu Karty Praw Podatnika (2019), zbioru podstawowych praw podatników, którym odpowiadają obowiązki organów podatkowych.

</doc>
<doc id="1792685" url="https://pl.wikipedia.org/wiki?curid=1792685" title="Basidiomycotina">
Basidiomycotina



</doc>
<doc id="1792686" url="https://pl.wikipedia.org/wiki?curid=1792686" title="Deuteromycotina">
Deuteromycotina



</doc>
<doc id="1792691" url="https://pl.wikipedia.org/wiki?curid=1792691" title="Kamienna (Polonia Warszawa)">
Kamienna (Polonia Warszawa)



</doc>
<doc id="1792693" url="https://pl.wikipedia.org/wiki?curid=1792693" title="Stadion Polonii Warszawa">
Stadion Polonii Warszawa

Stadion Polonii Warszawa im. gen. Kazimierza Sosnkowskiego – stadion użytkowany przez klub Polonia Warszawa znajdujący się na Nowym Mieście przy ul. Konwiktorskiej 6. 
Właścicielem obiektu jest miasto stołeczne Warszawa, a zarządcą Stołeczne Centrum Sportu Aktywna Warszawa.
Opis.
Początkowo Polonia nie miała własnego boiska i grała głównie na Agrykoli. Stan ten postanowiono zmienić w połowie lat dwudziestych. 
Pierwsze prasowe doniesienia o placu pod budowę stadionu „Polonia” pochodzą z 1923 roku i dotyczą 2 hektarów obok placu Broni. Ostatecznie klub otrzymał prawie 5-hektarową działkę kilkaset metrów dalej, przy ulicy Konwiktorskiej. Początkowo planowano zbudować tu dość duży stadion na 20 tys. miejsc według projektu architekta Juliusza Nagórskiego. Koszty budowy wyliczono na ok. 1 400 000 ówczesnych złotych, co jak się okazało było zbyt dużym przedsięwzięciem. Dlatego zmieniono plany i rozpoczęto budowę prowizorycznego obiektu, np. przeniesiono drewniane trybuny z parku Sobieskiego. Należy tu wspomnieć, że już w 1916 roku Tadeusz Tołwiński zaprojektował stadion Klubu Polonia na dawnej esplanadzie Cytadeli i być może to właśnie ten plan stał się podstawą zrealizowanego wiele lat później obiektu. 
Klub dysponował na początek sumą ok. 60 000-80 000 zł. W 1926 roku gazety donosiły o postępach prac na stadionie „Polonii”, gdzie pracowało 50 robotników niwelujących ziemię i ustawiających ogrodzenie. Klub otrzymał wsparcie najpierw 8000 zł, a następnie 39500 zł z funduszu dla bezrobotnych. „Roboty ziemne wykonane zostaną według planów p. Nagórskiego, a reszta sposobem gospodarskim” - donoszono w gazetach. Sportowcy, nawet ci najbardziej znani, społecznie pomagali w budowie, np. przy sadzeniu kilkuset topoli i kilkudziesięciu krzewów otaczających obiekt. Prace szły pełną parą, ale środki były ograniczone więc całość realizowano w trzy lata. 15 sierpnia 1928 roku stadion był już gotów i rozegrano tu pierwszy mecz piłkarski (Polonia-Hasmonea Lwów 5:0), ale oficjalne otwarcie nastąpiło 30 września. W uroczystościach wzięli udział oficjele rządowi, a w przemówieniu płk Juliusz Ulrych powiedział: 
Rozegrano mecz koszykówki, był pokaz lotniczy i mecz piłkarski Polonia – Wisła Kraków 2:7.
Płyta stadionu na rzucie owalu składała się z wewnętrznego boiska i otaczającej go bieżni. Po stronie zachodniej, od ulicy Bonifraterskiej wybudowano trybuny z przewężona partią wejściową pośrodku. W linii tej ulicy stał długi budynek o nieustalonym wyglądzie.
Na sportową infrastrukturę Polonii składał się stadion z lekkoatletyczna bieżnią i trybunami na 10 000 widzów. Boisko piłkarskie i bieżnia odgrodzone były od miejsc dla publiczności charakterystyczną betonową barierą, której resztki są widoczne na stadionie do dziś. Od strony wschodniej usypano wał ziemny dla miejsc stojących (poprzednik tzw. Trybuny Kamiennej). Od strony ul. Bonifraterskiej stała wysoka drewniana trybuna. Kompleks sportowy uzupełniały 4 korty tenisowe i boisko do gier sportowych. To ostatnie zimą zamieniano (począwszy od 1930 roku) w lodowisko, które jako pierwsze w stolicy otrzymało sztuczne oświetlenie i radiowęzeł. Tor lodowy urządzono także na bieżni (od 1935 roku), ale obie zimowe inwestycje uzależnione były od kaprysów pogody. Pod koniec lat trzydziestych wykonano wiele prac remontowych i budowlanych np. przebudowano bieżnię, uzupełniono sieć wodociągową, wyremontowano szatnie, usypano wał ziemny dla miejsc stojących i wykonano na nim betonowe stopnie.Planowano również wyłożyć te stopnie różowym granitem i zbudować dalsze na łukach. W planach była również sala do tenisa na zimę, sale szermiercze itd. Całość terenu należącego do Polonii wynosiła ok. 5000 m². Tak więc w latach międzywojennych klub nie posiadał własnej hali sportowej ani przystani, korzystając z gościnności sal szkolnych lub ośrodka AWF. Od strony Konwiktorskiej funkcjonowało mieszkanie dozorcy, pokój klubowy i kasy.
W okresie okupacji stadion został przejęty przez niemiecką policję.
W czasie powstania warszawskiego, w nocy z 21 na 22 sierpnia 1944 roku, oddziały batalionów Zośka i Czata 49 wyprowadziły przez boisko Polonii uderzenie w stronę Dworca Gdańskiego. Chodziło o uzyskanie połączenia Starego Miasta z Żoliborzem. Natarcie nie powiodło się, a w walkach zginęło 12 powstańców. Obiekt uległ zniszczeniu, ocalała jedynie płyta stadionu. 
Po zakończeniu II wojny światowej stadion próbowała przejąć komunistyczna młodzieżówka – Związek Walki Młodych. Proces sądowy o prawa do obiektu zakończył się 27 listopada 1947 wyrokiem Sądu Okręgowego przywracającym stadion klubowi. Po koniecznych pracach remontowych jesienią 1950 roku rozegrano tu pierwszy mecz ligowy: Polonia-CWKS Warszawa 2:1. Po wojnie, oprócz nowych trybun wzniesiono socrealistyczny gmach wielofunkcyjny o reprezentacyjnym wejściu od Bonifraterskiej. Od tej pory wchodzi się do obiektów klubowych od Bonifraterskiej, ale i tak wierni kibice klubu niezmiennie mówią, że chodzą na mecze na Konwiktorską. 
W latach 1974-1978 prowadzono kolejny remont płyty boiska, a piłkarze grywali przeważnie na obiektach Marymontu i Warszawianki. W tym czasie pojawił się na bieżni lekkoatletycznej tartan (który potem sprawiał wiele kłopotów przy kolejnych modernizacjach).
W połowie lat osiemdziesiątych pojawiły się kolejne ambitne plany. Mówiło się o budowie hali z prawdziwego zdarzenia, planowano wydłużenie basenu do 50 metrów. Skończyło się na kolejnym remoncie i nieznacznym poszerzeniu płyty boiska i postawieniu szpetnych baraków mieszczących administrację klubu, które miały być tymczasowe, a stoją do dziś na terenie dawnych boisk do gier. 
W połowie lat dziewięćdziesiątych wymieniono na trybunie głównej drewniane ławki na krzesełka. Nieco wcześniej zamontowano wokół trybun kraty. Pojawiła się też wydzielona, posiadająca oddzielne wejście trybuna przeznaczona dla kibiców gości.
3 marca 2010 roku jedyny raz na stadionie zagrała piłkarska reprezentacja Polski, pokonując w meczu towarzyskim Bułgarię 2:0.
W sierpniu 2018 Rada m.st. Warszawy przyznała na rozbudowę stadionu kwotę 158 mln zł, która została wpisana do wieloletniej perspektywy finansowej. Stadion ma pomieścić 15,5 tys. widzów, obok ma również powstać nowa hala sportowa dla siatkarzy i koszykarzy oraz parking.
Trybuna główna.
W pełni zadaszona i wysoka "Trybuna Główna" najchętniej jest wybierana przez rodziny z dziećmi oraz osoby starsze. Miejsce to pozwala obserwować specjalne choreografie przygotowane przez kibiców zasiadających na przeciwległej "Kamiennej".
Trybuna Kamienna.
Potoczna nazwa wschodniej trybuny stadionu. Nazwa wzięła się od trybuny o konstrukcji ziemno-betonowej bez krzesełek bądź ławek, miejsca, z którego mecze Polonii oglądali najbardziej zagorzali fani. W 2004 roku nastąpiła modernizacja tej części stadionu, dzięki czemu "Kamienna" została zadaszona i wyposażona w symboliczną, nawiązującą do daty powstania klubu liczbę 1911 miejsc siedzących.
Sektor gości.
Dotychczas mógł przyjąć około 500 osób, ale w sierpniu 2009 roku zainstalowano tu 350 krzesełek. Jest on położony od strony ul. Międzyparkowej, w północnej części stadionu.
Architektura budynku klubowego.
Julian Brzuchowski w "Roczniku historii sztuki" opisał architekturę tego budynku w następujący sposób: 

</doc>
<doc id="1792695" url="https://pl.wikipedia.org/wiki?curid=1792695" title="Rypin Wąskotorowy">
Rypin Wąskotorowy

Rypin Wąskotorowy – nieczynna wąskotorowa stacja kolejowa w Rypinie, w województwie kujawsko-pomorskim, w Polsce.

</doc>
<doc id="1792696" url="https://pl.wikipedia.org/wiki?curid=1792696" title="Tatrzańskie Koleje Elektryczne">
Tatrzańskie Koleje Elektryczne

Tatrzańskie Koleje Elektryczne (słow. "Tatranské elektrické železnice", "TEŽ") – dwie linie kolei słowackich obsługujących połączenia u podnóża Tatr Wysokich. Pierwsza z nich kursuje na trasie Poprad – Stary Smokowiec – Szczyrbskie Jezioro. Liczy ona 29,110 km. Druga zaś, krótsza, położona została na linii Stary Smokowiec – Tatrzańska Łomnica. Ta liczy sobie 5,983 km. Linie te, choć o rozstawie szyn 1000 mm, stanowią oficjalnie część państwowej kolei słowackiej i oznaczone są właściwymi numerami – odpowiednio 183 i 184. W szerokim tego wyrażenia znaczeniu do tatrzańskich kolei elektrycznych zalicza się również kolej zębatą ze Szczyrby do Szczyrbskiego Jeziora i kolejkę na Hrebienok, jednak nie są one uwzględnione w tym artykule. Popularna „elektriczka” (w języku słowackim "električka" to tramwaj) łączy większość turystycznych i uzdrowiskowych osad miasta Wysokie Tatry; w wielu miejscach biegnie równolegle do samochodowej Drogi Wolności.
Historia.
Kolej w dobie Austro-Węgier.
Pierwsze powstające na Podtatrzu koleje doprowadziły do powstania ruchu turystycznego na tym terenie. Po stronie galicyjskiej (obecnie polskiej) była to linia Chabówka – Zakopane, uruchomiona w 1899 roku. Po stronie węgierskiej (obecnie słowackiej) pierwszymi połączeniami kolejowymi były natomiast Kolej Koszycko-Bogumińska, która dotarła do Popradu 6 grudnia 1871 roku, oraz linia Poprad – Kieżmark, uruchomiona 18 grudnia 1889 i przedłużona w 1895 do Podolińca. W tym samym roku, 1 września 1895 otwarta została linia do Tatrzańskiej Łomnicy. W roku 1896 zlecono budowę kolei zębatej Szczyrba – Szczyrbskie Jezioro. W 1904 roku połączenie ze Smokowcem zabezpieczały zaprzęgi końskie i omnibusy, a od 2 sierpnia 1904 nawet trolejbusy. Te jednak okazały się niewystarczające, a popradzcy przedsiębiorcy Vincent Matejka i Viliam Krieger, z których inicjatywy trolejbus uruchomiono, podjęli decyzję o budowie toru, który łączyłby Poprad i Stary Smokowiec. Rozstaw szyn miał wynosić 1000 mm, a linia miała być zelektryfikowana pod napięciem 550 V. Koncesja na budowę tego połączenia została udzielona w dniu 27 sierpnia 1906.
Jak się jednak okazało, inwestycja przerosła możliwości koncesjonariuszy. W związku z tym koncesję odkupiła budapeszteńska firma Phoebus, która doprowadziła prace do końca. Tory z Popradu do tatrzańskich uzdrowisk ułożono w latach 1906–1907, a uroczyste otwarcie linii z Popradu do Starego Smokowca miało miejsce 20 grudnia 1908 roku. Otwarcia tego dokonał hr. Aehrenthal. Trzy dni wcześniej – 17 grudnia 1908 roku – oddano do użytku kolejkę na Siodełko (Hrebienok). Niemalże dokładnie trzy lata później otwarto kolejne odcinki, od Smokowca do Tatrzańskiej Łomnicy oraz od Smokowca do Tatrzańskiej Polanki. Wreszcie, 13 sierpnia 1912, uruchomiona została linia do Szczyrbskiego Jeziora. Koleje nosiły wówczas węgierską nazwę "Tátrai Villamos HÉV".
Prócz pasażerów pociągi woziły również cegły, cement i inne towary. Dzięki dobrej kondycji dotychczasowych połączeń, planowano dalszą rozbudowę sieci. W planach znajdowała się między innymi linia ze Szczyrbskiego Jeziora przez Podbańskie (w 1913 uzyskano koncesję na budowę tego odcinka) do Liptowskiego Gródka, odgałęzienie do Popradzkiego Stawu, a także z Tatrzańskiej Łomnicy do Tatrzańskiej Kotliny oraz Lewoczy, względnie dalej na stronę polską. Do realizacji tych pomysłów jednak nie doszło z powodu wybuchu wojny w 1914 roku.
Na przełomie lat 1910–19 i lat 20. własność nad koleją przechodziła z rąk do rąk, by ostatecznie trafić do angielsko-węgierskiego banku Aegisz z siedzibą w Budapeszcie. Dzięki zainstalowaniu pługów śnieżnych od przełomu lat 1923 i 1924 połączenia były utrzymywane także zimą.
Czechosłowacja.
Aż do 1928 roku pociągi używały odbieraków prądu typu lira, później zamienionego na pantograf. W latach 30. do parku taborowego trafiły pierwsze pojazdy produkowane w Czechosłowacji.
W 1948 roku koleje tatrzańskie zostały znacjonalizowane, później przez ponad czterdzieści lat pozostawały własnością Czechosłowackich Kolei Państwowych. Od 1992 roku nadzór sprawują Koleje Republiki Słowackiej.
W latach 50. rozpoczęto wymianę taboru – dostarczono pojazdy M 49.0. Nie sprawdziły się one jednak, więc w latach 60. zakupiono trójczłonowe pojazdy nowego typu – EMU 89.0 (obecnie oznaczane jako 420.9). Do roku 1970 nowe pojazdy pochodziły z rodzimych zakładów ČKD. Ich projekt oparto na doskonałych i sprawdzonych tramwajach "szybkobieżnych" standardu PCC (typy Tatra T2 i Tatra T3). Były też wyprodukowane w tych samych zakładach.
Na potrzeby narciarskich mistrzostw świata 1970, które odbywały się w Wysokich Tatrach, kolejkę zmodernizowano. Piętnaście lat później dostarczono dwie lokomotywy z radzieckiej Kaługi, wykorzystywane w ruchu gospodarczym.
Obecnie.
Ostatnia renowacja miała miejsce na przełomie wieków. Wówczas to rozpoczęto wymianę pochodzących z lat 60. wagonów typu 420.9 na nowe serii 425.9, które zostały wyprodukowane według szwajcarskiej licencji na Słowacji. Obecnie kolejka zasilana jest prądem o napięciu 1500 V. Przejazd w relacji z Popradu do Szczyrbskiego Jeziora zajmuje ok. 1:40 h, natomiast czas jazdy w relacji powrotnej jest krótszy o ok. 20 minut.

</doc>
<doc id="1792698" url="https://pl.wikipedia.org/wiki?curid=1792698" title="Głębczański">
Głębczański

Głębczański – strumień w Paśmie Baraniej Góry w Beskidzie Śląskim, jeden z trzech cieków źródłowych Białej Wisełki. Spływa z południowych stoków Zielonego Kopca. Źródła na wysokości ok. 1040 m n.p.m. Długość ok. 2 km, średni spadek ok. 15%. Płynie głęboką, zalesioną doliną w kierunku południowo-zachodnim i przy gajówce zwanej Barański Most łączy się z potokiem Roztocznym.

</doc>
<doc id="1792699" url="https://pl.wikipedia.org/wiki?curid=1792699" title="Bożena Popowska">
Bożena Popowska

Bożena Popowska (ur. 1949) − polska prawnik, specjalistka w zakresie publicznego prawa gospodarczego, od 2015 profesor nauk prawnych, od 1998 kierownik Zakładu Publicznego Prawa Gospodarczego Wydziału Prawa i Administracji UAM. Wykładowca w Collegium Polonicum w Słubicach.
Studia prawnicze ukończyła w 1971 na Wydziale Prawa i Administracji UAM (praca magisterska pod kierunkiem Zygmunta Ziembińskiego), po czym została zatrudniona na macierzystym wydziale. Doktoryzowała się w 1980 na podstawie pracy "Wieloszczeblowość struktury przemysłu" (promotorem była Teresa Rabska). Jej rozprawa habilitacyjna z 1996 nosiła tytuł: "Ochrona prawna podmiotów zagranicznych w świetle ustawodawstwa gospodarczego". Wykładała w Wyższej Szkoły Zarządzania i Bankowości w Poznaniu.

</doc>
<doc id="1792700" url="https://pl.wikipedia.org/wiki?curid=1792700" title="Skępe (stacja wąskotorowa)">
Skępe (stacja wąskotorowa)

Skępe – dawna wąskotorowa stacja kolejowa w Skępem, w województwie kujawsko-pomorskim, w Polsce.

</doc>
<doc id="1792701" url="https://pl.wikipedia.org/wiki?curid=1792701" title="Zuzana Brzobohatá">
Zuzana Brzobohatá

Zuzana Brzobohatá (ur. 11 lipca 1962 w Brnie) – czeska polityk i inżynier, była posłanka, deputowana do Parlamentu Europejskiego VII kadencji.
Życiorys.
Ukończyła studia na Wydziale Elektrycznym Wyższej Szkoły Technicznej w Brnie. Kształciła się też w zakresie zarządzania sieciami komputerowymi. Pracowała m.in. jako projektant w administracji miasta Tišnov. Pod koniec lat 90. wstąpiła do Czeskiej Partii Socjaldemokratycznej. W latach 2002–2006 zajmowała stanowisko dyrektora biura ministra finansów Bohuslava Sobotki. Następnie do 2009 zasiadała kolejno w radzie miasta Tišnov i samorządzie kraju południowomorawskiego. Była też deputowaną do Izby Poselskiej (2008–2009).
W wyborach europejskich w 2009 z listy ČSSD uzyskała mandat posłanki do Parlamentu Europejskiego. Przystąpiła do grupy Postępowego Sojuszu Socjalistów i Demokratów, została członkinią Komisji Rozwoju Regionalnego. W PE zasiadała do 2014, w tym samym roku wybrana do rady miejskiej Tišnova.

</doc>
<doc id="1792704" url="https://pl.wikipedia.org/wiki?curid=1792704" title="Skępe Wioska">
Skępe Wioska

Skępe Wioska – dawna wąskotorowa stacja kolejowa w Wiosce, w województwie kujawsko-pomorskim, w Polsce.

</doc>
<doc id="1792705" url="https://pl.wikipedia.org/wiki?curid=1792705" title="Vanth">
Vanth



</doc>
<doc id="1792706" url="https://pl.wikipedia.org/wiki?curid=1792706" title="Roztoczny">
Roztoczny

Roztoczny (na mapach czasem w formie "Rozłączny") – potok w Paśmie Baraniej Góry w Beskidzie Śląskim, jeden z cieków źródłowych Białej Wisełki. Spływa z południowo-zachodnich stoków Magurki Wiślańskiej. Długość 2,81 km, średni spadek ok. 14%. Płynie generalnie w kierunku zachodnim, a po przyjęciu potoku Głębczańskiego południowo-zachodnim, po czym na wysokości 690 m n.p.m. łączy się z potokiem Wątrobnym.

</doc>
<doc id="1792708" url="https://pl.wikipedia.org/wiki?curid=1792708" title="Elwira Marszałkowska-Krześ">
Elwira Marszałkowska-Krześ

Elwira Marszałkowska-Krześ (ur. 1962) – polska prawniczka, profesor nauk prawnych, dyrektor Instytutu Prawa Cywilnego Wydziału Prawa, Administracji i Ekonomii Uniwersytetu Wrocławskiego, profesor Wyższej Szkoły Ekonomii, Prawa i Nauk Medycznych im. prof. Edwarda Lipińskiego w Kielcach, wykładowca Collegium Polonicum w Słubicach, członek Rady Legislacyjnej X kadencji, członek Komisji Dyscyplinarnej do spraw nauczycieli akademickich przy Radzie Głównej Nauki i Szkolnictwa Wyższego w kadencji 2017–2020 i 2021–2024.
Życiorys.
Tytuł jej rozprawy doktorskiej z 1998 r. brzmiał: "Zaskarżalność uchwał wspólników w spółce z ograniczoną odpowiedzialnością".
W latach 2005–2010 prowadziła na Uniwersytecie Viadrina seminarium magisterskie oraz wykłady na temat polskiego prawa cywilnego oraz gospodarczego ("Polnisches Zivilprozessrecht", "Polnisches Gesellschaftsrecht aus der Perspektive EU"). W 2005 r. współpracowała z Komisją Ustawodawczą Sejmu RP w obszarze reformy postępowania cywilnego, oraz była członkiem zespołu ds. Implementacji Spółdzielni europejskiej w ramach Komisji Kodyfikacyjnej działającej przy Ministrze Sprawiedliwości, a także w Radach Programowych w czasopismach naukowych: "ADR Arbitraż i Mediacja", "Rejent", "Przegląd Prawa i Administracji", "Polski Proces Cywilny" oraz jako stały recenzent "Przeglądu Prawa Egzekucyjnego". W latach 2006–2008 współpracowała ze Stowarzyszeniem Notariuszy RP oraz Krajową Radą Notarialną, w obszarze regulacji notariatu oraz reformy prawa cywilnego. W latach 2006–2009 współpracowała z pracownikami naukowymi Akademii Medycznej we Wrocławiu i Uniwersytetu Przyrodniczego we Wrocławiu, efektem czego były wspólne publikacje na temat zwalczania ptasiej grypy. W latach 2006–2010 była członkiem Rady Fundacji, a następnie Zarządu Fundacji dla Uniwersytetu Wrocławskiego. Od 2006 roku współpracuje z pracownikami naukowymi z zakresu arbitrażu, jako stały arbiter Sądu Arbitrażowego przy Krajowej Izbie Gospodarczej. W latach 2007–2010 była Redaktorem Naczelnym "Przeglądu Legislacyjnego". Od 2010 r. jest członkiem założycielem Towarzystwa Naukowego Procesualistów Cywilnych, a od 2011 r. wymienia doświadczenia i współpracuje z uczelniami wrocławskimi jako członek Rady Nadzorczej Wrocławskiego Centrum Badań EIT+. W latach 2011–2012 współpracowała z Uniwersytetem Maastricht w ramach realizacji projektu: „Comparative study on legal standing (locus standi) before the EU and Member States’ Courts”, w ramach projektu finansowanego przez Parlament Europejski (projekt IP/C/JURI/IC/2011-063) i opracowania dotyczącego legitymacji procesowej w Polsce.
Od stycznia 2021 r. jest członkiem Komisji Dyscyplinarnej ds. nauczycieli akademickich przy Radzie Głównej Nauki i Szkolnictwa Wyższego na kadencję 2021–2024.
W swojej karierze współpracowała z pracownikami naukowymi Akademii Medycznej we Wrocławiu, prowadząc wspólne wykłady na konferencjach naukowo-szkoleniowych, dotyczące zakażeń szpitalnych (aspekty prawne i medyczne) oraz odpowiedzialności lekarzy i personelu medycznego. W ramach współpracy z samorządem lekarskim uczestniczyła w Jubileuszowym XXX Okręgowym Zjeździe Delegatów Dolnośląskiej Izby Lekarskiej. Jest aktywnym współpracownikiem samorządów adwokackiego, notarialnego, radców prawnych i sędziowskiego, w tym w zakresie szkolenia aplikantów i prowadzenia wykładów w ramach doskonalenia zawodowego przedstawicieli tych samorządów. Uczestniczy w konferencjach naukowo-szkoleniowych organizowanych przez te samorządy oraz w komisjach egzaminacyjnych, a także publikuje na łamach czasopism prawniczych wydawanych przez te samorządy.

</doc>
<doc id="1792713" url="https://pl.wikipedia.org/wiki?curid=1792713" title="Audi quattro">
Audi quattro

Audi quattro − model sportowego samochodu osobowego produkowanego przez firmę Audi AG w latach 1980-1991, który święcił wiele triumfów na trasach rajdowych. Auto, które odmieniło oblicze rajdów samochodowych i rozpoczęło erę popularyzacji napędu na 4 koła w samochodach osobowych.
Historia.
Audi quattro zadebiutowało 3 marca w 1980 roku w Genewie. Nad autem pracowano od lutego 1977. Wtedy to Ferdinand Piëch, Jorg Bensinger, Hans Nedvidek i kilku projektantów z Audi zaczęło pracować nad rewolucyjnym sportowym wozem. Idea napędu na 4 koła zrodziła się podczas zimowych testów Audi 200 oraz Volkswagena Iltisa. Okazało się wówczas, że powolna terenówka radzi sobie lepiej w zimowych warunkach niż sportowa limuzyna ze 170 konnym silnikiem. Grupa inżynierów postanowiła zaadaptować napęd na 4 koła do auta osobowego. Powstał wówczas pierwszy prototyp opierający się na Audi 80 B1, wyposażony w układ napędu na 4 koła z Volkswagena Iltisa i silnik z Audi 200. Kolejny prototyp opierał się już na przygotowywanym do produkcji Audi 80 Typ 81 (B2). Po przeprowadzeniu testów i przekonaniu zarządu projekt dostał zielone światło i zlecono opracowanie nadwozia opierającego się na Audi 80. Pierwszym kierowcą testowym był Hannu Mikkola. Po krótkim teście skomentował możliwości wozu: „Właśnie doświadczyłem powiewu przyszłości. Ten samochód zrewolucjonizuje rajdy na zawsze”. Pierwszy prototyp określany był skrótem „A1” to: „Allrad 1” (czyli po prostu: „z napędem na wszystkie koła”). To samo oznaczenie nosiła potem pierwsza ewolucja rajdowa tego auta.
Auto zaprezentowane w Genewie technicznie opierało się na wielu elementach Audi 80 Typ 81, na jego bazie powstało również Audi Coupé typ 85. Audi quattro nosiło wewnętrzne oznaczenie Typ 85, auto zewnętrznie wyróżniało się poszerzeniami nadkoli, szerokimi zderzakami, itp. Pod maską pracował silnik pięciocylindrowy z turbodoładowaniem, początkowo o pojemności 2.1l i mocy 200 KM. Był on rozwinięciem silnika znanego z Audi 200 5T Typ 43. Posiadał 10 zaworów i mechaniczny wtrysk paliwa. Audi quattro z tym silnikiem rozpędzało się do 100km/h w 7.1s i osiągało prędkość maksymalną 222km/h. Auto było wyposażone w stały napęd na 4 koła z blokowanym centralnym i tylnym mechanizmem różnicowym.
Pierwsza poważna modernizacja auta miała miejsce wraz z odświeżeniem gamy Audi 80 Typ 81 pod koniec 1982 roku. Wówczas podwójne kwadratowe reflektory zastąpiono reflektorami zespolonymi i wprowadzono elektroniczne wskaźniki. Wcześniej zmieniono również układ sterowania blokadami napędów.
W roku 1984 auto przeszło poważniejszą modernizację. Ponownie zmieniono atrapę chłodnicy i przednie reflektory, z tyłu zastosowano czarne lampy firmy Frankani, wprowadzono całkowicie nowe wnętrze oraz elektroniczne wskaźniki z systemem AutoCheck z syntezą mowy. Pod maskę trafił nowy pięciocylindrowy, turbodoładowany silnik o pojemności 2.2 o tej samej mocy. Poprawiła się elastyczność auta, teraz przyspieszenie do 100km/h zajmowało 6.7s.
W roku 1987 wraz z wprowadzeniem nowej generacji napędu quattro do wszystkich pozostały modeli Audi również Audi quattro wyposażono w układ napędowy z centralnym mechanizmem różnicowym typu Torsen i uruchamianą za pomocą przycisku blokadą tylnego mostu.
Ostatnia poważna modernizacja auta miała miejsce w 1989, pod maskę trafił wówczas zmodyfikowany silnik 2.2 wyposażony w 20-zaworową głowicę, dysponujący mocą 220 KM. Audi quattro 20V rozpędzało się do 100km/h w 6.3s i osiągało prędkość maksymalną 230km/h. W tej formie auto było produkowane do 1991 roku, a jego oficjalnym następcą zostało Audi Coupé S2 Typ 8B.
W sumie wyprodukowano ponad 11 tys. sztuk Audi quattro, najrzadsze są modele z silnikiem 20V, których powstało poniżej 1000.
Audi Sport quattro.
Jest to skrócona wersja Audi quattro. Zbudowana na potrzeby homologacji rajdowej grupy B. Została zaprezentowana na targach motoryzacyjnych IAA we Frankfurcie w roku 1983. Dzięki krótszemu rozstawowi osi auto miało być bardziej zwrotne. Dla potrzeb homologacyjnych wyprodukowano 220 sztuk. Samochód był dostępny w sprzedaży od grudnia 1984 roku, za horrendalną wówczas cenę 195 000 DEM, którą podniesiono od 1 stycznia 1985 do 203.850 DEM (w tym samym czasie Porsche 911 turbo sprzedawano za ok. 100 000 DEM). W tamtym czasie był to najdroższy model seryjnie produkowanego niemieckiego auta. Mimo ceny, Sport quattro znalazło 170 prywatnych nabywców. Poza krótszym rozstawem osi, auto wyróżniało się szerszymi nadkolami, zmodyfikowanym przodem i maską, przebudowaną tablicą rozdzielczą i znacznymi modyfikacjami technicznymi. Pomimo krótkiego rozstawu osi, auto było 4 osobowe. Pod maską pracował pięciocylindrowy silnik 2.1 z turbosprężarką i 20-zaworową głowicą osiągający moc 306 KM. Przyspieszenie od 0 do 100km/h zajmowało 4,9 s, a prędkość maksymalna tego auta wynosiła 250km/h. Kolejna wersja – rajdowa – posiadała moc 331 kW/450 KM; a przyspieszenie od 0 do 100km/h wynosiło 3,5 s. W ramach 220 wyprodukowanych egzemplarzy powstało również 20 sztuk Audi Sport quattro S1 o mocy 390 kW/530 KM i przyspieszeniu 2,6 s do 100 km/h. Do startu w znanym wyścigu górskim w USA – "Pikes Peak International Hill Climb" w 1987 roku – powstała wersja specjalna Audi Sport quattro S1 "Pikes Peak" z silnym ospojlerowaniem i skrzydłem dociskowym z tyłu, z silnikiem o mocy 440 kW/598 KM, której przyspieszenie wynosiło mniej niż 2,5 s do 100km/h.
Wersja seryjna samochodu dostępna była w pięciu kolorach nadwozia: białym, czerwonym, zielonym, niebieskim, czarnym. Obecnie ceny rynkowe tego auta wynoszą ponad 100 tys. euro.
Rajdy samochodowe.
Twórcom quattro od początku przyświecała myśl o rajdowym wykorzystaniu samochodu. Krótko po rozpoczęciu produkcji seryjnej odmiany, w styczniu 1981 pierwsza rajdowa wersja quattro wystartowała w austriackim Janner Rally od razu wygrywając w debiucie.
W tym samym roku quattro zadebiutowało również w mistrzostwach świata, stając się jednym z pierwszych producentów (zaraz po Subaru) wykorzystujących napęd na cztery koła do rajdów. wygrywając z przewagą prawie sześciu minut pierwszy odcinek specjalny. Do takiej przewagi w większości przyczynił się napęd na cztery koła.
W 1984 r. Hannu Mikkola wygrał rajd Portugalii za sterami quattro A2 sponsorowanego przez HB.
 Jak się później okazało założenia konstrukcyjne Grupy B Grupy B nieznacznie zmieniono. Standardem stał się silnik umieszczony centralnie w ramie przestrzennej, okrytej jedynie skorupą z materiałów lekkich. Takich konstrukcji używano w dwóch najlepszych samochodach tego okresu – Peugeot 205 T16 oraz Lancia Delta S4. Audi nigdy nie zdecydowało się na zmianę położenia silnika, ponieważ ich marketingowe założenie było jasne: "samochód, który wygrywa rajdy możesz kupić w salonie". Jak na ironię losu właśnie przez umieszczenie silnika na przedniej osi Audi quattro nie miało szans w walce z najlepszymi konstrukcjami Grupy B. Warto jeszcze dodać, że Audi quattro było jednym z pierwszych samochodów wyczynowych, w którym stosowano krótko dwusprzęgłową, automatyczną skrzynię biegów PDK, stosowaną wcześniej w wyścigowym Porsche 956. Wówczas nie spełniła zakładanych oczekiwań.

</doc>
<doc id="1792715" url="https://pl.wikipedia.org/wiki?curid=1792715" title="Maider Unda">
Maider Unda

Maider Unda Gonzales de Audicana (ur. 2 lipca 1977 w Vitorii) – hiszpańska zapaśniczka startująca w stylu wolnym. Brązowa medalistka igrzysk olimpijskich w Londynie w kategorii 72 kg.
Trzecia na mistrzostwach świata (2009) i mistrzostw Europy (dwukrotnie, w 2010 i w 2012). Trzecia na igrzyskach śródziemnomorskich w 2001. Mistrzyni śródziemnomorska w 2015 roku.
Podczas Igrzysk Olimpijskich w Pekinie zajęła 5. miejsce, przegrywając pojedynek o brązowy medal z Polką Agnieszką Wieszczek. Na igrzyskach olimpijskich w Londynie zdobyła brązowy medal w kategorii do 72 kg.
Wygrała z Oksaną Waszczuk z Ukrainy, a w ćwierćfinale przegrała z Bułgarką Stanką Złatewą. W repesażach pokonała Kanadyjkę Ohenewe Akuffo i przegrała z Agnieszką Wieszczek.
Wygrała z Wasilisą Marzaluk z Białorusi, Kolumbijką Aną Betancour i Oczirbatyn Burmaą z Mongolii, a w półfinale przegrała z Bułgarką Stanką Złatewą. 

</doc>
<doc id="1792719" url="https://pl.wikipedia.org/wiki?curid=1792719" title="Weywot">
Weywot



</doc>
<doc id="1792722" url="https://pl.wikipedia.org/wiki?curid=1792722" title="The Music Man">
The Music Man

The Music Man – musical z muzyką i tekstem Mereditha Willsona, na podstawie opowiadania Mereditha Willsona i Franklina Laceya. Prapremiera miała miejsce w Nowym Jorku 19 grudnia 1957 roku. Premiera polska odbyła się 14 października 1972 r. w Operetce Warszawskiej.

</doc>
<doc id="1792723" url="https://pl.wikipedia.org/wiki?curid=1792723" title="3 (singel Britney Spears)">
3 (singel Britney Spears)

3 – pierwszy singel Britney Spears z jej drugiej kompilacji "The Singles Collection". Utwór został wydany 29 września 2009 roku. Tego dnia miał swoją premierę w radiu Z100 New York. Jego producentem jest Max Martin, odpowiedzialny także za wcześniejsze utwory Britney, takie jak: „…Baby One More Time”, „Oops!...I Did It Again”, „Stronger” oraz „If U Seek Amy”. Spears nagrała tę piosenkę w lipcu 2009 roku, podczas pobytu w Szwecji w trakcie swojej trasy koncertowej „” po Europie.
Krytyczna reakcja.
Po debiucie, utwór „3” został pozytywnie przyjęty przez krytyków, którzy docenili przede wszystkim szybkie tempo muzyczne przechodzące w wolne, chwytliwy refren oraz electropopowy klimat piosenki. Jednakże stwierdzono, iż tekst tego utworu ma podtekst seksualny, podobnie jak poprzedni singel Spears, „If U Seek Amy”. Nawiązuje on do triolizmu, czyli współżycia ze sobą trzech osób, które potocznie nazywamy „trójkątem”.

</doc>
<doc id="1792724" url="https://pl.wikipedia.org/wiki?curid=1792724" title="NTV (Rosja)">
NTV (Rosja)

AO Telekompania NTV () – rosyjska stacja telewizyjna, należąca do Gazprom-Media.
NTV powstała 10 października 1993. Przed inauguracją Władimira Putina na stanowisko prezydenta Rosji w maju 2000 roku programy NTV regularnie mówiły o korupcji władzy zwierzchniej, o przestępstwach wobec ludności cywilnej w ramach „operacji kontrterrorystycznych”. Krytykowali pełzającą „resowietyzację”, umożliwiali wejście na wizję liderom opozycji. Wojna Putina z NTV trwała rok i zakończyła się zajęciem siłą pomieszczeń stacji telewizyjnej znajdujących się na ósmym piętrze ośrodka telewizyjnego „Ostankino”. Minister prasy Federacji Rosyjskiej Michaił Lesin podpisał tak zwany „Protokół nr 6”, gwarantujący głównemu akcjonariuszowi NTV Władimirowi Gusinskiemu zakończenie prześladowania karnego w zamian za kontrolę nad stacją telewizyjną. W 2001 roku, przy cichym wsparciu władz, telewizję NTV przejął – oficjalnie za długi – koncern Gazprom, jeden z największych rosyjskich właścicieli mediów.
W posiadaniu NTV są również NTV+, NTV-Profit i NTV-Dizajn.
Produkuje dla mołdawskiej TV7 dziennik Segodnya v Moldove.
We współpracy NTV z białoruską telewizją publiczną 4 czerwca 2006 powstała stacja NTV-Biełaruś.
Logiem były to litery: H na dole, T na górze i B znów na dole. Pod literą T była zielona kula. W pierwszych okresach stacji czcionka liter była inna.

</doc>
<doc id="1792727" url="https://pl.wikipedia.org/wiki?curid=1792727" title="Linia kolejowa Popiele – Gryfice Wąskotorowe">
Linia kolejowa Popiele – Gryfice Wąskotorowe

Linia kolejowa Popiele – Gryfice Wąskotorowe – linia kolejowa łącząca Popiele i Gryfice w powiecie gryfickim w województwie zachodniopomorskim. Część dawnej Gryfickiej Kolei Wąskotorowej"."
Ruch odbywa się wyłącznie na odcinku Gryfice Wąskotorowe – Popiele – Pogorzelica Gryficka, reszta linii jest nieprzejezdna lub rozebrana.

</doc>
<doc id="1792730" url="https://pl.wikipedia.org/wiki?curid=1792730" title="Philip Fysh">
Philip Fysh

Philip Fysh (ur. 1 marca 1835 w Londynie, zm. 20 grudnia 1919 w Sandy Bay) – australijski przedsiębiorca i polityk, dwukrotnie pełnił urząd premiera Tasmanii. Zasiadał także w dwóch pierwszych gabinetach federalnych Związku Australijskiego.
Życiorys.
Jak wielu Australijczyków swojej epoki, Fysh był imigrantem z Wielkiej Brytanii. Przybył na Tasmanię w wieku 24 lat. Szybko dorobił się na kupiectwie i uprawie chmielu. Jako polityk był związany z Partią Protekcjonistyczną. Pięciokrotnie zasiadał w parlamencie Tasmanii: trzy razy w Radzie Ustawodawczej (1866-69; 1870-73; 1884-90) i dwa razy w Izbie Zgromadzenia (1873-78; 1894-99). W latach 1873-75 był ministrem skarbu w gabinecie Alfreda Kennerley'ego. Dwukrotnie - od 1877 do 1878 i od 1887 do 1892 - sam kierował rządem kolonii. Później ponownie kierował resortem skarbu (1892-94), tym w razie w gabinecie Edwarda Braddona. Pełnił również funkcję agenta generalnego ("quasi"-ambasodora) Tasmanii w Londynie.
Fysh był jednym z przywódców ruchu federacjonistycznego na Tasmanii, dążącego do stworzenia federacji kolonii brytyjskich w Australii. Kiedy Związek stał się faktem, uzyskał mandat w parlamencie federalnym. Wchodził w skład federalnego gabinetu Bartona, gdzie był ministrem bez teki, a później pierwszego gabinetu Deakina, gdzie kierował resortem poczty. W 1910 wycofał się z polityki. W 1912 owdowiał, a siedem lat później zmarł w swoim domu na Tasmanii, w wieku 84 lat.
Odznaczenia i upamiętnienie.
Od 1896 był kawalerem Orderu św. Michała i św. Jerzego klasy Rycerz Komandor, co uprawniało go do tytułu "Sir" przed nazwiskiem. Od jego nazwiska nazwano osiedle Fyshwick w Canberze.

</doc>
<doc id="1792736" url="https://pl.wikipedia.org/wiki?curid=1792736" title="Pavel Poc">
Pavel Poc

Pavel Poc (ur. 26 maja 1964 w m. Havlíčkův Brod) – czeski polityk i samorządowiec, poseł do Parlamentu Europejskiego VII i VIII kadencji.
Życiorys.
Ukończył studia na Wydziale Nauk Uniwersytetu Karola w Pradze. Odbył służbę wojskową, po której pracował kolejno w jednym z instytutów Akademii Nauk Republiki Czeskiej i w administracji Mariańskich Łaźni (od 1993 na czele wydziału ochrony środowiska). W okresie 1998–2002 był zastępcą burmistrza tej miejscowości. Później zatrudniony w spółkach prawa handlowego. W 2005 został przewodniczącym Czeskiej Partii Socjaldemokratycznej w kraju karlowarskim.
W wyborach europejskich w 2009 z listy ČSSD uzyskał mandat deputowanego do Parlamentu Europejskiego. Przystąpił do grupy Postępowego Sojuszu Socjalistów i Demokratów, został też członkiem Komisji Ochrony Środowiska Naturalnego, Zdrowia Publicznego i Bezpieczeństwa Żywności. W 2014 z powodzeniem ubiegał się o reelekcję na kolejną kadencję.

</doc>
<doc id="1792745" url="https://pl.wikipedia.org/wiki?curid=1792745" title="Trzęsienie ziemi na Sumatrze (2009)">
Trzęsienie ziemi na Sumatrze (2009)

Trzęsienie ziemi na Sumatrze – trzęsienie ziemi, które miało miejsce na południowym wybrzeżu Sumatry w Indonezji. Wystąpiło ono 30 września 2009 roku i osiągnęło siłę 7,6 stopnia w skali Richtera. Epicentrum znajdowało się 46 km na północny zachód od Padangu.
1 października – dzień po pierwszym trzęsieniu ziemi – w tym samym rejonie nastąpił drugi wstrząs o sile 6,6 stopnia w skali Richtera, a jego epicentrum znajdowało się około 46 km od miejscowości Sungaipenuh.
W wyniku trzęsień zginęło 1115 osób, a kilka tysięcy zostało rannych. Akcję ratunkową utrudniał deszcz, zniszczenie szpitali i dróg oraz brak prądu, ludzi i sprzętu.

</doc>
<doc id="1792752" url="https://pl.wikipedia.org/wiki?curid=1792752" title="Igor Tkaczenko">
Igor Tkaczenko

Igor Walentinowicz Tkaczenko, ros. Игорь Валентинович Ткаченко (ur. 21 lipca 1964 w Wiency, Kraj Krasnodarski, zm. 16 sierpnia 2009 w Kubince) – rosyjski pilot wojskowy, dowódca zespołu akrobacyjnego Russkije Witiazi; pułkownik gwardii.
Życiorys.
Już w młodości zainteresował się lotnictwem. Pasję tę pogłębiał w nim ojciec. Po wstąpieniu do armii radzieckiej uczył się lotów na Su-27. Został dowódcą grupy akrobacyjnej Russkije Witiazi, w której latał od samego początku. 16 sierpnia 2009 roku podczas treningu do MAKS Air Show w Kubince w Rosji samolot Su-27 z grupy Russkije Witiazi pilotowany przez niego lekko zderzył się z innym samolotem Su-27, na skutek czego doszło do zapłonu silnika maszyny - samolot zaczął spadać na ziemię, zaś pilot nie miał szans na odzyskanie sterowności. Pośmiertnie płk. Tkaczenkę uhonorowano medalem „Zasłużony Pilot Myśliwski”.
Śmierć.
Igor Tkaczenko zginął 16 sierpnia 2009 roku w katastrofie lotniczej w trakcie przygotowań do występów na Salonie Lotniczym MAKS-2009 (МАКС-2009). Samolot Su-27UB, w którym znajdował się Igor Tkaczenko i drugi pilot Igor Kurylenko zderzył się w powietrzu z Su-27 pilotowanym przez Witalija Melnika. W wyniku upadku samolotu na ziemię i wywołanego tym faktem pożaru zginęła mieszkanka wsi Sosny-2 a cztery kolejne osoby doznały poparzeń.
Wszyscy trzej piloci katapultowali się. Nieznana jest przyczyna śmierci Igora Tkaczenki, pomimo katapultowania się. Istnieje na ten temat kilka hipotez:
Igor Kurylenko i Witalij Melnik przeżyli katastrofę.

</doc>
<doc id="1792754" url="https://pl.wikipedia.org/wiki?curid=1792754" title="Adamo Boari">
Adamo Boari

Adamo Boari (ur. 22 października 1863 w Ferrarze, zm. 24 lutego 1928 Rzymie) – włoski architekt.
Życiorys.
Boari urodził się w Ferrarze i studiował na tamtejszym uniwersytecie, następnie zaś na uczelni w Bolonii, którą ukończył w 1886.
Po krótkim okresie pracy w Turynie wyjechał do Brazylii w 1889 roku, gdzie organizował wystawę. Po pobycie w Buenos Aires i Montevideo i kuracji żółtej febry wyjechał do USA i zamieszkał w Chicago. W 1899 uzyskał pozwolenie na pracę w Stanach jako architekt. W 1903 udał się do Meksyku. Zlecono mu projekty Palacio de Bellas Artes i Palacio de Correos de Mexico. Współpracował także z Frankiem Lloydem Wrightem.
W 1916 wyjechał do rodzinnych Włoch, gdzie zaprojektował nowy teatr w Ferrarze, który ukończył jego brat, Sesto.

</doc>
<doc id="1792755" url="https://pl.wikipedia.org/wiki?curid=1792755" title="Stefan Malz">
Stefan Malz

Stefan Malz (ur. 15 czerwca 1972) – niemiecki piłkarz, który występował na pozycji pomocnika.
Malz jest najbardziej znany jest z gry dla Arsenalu, w którym spędził dwa lata. Nigdy jednak nie zdołał przebić się na stałe do pierwszego składu we wszystkich rozgrywkach rozegrał 8 spotkań dla klubu, w których zdobył dwa gole. Zadebiutował 12 października 1999 w spotkaniu z Preston North End rozgrywanym w ramach Carling Cup. W cały finał Pucharu UEFA w 2000 (przegranym w karnych przez Arsenal) z Galatasaray SK przesiedział na ławce rezerwowych.

</doc>
<doc id="1792756" url="https://pl.wikipedia.org/wiki?curid=1792756" title="Igor Tkachenko">
Igor Tkachenko



</doc>
<doc id="1792757" url="https://pl.wikipedia.org/wiki?curid=1792757" title="Jalmar Sjöberg">
Jalmar Sjöberg

Jalmar Sjöberg (ur. 31 marca 1985 w Teckomatorp) – szwedzki zapaśnik startujący w stylu klasycznym w kategorii do 120 kg. Brązowy medalista mistrzostw świata (2009), a także srebrny medalista Mistrzostw Europy (2007).
Podczas Igrzysk Olimpijskich w Pekinie zajął 5. miejsce, przegrywając pojedynek o brązowy medal z Armeńczykiem Jurijem Patrikiejewem.
Zdobył trzy medale na mistrzostwach nordyckich w latach 2003 - 2009. Mistrz świata juniorów w 2005 roku.

</doc>
<doc id="1792758" url="https://pl.wikipedia.org/wiki?curid=1792758" title="Kryteria Jonesa">
Kryteria Jonesa



</doc>
<doc id="1792759" url="https://pl.wikipedia.org/wiki?curid=1792759" title="Wołodymyr Mykytin">
Wołodymyr Mykytin

Wołodymyr Bohdanowycz Mykytin, ukr. Володимир Богданович Микитін, ros. Владимир Богданович Микитин, "Władimir Bogdanowicz Mikitin" (ur. 28 kwietnia 1970 w Krasnym Łuczu) – ukraiński piłkarz, grający na pozycji obrońcy, a wcześniej pomocnika, reprezentant Ukrainy, trener piłkarski.
Kariera piłkarska.
Kariera klubowa.
Wychowanek DJuSSz w Krasnym Łuczu (od 1979) oraz Internatu Sportowego w Ługańsku. Pierwszy trener - D.G.Frołow. Od 1987 występował w amatorskiej drużynie Stachanoweć Stachanow, a później w drużynie rezerwowej Szachtara Donieck. W latach 1989–1991 odbywał służbę wojskową w SKA Odessa, a potem przeszedł do drużyny Zoria-MAŁS Ługańsk, w której występował przez sześć lat. W 1996 przeniósł się do Karpat Lwów, a w 1998 został zaproszony do Szachtara. Po krótkiej przygodzie w Worskłe Połtawa przez kłopoty finansowe klubu opuścił Połtawę i w 2001 wyjechał do Rosji, gdzie bronił barw Rostsielmasz Rostów nad Donem. W 2003 powrócił do Zorii, a w 2005 zakończył karierę piłkarską w Stali Dnieprodzierżyńsk.
Kariera reprezentacyjna.
15 lipca 1998 debiutował w drużynie narodowej Ukrainy w przegranym 1:2 meczu towarzyskim z Polską. Łącznie rozegrał 13 spotkań.
Kariera trenerska.
Po zakończeniu kariery piłkarskiej rozpoczął pracę trenerską. Od 2006 prowadził drugą drużynę Zorii Ługańsk. W 2007 poszukiwał talenty dla głównej drużyny Zorii. Od marca 2008 ponownie trenuje drugą drużynę.

</doc>
<doc id="1792761" url="https://pl.wikipedia.org/wiki?curid=1792761" title="Gustav Leffers">
Gustav Leffers

Gustav Leffers (ur. 2 stycznia 1895 w Wilhelmshaven, zm. 27 grudnia 1916 w okolicach Cerisy we Francji) – as lotnictwa niemieckiego z 9 zwycięstwami w I wojnie światowej.
Gustav Leffers przed wybuchem I wojny światowej studiował inżynierię morską. Zaraz po wybuchu wojny zgłosił się na ochotnika do niemieckich sił powietrznych Luftstreitkräfte. Po przejściu szkolenia lotniczego, w połowie lutego 1915 roku został przydzielony jako pilot do jednostki obserwacyjnej FFA32. Leffers bardzo szybko awansował. 25 lipca 1915 roku został mianowany podporucznikiem. Po przejściu kolejnego szkolenia z pilotażu samolotów bojowych zaczął latać na nowych samolotach Fokker z serii jednopłatowych myśliwców (niem. "Eindekker"). 5 listopada, w czasie podchodzenia do lądowania, jego Fokker uległ wypadkowi, jednak sam Leffers nie odniósł większych obrażeń i już w miesiąc później odniósł swoje pierwsze zwycięstwo powietrzne. Do końca marca 1916 roku miał już na swym koncie cztery potwierdzone zwycięstwa powietrzne. W kwietniu 1916 roku KEK Bantheville zostało na krótko przemianowane na Abwerr Kommando Nord, aby w sierpniu 1916 roku stać się eskadrą myśliwską Jagdstaffel 1. 
W jednostce Leffers odniósł kolejne 4 zwycięstwa i 5 listopada 1916 roku został odznaczony najwyższym pruskim odznaczeniem wojskowym Pour le Mérite.
27 grudnia 1916 roku, lecąc samolotem Albatros D.II, został zestrzelony i zginął w okolicach Cerisy w departamencie Somme. Zwycięstwo zostało przypisane porucznikowi Johnowi Bowley Questedowi. 

</doc>
<doc id="1792762" url="https://pl.wikipedia.org/wiki?curid=1792762" title="Wacław Panek">
Wacław Panek

Wacław Panek (ps. literacki "Jarosław Adamski"; ur. 22 lipca 1948 w Opolu) – polski muzykolog, pisarz, dziennikarz, krytyk i publicysta muzyczny. Jest doktorem nauk humanistycznych. 
Kariera naukowa.
W 1966 roku ukończył III Liceum Ogólnokształcące i Państwową Średnią Szkołę Muzyczną w Opolu (klasa fortepianu prof. Józefy Donicht). Następnie studiował muzykologię na Wydziale Historii Uniwersytetu Warszawskiego. Szkołę wyższą ukończył w 1972 roku. Tematem jego pracy dyplomowej napisanej pod kierunkiem polskiej muzykolog Zofii Lissy była "Muzyka w Polskim Radio w okresie międzywojennym". Doktoryzował się na podstawie rozprawy "Jan Kiepura (1902–1966) – biografia artysty", pierwszej polskiej pracy doktorskiej poświęconej śpiewakowi, na Uniwersytecie Opolskim w jedynym w Polsce Zakładzie Biografistyki pod kierunkiem Stanisława Nicieji. W latach 70. i 80. był wykładowcą szkół wyższych.
Krytyk muzyczny i autor.
Od 1966 działał jako krytyk muzyczny (m.in. na łamach „Poglądów”, „Jazzu”, „Teatru”, „Ruchu Muzycznego” i „Kultury” oraz w radiu i w telewizji; w 1986 roku założył pierwsze pismo poświęcone profesjonalnemu show-businessowi „Forum Rozrywki”, a w 1990 roku pierwszy tygodnik województwa stołecznego „Wieści Podwarszawskie”, którego był wydawcą i redaktorem naczelnym (1990–93). Od 2000 roku prowadzi własne "Wydawnictwo Polskie" w Wołominie. Został też laureatem wielu nagród dziennikarskich i literackich (m.in. „Nagrody Europejskiej” Uniwersytetu w Padwie w 1989 roku i brązowego medalu Gloria Artis w 2008 roku). Jest autorem ponad 50 książek na temat kultury muzycznej (m.in. "Polski śpiewnik narodowy" z kanonem pieśni polskiej X–XX w., polska "Encyklopedia muzyki rozrywkowej" czy też "Nowy słowniczek muzyczny", obejmujący zarówno klasykę muzyczną jak i muzykę rozrywkową). 
Jest autorem kilku obszernych pozycji z dziedziny edukacji muzycznej, takich jak podręcznik do przedmiotu „Muzyka” do gimnazjum "Świat muzyki" (WSiP) czy "Wiedza o kulturze" (wyd. własne Wydawnictwo Polskie) dla szkół ponadgimnazjalnych, gdzie w kolejnych wydaniach dodawał swoje prywatne poglądy polityczne.
Pisze też utwory sceniczne (sztuki teatralne, libretta musicali, widowiska muzyczne) oraz teksty pieśni i piosenek.
Bibliografia.
Wołomin: Wydawnictwo Polskie w Wołominie, 2006.

</doc>
<doc id="1792763" url="https://pl.wikipedia.org/wiki?curid=1792763" title="Skrzyżowanie równorzędne">
Skrzyżowanie równorzędne

Skrzyżowanie równorzędne – skrzyżowanie, na którym nie wyróżniono kierunku z pierwszeństwem przejazdu.
W Polsce, zgodnie z art. 25 kodeksu drogowego, wszystkie skrzyżowania są równorzędne, o ile odpowiednie znaki lub sygnały drogowe nie ustalają pierwszeństwa dla któregoś z kierunków. Pierwszeństwo przejazdu na takim skrzyżowaniu ma pojazd nadjeżdżający z prawej strony (jeżeli wykonuje się skręt w lewo, należy także ustąpić pierwszeństwa pojazdowi jadącemu z kierunku przeciwnego na wprost lub skręcającemu w prawo). Zasada prawej ręki nie dotyczy pojazdów szynowych i uprzywilejowanych, które mają pierwszeństwo niezależnie od kierunku, z którego nadjeżdżają.
Zgodnie z definicją skrzyżowania (zawartą w art. 2 przedmiotowej ustawy) przecięcia publicznej drogi utwardzonej z drogami ziemnymi, dojazdowymi i wewnętrznymi nie są uważane za skrzyżowania. W związku z tym wjazd na publiczną drogę utwardzoną z takiego przecięcia się dróg jest traktowany jako włączenie się do ruchu i – zgodnie z art. 17 kodeksu – należy w takiej sytuacji ustąpić pierwszeństwa pojazdom jadącym utwardzoną drogą publiczną, niezależnie od kierunku, z którego nadjeżdżają. Natomiast przecięcia się dróg ziemnych i dróg wewnętrznych są traktowane jak skrzyżowania i, o ile znaki i sygnały drogowe nie określają innych zasad pierwszeństwa, stosuje się do nich ogólne przepisy ustawy (art. 1).
Czasami, dla zapewnienia zwiększenia bezpieczeństwa ruchu, przed skrzyżowaniami równorzędnymi stawia się znak ostrzegawczy A-5 (nie jest on jednak wymagany prawem). Skrzyżowania równorzędne często wprowadza się w strefach ruchu uspokojonego, ponieważ wymuszają ograniczenie prędkości pojazdów (pełnią wówczas niejako funkcję progów zwalniających).

</doc>
<doc id="1792764" url="https://pl.wikipedia.org/wiki?curid=1792764" title="The Power of the Dream">
The Power of the Dream

The Power of the Dream – singel Céline Dion nagrany 20 sierpnia 1996 w Japonii. Producentem utworu był David Foster oraz Kenneth Brian Edmonds (znany pod pseudonimem artystycznym Babyface). Tekst został napisany przez Davida Fostera, Babyface oraz Lindę Thompson z przeznaczeniem na uroczyste otwarcie Letnich Igrzysk Olimpijskich 1996 w Atlancie. Céline Dion wykonała utwór mając przed sobą audytorium liczącym około 85 000 osób słuchających jej na stadionie oraz setki milionów ludzi odbierających przekaz telewizyjny na całym świecie (ocenia się, że przynajmniej niewielką część przekazu z igrzysk obejrzało 3,5 mld ludzi). Fundusze uzyskane w związku z uroczystym występem artystka przeznaczyła na wsparcie kanadyjskich lekkoatletów.
Klip wideo pokazuje Céline Dion wykonującą utwór podczas ceremonii uroczystego otwarcia Letnich Igrzysk Olimpijskich w 1996.
Singel osiągnął status złotej płyty w Japonii (75 000 sprzedanych egzemplarzy) oraz dotarł do 30. miejsca na Oricon Singles Chart. Mimo że nie został wydany w żadnym innym państwie, to wiele stacji radiowych na całym świecie grało „The Power of the Dream”.
Piosenka znalazła się na ścieżce limitowanych edycji Falling into You w Azji i Australii, jak również została załączona do wydań singli „Because You Loved Me,” „It's All Coming Back to Me Now” oraz „All by Myself” jako tzw. B-side. Utwór został osobiście wybrany przez wokalistkę do kompilacji The Collector’s Series, Volume One, która ukazała się na całym świecie w 2000 oraz na amerykańskiej wersji kompilacji .

</doc>
<doc id="1792771" url="https://pl.wikipedia.org/wiki?curid=1792771" title="Giovanni i Bartolomeo Bon">
Giovanni i Bartolomeo Bon

Giovanni Bon (ur. ok. 1380 w Campione d’Italia, zm. 1442 w Wenecji) i Bartolomeo Bon (ur. ok. 1400 w Campione d’Italia, zm. 1464) – włoscy architekci i rzeźbiarze, ojciec i syn, pochodzący z Campione d’Italia a działający głównie w Wenecji.
Życiorys.
Giovanni przywiązany był do tradycji gotyckiej i stylu Jacobello i Pierpaolo dalle Masegne. Pracował nad wystrojem kościoła Madonna dell’Orto w Wenecji. Bartolomeo razem z ojcem, Giovannim, pracował nad dekoracją gotyckiego Palazzo Santa Sofia i marmurowymi oddrzwiami bazyliki Santa Maria Gloriosa dei Frari. Powierzono im także konstrukcję "Porta della Carta" w bazylice św. Marka.
Wśród ich najważniejszych dzieł jest wystrój słynnego gotyckiego pałacu Ca’ d’Oro w Wenecji, nad którym pracowali w latach 1421–1440.

</doc>
<doc id="1792772" url="https://pl.wikipedia.org/wiki?curid=1792772" title="Know Your Enemy">
Know Your Enemy

Know Your Enemy – pierwszy singel zespołu Green Day z albumu "21st Century Breakdown". Swoją premierę miał 16 kwietnia 2009 roku, został wydany przez amerykańską wytwórnie płytową, Reprise Records.

</doc>
<doc id="1792773" url="https://pl.wikipedia.org/wiki?curid=1792773" title="Muhal Richard Abrams">
Muhal Richard Abrams

Muhal Richard Abrams (ur. 19 września 1930 w Chicago, zm. 29 października 2017 w Nowym Jorku) – amerykański pianista i kompozytor jazzowy. Laureat NEA Jazz Masters Award 2010.
Zarys kariery.
W wieku 17 lat rozpoczął naukę w Chicago Musical College, a już rok później rozpoczął profesjonalną karierę pianisty. W dużym stopniu uczył się samodzielnie, doświadczenie zdobywał obserwując grę innych i poprzez własną praktykę gry w wielu zespołach o różnych stylach gry. W 1955 założył Modern Jazz Two+3 z saksofonistą Eddiem Harrisem, grając hard bop. Po rozpadzie zespołu niewiele udzielał się na scenie muzycznej. W 1961 założył Experimental Band, w którym odszedł od hardbopowej stylistyki, grając coraz częściej free jazz. Grupa stała się zaczątkiem powstałego w 1965 i kierowanego przez Abramsa ruchu AACM. Mimo skłaniania się ku awangardzie, Abrams zawsze nawiązuje do tradycji, zarówno w swojej pianistyce, jak i kompozycjach. Od połowy lat 70. dokonywał wielu nagrań z własnymi formacjami (m.in. big-bandem).

</doc>
<doc id="1792777" url="https://pl.wikipedia.org/wiki?curid=1792777" title="Striży">
Striży

Striży (ros. Стрижи, Jerzyki) – zespół akrobacyjny Sił Powietrznych Rosji powstały 6 maja 1991 w bazie wojskowej Federacji Rosyjskiej w Kubince. 
Zespół powstał jako odpowiedź pilotów z Kubinki na zespół akrobacyjny Russkije Witiazi, który powstał kilka tygodni wcześniej w tej samej bazie wojskowej, na tym samym lotnisku. Od samego początku, grupa wykorzystuje specjalnie pomalowane samoloty MiG-29, które stanowią wyposażenie bazy w Kubince. Bardzo często oba zespoły występują we wspólnych lotach formacji, jednak z całego szyku zdecydowanie wyróżniają się znacznie mniejsze od Su-27 i bardziej czerwone samoloty MiG-29. W obecnym składzie latają:
Współpraca zespołowa.
Grupa ta często występuje razem z zespołem akrobacyjnym Russkije Witiazi.

</doc>
<doc id="1792780" url="https://pl.wikipedia.org/wiki?curid=1792780" title="Chamonix NG Cars">
Chamonix NG Cars

Chamonix NG Cars – brazylijski producent samochodów sportowych, będących replikami samochodów Porsche z lat 60. XX wieku.
Przedsiębiorstwo powstało w 1987 roku, a jego siedziba mieści się w Jarinu, w stanie São Paulo.

</doc>
<doc id="1792781" url="https://pl.wikipedia.org/wiki?curid=1792781" title="Pseudowiskacz stokowy">
Pseudowiskacz stokowy

Pseudowiskacz stokowy ("Octomys mimax") – gatunek gryzonia z rodziny koszatniczkowatych (Octodontidae), jedyny przedstawiciel monotypowego rodzaju pseudowiskacz ("Octomys"). W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę pseudowiskacz stokowy, rezerwując nazwę pseudowiskacz dla rodzaju tych gryzoni.
Występuje u podnóża i na niższych zboczach Andów pomiędzy 28°–32°S, na terenach części ekosystemu Monte w Catamarca, La Rioja, San Juan, i prowincji Mendoza w Argentynie.
Genetyka.
Garnitur chromosomowy "O. mimax" tworzy 56 par chromosomów.

</doc>
<doc id="1792783" url="https://pl.wikipedia.org/wiki?curid=1792783" title="Kanał Juranda">
Kanał Juranda



</doc>
<doc id="1792787" url="https://pl.wikipedia.org/wiki?curid=1792787" title="Sextus Iulius Frontinus">
Sextus Iulius Frontinus



</doc>
<doc id="1792789" url="https://pl.wikipedia.org/wiki?curid=1792789" title="Guillaume Warmuz">
Guillaume Warmuz

Guillaume Warmuz (ur. 22 maja 1970) to francuski piłkarz polskiego pochodzenia, występujący na pozycji bramkarza.
Swoją karierę rozpoczął w Olympique Marsylii. W swoim pierwszym sezonie w OM nie rozegrał jednak ani jednego spotkania. Później przeniósł się do CS Louhans-Cuiseaux, gdzie z miejsca stał się pierwszym bramkarzem. Swoimi występami zwrócił na siebie uwagę RC Lens, z którym kontrakt podpisał w 1992 i w ciągu 11 lat swego pobytu na stadionie Stade Félix-Bollaert rozegrał 351 spotkań.
Warmuz opuścił Lens w grudniu 2002 na zasadzie wolnego transferu, zaś miesiąc później podpisał krótkoterminowy kontrakt z Arsenalem. Przegrywał jednak rywalizację z Davidem Seamanem i Ramim Shaabanem przez co nie rozegrał ani jednego spotkania w pierwszym zespole. W czerwcu 2003 trafił do Borussii Dortmund, gdzie miał zapełnić lukę, która powstała po Jensie Lehmannie, który odszedł do Arsenalu. W Dortmundzie o miejsce w składzie walczył z młodym Romanem Weidenfellerem.
Jego ostatnim klubem było od sezonu 2005/06 AS Monaco. Po tym jak w sezonie 2006/07 nie rozegrał ani jednego ligowego meczu, Warmuz 27 maja 2007 na swojej stronie internetowej ogłosił zakończenie kariery.

</doc>
<doc id="1792792" url="https://pl.wikipedia.org/wiki?curid=1792792" title="Ślizów (przystanek kolejowy)">
Ślizów (przystanek kolejowy)

Ślizów – nieczynny przystanek osobowy, na zlikwidowanej linii kolejowej nr 317, w miejscowości Ślizów, w województwie dolnośląskim, w powiecie oleśnickim, w gminie Syców, w Polsce.

</doc>
<doc id="1792794" url="https://pl.wikipedia.org/wiki?curid=1792794" title="Węgierska Republika Ludowa (1918–1919)">
Węgierska Republika Ludowa (1918–1919)

Węgierska Republika Ludowa () − krótkotrwałe państwo na terenie obecnych Węgier, istniejące od 16 listopada 1918 roku do 21 marca 1919 roku, restytuowane na krótko 1 sierpnia 1919, po upadku Węgierskiej Republiki Rad, przed powołaniem regencyjnego Królestwa Węgier.
Historia.
W kwietniu 1918 w Rzymie przedstawiciele Ententy ustalili, że na miejsce Austro-Węgier mają powstać zorientowane profrancusko państwa narodowe.
Jesienią 1918 roku stało się jasne, że Państwa Centralne przegrywają I wojnę światową. Cesarz Karol, chcąc ratować sytuację, oświadczył w październiku (manifest „Do moich ludów”), że Austria stanie się państwem związkowym, w którym każdy naród stworzy swoje państwo składowe.
24 października trzy partie węgierskie: lewicowo-liberalna Partia Niepodległości-48 (pod kierownictwem hr. Mihálya Károlyiego), Obywatelska Partia Radykalna (Oszkár Jászi) i Socjaldemokratyczna Partia Węgier (Zsigmond Kunfi) powołały w Budapeszcie Węgierską Radę Narodową z liberałem i pacyfistą Mihályem Károlyim jako przewodniczącym i kandydatem na premiera. Cesarz w celu uspokojenia sytuacji powołał gen. arcyksięcia Józefa Augusta na głównodowodzącego węgierskiej armii i swojego regenta na Węgrzech. Ks. Józef zamierzał powołać na stanowisko premiera Jánosa Hadika. Aby go od tego odwieść, 28 października stronnicy Károlyiego w liczbie ok. 1000 osób pomaszerowali w stronę Zamku budańskiego, gdzie rezydował regent. Drogę zastąpiła im na Moście Łańcuchowym policja konna, która szarżowała w tłumie i płazowała protestujących szablami, a ostatecznie żandarmi stojący na końcu mostu oddali salwę. Zginęło 5 osób, ponad 50 zostało rannych.
Wydarzenia te zyskały miano „bitwy na Moście Łańcuchowym” ("Lánchídi csata") – choć "sensu stricto" bitwą nie były, ale były brzemienne w skutki. Następnego dnia do Węgierskiej Rady Narodowej przyłączyła się policja, a 30 października powstała Rada Wojskowa, której oddziały zajęły ważniejsze punkty stolicy oraz uwolnili więźniów politycznych z więzienia w Józsefváros. Zaczęła się rewolucja, która przyjęła nazwę „rewolucji astrów” ("Őszirózsás forradalom") – od astrów wpinanych w czapki żołnierzy.
31 października regent Józef wycofał kandydaturę J. Hadika i mianował premierem Károlyiego, który stworzył tzw. rząd ludowy z trzech partii wchodzących w skład Rady Narodowej. Tego samego dnia żołnierze zabili byłego premiera Istvána Tiszę, obwinianego za wybuch wojny największego przeciwnika politycznego nowo mianowanego premiera, we własnym domu w Budapeszcie. Károlyi zarządził śledztwo, potem kontynuowane przez Horthyego – ale nie przyniosło ono rezultatów. Rewolucja astrów zakończyła się – w zasadzie bezkrwawo: jej jedynymi ofiarami śmiertelnymi były owe pięć osób zabitych podczas „bitwy na Moście Łańcuchowym” oraz były premier Tisza.
13 listopada 1918 Karol, formalnie nie abdykując z korony Węgier, zwolnił swych węgierskich poddanych z przysięgi, zgadzając się na republikański charakter państwa. 16 listopada 1918 zdominowana przez Socjaldemokratyczną Partia Węgier Węgierska Rada Narodowa proklamowała powstanie Węgierskiej Republiki Ludowej, ogłaszając Károlyiego jej prezydentem, funkcję łączył z urzędem premiera.
24 listopada 1918 w Budapeszcie została utworzona Komunistyczna Partia Węgier, na której czele stanął Béla Kun. Tegoż dnia zaczął się ukazywać organ KPW "Vörös Ujsag," w którym Kun ostro krytykował rząd Károlyiego. Na przełomie 1918/1919 przybyło, wśród masowo powracających do kraju z Rosji jeńców wojennych, ok. 250-300 agitatorów i emisariuszy komunistycznych, bolszewicy wsparli ponadto finansowo Komunistyczną Partię Węgier.
Rząd choć ogłosił rozwiązanie starego parlamentu i wprowadził powszechne prawo wyborcze, nie przeprowadził nowych wyborów. Nowe władze nie były w stanie rozwiązać problemów takich jak rosnące bezrobocie, wysoka inflacja i klęska głodu na wsi, nie były też w stanie zrealizować obiecywanej reformy rolnej.
20 lutego 1919 roku komuniści zorganizowali w stolicy gigantyczną manifestację. Manifestacja, której kulminacyjnym momentem było zdemolowanie przez tłum redakcji dziennika "Nepszava", organu socjaldemokracji, zakończyła się starciami między demonstrantami a siłami bezpieczeństwa, broniąc budynku gazety zginęło kilku policjantów, w wyniku interwencji policji zginęło osiem osób a około 100 zostało rannych. Rząd obawiając się siłowego przejęcia władzy przez komunistów w nocy dokonał aresztowań liderów komunistycznych. Do aresztu trafił m.in. założyciel partii Béla Kun. Bela Kun i inni więźniowie zostali pobici w areszcie przez policjantów w zemście za śmierć kolegów pod redakcją "Nepszava". Informacje o pobiciu aresztowanych wyszły na światło dzienne, co wywołało sympatię opinii publicznej dla poszkodowanych. 1 marca 1919 na polecenie Károlyiego złagodzono wprowadzone po 20 lutego restrykcje wobec partii komunistycznej i zezwolono na odwiedziny zatrzymanych. W konsekwencji kierowali oni z więzienia organizacją partyjną i prowadzili rozmowy polityczne z politykami współrządzącej Węgierską Republiką Ludową partii socjaldemokratycznej .
20 marca 1919 roku przedstawiciel Ententy w Budapeszcie płk. Fernand Vix przedstawił Węgrom notę, zawierającą żądanie dalszego wycofania się wojsk węgierskich w głąb terytorium Węgier - całkowitego z zachodniego Siedmiogrodu i z Rusi Zakarpackiej. Nota stanowiła ultimatum, które miało być przyjęte w ciągu 24 godzin. 21 marca gabinet Dénesa Berinkeya upadł, a prezydent Mihály Károlyi powierzył misję tworzenia nowego rządu dotychczas współrządzącej Socjaldemokratycznej Partii Węgier. Tymczasem socjaldemokraci, prowadzący tajne rozmowy z uwięzionymi komunistami, tego samego dnia (21 marca) uwolnili przywódców komunistów uwięzionych po próbie puczu 22 lutego (Béla Kun) i zaproponowali im udział w koalicji rządowej. Również tego samego 21 marca 1919 komuniści i radykalni socjaldemokraci, który kontrolowali partię socjaldemokratyczną, połączyli się w jedną partię, pod nazwą "Socjalistyczna Partia Węgier" (węg. "Magyarországi Szocialista Párt"), ogłosili usunięcie z urzędu prezydenta Károlyiego i powstanie Węgierskiej Republiki Rad. Károlyi został umieszczony w areszcie domowym. Władzę objęła Rewolucyjna Rada Rządząca, złożona z komisarzy ludowych pod przewodnictwem Sándora Garbai (premiera), dotychczas działacza partii socjaldemokratycznej. Komuniści zadeklarowali pomoc Rosji Sowieckiej w przywróceniu historycznych granic Węgier. Béla Kun, bezpośrednio po uwolnieniu, objął w rządzie teki komisarza spraw zagranicznych i komisarza spraw wojskowych, stając się "de facto" najważniejszą osobą w państwie.
Kres rządom komunistycznym na Węgrzech dała interwencja wojsk rumuńskich. Przyczyną interwencji był sprzeciw Węgrów wobec planowanego przez Ententę okrojenia terytorialnego kraju. Rząd Węgierskiej Republiki Rad w wojnie nie otrzymał wsparcia Rosji Sowieckiej. W wojnie rząd WRR zyskał poparcie większości stronnictw politycznych w tym konserwatystów. 30 lipca 1919 armia rumuńska przerwała front węgierski. 1 sierpnia 1919 roku w obliczu kryzysu Kun podał się do dymisji i zbiegł samolotem do Wiednia, pozostali członkowie rządu również udali się na terytorium Austrii. Premierem rządu socjaldemokratyczno-związkowego został Gyula Peidl. Peidl formalnie przywrócił 2 sierpnia 1919 Węgierską Republikę Ludową, proklamował rozwiązanie trybunałów rewolucyjnych i Gwardii Czerwonej, wypuścił więźniów politycznych i zadeklarował zwrot właścicielom ziemskich uprzednio znacjonalizowanych majątków.
6 sierpnia 1919 po zajęciu Budapesztu przez wojska rumuńskie István Friedrich dokonał bezkrwawego zamachu stanu z poparciem Rumunów, części wojska i policji, przy milczącej akceptacji Ententy, odsuwając rząd Gyuli Peidla, który ustąpił. Następnego dnia arcyksiążę Józef August ogłosił się regentem Węgier i mianował Friedricha na stanowisko premiera Węgier. W konsekwencji 8 sierpnia 1919 Węgierska Republika Ludowa przestała istnieć.
Formalny kres Węgierskiej Republiki Ludowej przyniosła proklamacja 29 lutego 1920 Królestwa Węgier, którego regentem został Miklós Horthy.

</doc>
<doc id="1792796" url="https://pl.wikipedia.org/wiki?curid=1792796" title="Robert Dušek">
Robert Dušek

Robert Dušek (ur. 14 marca 1967 w Lanškrounie) – czeski polityk, były poseł, deputowany do Parlamentu Europejskiego VII kadencji.
Życiorys.
Absolwent szkoły średniej, po której był zatrudniony w przedsiębiorstwie eksportowym. Od 1990 pracował w zarządzie przedsiębiorstwa przemysłowego, później był dyrektorem w spółce prawa handlowego. Pełnił funkcję radnego miejskiego w Libercu. Od 2006 do 2009 zasiadał w Izbie Poselskiej jako przedstawiciel Czeskiej Partii Socjaldemokratycznej.
W wyborach europejskich w 2009 z listy ČSSD uzyskał mandat posła do Parlamentu Europejskiego. Przystąpił do grupy Postępowego Sojuszu Socjalistów i Demokratów, został członkiem Komisji Rolnictwa i Rozwoju Wsi. W PE zasiadał do 2014.
W 2016 został zawieszony w partii socjaldemokratycznej w związku z prowadzonym wobec niego postępowaniem karnym w sprawie korupcji.

</doc>
<doc id="1792798" url="https://pl.wikipedia.org/wiki?curid=1792798" title="Dziadowa Kłoda (stacja kolejowa)">
Dziadowa Kłoda (stacja kolejowa)

Dziadowa Kłoda – nieczynna stacja kolejowa, na zlikwidowanej linii kolejowej nr 317, w miejscowości Dziadowa Kłoda, w województwie dolnośląskim, w powiecie oleśnickim, w gminie Dziadowa Kłoda, w Polsce.

</doc>
<doc id="1792800" url="https://pl.wikipedia.org/wiki?curid=1792800" title="II Republika Węgierska">
II Republika Węgierska



</doc>
<doc id="1792804" url="https://pl.wikipedia.org/wiki?curid=1792804" title="Radzowice (przystanek kolejowy)">
Radzowice (przystanek kolejowy)

Radzowice – nieczynny przystanek osobowy, na zlikwidowanej linii kolejowej nr 317, w Radzowicach, w województwie dolnośląskim, w powiecie oleśnickim, w gminie Dziadowa Kłoda, w Polsce.

</doc>
<doc id="1792808" url="https://pl.wikipedia.org/wiki?curid=1792808" title="Bitwa pod Petelią">
Bitwa pod Petelią

Bitwa pod Petelią – starcie zbrojne, które miało miejsce w roku 208 p.n.e.
W roku 208 p.n.e. doszło do kolejnej bitwy Hannibala z Rzymianami. Tym razem pod Petelią naprzeciwko Kartagińczyków stanęła armia rzymska dowodzona przez konsulów Klaudiusza Marcellusa (zdobywcy Sycylii), oraz Tytusa Kryspinusa. Rzymianie nie podjęli początkowo walki, obawiając się licznych sił nieprzyjaciela. Dopiero po jakimś czasie Marcellus przypuścił atak na jeden z oddziałów numidyjskich, licząc na łatwe zwycięstwo. Atak 300 żołnierzy jazdy rzymskiej, oraz wspierającej ją piechoty zakończył się klęską Rzymian, którzy zostali otoczeni zewsząd przez Numidów, tracąc ponad 300 ludzi. Marcellus przebity oszczepem padł na placu boju. W bitwie poległ również drugi z konsulów. Pomimo zwycięstwa pod Petelią Hannibalowi nie udało się odwrócić losów wojny na swoją korzyść.

</doc>
<doc id="1792810" url="https://pl.wikipedia.org/wiki?curid=1792810" title="Andrzej Wieloński">
Andrzej Wieloński

Andrzej Tadeusz Wieloński (ur. 1947) – polski geograf (dr hab.) z zakresu geografii ekonomicznej i geografii przemysłu.
Andrzej Wieloński jest profesorem Uniwersytetu Warszawskiego pracującym na Wydziale Geografii i Studiów Regionalnych. Od wielu lat zajmuje się problematyką teorii lokalizacji działalności gospodarczej.

</doc>
<doc id="1792811" url="https://pl.wikipedia.org/wiki?curid=1792811" title="Autostrada A89 (Niemcy)">
Autostrada A89 (Niemcy)

Autostrada A89 (niem. "Bundesautobahn 89 (BAB 89)" także "Autobahn 89 (A89)") – planowana autostrada w Niemczech, która ma przebiegać przez Ulm - Laupheim - Biberach an der Rib - Bad Waldsee - Weingarten - Ravensburg - Friedrichshafen.

</doc>
<doc id="1792812" url="https://pl.wikipedia.org/wiki?curid=1792812" title="Zbigniew Urbanyi">
Zbigniew Urbanyi

Zbigniew Józef Urbanyi (ur. 13 września 1931 w Bydgoszczy, zm. 6 listopada 2004 tamże) – polski społecznik, żeglarz i dziennikarz.
Karierę dziennikarską rozpoczynał w Ilustrowanym Kurierze Polskim, potem był dziennikarzem „Gazety Pomorskiej”, współpracownikiem „Sportu”, „Żagli”, „Świata Żagli”. Publikował także w „Głosie Wybrzeża”, „Głosie Szczecińskim”, „Panoramie Śląskiej” i „Przekroju”.
Był jednym z inicjatorów budowy jachtu Euros, brał udział w jego rejsach. W 1973 uczestniczył w opłynięciu przylądka Horn (Wraz z Aleksandrem Kaszowskim, Henrykiem Lewandowskim i Henrykiem Jaskułą).

</doc>
<doc id="1792814" url="https://pl.wikipedia.org/wiki?curid=1792814" title="Gołębice (stacja kolejowa)">
Gołębice (stacja kolejowa)

Gołębice – nieczynna stacja kolejowa, na zlikwidowanej linii kolejowej nr 317, w miejscowości Gołębice, w województwie dolnośląskim, w powiecie oleśnickim, w gminie Dziadowa Kłoda, w Polsce.

</doc>
<doc id="1792815" url="https://pl.wikipedia.org/wiki?curid=1792815" title="Fejdon">
Fejdon

Fejdon – tyran Argos (ur.?, zm. ok. 660 p.n.e.)
Określenia "tyran" jako pierwszy użył w stosunku do Fejdona Arystoteles i doskonale oddaje ono nie tylko rodzaj sprawowanej władzy, ale i charakter tego człowieka. 
Odziedziczywszy tron Argos, krainy na wschodzie Peloponezu, Fejdon utworzył ogromną armię złożoną z piechoty; formacje tego typu nieznane były jeszcze w Europie, występowały tylko w Azji. W 669 roku p.n.e. w bitwie pod Hysiaj pokonał Spartan, uważających się za pogromców tyranów. Po Sparcie przyszła kolej na Ateny. W tym czasie wojnę z Atenami, największą dotąd potęgą morską w basenie Morza Egejskiego, prowadziła Egina, która właśnie dorobiła się silnej floty. Fejdon zawarł sojusz z Eginą, ale po klęsce Aten zajął także ją. Ponoć tam właśnie zaczął bić pierwsze srebrne monety. Wprowadził także jednolity system miar i wag w wielu greckich miastach. W 668 roku p.n.e. Fejdon włączył się w spór między Pisą a Elidą, które walczyły ze sobą o przewodnictwo nad igrzyskami w Olimpii, i zapewnił zwycięstwo Pisie. Próbował także zająć Korynt, co doprowadziło do kolejnego konfliktu ze Spartą. W jego ręce wpadły ponadto Sykion i Samos. Arystoteles nazwał Fejdona tyranem, ponieważ zwykł on rozwiązywać konflikty siłą oręża, nie zaś argumentów. W Argos sprawował władzę absolutną, nie dzieląc jej z arystokracją, jak działo się w innych państwach greckich. Fejdon został zabity prawdopodobnie podczas wojny domowej w Koryncie, w wyniku której władzę w tym mieście-państwie objął pierwszy tyran. Wkrótce potem pod władzą tyranów znalazły się Epidauros, Megara i Sykion.

</doc>
<doc id="1792816" url="https://pl.wikipedia.org/wiki?curid=1792816" title="Barsztyn">
Barsztyn



</doc>
<doc id="1792817" url="https://pl.wikipedia.org/wiki?curid=1792817" title="Kardynałowie z nominacji Piusa IV">
Kardynałowie z nominacji Piusa IV

Papież Pius IV (1560–1565) mianował 46 kardynałów na czterech konsystorzach:
26 lutego 1561.
Patriarcha Akwilei Giovanni Grimani został na tym konsystorzu mianowany in pectore, ponieważ jednak nominacji tej nigdy nie opublikowano, nie doszła ona do skutku.

</doc>
<doc id="1792822" url="https://pl.wikipedia.org/wiki?curid=1792822" title="Kardynałowie z nominacji Klemensa VIII">
Kardynałowie z nominacji Klemensa VIII

Papież Klemens VIII (1592–1605) mianował 53 nowych kardynałów na sześciu konsystorzach:

</doc>
<doc id="1792825" url="https://pl.wikipedia.org/wiki?curid=1792825" title="Linda Kasabian">
Linda Kasabian

Linda Kasabian (ur. jako Linda Darlene Drouinur 21 czerwca 1949 w Biddeford, zm. 21 stycznia 2023) – członkini "Rodziny" Charlesa Mansona, główny świadek w procesie grupy oskarżonej o pięć morderstw w willi Romana Polańskiego w Beverly Hills 8 sierpnia 1969 roku.
Życiorys.
Linda dorastała w zwyczajnej rodzinie w Milford w New Hampshire. Jej wczesną młodość zakłócił rozwód rodziców i ponowny ślub matki. Jej złe stosunki z ojczymem spowodowały, że Linda postanowiła w wieku 16 lat opuścić dom i wyruszyć w podróż po Stanach Zjednoczonych „w poszukiwaniu Boga”, jak mówiła. Co jakiś czas dołączała do hippisowskich komun. Efektem tych przygód były dwa małżeństwa. Drugi związek, z pochodzącym z Armenii Robertem Kasabianem, zaowocował urodzeniem córki Tanyi w 1968 roku. Po chwilowym kryzysie małżeńskim i krótkim rozstaniu rodzina Kasabian zamieszkała w komunie hippisów w Topanga w Kalifornii. Tam jednak małżeństwo Lindy i Roberta uległo ostatecznemu rozpadowi. On postanowił udać się w podróż po Ameryce Południowej, ona zaś za namową przyjaciółki Catherine Share udała się na ranczo Spahn niedaleko Los Angeles, aby dołączyć do rzekomo idyllicznej komuny, która na ranczu miała się odizolować od społecznych niepokojów. Tam poznała Charlesa Mansona.
"Rodzina" Charlesa Mansona.
W grupie przyjęto ją bardzo serdecznie. Już pierwszego dnia poznała Mansona. W późniejszych zeznaniach opisywała to spotkanie jako bardzo emocjonalne wydarzenie. Jego samego porównywała do Chrystusa. W krótkim czasie stała się jedną z jego kochanek. Szybko też weszła na drogę przestępstwa. Rodzajem inicjacji w Rodzinie było włamywanie się do domów podczas snu jego właścicieli i okradanie ich. 8 sierpnia 1969 roku Manson i jego grupa posunęli się o krok dalej. W willi Romana Polańskiego w Beverly Hills zamordowali żonę reżysera Sharon Tate będącą w 9. miesiącu ciąży, Abigail Folger, Wojciecha Frykowskiego, Jaya Sebringa oraz nastoletniego znajomego dozorcy, Stevena Parenta. Linda Kasabian nie brała bezpośrednio udziału w morderstwach. Stała przed domem i pilnowała, by nikt niepożądany nie nadjechał, miała też zatrzeć ślady w razie niepożądanych komplikacji. W późniejszych zeznaniach szczegółowo opisywała swoje wrażenia z tamtej nocy.
Linda próbowała rzekomo przerwać masakrę, wzniecając fałszywy alarm o nadchodzących ludziach zaalarmowanych hałasem. Nie odniosło to jednak skutku.
Następnej nocy grupa Charlesa Mansona postanowiła zamordować małżeństwo przedsiębiorców Leno i Rosemary LaBianca. Linda Kasabian miała spełniać podobną rolę strażnika jak poprzedniej nocy. Morderstwa miały podobne ideologiczne podłoże jak poprzednie.
Tej samej nocy Linda miała uczestniczyć w morderstwie aktora libańskiego pochodzenia Saladina Nadera w jego domu w Venice Beach. Jej zadaniem było wywabienie ofiary z domu. Linda pomyliła jednak adresy i zapukała w niewłaściwe drzwi. Do morderstwa ostatecznie nie doszło. Dwa dni później uciekła ze Spahn i wróciła do matki do New Hampshire.
Świadek.
Śledztwo w sprawie morderstw szybko doprowadziło do ujęcia większości członków grupy Mansona. Linda Kasabian w zamian za uniewinnienie złożyła obszerne zeznania obciążające lidera grupy, a także m.in. Texa Watsona i Susan Atkins, która również poszła na układ ze śledczymi, ale udowodniono jej kłamstwa podczas przesłuchania. Obrońcy oskarżonych próbowali zdyskredytować zeznania Lindy zarzucając jej nadużywanie narkotyków i chorobę psychiczną. Mimo to jej zeznania doprowadziły do skazania wszystkich oskarżonych, m.in. Charlesa Mansona na karę śmierci, którą później zamieniono na dożywocie.

</doc>
<doc id="1792826" url="https://pl.wikipedia.org/wiki?curid=1792826" title="Średnice sprzężone">
Średnice sprzężone

Średnice sprzężone – dwie cięciwy elipsy przechodzące przez jej środek takie, że każda z nich przecina w połowie dowolną cięciwę równoległą do drugiej z nich. 
W przypadku okręgu dwie średnice są sprzężone wtedy i tylko wtedy gdy są prostopadłe.
Prosta styczna do elipsy w punkcie końcowym jednej średnicy jest równoległa do drugiej z nich. Każdej parze średnic sprzężonych elipsy odpowiada opisany na elipsie równoległobok, którego boki równoległe są do tych średnic. Isaac Newton w manuskrypcie "De motu corporum in gyrum" ("O ruchu ciała na orbicie") dowodzi lematu o tym, że wszystkie takie równoległoboki dla danej elipsy mają to samo pole.
Elipsa jest jednoznacznie wyznaczona przez dowolną parę swoich średnic sprzężonych. Pappus z Aleksandrii w 14 twierdzeniu z Księgi VIII swego "Zbioru" ("Synagoge") podaje sposób konstrukcji osi elipsy na podstawie danej pary średnic sprzężonych.
Pojęcie sprzężonych średnic można wprowadzić także dla hiperboli, o ile uwzględni się hiperbolę sprzężoną do danej - należy więc rozpatrzyć cztery gałęzie dwóch wzajemnie sprzężonych hiperbol. Jeśli pewien odcinek jest średnicą jednej z hiperbol, to zgodnie z powyższą definicją średnicą sprzężoną będzie odpowiednia średnica hiperboli sprzężonej. Gdyby uznać asymptotę hiperboli za jej średnicę, to byłaby on średnicą samosprzężoną.

</doc>
<doc id="1792827" url="https://pl.wikipedia.org/wiki?curid=1792827" title="Pawłowice Namysłowskie (stacja kolejowa)">
Pawłowice Namysłowskie (stacja kolejowa)

Pawłowice Namysłowskie – nieczynna stacja kolejowa, na zlikwidowanej linii kolejowej nr 317, w miejscowości Pawłowice Namysłowskie, w województwie opolskim, w powiecie namysłowskim, w gminie Namysłów, w Polsce.

</doc>
<doc id="1792828" url="https://pl.wikipedia.org/wiki?curid=1792828" title="Zariecznyj (obwód penzeński)">
Zariecznyj (obwód penzeński)

Zariecznyj () – rosyjskie miasto zamknięte w obwodzie penzeńskim, położone w odległości 12 kilometrów od administracyjnego centrum regionu, miasta Penzy, pozostające w gestii Federalnej Agencji Energii Atomowej Rosatom ("Государственная корпорация по атомной энергии" «Росатом»).
Budowa miasta i fabryki rozpoczęła się na podstawie rozporządzenia Rady Ministrów ZSRR z 20 lipca 1954. Rozporządzeniem z 3 marca 1962 na terytorium obwodu penzeńskiego stworzono strefę zamkniętą Penza-19. Decyzją Małej Rady od stycznia 1992 strefa Penza-19 przyjęła nazwę Zariecznyj.
Historia.
W 1955 podpisano akt przejęcia gruntu pod budowę miasta. Był to niezamieszkany las niedaleko stacji kolejowej Seliksa, gdzie stało kilka drewnianych chat.
W maju 1955 postawiono pierwsze domy na obecnej handlowej ulicy Zariecznego. Rozpoczęto wtedy również intensywną budowę baraków na terenie 58. dzielnicy.
Pierwszy blok mieszkalny z cegły zbudowano w maju 1956. Obecnie znajduje się on przy Alei Pokoju (Проспект Мира).
Początkowo miasto budowano dzielnicami, od 1962 budowano mikrorejony. Mikrorejony charakteryzowało połączenie terenów zabudowanych z otwartymi terenami zieleni. Każdy mikrorejon ma indywidualne cechy, konfigurację i architektoniczno-kompozycyjne rozwiązania.
Nowoczesne urządzenie terenu zostało zrealizowane równocześnie z budową domów i innych budynków. Charakterystyczne są trasy dla pieszych, drogi transportowe, małe formy architektoniczne i strefy wypoczynku. Na terenach zieleni zbudowano place gier i zabaw. Duża uwaga została skupiona na zazielenianiu miasta z maksymalnym wykorzystaniem tutejszej flory.
Zabiegi twórców miasta był wysoko oceniane przez Rząd ZSRR. W 1981 za projekt i budowę miasta 20 osób otrzymało tytuł laureata Nagrody Rady Ministrów ZSRR.
Przemysł.
Podstawą przemysłu miasta jest kombinat "Start", w skład którego wchodzi kilka przedsiębiorstw, w tym przedsiębiorstwo "Start" (ФГУП ПО «Старт»), produkujące komponenty do budowy broni atomowej. Czołowe miejsce wśród przedsiębiorstw kombinatu "Start" zajmuje "PPZ" (ППЗ), specjalizujące się w produkcji zaawansowanych elektromechanicznych, elektronicznych, radiotechnicznych i innego rodzaju maszyn wysokiej precyzji. Cały kombinat wchodzi w skład państwowej korporacji "Rosatom", zajmującej się rozwojem energii atomowej.
Drugim głównym składnikiem tutejszego przemysłu jest firma "Nikiret" (Научно-исследовательский и конструкторский институт радиоэлектронной техники – НИКИРЭТ) – jedno z czołowych rosyjskich przedsiębiorstw, specjalizujące się w opracowywaniu i produkcji technicznych środków ochrony do różnych celów.
W 2001 w mieście zarejestrowane były 602 firmy, w tym 2 państwowe i 80 samorządowych.
Największym przedsiębiorstwem samorządowym jest firma zajmująca się transportem miejskim "GATP" (Городское автотранспортное предприятие – ГАТП). Pierwszy autobus miejski wyruszył w trasę w 1968.

</doc>
<doc id="1792829" url="https://pl.wikipedia.org/wiki?curid=1792829" title="Curculio">
Curculio

Słonik ("Curculio") – rodzaj chrząszcza z rodziny ryjkowcowatych. Należy do niego około 345 gatunków występujących w Azji, Europie, Afryce i Ameryce Północnej. "Fauna Europaea" wymienia dziesięć gatunków. Na terenie Polski wykazano istnienie ośmiu gatunków ("C. betulae", "C. elephas", "C. glandium", "C. nucum", "C. pellitus", "C. rubidus", "C. venosus" i "C. villosus"). 
Przedstawiciele rodzaju mają budowę ciała zbliżoną do innych ryjkowców, wyróżniają się głównie długim i cienkim ryjkiem ("rostrum").
Różne gatunki słoników związane są z różnymi gatunkami roślin, głównie z rodzin "Fagaceae", "Betulaceae" i "Juglandaceae", niekiedy są uznawane za ich szkodniki (głównie "Curculio caryae", "Curculio elephas" i "Curculio nucum"). Cykl życiowy słonika orzechowca związany jest z leszczyną pospolitą; imagines żerują na liściach, podczas gdy larwy rozwijają się w orzechach. Jesienią larwy opuszczają opadłe orzechy i przepoczwarczają się głęboko w glebie. Badano w jaki sposób samice wybierają orzechy, w których umieszczają złożone jaja; wydaje się, że słoniki wybierają najbardziej wartościowe orzechy, nie kierując się stopniem dojrzałości orzecha ani wcześniejszym zajęciem przez inne larwy (w jednym orzechu mogą żerować dwie larwy). 
Ścisły związek owadów z roślinami-gospodarzami (zasięg występowania owada ściśle zależy od zasięgu rośliny) umożliwia badania filogeograficzne nad tymi roślinami. Zmienności mitochondrialnego DNA w różnych populacjach słonika "Curculio hilgendorfi" posłużyły do badań nad wiecznie zielonymi lasami "Castanopsis" w Japonii. 

</doc>
<doc id="1792833" url="https://pl.wikipedia.org/wiki?curid=1792833" title="Michał Gmytrasiewicz">
Michał Gmytrasiewicz

Michał Janusz Gmytrasiewicz (ur. w 1941, zm. 6 czerwca 2009) – prof. dr hab., polski naukowiec z zakresu finansów publicznych, polityki fiskalnej oraz zagadnień rynku pracy.
Michał Gmytrasiewicz był wieloletnim wykładowcą Wydziału Nauk Ekonomicznych Uniwersytetu Warszawskiego. Dodatkowo wykładał w Wyższej Szkole Ekonomiczno-Informatycznej oraz Almamer Szkole Wyższej w Warszawie. W latach 1977-1978 był prodziekanem Wydziału Nauk Ekonomicznych UW.

</doc>
<doc id="1792835" url="https://pl.wikipedia.org/wiki?curid=1792835" title="Smogorzów (przystanek kolejowy)">
Smogorzów (przystanek kolejowy)

Smogorzów – nieczynny przystanek osobowy, na zlikwidowanej linii kolejowej nr 317, w miejscowości Smogorzów, w województwie opolskim, w powiecie namysłowskim, w gminie Namysłów, w Polsce.

</doc>
<doc id="1792836" url="https://pl.wikipedia.org/wiki?curid=1792836" title="Znaki edytorskie">
Znaki edytorskie

Znaki edytorskie (tekstologia) – znaki stosowane w aparacie krytycznym w wydaniach krytycznych dzieł literackich (typ A) przy zestawiania różnych wersji tego samego tekstu literackiego. Ich celem jest pełne ukazanie poszczególnych faz powstania utworu literackiego i maksymalnie najpełniej oddać proces twórczy tekstu.
Znaki edytorskie.
Najczęściej wykorzystuje się je przy tzw. transkrypcji linearnej.

</doc>
<doc id="1792837" url="https://pl.wikipedia.org/wiki?curid=1792837" title="Worobjowy Gory (budynki)">
Worobjowy Gory (budynki)

Worobjowy Gory (ros. "Воробьёвы Го́ры", ang. Sparrow Hills ) – kompleks składający się z siedmiu wysokich apartamentowców znajdujący się w Moskwie. Najwyższy z budynków to "Worobjowy Gory II" ("Sparrow Hills II") jego wysokość wynosi 188,2 metry, liczy 49 kondygnacji. Budynki otwarto w 2004 roku.

</doc>
<doc id="1792841" url="https://pl.wikipedia.org/wiki?curid=1792841" title="Wiedźmy">
Wiedźmy



</doc>
<doc id="1792843" url="https://pl.wikipedia.org/wiki?curid=1792843" title="Głuszyna (stacja kolejowa)">
Głuszyna (stacja kolejowa)

Głuszyna – nieczynna stacja kolejowa, na zlikwidowanej linii kolejowej nr 317, w miejscowości Głuszyna, w województwie opolskim, w powiecie namysłowskim, w gminie Namysłów, w Polsce.

</doc>
<doc id="1792844" url="https://pl.wikipedia.org/wiki?curid=1792844" title="Brasil Open 2007">
Brasil Open 2007

Brasil Open 2007 – tenisowy turniej ATP World Tour rangi ATP International Series z cyklu Brasil Open rozgrywany w dniach 12–18 lutego 2007 roku w Costa do Sauipe na kortach ziemnych o puli nagród 456 000 dolarów amerykańskich.

</doc>
<doc id="1792845" url="https://pl.wikipedia.org/wiki?curid=1792845" title="Chai (herb szlachecki)">
Chai (herb szlachecki)

Chai – polski herb szlachecki z nobilitacji.
Opis herbu.
W polu błękitnym, na pagórku zielonym drzewo barwy naturalnej, o trzech konarach, na którym pelikan srebrny karmiący krwią z piersi swoje młode. Pod drzewem, oparte o pień przednimi nogami dwa dziki barwy naturalnej, patrzące na pelikana.
Klejnot: trzy pióra strusie.
Labry błękitne, podbite srebrem.
Najwcześniejsze wzmianki.
Nadany 2 marca 1551 Stefanowi Chai z Podegrodzia na Spiszu.
Herbowni.
Chai.

</doc>
<doc id="1792846" url="https://pl.wikipedia.org/wiki?curid=1792846" title="Kościół Wniebowzięcia Najświętszej Marii Panny w Lubiążu">
Kościół Wniebowzięcia Najświętszej Marii Panny w Lubiążu

Kościół Wniebowzięcia Najświętszej Marii Panny w Lubiążu — nieczynna świątynia, perła sztuki barokowej i mauzoleum Piastów śląskich w kompleksie opactwa cysterskiego w Lubiążu, w gminie Wołów na Dolnym Śląsku.
Historia.
Pierwszy kościół klasztorny wspominany jest już jako istniejący w 1208 r. Następnie między XIII a XIV wiekiem został on powiększony, z tego okresu pochodzi sklepienie gwiaździste w transepcie (sklepienie ramienia północnego pochodzi z XVI stulecia). Od północnego wschodu do kościoła przylega kaplica książęca wzniesiona w 1312 r. na planie krzyża greckiego, którego każde z ramion zamknięte jest poligonalnie. W jej wnętrzu znajdowała się nagrobna tumba księcia Bolesława III Legnicko-Brzeskiego zwanego rozrzutnym (Książę przedstawiony jest z modelem swojej kaplicy, którą trzyma w prawej ręce).
Wygląd obecny Bazylika uzyskała W końcu XVII wieku, kiedy to pod kierownictwem Matthiasa Steinla dokonano przebudowy kościoła w stylu barokowym. Przebudowa ta gruntownie zmieniła charakter świątyni. Nawy boczne przykryto nowymi sklepieniami krzyżowymi bez żeber. Zniszczono gotycką fasadę zachodnią, budując na jej miejscu obecną bogatą fasadę z dwiema wieżami, kryjącą przedsionek. Wówczas całość została włączona do tak zwanego masywu zachodniego, w który skład wchodzą: fasada kościoła oraz elewacje klasztoru i pałacu opata. Przy północnym ramieniu transeptu około 1700 roku wzniesiono kaplice Loretańską, używaną jako zakrystia.
W okresie II wojny światowej kościół Najświętszej Marii Panny podobnie jak cały pocysterski kompleks został całkowicie ogołocony przez Niemców. Wyposażenie wraz z wspaniałymi stallami anielskimi Matthiasa Steinla pocięto na kawałki i wywieziono do Lubomierza oraz Krzeszowa, gdzie zostały ukryte, a skąd po wojnie powędrowały dalej do wielu miast w Polsce np. Stężycy oraz Siedlec. Dzieła zniszczenia ostatecznie dokonali Rosjanie, którzy splądrowali oraz rozgrabili znajdujące się pod kościołem krypty, w których do dziś dzień spoczywa 98 zmumifikowanych ciał książąt, opatów oraz zasłużonych zakonników cysterskich. Ich trumny zostały zniszczone a ciała porozrzucane, obecnie z całą pewnością udało się zidentyfikować tylko ciało Michaela Leopolda Willmanna. W przedsionku znajduje się pamiątka po Rosjanach, w postaci dwóch malunków umieszczonych w przeciwległych niszach przedstawiających popiersia Michała Kutuzowa oraz Aleksandra Suworowa. Z oryginalnego wystroju utrzymanego w stylu bujnego baroku przetrwały tylko mensy ołtarzowe oraz fragmenty rzeźb ołtarzowych. Większa część obrazów śląskiego Rembrandta została wywieziona do Warszawy gdzie znajdują się do dziś. W szalonych poszukiwaniach skarbów przez Rosjan, tumba w kaplicy książęcej została zniszczona przez wrzucenie do niej granatu. Ostatecznie udało się ją odrestaurować na początku lat 80., obecnie znajduje się w Muzeum Narodowym we Wrocławiu.
Architektura.
Wnętrze.
Kościół jest budowlą 3 nawową o układzie bazylikowym, wykonany z cegły i piaskowca. Wzniesiony na planie krzyża łacińskiego z trzynawowym i trójprzęsłowym prezbiterium otoczonym prostokątnym obejściem. Transept na rzucie nie odznacza się za bardzo, gdyż jego szerokość jest równa nawom bocznym. Korpus nawowy o 6 przęsłach posiada długość 61,5 m przy wysokości nawy głównej 20 m. Korpus nakrywają sklepienia krzyżowo-żebrowe o stromych łukach. W południowo-wschodnim narożniku prezbiterium znajduje się późnoromańska kamienna piscina w kształcie kolumny z bogato rzeźbioną głowicą. W posadzce przed ołtarzem osadzono 2 brązowe gotyckie nagrobki książąt śląskich: Bolesława I wysokiego (fundatora klasztoru zm. 1201 r) następnie księcia Konrada II Żagańskiego zwanego garbatym (zm. 1304). Obok kamiennej balustrady oddzielającej prezbiterium osadzono płytę nagrobną księcia Przemysława I ścinawskiego (zm. 1289) (wszystkie płyty z rzeźbami książąt). Obejście zamykają kaplice kopułowe z latarniami. Kopuły bogato dekorowane sztukateriami i plafonami, w północnej znajduje się przejście do kaplicy książęcej. W południowej kaplicy obejścia a dokładnie na jej południowej ścianie, widnieje renesansowa płyta nagrobna Matthiasa Rudolfa z Hennersdorfu (opat przedstawiony w całym stroju liturgicznym), wykonana z czerwonego marmuru. Zachodnią ścianę obejścia zdobią resztki pomnika 8 opatów, oraz okrągłą tablicą jego fundacji zamknięta wieńcem i liśćmi akantu, na jej szczycie znajduje się czaszka z infułą.
Fasada.
Fasada 3 osiowa w tym dwie wieże o barokowych hełmach. Całość utrzymana w kolorze piaskowym, jedynie w trzeciej kondygnacji drugiej osi obramienie lekko błękitnawe. Wszystkie zdobione ornamentalnie części muru są pokryte tynkiem mocno podziurkowanym (dziurki w kształcie małych kwadratów). Oś 2 (główna) z portalem ma 4 kondygnacje, wieże mają po 5 kondygnacji (osie 1 i 3). Osie całego korpusu kościoła oddzielone w sposób YxYYxYYxY, czyli drugą oś (x) flankują pary zdwojonych pilastrów (y), w przyziemiu są to lizeny. Do portalu prowadzą 5 stopniowe okrągłe schody. W portalu znajdują się drewniane drzwi zdobione geometrycznie. Nadświetle zamknięte łukiem pełnym, ażurowe z motywem pozwijanych liści akantu. Oścież dekorowana liśćmi dębu. U góry konsole wspierają archiwoltę zdobioną mięsistymi liśćmi akantu przechodzącymi jakby w rocaille, całość wieńczy maszkaron. Portal flankowany jest wysuniętymi z lica muru kolumnami ustawionymi romboidalnie. Kolumny wsparte na cokołach, trzony kolumn gładkie z kapitelem kompozytowym. Za kolumnami widzimy zwielokrotnione pilastry również romboidalnie, mocno wysunięte. Na kapitelach kolumn widzimy nasadnik łączący się w gierowany gzyms przechodzący łukowo nad archiwoltą. Całość ostatecznie wieńczą 3 pełnoplastyczne barokowe rzeźby ze śladami mocowania aureoli (NMP, Chrystus zmartwychwstały, Jan Chrzciciel). Dwie umieszczone na nasadnikach, a mocno uszkodzona rzeźba Chrystusa na środku łuku (postać Chrystusa pochylona z ugiętymi kolanami lewą ręką obejmuje krzyż, postaci brakuje lewego nadgarstka, połowy krzyża, całej prawej ręki i głowy). W grupie rzeźbiarskiej brak korelacji z sobą wszystkie postacie wydają się patrzeć na widza przed portalem. W osiach 1 i 3 przyziemia przeźrocza wąskie zamknięte łukiem pełnym zdobione uszato. Szczyt łuku okna wieńczy liść akantu. Całość przykrywa naczółek kotarowy dwudzielny. Przestrzeń między oknem a naczółkiem misternie wypełniona wiciami liści (tak dekorowane okno występują w kondygnacjach 1, 3, 5). Okna w przyziemiu zakratowane. Między przyziemiem a
2 kondygnacja – widzimy ciągły fryz z wicią roślinną. Nad nim znajduje się gzyms kordonowy, dalej widzimy gierowaną wstęgę. Pod oknami wstęgę tą zdobią fantazyjne maszkarony na kartuszach, które spinają festony. Przestrzenie wstęgi pod pilastrami posiadają inną dekoracje przypominającą rozwiane w przeciwną stronę kłosy zboża splecione z sobą wieńcem. Wstęga ta stanowi podstawę do okien i zdwojonych pilastrów w analogicznym rytmie do lizen. W osi głównej widzimy bliźniacze okna zamknięte łukiem pełnym (wszystkie okna są w ten sposób zamknięte różnią się jedynie naczółkiem i zdobieniami). Okna mieszczą się w szerokości portalu, filar między nimi rzeźbiony (plecionkowy stylizowany akant). Tutaj zachował się fragment oszklenia okien. Okna były kwaterowane na 4 części, w tych kwaterach dzieliły się na mniejsze o kształcie plastra miodu (sześciokątne kwaterki). Przestrzenie między oknami a pilastrami wypełnione zwisającymi bukietami kwiatów i owoców (winogrona, jabłka, kwiaty). Oba otwory zamknięte wspólnym zdobieniem, pokryte wspólnym naczółkiem dzwonowatym na którym leży rzeźbiona prostokątna kostka. Między łukami bliźniaczych okien w żagielku zawieszona konsola. Cała przestrzeń między naczółkiem a oknami wypełniona analogicznym do pozostałych zdobieniem. Następnie przestrzenie między zdwojonymi pilastrami posiadają analogiczne zdobienie bukietowe zahaczone o cienki fryz przypominający jajownik rozgraniczający piętra. Osie ościenne posiadają pojedyncze analogiczne otwory okienne, flankowane przez identyczne bukiety kwiatów. Okna zdobione uszato, na szczycie łuku znajduje się muszla. Otwór przykrywa naczółek odcinkowy, pozostałą przestrzeń wypełniają analogiczne zdobienia (tak dekorowane okna występują w kondygnacjach 2 i 4). Na skrajach wszystkich naczółków tej kondygnacji widzimy po 2 spięte festonem konsole, jest to wsparcie do cienkiego gierowanego fryzu który chowa się pod pilastrami, a wychodzi przed lico muru pod oknami. Tylko w ten sposób kondygnacje zostają oddzielone. Ten drobny fryz pod oknami posiada motyw liści akantu a w wąskich partiach bez okiem przypomina jajownik.
3 kondygnacja – w osi głównej widzimy podobne rozwiązanie okien i ich zdobień z wyjątkiem w żagielku zamiast konsoli znajduje się kartusz z wyrytą maksymą
Obydwa okna przykrywa tu jeden naczółek odcinkowy. Boki okien zdobią zwisy (opisując od góry w dół) bukietów o nie zahaczone są kartusze a następnie muszla opleciona wieńcem. Same okna wspierają się na 2 prostokątnych niszach wypełnionych pozwijanymi liśćmi akantu. Całość leży na fryzie separującym kondygnacje. Osie boczne zdobią okna identyczne rozwiązane jak w przyziemiu (tyle że tu bez krat). Parapety tych okien wspierają się na prostokątnej płycinie której wnętrze wypełnia mocno ciosana muszla. Przestrzenie między oknem a pilastrami oplatają liście akantu. Między zdwojonymi pilastrami widzimy, zdobienie w postaci dwóch splecionych z sobą gałęzi dębu. Na toskańskich kapitelach pilastrów widzimy motyw jajownika. Nad kapitelami widzimy mocno połamane (gierowane) belkowanie (architraw, fryz z tryglifami). W belkowaniu metopy wypełnione są kartuszami. Dalej widzimy gzyms który jednocześnie jest gzymsem koronującym cały masyw zachodni. Pod gzymsem w szerokości korpusu kościoła widzimy opasający motyw kroksztynu.
4 Kondygnacja oddzielona jest analogiczną gierowaną wstęgą. Tyle że tu na czole wstęgi pod oknami znajdujemy po 2 konsole dla osi bocznych oraz 3 konsole wspierające okna 2 osi. konsole połączone są z sobą festonami. Części wstęgi będące cokołami dla pilastrów zdobią pozwijane liście w kształt zbliżony do serca. Osie oddzielają zdwojone pilastry jońskie z spiętymi festonem wolutami. Porządek pilastrów jest analogiczny do kondygnacji poniżej. Okna w 2 osi analogiczne do pozostałych. Tutaj obydwa okna pokrywa naczółek w kształcie łuku nadwieszonego. Na naczółku zasiada sporej wielkości dwugłowy orzeł, flankowany przez pełnoplastyczne bogato rzeźbione kartusze herbowe. Prawy kartusz podczytuje anioł. Z za lewego kartusza wystaje pastorał a na koronie rangowej znajduje się infuła. W sercu zaś znajduje się głowa starca (kartusz analogiczny z umieszczonym nad portalem pałacu opata). Orzeł każdą głową patrzy w przeciwną stronę i na każdej nosi Mirta mitrę książęcą. Obie głowy przykrywa jedna korona królewska. W prawej łapie orzeł trzyma miecz a w lewej jabłko królewskie. Okna w osiach bocznych rozwiązane tak samo jak w kondygnacji drugiej z identycznym naczółkiem. Nad naczółkami obojga okien widnieją tarcze zegarowe. Przestrzenie między oknem a pilastrem oraz między pilastrami zdobią bukiety kwiatów (prawdopodobnie róże). Nad pilastrami widzimy belkowanie z fryzem ciągłym. Wyżej znajduje się silnie odsunięty od lica gzyms koronujący. Ostatecznie oś główną wieńczy trójkątny przyczółek z tympanonem. W tympanonie łacińskie
Na brzegach przyczółka stoją pojedyncze tralki na cokołach. Szczyt przyczółka wieńczy frontalna rzeźba Madonny z dzieciątkiem (uszkodzona: brak głowy). W tej kondygnacji wieże zaczynają wychodzić z dachu kompleksu. Od południa i północy wyłaniające się ścianki starają się powtórzyć wymienione detale. na wpół ścięte okno jest ślepe a miejsce gdzie powinien być zegar zdobi ośmioramienna gwiazda wpisana w koło.
5 kondygnacja, wieże. Przeźrocza z naczółkiem i zdobieniem analogiczne do pierwszej i trzeciej kondygnacji. Okno wspiera się ponownie na gierowanej wstędze. Tutaj przeźrocza okienne zakryte ażurową stolarką. Czoło wstęgi zdobione motywem palmetowym. Narożniki wieży zdobione zdwojonymi pilastrami korynckimi. Przestrzeń między oknem a pilastrami wypełniają kwiatowe zwisy zawieszone na wstęgach o bardzo dużych otwartych kwiatach. Pilastry wspierają połamane belkowanie z ciągłym fryzem z ornamentem roślinnym. Nad belkowaniem gzyms, powyżej znajdują się barokowe hełmy zwieńczone iglicą z kula na której stoją krzyże arcybiskupie podczytywane przez latające anioły (złote blaszki w kształcie lecących aniołków z daleka przypominają flagi).

</doc>
<doc id="1792848" url="https://pl.wikipedia.org/wiki?curid=1792848" title="Jan Przemsza-Zieliński">
Jan Przemsza-Zieliński

Jan Przemsza-Zieliński (ur. 28 maja 1935 w Sosnowcu, zm. 17 maja 1999 r.) – historyk, regionalista, badacz dziejów Zagłębia Dąbrowskiego, dziennikarz i działacz polityczny
Życiorys.
W 1956 ukończył studia na Wydziale Filologii Polskiej Wyższej Szkoły Pedagogicznej w Katowicach. był redaktorem gazety studenckiej "Młody nauczyciel" wydawanej przy Wyższej Szkole Pedagogicznej (1954-1956), nauczycielem w Liceum Ogólnokształcącym imienia Emilii Plater w Sosnowcu (1956-1957), dziennikarzem i redaktorem działu kulturalnego „Wiadomości Zagłębia” (1956-1962). W 1986 został doktorem nauk humanistycznych.
Członek Związku Młodzieży Polskiej (1948-1956), Związku Młodzieży Socjalistycznej (1957-1962) oraz PZPR (od 1958 roku). W 1962 r. został pracownikiem politycznym Komitetu Wojewódzkiego PZPR w Katowicach w randze instruktora, a do 1968 był asystentem I sekretarza Komitetu Wojewódzkiego Edwarda Gierka. W latach 1968-1970 był zastępcą redaktora naczelnego do spraw artystycznych Ośrodka TV Katowice. W latach 1970-1980 redaktor naczelny "Wiadomości Zagłębia", a w latach 1980-1981 zastępca redaktora naczelnego i redaktor naczelny Trybuny Robotniczej. W latach 1981-1982 był I sekretarzem Komitetu Miejskiego PZPR w Sosnowcu, a następnie sekretarzem do spraw ideologicznych Komitetu Wojewódzkiego PZPR w Katowicach (1982-1989). Delegat na IX Nadzwyczajny Zjazd PZPR w lipcu 1981. Członek Egzekutywy KW PZPR w Katowicach (1980-1986) oraz wiceprzewodniczący Wojewódzkiej Rady Narodowej (1988-1990). Od 1981 był także członkiem Rady Nadzorczej Robotnicza Spółdzielnia Wydawnicza „Prasa-Książka-Ruch”.
Członek Stowarzyszenia Dziennikarzy Polskich oraz Stowarzyszenia Dziennikarzy PRL (delegat na I Zjazd w 1983). 
Po rozwiązaniu PZPR w styczniu 1990 r. stanął na czele Grupy Inicjatywnej Związku Komunistów Polskich „Proletariat”. W latach 90. XX w. stworzył regionalistyczną oficynę „Sowa Press”, która wydawała czasopismo „Ekspres Zagłębiowski” oraz książki poświęcone Zagłębiu. Patron sympozjów oraz Klubu Kronikarzy Zagłębia. W 1997 otrzymał Nagrodę Miasta Sosnowca za działalność naukową i popularyzatorską. W 2002 r. w plebiscycie „Sosnowiczanin 100-lecia” Jan Zieliński znalazł się na drugim miejscu.
Jest pochowany na cmentarzu prawosławnym w Sosnowcu.

</doc>
<doc id="1792851" url="https://pl.wikipedia.org/wiki?curid=1792851" title="Liller 1">
Liller 1

Liller 1 – gromada kulista znajdująca się w odległości około 26,7 tys. lat świetlnych od Ziemi w kierunku konstelacji Skorpiona. Została odkryta w 1977 roku przez Williama Lillera.
Liller 1 znajduje się 2600 lat świetlnych od jądra Drogi Mlecznej.

</doc>
<doc id="1792854" url="https://pl.wikipedia.org/wiki?curid=1792854" title="Linia kolejowa Syców – Bukowa Śląska">
Linia kolejowa Syców – Bukowa Śląska

Linia kolejowa nr 317 rozpoczynała swój bieg na stacji Syców, w województwie dolnośląskim, natomiast jej koniec umiejscowiony był na stacji Bukowa Śląska, w województwie opolskim. Była to linia jednotorowa, o szerokości torów 1435 mm, niezelektryfikowana. Obecnie linia jest nieczynna, a tory jej zostały rozebrane.

</doc>
<doc id="1792855" url="https://pl.wikipedia.org/wiki?curid=1792855" title="Powierzchnia skuteczna anteny">
Powierzchnia skuteczna anteny

Powierzchnia skuteczna anteny – jest to stosunek mocy wydzielonej w dopasowanym obciążeniu anteny do gęstości mocy pola elektromagnetycznego w miejscu umieszczenia anteny. Parametr ten charakteryzuje własności odbiorcze anteny.

</doc>
<doc id="1792856" url="https://pl.wikipedia.org/wiki?curid=1792856" title="Hotel Arts Barcelona">
Hotel Arts Barcelona

Hotel Arts Barcelona – hotel znajdujący się w Barcelonie, zaprojektowany przez Skidmore, Owings &amp; Merrill. Jego wysokość wynosi 154 metry, posiada 44 kondygnacje. Budynek otwarto w 1992 roku.

</doc>
<doc id="1792857" url="https://pl.wikipedia.org/wiki?curid=1792857" title="Stefan Kapuściński">
Stefan Kapuściński

Stefan Kapuściński (ur. 9 marca 1896 w Warszawie, zm. 29 maja 1943 tamże) – polski dziennikarz, działacz związkowy i polityczny, poseł na Sejm Śląski III i IV kadencji (1930–1939).
Życiorys.
Po ukończeniu studiów prawniczych na Uniwersytecie Warszawskim pracował jako dziennikarz. W połowie lat 20. zamieszkał na Śląsku, gdzie tworzył ruch związkowy. Pełnił obowiązki sekretarza generalnego Związku Zawodowego Górników ZZZ. Działał politycznie w NPR-Lewicy jako członek jej śląskich władz. W 1928 objął redakcję pisma "Polska Zachodnia" wydawnego przez "Drukarnię Śląską". W 1930 redagował pismo "Syndykalista", będące organem Generalnej Federacji Pracy.
W 1930 uzyskał mandat posła na Sejm Śląski III kadencji z ramienia Narodowo-Chrześcijańskiego Zjednoczenia Pracy. Był członkiem Komisji Budowlano-Mieszkaniowej oraz Pracy i Opieki Społecznej (jako sekretarz). Ponownie wybrany w 1935, mandat sprawował do wybuchu II wojny światowej. Zasiadał w Komisjach: Budżetowo-Skarbowej, Prawnej (jako sekretarz), Regulaminowej, Wyznań Religijnych i Oświecenia Publicznego, kontynuował również pracę w gremiach z poprzedniej kadencji.
Na przełomie 1937 i 1938 związał się z ruchem demokratycznym na Śląsku (wiceprezes Komitetu Organizacyjnego Klubu Demokratycznego w Katowicach, później wiceprezes Zarządu Głównego KD) i w Zagłębiu Dąbrowskim (wziął udział w zebraniu założycielskim KD w Sosnowcu). W czerwcu 1939 jako jeden z trzech posłów Sejmu Śląskiego podpisał się pod wnioskiem o wyjaśnienie sprawy aresztowania Wojciecha Korfantego.
Walczył w wojnie obronnej Polski w 1939. Po jej zakończeniu pozostał w Warszawie, gdzie w październiku 1939 zakładał Związek Syndykalistów Polskich (od 1940 był jego komendantem głównym). W 1941 współtworzył oddziały ZSP "Zew". Na wiosnę 1943 aresztowany przez Niemców i zamordowany w ruinach getta warszawskiego.

</doc>
<doc id="1792858" url="https://pl.wikipedia.org/wiki?curid=1792858" title="Obóz dla internowanych w Radzimiu">
Obóz dla internowanych w Radzimiu

Obóz dla internowanych w Radzimiu (niem. "Internierungslager Resmin") – prowizoryczny obóz koncentracyjny dla mieszkańców Krajny, utworzony przez niemiecki Selbstschutz na terenie majątku ziemskiego Radzim nieopodal Kamienia Krajeńskiego, funkcjonujący od połowy września do połowy grudnia 1939.
Do obozu dla internowanych w Radzimiu trafiali mieszkańcy powiatu sępoleńskiego oraz sąsiednich powiatów, aresztowani w pierwszych miesiącach niemieckiej okupacji w związku z tzw. akcją „etnicznego oczyszczania przedpola”. W Radzimiu byli oni głodzeni, zmuszani do wyczerpującej pracy i poddawani nieludzkiemu traktowaniu. Wielu uwięzionych w obozie Polaków i Żydów zamordowano na terenie majątku lub wywieziono na stracenie do Rudzkiego Mostu. Podczas powojennych ekshumacji odnaleziono w Radzimiu zwłoki 113 osób zamordowanych jesienią 1939 roku. Część źródeł podaje, że liczba ofiar mogła sięgać nawet kilku tysięcy. "Internierungslager Resmin" jest uznawany za jedno z największych miejsc kaźni ludności polskiej na terenie powiatu sępoleńskiego w okresie II wojny światowej. Bywa także określany mianem „obozu zniszczenia”.
Początek niemieckiej okupacji.
Sępólno Krajeńskie wraz z okolicznymi miejscowościami zostało opanowane przez oddziały Wehrmachtu już 1 września 1939. W powiecie sępoleńskim szybko zainstalowały się struktury niemieckich władz policyjnych, państwowych i partyjnych. Na stanowisko komisarycznego starosty powiatów Sępólno-Wyrzysk-Tuchola (z siedzibą w Sępólnie) został wyznaczony radca rejencyjny Marbach z Piły. Funkcję komisarycznego burmistrza Sępólna objął natomiast miejscowy volksdeutsch, Otto Belau. Rządy Marbacha w Sępólnie trwały stosunkowo krótko, gdyż już pod koniec pierwszej dekady września 1939 stanowisko landrata powiatu sępoleńskiego objął przysłany ze Złotowa dr Ackmann. Otrzymał on jednocześnie stanowisko kierownika powiatowych struktur NSDAP ("kreisleiter"). Wkrótce jednak gdański gauleiter NSDAP, Albert Forster, dokonał szeregu przetasowań we władzach miejskich i powiatowych. Nastąpiło to podczas pierwszej wizyty Forstera w Sępólnie (8 listopada 1939). Wilhelm Balnus, dotychczasowy burmistrz Nowego Dworu Gdańskiego, otrzymał wówczas stanowisko starosty i "kreisleitera", podczas gdy stanowisko burmistrza Sępólna i szefa miejskich struktur NSDAP ("ortsgruppenleiter") objął gdańszczanin Erich Dorow. 25 października 1939 oficjalnie zniesiono administrację wojskową na okupowanych obszarach, a Sępólno wraz z całym powiatem zostało wcielone do Rzeszy jako część rejencji bydgoskiej Okręgu Gdańsk-Prusy Zachodnie.
Powiat sępoleński był licznie zamieszkany przez ludność pochodzenia niemieckiego. Narodowość niemiecką deklarowało 40,6% jego mieszkańców, a w niektórych wsiach liczba Niemców przekraczała 80%. Licznie zamieszkiwali oni także największe miejscowości powiatu – Sępólno, Więcbork i Kamień Krajeński. Wielu miejscowych volksdeutschów uczestniczyło aktywnie w zaprowadzaniu okupacyjnych porządków. Już 6 września 1939 starosta Marbach powołał do życia tzw. „Obronę Ojczyzny” (niem. "Heimwehr"), na której czele stanął Werner Sorgatz z Kamienia Krajeńskiego. Pod koniec września członków „Obrony Ojczyzny” wcielono w szeregi tzw. Selbstschutzu (pol. „Samoobrona”) – paramilitarnej formacji o charakterze policyjnym, złożonej z Niemców, obywateli przedwojennej Polski. Pod względem organizacyjnym sępoleńskie struktury „Samoobrony” podporządkowano IV inspektoratowi Selbstschutzu z siedzibą w Chojnicach, obejmującemu zasięgiem swojego działania powiaty chojnicki, sępoleński i tucholski. Funkcję szefa inspektoratu pełnił SS-Standartenführer Heinrich Mocek. Bojówki Selbstschutzu z terenów powiatu sępoleńskiego i tucholskiego otrzymały natomiast jednego dowódcę powiatowego ("kreisführer"). Został nim SS-Standartenführer Wilhelm Richardt – przed wojną członek berlińskiego SS-Standarte 42, oddelegowany do Sępólna z szeregów Einsatzgruppe IV. Prawdopodobnie owo nietypowe dla struktury organizacyjnej Selbstschutzu rozwiązanie przyjęto ze względu na fakt, iż liczba ludności niemieckiej w powiecie tucholskim była bardzo niewielka (zaledwie 7,7% mieszkańców).
Selbstschutz odegrał kluczową rolę podczas tzw. operacji „etnicznego oczyszczania przedpola”, przeprowadzonej jesienią 1939 na okupowanych terenach Pomorza. Owa zakrojona na szeroką skalę akcja eksterminacyjna wymierzona była w pierwszym rzędzie w polską inteligencję, którą narodowi socjaliści obarczali winą za politykę polonizacyjną prowadzoną na Pomorzu Gdańskim w okresie międzywojennym oraz traktowali jako główną przeszkodę na drodze do szybkiego i całkowitego zniemczenia tego regionu. Między październikiem 1939 a wiosną 1940 na terenie Pomorza zamordowano ok. 30 000 – 40 000 osób.
Na terenie powiatu sępoleńskiego masowe aresztowania były przeprowadzane już od pierwszych dni okupacji. Wytyczne niemieckiego Naczelnego Dowództwa Wojsk Lądowych (OKH) przewidywały bowiem przejściowe internowanie wszystkich zdolnych do służby wojskowej Polaków i Żydów w wieku od 17 do 45 lat. Jednocześnie na podstawie list proskrypcyjnych, przygotowanych jeszcze przed wojną przez miejscowych volksdeutschów, masowo zatrzymywano polskich nauczycieli, duchownych, urzędników oraz wszystkie osoby zaliczane do tzw. polskiej warstwy przywódczej. W powiecie sępoleńskim charakterystycznym elementem niemieckiej polityki terroru stały się także zakrojone na szeroką skalę represje wobec osadników z terenów centralnej i wschodniej Polski. Prześladowano ich przede wszystkim ze względu na fakt, iż na mocy reformy rolnej z 1925 roku otrzymali oni ziemię z rozparcelowanych niemieckich majątków. Ponadto podczas akcji eksterminacyjnej miejscowi volksdeutsche korzystali z okazji, aby uregulować wiele sąsiedzkich sporów i porachunków, a także zagarnąć mienie należące do represjonowanych Polaków. Było to możliwe ze względu na fakt, iż działalność Selbstschutzu cechowała daleko posunięta samowola i bezkarność. Często wystarczyło jedynie oskarżenie, iż dana osoba jest „fanatycznym Polakiem”, aby zadenuncjowany w ten sposób człowiek został aresztowany i zamordowany.
Prowizoryczny obóz w Drożdzienicy.
Polaków aresztowanych przez Selbstschutz lub policję niemiecką osadzano początkowo w prowizorycznych aresztach. Funkcję tę pełniły najczęściej budynki użyteczności publicznej, zabudowania majątków ziemskich lub większych gospodarstw rolnych, a nawet piwnice miejscowych gorzelni. W Sępólnie na tymczasowe więzienia zamieniono budynki aresztu sądowego i starostwa, w Więcborku – gmach sądu grodzkiego, w Kamieniu Krajeńskim – budynek zakładu opiekuńczego pw. św. Anny. Owe prowizoryczne areszty szybko uległy jednak przepełnieniu. Z tego względu Niemcy przystąpili do tworzenia obozów dla internowanych. Już 5 września 1939 szef zarządu administracji cywilnej przy dowódcy niemieckiej 4. Armii, SS-Oberführer Fritz Hermann, wydał pisemną instrukcję dla podległych mu komisarycznych landratów, nakazującą, aby „wszystkich księży katolickich i wszystkich nauczycieli polskiej przynależności natychmiast przebadać odnośnie do ich postawy, a w przypadku gdyby nie budzili zaufania, odprowadzić do obozu dla internowanych”. Jako jeden z tymczasowych obozów Hermann wskazał obóz w Drożdzienicy koło Kamienia Krajeńskiego. 
Obóz w Drożdzienicy został zorganizowany przez Wehrmacht jeszcze przed 5 września. Mieścił się on na terenie dużej zagrody chłopskiej, przy czym adaptacja gospodarstwa na potrzeby obozu sprowadziła się do wykopania latryny, otoczenia zagrody drutem kolczastym oraz ustawienia kuchni polowej i beczkowozu. W dwóch rogach ogrodzenia, po przekątnej, ustawiono karabiny maszynowe. Obowiązki komendanta pełnił nieznany z nazwiska podoficer, a w skład obozowej straży wchodzili wyłącznie żołnierze Wehrmachtu. Więźniowie byli przetrzymywani w zabudowaniach gospodarczych, przy czym Żydów oraz duchownych katolickich umieszczano w chlewie, a pozostałych więźniów kierowano do stodoły. Część internowanych wyprowadzano pod strażą z obozu i zmuszano do pracy przy grzebaniu polskich żołnierzy poległych na pobliskich polach bitewnych lub do przeprowadzania ekshumacji zwłok z pojedynczych grobów do mogił zbiorowych.
W obozie panowały ciężkie warunki bytowe. Raz na tydzień każdy więzień otrzymywał rację ok. 1 kg chleba. Rano i wieczorem wydawano im także porcję ok. 1/4 litra kawy zbożowej, a na obiad zupę z kapusty, ziemniaków lub brukwi (bez jakiegokolwiek tłuszczu). Woda była racjonowana. Tylko nieliczni więźniowie posiadali łyżki i naczynia stąd wielu z nich musiało oczekiwać na posiłek nawet przez sześć godzin. Brud i złe wyżywienie były przyczyną częstych zachorowań na biegunkę. Komendant obozu z obawy przed wybuchem epidemii nakazał meldować się wszystkim chorym. Wkrótce później wobec przypadków zatajania choroby polecił internowanym korzystać z latryny pod nadzorem strażników. Więźniowie, którzy przyznawali się, że trapi ich biegunka, byli wywożeni w nieznanym kierunku. Czasami zabierano także osoby, które razem z chorymi korzystały z latryny. Bywały dni, gdy odprowadzano poza obóz nawet po 15-30 osób. Pozostali więźniowie byli przekonani, że osoby chore lub podejrzewane o chorobę były w tajemnicy mordowane.
Więźniowie obozu w Drożdzienicy podlegali zewidencjonowaniu. Wszystkim odbierano dokumenty i przedmioty osobiste (zegarki, pieniądze, biżuterię). Na terenie obozu odbywały się przesłuchania, które prowadzili niemieccy podoficerowie – funkcjonariusze Abwehry. Mniej więcej do pierwszych dni października 1939 nie dochodziło jednak do mordów na internowanych (jeśli nie liczyć tajemniczych zaginięć chorych). Sytuacja więźniów z Drożdzienicy pogorszyła się gwałtownie, gdy Wehrmacht przekazał kontrolę nad obozem lokalnym strukturom Selbstschutzu. Doszło wówczas do pierwszych zbrodni na internowanych. 
Utworzenie obozu w Radzimiu.
Radzim jest niewielką wsią leżącą w odległości ok. 10 kilometrów od Drożdzienicy. Jesienią 1939 roku na terenie tamtejszego majątku ziemskiego, należącego do rodziny ziemiańskiej Seydów, niemieccy okupanci zorganizowali obóz dla internowanych (niem. "Internierungslager Resmin"). Prawdopodobnie miejsce to wybrano ze względu na odludne położenie, pozwalające zachować w tajemnicy dokonywane w obozie zbrodnie. Ponadto zabudowania majątku mogły być wykorzystane jako kwatery dla załogi oraz pomieszczenia dla więźniów. Prawdopodobnie inspiratorem utworzenia obozu był Hans-Jürgen von Wilckens – właściciel ziemski z Sypniewa, aktywny działacz mniejszości niemieckiej, członek SS.
Konrad Ciechanowski podawał, iż około 15 października 1939 obóz dla internowanych w Drożdzienicy został zlikwidowany, a wszystkich jego więźniów przeniesiono do Radzimia. Większość źródeł twierdzi przy tym, że "Internierungslager Resmin" utworzono mniej więcej w połowie września 1939. Załoga obozu ulokowała się w pokojach neogotyckiego pałacu, podczas gdy więźniów przetrzymywano w pałacowych piwnicach oraz w budynkach gospodarczych. Komendantem obozu został Werner Sorgatz – volksdeutsch z Kamienia Krajeńskiego, a zarazem przedwojenny aktywista Jungdeutsche Partei. Funkcję zastępcy komendanta pełnił Richard Kemnitz z Sępólna Krajeńskiego. W skład obozowej straży wchodzili wyłącznie miejscowi Niemcy, członkowie Selbstschutzu. Historykom udało się ustalić nazwiska ok. 43 członków załogi. Wiadomo, iż ewidencję aresztowanych prowadzili Alfred Musolf, Bartoschek i Sieg. Uczestniczyli oni także w brutalnych przesłuchaniach, podczas których zazwyczaj decydowano o losach więźniów. Ponadto w obozowej załodze służyli m.in. Richard Kowalski i Urlich Lux z Sępólna; Kurt Neubauer i Antoni Lavrenz z Kamienia Krajeńskiego oraz Beiger.
Jednorazowo w obozie przebywało zazwyczaj od 400 do 1000 internowanych. Rotacja osadzonych była przy tym bardzo duża, gdyż w obozie lub w jego okolicach codziennie odbywały się zbiorowe lub indywidualne egzekucje, a na miejsce zamordowanych stale przywożono nowych więźniów. W Radzimiu osadzano przede wszystkim Polaków – aresztowanych i przywiezionych do likwidacji w ramach akcji „Inteligencja”. Trafiła tam również pewna liczba Żydów. Początkowo do obozu trafiały osoby pochodzące z różnych miejscowości powiatu sępoleńskiego. Jako pierwszych osadzono tam więźniów z zakładu opiekuńczego w Kamieniu Krajeńskim oraz internowanych przywiezionych lub przygnanych pieszo z prowizorycznych aresztów w Sępólnie. Z czasem do obozu zaczęli także trafiać mieszkańcy sąsiednich powiatów – tucholskiego oraz bydgoskiego, chojnickiego, wyrzyskiego i kościerskiego. Według niektórych źródeł w Radzimiu przetrzymywano również grupę aresztantów z terenów powiatu inowrocławskiego. W obozie osadzano wyłącznie mężczyzn. Zdarzało się, iż do Radzimia kierowano transporty mieszane w których znajdowały się kobiety i dzieci, lecz były one likwidowane natychmiast po przybyciu na teren majątku.
Według profesora Włodzimierza Jastrzębskiego więźniów obozu w Radzimiu, podobnie jak w przypadku sąsiedniego obozu w Karolewie, można zasadniczo podzielić na cztery grupy:
Obóz dla internowanych w Radzimiu posiadał nawet swój niewielki podobóz, zorganizowany w październiku 1939 na terenie majątku ziemskiego w Komierowie (ok. 10 km od Radzimia). Przebywało tam kilkudziesięciu więźniów przywiezionych z Radzimia. Nocowali oni na strychu nad owczarnią, a w ciągu dnia pracowali na polach należących do niemieckich majątków lub gospodarstw rolnych. W skład straży obozowej wchodziło ośmiu Selbstschutzmanów oddelegowanych z obozu w Radzimiu. Ulokowali się oni w pałacowych pokojach.
Akcja eksterminacyjna w Radzimiu.
Mniej więcej do końca września 1939 roku w obozach dla internowanych w Radzimiu, Karolewie i Komierowie nie prowadzono systematycznej eksterminacji więźniów. W obozach panowały natomiast ciężkie warunki bytowe, a więźniowie byli zmuszani do wykonywania ciężkich prac rolnych. Ten stan rzeczy uległ jednak diametralnej zmianie już w październiku 1939. W niemal wszystkich obozach internowania na Pomorzu rozpoczęły się wówczas masowe egzekucje, a same obozy zostały "de facto" przekształcone w ośrodki eksterminacji. Skala i brutalność zbrodni dokonywanych w Karolewie i Radzimiu, a także liczba więźniów którzy przeszli przez oba obozy, stanowi powód, dla którego stanowią one – obok koszar w Bydgoszczy i Tczewie oraz Fortu VII w Toruniu – najbardziej znane obozy przejściowe utworzone przez Niemców na okupowanym Pomorzu. Stały się one także głównymi miejscami eksterminacji ludności polskiej na terenie powiatu sępoleńskiego (w przypadku Karolewa można wręcz mówić o jednym z głównych miejsc kaźni w skali całego Pomorza). W rezultacie Radzim i Karolewo są często nazywane „obozami zniszczenia”. 
Osadzeni w Radzimiu więźniowie byli traktowani w nieludzki sposób. Nowo przybyłych zazwyczaj zapędzano najpierw do prac porządkowych na podwórzu pałacu, w trakcie których byli bici i znieważani. Następnie odprowadzano ich do pałacu, gdzie byli stawiani w szeregu na korytarzu i kolejno wywoływani na przesłuchanie. Aresztantów kierowano przy tym do Radzimia bez jakiejkolwiek podstawy prawnej. Zarzuty – zazwyczaj nieprawdziwe – stawiano im dopiero podczas przesłuchania. „Śledztwu” towarzyszyło zazwyczaj brutalne bicie, tortury i wyzwiska. Sorgatz i jego pomocnicy (Kemnitz, Musolf, Bartoschek i Sieg) starali się zmusić internowanych do denuncjacji towarzyszy lub wymusić na nich przyznanie się do popełnienia rozmaitych antyniemieckich wykroczeń – np. do członkostwa w przedwojennych organizacjach krzewiących polskość. Ciężkie przesłuchania nierzadko kończyły się śmiercią ofiary.
Obozowa straż nieustannie biła i znieważała więźniów. W jednej z piwnic umieszczono nawet umocowane na postumencie cementowe koło, służące do torturowania więźniów. Najgorsze były jednak noce, gdy pijani Selbstschutzmani na oślep strzelali do więźniów przez piwniczne okienka lub wpadali do cel i bestialsko katowali bezbronne ofiary. Nierzadko Sorgatz i Kemnitz wymyślali także sadystyczne „zabawy”, kończące się śmiercią lub ciężkimi obrażeniami ofiary. Jedną z ich ulubionych „rozrywek” była tzw. jaskółka, czyli strzelanie do biegnącego więźnia ubranego w cylinder i muszkę. Z kolei Jana Warczaka z Drożdżenicy zmuszono pewnego dnia do biegania po tłuczonym szkle, po czym zastrzelono go, gdy opadł z sił i nie mógł biec dalej. W podobny sposób zamęczono także nieznanego z nazwiska mieszkańca Gdyni. Inną „zabawą” Selbstschutzmanów było zmuszanie więźniów do tarzania się w gnoju.
W obozie panowały bardzo ciężkie warunki bytowe. Dzienną rację wyżywienia stanowiło zwykle 100 gram chleba i trzy porcje wodnistej zupy. W ciągu dnia więźniowie przymusowo pracowali na polach należących do niemieckich rolników lub posiadaczy ziemskich (najczęściej przy wykopkach ziemniaków). Z kolei na noc internowanych zamykano w pałacowych piwnicach, a także w piwnicy pod stodołą lub w kilku wolno stojących ziemiankach (wykorzystywanych wcześniej do przechowywania ziemniaków i innych roślin okopowych). Za posłanie służyła co najwyżej wiązka słomy. Niejednokrotnie internowanych zmuszano do bezsensownych i poniżających prac, np. do rozwożenia mierzwy po polach gołymi rękoma. Zdarzało się, że Selbstschutzmani zmuszali katolickich księży do wybierania ustami suchej słomy ze zbiorników nawozu. Osoby próbujące wyrazić sprzeciw lub stawiać opór oprawcom były bite, a nierzadko mordowane na miejscu. 
Indywidualnym morderstwom i aktom bestialstwa towarzyszyła systematyczna eksterminacja więźniów. O losach internowanych decydował zazwyczaj tzw. trybunał ludowy (niem. "Volkstribunal"), w którego skład wchodzili Sorgatz, Kemnitz oraz pozostali Selbstschutzmani uczestniczący w przesłuchaniach. Na podstawie ich decyzji część więźniów deportowano do obozów koncentracyjnych, nielicznych zwolniono, a wielu innych zamordowano w Radzimiu lub wywieziono na stracenie poza obóz. Prawdopodobnie listy osób skazanych na śmierć zatwierdzał wspomniany wcześniej Hans-Jürgen von Wilckens. Ocaleni więźniowie wspominali, że wizyta Wilckensa w obozie zawsze oznaczała, iż następnego dnia odbędzie się zbiorowa egzekucja. Masowych egzekucji domagał się także powiatowy dowódca Selbstschutzu, SS-Standartenführer Wilhelm Richardt. Dopytywał się on zawsze swoich podkomendnych ilu Polaków zostało już rozstrzelanych, podkreślając, że nikt nie jest zainteresowany tworzeniem dużych obozów i „karmieniem tam Polaków”. Ponadto zdarzały się wypadki, iż obozowa straż organizowała „konfrontacje” więźniów z rzekomo pokrzywdzonymi przez nich volksdeutschami. Wskazanych w ten sposób Polaków odprowadzano poza obóz i rozstrzeliwano.
Niektórzy świadkowie zeznali po wojnie, iż każdej doby ubywało ok. 15-20 więźniów. Byli oni mordowani na terenie majątku (najczęściej w pałacowym parku) lub rozstrzeliwani poza obozem. Jedna z najbardziej znanych egzekucji miała miejsce 22 października 1939. Tego dnia do Radzimia przywieziono dwudziestu przedstawicieli polskiej inteligencji z Sępólna Krajeńskiego – m.in. ks. wikariusza Stanisława Żurka, aptekarza Józefa Naatza, restauratora Budę, urzędnika starostwa Ziółkowskiego oraz kupców Gierszewskiego, Główczeskiego, Pajzderskiego i Sobierajskiego. Po półgodzinnym postoju na pałacowym podwórzu internowanych odwieziono do parku, gdzie byli czwórkami rozstrzeliwani przez pluton egzekucyjny pod komendą samego Sorgatza. Z grupy dwudziestu skazańców ocalał tylko lekko ranny Brunon Borlik, który udał zabitego, a następnie wydostawszy się spod stosu trupów znalazł ukrycie w szuwarach pobliskiego Jeziora Zaręba. Z kolei pewnej listopadowej nocy trzema samochodami ciężarowymi przywieziono do Radzimia blisko 100 Żydów z Sępólna Krajeńskiego – w większości kobiety i dzieci. Jeszcze tej samej nocy wszystkich Żydów zamordowano, a ich ciała oblano kwasem i pogrzebano w lesie pod Rudzkim Mostem. W gronie ofiar znalazł się m.in. miejscowy nauczyciel Abram Najman wraz z żoną i dwójką dzieci. W trakcie egzekucji szczególnym bestialstwem wykazał się Kemnitz, który miał m.in. zamordować żydowskie niemowlę rozbijając mu główkę o betonowy słup. 
Niektóre źródła podają, iż na terenie obozu miała miejsce jeszcze jedna wielka egzekucja Żydów. Pod koniec września 1939 Sorgatz i jego ludzie mieli rzekomo zamordować ok. 150 mężczyzn, kobiet i dzieci, a ich ciała pogrzebać w parku nieopodal jeziora. Zdaniem Barbary Bojarskiej masowe egzekucje na terenie obozu zdarzały się jednak stosunkowo rzadko. Na ogół więźniów wyniszczano bowiem pracą i złym traktowaniem lub wywożono do sąsiedniego powiatu tucholskiego, gdzie byli rozstrzeliwani przez Selbstschutz na miejscu straceń w Rudzkim Moście.
W podobozie w Komierowie zasadniczo nie przeprowadzano masowych egzekucji. Zdarzały się jednak przypadki zastrzelenia więźnia przy pracy – za „stawianie oporu” lub „próbę ucieczki”. Zginęło w ten sposób co najmniej kilkunastu Polaków. W gronie ofiar znaleźli się m.in. inżynier Marian Grochowski (budowniczy powiatowy, członek Związku Podoficerów Rezerwy), Konrad Konnek (nauczyciel z Sośna) i Stanisław Szlagowski (nauczyciel z Suchorączka). Ten pierwszy został wcześniej tak brutalnie pobity, że nie był w stanie poruszać się o własnych siłach.
Na przełomie listopada i grudnia 1939 roku obóz w Radzimiu był wizytowany przez gauleitera Forstera i kilku wyższych oficerów SS (jednym z nich był prawdopodobnie SS-Obersturmbannführer Max Pauly – szef Komendantury Obozów Jeńców Gdańsk, późniejszy komendant obozów koncentracyjnych Stutthof i Neuengamme). W pałacu w Komierowie miano wówczas urządzić lokalny zjazd NSDAP, w trakcie którego Forster podjudzał miejscowych Niemców do rozprawy z Polakami („Polaczków należy wytępić; oni nie są godni stąpać tu po niemieckiej ziemi (…) Polaczków należałoby wytępić widłami”).
Obóz w Radzimiu i jego podobóz w Komierowie zostały zlikwidowane w połowie grudnia 1939. Przebywało tam wówczas ok. 600 więźniów. Część osadzonych wywieziono do obozu przejściowego w Gdańsku-Nowym Porcie, a następnie do KL Stutthof. Większość internowanych zwolniono do domów. Wkrótce wielu z nich zostało jednak ponownie aresztowanych i wywiezionych do różnych obozów koncentracyjnych.
Obozy w Radzimiu i Karolewie nie były jedynymi miejscami w powiecie sępoleńskim, gdzie mordowano Polaków aresztowanych w ramach akcji „Inteligencja”. Kilka egzekucji miało miejsce m.in. na terenie samego Sępólna. Na przełomie września i października 1939 sześciu Polaków zostało rozstrzelanych obok toru kolejowego biegnącego z Sępólna do Kamienia Krajeńskiego. Co najmniej 21 osób stracono także na terenie aresztu w Sępólnie, za gmachem szkoły powszechnej przy ul. Wojska Polskiego oraz na miejscowej strzelnicy sportowej.
Ofiary.
Precyzyjne określenie liczby ofiar obozu w Radzimiu pozostaje w zasadzie niemożliwe. Nie zachowały się bowiem żadne dokumenty z obozowej ewidencji. Być może wraz z innymi dokumentami z archiwum Selbstschutzu spłonęła ona podczas zainscenizowanego wypadku samochodowego na drodze z Bydgoszczy do Gdańska (17 listopada 1939). Podczas ekshumacji, przeprowadzonej na terenie majątku w 1947 roku, udało się odnaleźć dziewięć zbiorowych grobów. Wydobyto z nich zwłoki 113 osób zamordowanych jesienią 1939. Grząski grunt znacznie utrudniał jednak poszukiwania stąd jest możliwe, iż ziemia wokół byłego obozu wciąż kryje nieodnalezione szczątki ofiar niemieckiego terroru. Ponadto zeznania świadków wskazują, że część ofiar obozu mogła zostać pogrzebana w lasach koło Rudzkiego Mostu.
Liczba odnalezionych zwłok znacznie różni się od szacunków podawanych przez ocalałych więźniów. Wskazywali oni, że dziennie mordowano w obozie nawet do 50 osób. Ze względu na fakt, iż obóz funkcjonował przez blisko 80 dni, mogłoby to oznaczać, że w Radzimiu zamordowano 4000 lub nawet 5000 osób. Tak wysoka liczba ofiar podawana była m.in. w wydawanych po wojnie przewodnikach po upamiętnionych miejscach walk i męczeństwa. Owe wyliczenia pozostają jednak znacznie zawyżone. Józef Buława wskazywał, że gdyby podawane w ankietach i przewodnikach liczby ofiar obozów w Karolewie i Radzimiu odpowiadały rzeczywistości, to należałoby przyjąć, iż jesienią 1939 roku zostało zamordowanych blisko 13 000 mieszkańców powiatu sępoleńskiego. Tymczasem wyniki spisu ludności, przeprowadzonego przez władze niemieckie w grudniu 1940, wskazują, że liczba Polaków zamieszkujących powiat zmniejszyła się w tym okresie o ok. 4500 osób. Z tego względu Buława przypuszczał, że w ramach "Intelligenzaktion" zostało zamordowanych co najwyżej 4000 mieszkańców powiatu. Nie zmienia to jednak faktu, że straty poniesione przez ludność powiatu sępoleńskiego były jednymi z najwyższych w skali całego Pomorza.
W obozie w Radzimiu byli mordowani mieszkańcy powiatów sępoleńskiego, tucholskiego, chojnickiego, bydgoskiego, wyrzyskiego i kościerskiego; zaangażowani w latach międzywojennych w działalność polityczną, społeczną, oświatową, kulturalną i religijną. Zamordowano tam również wielu kupców, rzemieślników i rolników, w tym licznych osadników z centralnej i wschodniej Polski. W Radzimiu zamordowano również wszystkich Żydów z Sępólna, których przed wywózką na miejsce kaźni poinformowano fałszywie, iż zostaną wysiedleni do Palestyny. W gronie zidentyfikowanych ofiar obozu w Radzimiu oraz jego podobozu w Komierowie znaleźli się:
Upamiętnienie.
Zwłoki odnalezione podczas powojennej ekshumacji zostały pochowane w dwóch zbiorowych mogiłach. W latach 1947-1949 miejsce pochówku przekształcono w cmentarz ofiar obozu. W 1969 roku z inicjatywy mieszkańców powiatu oraz Powiatowego Komitetu Obywatelskiego Ochrony Pomników Walk i Męczeństwa wzniesiono tam również betonowy obelisk. Obecny wygląd cmentarza i pomnika jest realizacją projektu architekta Jana Sabiniarza. Wykonawcą był natomiast mistrz murarski Ignacy Schmelter.
Odnalezione szczątki ofiar podobozu w Komierowie pogrzebano na miejscowym cmentarzu.
Odpowiedzialność sprawców.
Po wojnie osądzono w Polsce tylko jednego członka Selbstschutzu pochodzącego z terenów powiatu sępoleńskiego. Był nim Emil Dass – volksdeutsch z Sępólna, członek załogi podobozu w Komierowie. Daas został ujęty przez aliantów we Francji i wydany władzom polskim. Podczas procesu, który odbył się w Sępólnie w 1947 roku, ujawniono, iż wykorzystywał członkostwo w szeregach Selbstschutzu do załatwiania swoich osobistych porachunków oraz uczestniczył w bestialskim mordzie na inż. Marianie Grochowskim. Daas został uznany winnym zarzucanych mu czynów i skazany na karę śmierci. Wyrok wykonano 16 sierpnia 1947 roku w Chojnicach.
Od 1 lutego do 12 kwietnia 1965 przed sądem w Mannheim toczył się proces członków Selbstschutzu z Sępólna i Tucholi (przedmiotem postępowania były przede wszystkim egzekucje w Rudzkim Moście). SS-Standartenführer Heinrich Mocek, szef inspektoratu Selbstschutzu w Chojnicach, oraz SS-Standartenführer Wilhelm Richardt, dowódca struktur Selbstschutzu w powiatach sępoleńskim i tucholskim, zostali wówczas uznani winnymi zarzucanych im czynów i skazani na kary dożywotniego pozbawienia wolności.
W 1973 przed sądem w Münster stanęli Werner Sorgatz i Richard Kemnitz. Obaj zostali uznani winnymi współudziału w zbrodniach na polskiej ludności cywilnej i skazani odpowiednio na 33 i 42 miesiące więzienia.
Hans-Jürgen von Wilckens uciekł z Polski w styczniu 1945. Zmarł w Niemczech Zachodnich w 1974 roku.

</doc>
<doc id="1792859" url="https://pl.wikipedia.org/wiki?curid=1792859" title="Kościół Niepokalanego Poczęcia Najświętszej Maryi Panny w Kołobrzegu">
Kościół Niepokalanego Poczęcia Najświętszej Maryi Panny w Kołobrzegu

Kościół Rektoralny pw. Niepokalanego Poczęcia Najświętszej Maryi Panny w Kołobrzegu (pot. "Mały kościół nad rzeką") – kościół rektoralny w Kołobrzegu.
Historia.
Po lokacji miasta w 1255 był to teren bagienny, służący jako wysypisko śmieci. W 1545 przeniesiono w to miejsce Klasztor Sióstr Benedyktynek w Kołobrzegu (zreformowany). Kościół klasztorny wraz z klasztorem spłonął w pożarze 11 września 1630. Budynek został odbudowany ze środków księcia Ernesta Bogusława de Croy w 1640, ale jego uroczyste poświęcenie odbyło się dopiero 11 września 1649. 
W 1653 kościół klasztorny stał się luterańskim kościołem garnizonowym. 1 czerwca 1675 został pochowany w nim Maciej Krockow-Krokowski. W 1832 kościół został odbudowany po zniszczeniach wojennych, powstałych po oblężeniach miasta, najpierw przez Rosjan, potem przez Francuzów. Przetrwał niezniszczony II wojnę światową. 
Od 1945 roku do 18 października 1994 kościół parafii rzymskokatolickiej św. Marcina w Kołobrzegu. W latach 1945–1972 świątynią opiekowali się franciszkanie, później duchowieństwo diecezjalne. 17 sierpnia 1975 w kościele modlił się kardynał Karol Wojtyła, który przewodniczył uroczystościom 975-lecia biskupstwa w Kołobrzegu.
Od 19 października 1994 roku kościół rektoralny należący do Domu Księży Emerytów w Kołobrzegu, którego właścicielem jest diecezja koszalińsko-kołobrzeska. Świątynia bezpośrednio podlega Biskupowi Koszalińsko-Kołobrzeskiemu. Bp Edward Dajczak 28 października 2017 dokonał konsekracji kościoła, a 28 czerwca 2019 wydał dekret potwierdzający ustanowienie rektoratu rzymskokatolickiego w 1994 r. 
Kościół służy Księżom Emerytom Diecezji Koszalińsko-Kołobrzeskiej, którzy mieszkają w Domu Księży Emerytów - erygowanym 11 października 1994 przez Biskupa Czesława Domina. Emerytowani kapłani sprawują w swoim kościele Msze Święte, spowiadają i odprawiają wszelkie nabożeństwa oprócz chrztów, ślubów i pogrzebów. Każdorazowy dyrektor Domu Księży Emerytów w Kołobrzegu jest zarazem rektorem kościoła pw. Niepokalanego Poczęcia NMP.
Architektura.
Jednonawowy kościół neogotycki z czerwonej cegły. Zwieńczony sygnaturką, a w niej drugi najstarszy dzwon Kołobrzegu odlany w 1898. We wnętrzu wyposażenie skromne, historyczne w stylu neogotyckim. W kościele znajdują się powojenne obrazy ufundowane przez pierwszych mieszkańców Kołobrzegu. Szczególnym kultem otoczony jest obraz Najświętszego Serca Pana Jezusa przez wielu kołobrzeżan określany mianem cudownego. Przed tym wizerunkiem wiele osób – duchownych i wiernych otrzymało łaski, czego widocznym znakiem są liczne wota. Od 1961 nieprzerwanie w każdy wtorek wierni modlą się nowenną do św. Antoniego i całują jego relikwie.
"Konwent dla Panien" z XIX wieku.
Wokół świątyni wznoszą się neogotyckie zabudowania dawnego Konwentu dla Panien, który został poświęcony 6 kwietnia 1886. Konwent przeznaczony był dla 16 niezamężnych córek zasłużonych ojców. Panny z konwentu często za opłatą udzielały korepetycji. Po II wojnie światowej budynek został zaadaptowany na klasztor ojców franciszkanów oraz plebanię parafii pw. św. Marcina. Ponadto w kilku pomieszczeniach od 1960 mieści się klasztor sióstr felicjanek. 
Władze PRL 22 sierpnia 1963 dokonały przymusowej eksmisji franciszkanów i sióstr zakonnych do mniej więcej 1/3 części budynku. W powstałych lokalach, jako mieszkaniach komunalnych, zamieszkali lokatorowie przydzieleni przez ADM. Kościół całą posesję odzyskał dopiero w połowie lat 90. XX w. 
Od 1994 cały zespół budynków jest diecezjalnym Domem Księży Emerytów w Kołobrzegu. W latach 2017–2019 DKE przeszedł gruntowny remont wewnątrz budynku i został dostosowany do zamieszkania przez starsze osoby. W planie jest także dobudowanie skrzydła we wschodniej części posesji, co sprawi, że obiekt będzie posiadał zamknięty wirydarz.

</doc>
<doc id="1792860" url="https://pl.wikipedia.org/wiki?curid=1792860" title="(66189) 1998 XA97">
(66189) 1998 XA97

(66189) 1998 XA97 – planetoida z pasa głównego asteroid okrążająca Słońce w ciągu 3 lat i 190 dni w średniej odległości 2,31 j.a. Została odkryta 12 grudnia 1998 roku w obserwatorium w Meridzie przez wenezuelskiego astronoma Orlando Naranjo. Nazwa planetoidy jest oznaczeniem tymczasowym.
Z okazji przypadającego w 2009 roku Międzynarodowego Roku Astronomii odkrywca postanowił, by odkryte przez niego planetoidy nazwały dzieci z różnych krajów świata. Nadanie nazwy planetoidzie (66189) 1998 XA97 zaproponował dzieciom z Polski. Nazwę wybierano w konkursie dla dzieci do lat 16.
W organizowanym przez Centrum Nauki Kopernik konkursie „Nazwij swoją asteroidę” zwyciężył sześciolatek Kajetan Jałochowski, pierwszoklasista warszawskiej SP nr 205. Wyniki rywalizacji ogłoszono 27 października 2009 w Warszawie. „Żywa” będzie po zatwierdzeniu przez Międzynarodową Unię Astronomiczną oficjalną nazwą planetoidy. W filmie przygotowanym z pomocą rodziców przez Kajtka, „Żywa” to mała planetoida, która uciekała przez cały Kosmos przed deszczem siarkowodorowym. Nie miała jednak mapy i trafiła do naszego Układu Słonecznego. Zwycięzca wyjaśnił, że udział w konkursie i przygotowywanie filmu było dla niego „super zabawą”. Najwięcej trudności przysporzyła mu rola narratora opowieści. Zaraz po ogłoszeniu wyników konkursu połączono się z Międzynarodową Stacją Kosmiczną.

</doc>
<doc id="1792861" url="https://pl.wikipedia.org/wiki?curid=1792861" title="Kobieca reprezentacja Kazachstanu na mistrzostwach Europy w curlingu">
Kobieca reprezentacja Kazachstanu na mistrzostwach Europy w curlingu

Kazachstan dwukrotnie wystawił reprezentację kobiet na mistrzostwa Europy w curlingu, było to w 2004 i 2005. Później nastąpiła przerwa, po której od 2012 drużyny z tego kraju rywalizują w mistrzostwach Azji i strefy Pacyfiku.
Podczas swoich występów drużyna grała w grupie B i zajęła 21. miejsce, w 2004 było to ostatnie miejsce ex aequo z Andorrą a rok później przedostatnie ex aequo z Polską. W barwach Kazachstanu wystąpiło łącznie 6 zawodniczek.

</doc>
<doc id="1792862" url="https://pl.wikipedia.org/wiki?curid=1792862" title="Dobromil (powiat lwowski)">
Dobromil (powiat lwowski)



</doc>
<doc id="1792863" url="https://pl.wikipedia.org/wiki?curid=1792863" title="Jurij Dudnik">
Jurij Dudnik

Jurij Wołodymyrowycz Dudnik, ukr. Юрій Володимирович Дуднік, ros. Юрий Владимирович Дудник, "Jurij Władimirowicz Dudnik" (ur. 26 września 1968 w Ługańsku) – ukraiński piłkarz, grający na pozycji pomocnika, a wcześniej obrońcy, reprezentant Ukrainy, trener piłkarski.
Kariera piłkarska.
Kariera klubowa.
Wychowanek klubu Szachtar Donieck, w drużynie rezerwowej którego rozpoczął karierę piłkarską w 1986. W 1988 występował w Szachtarze Gorłówka, a później w Tawrii Symferopol. W 1989 został piłkarzem Metałurha Zaporożea, w której występował przez pięć lat. W 1993 został zaproszony do CSKA Moskwa, ale po zakończeniu sezonu powrócił do Metałurha. Po występach w Krywbasie Krzywy Róg, Karpatach Lwów oraz Rostsielmaszu Rostów nad Donem w 1999 kolejny raz wrócił do Metałurha. Następnie bronił barw takich klubów jak: Stal Ałczewsk, Wołyń Łuck, Nywa Winnica, Stal Dnieprodzierżyńsk, Bananc Erywań i Zakarpattia Użhorod. W 2007 przeniósł się do Dnipra Czerkasy, w którym zakończył karierę piłkarską.
Kariera reprezentacyjna.
26 sierpnia 1992 debiutował w drużynie narodowej Ukrainy w przegranym 1:2 meczu towarzyskim z Węgrami. Łącznie rozegrał 2 gry reprezentacyjne.
Kariera trenerska.
Jeszcze będąc piłkarzem Dnipra Czerkasy łączył również funkcje trenerskie. Od 2007 prowadził drugą drużynę Zorii Ługańsk. W marcu 2008 po zwolnieniu trenera Ołeksandra Kosewicza otrzymał propozycję pomagać nowemu trenerowi Anatolijewu Wołobujewu. A kiedy 19 maja 2009 przed dwoma ostatnimi kolejkami Mistrzostw Ukrainy Wołobujew był zwolniony, został wyznaczony pełnić obowiązki głównego trenera Zorii, a 23 września po objęciu stanowiska trenerskiego przez Jurija Kowala pozostał w sztabie szkoleniowym Zorii.

</doc>
<doc id="1792864" url="https://pl.wikipedia.org/wiki?curid=1792864" title="Ijiraq">
Ijiraq



</doc>
<doc id="1792865" url="https://pl.wikipedia.org/wiki?curid=1792865" title="Torre Mapfre">
Torre Mapfre

Torre Mapfre – wieżowiec znajdujący się w Barcelonie. Jego wysokość wynosi 154 metry, liczy 40 kondygnacji. Budynek otwarto w 1992 roku.

</doc>
<doc id="1792866" url="https://pl.wikipedia.org/wiki?curid=1792866" title="Eunice Jepkoriri">
Eunice Jepkoriri



</doc>
<doc id="1792868" url="https://pl.wikipedia.org/wiki?curid=1792868" title="Dewanand Makhan">
Dewanand Makhan

Dewanand Makhan – holenderski entomolog amator, zatrudniony na Uniwersytecie w Utrechcie. Określany jako „rosnące zagrożenie dla taksonomii i nomenklatury zoologicznej” i twórca „wandalizmów taksonomicznych”, przez lata przedstawił opisy „nowych dla nauki” gatunków chrząszczy z rodzin Staphylinidae, Scydmaenidae, Tenebrionidae, Hydrochidae, Hydrophilidae, Hydraenidae, Elmidae, Haliplidae, Dytiscidae i Dryopidae, mrówek („tour-de-force złej taksonomii”), a także mięczaków i pajęczaków. Działania Makhana, takie jak opisywanie paratypów zebranych i oznaczonych przez innych entomologów, uznawane były za kradzież intelektualną. Większość opisów „nowych” gatunków była bardzo krótka, zawierała rażące błędy merytoryczne (np. opis królowej mrówki jako robotnicy). Makhan wydał też własnym sumptem książkę poświęconą systematyce Hydrochidae i Dryopidae, która, jak się okazało, liczyła zaledwie 24 strony i powielała wcześniej publikowane prace autora. Koszt monografii wynosił 300 euro. 
Te i inne działania Makhana, zwłaszcza obraźliwe zachowanie wobec naukowców krytykujących jego metody pracy, przyczyniły się do szerokiej krytyki w prasie specjalistycznej. Do władz uczelni wystosowano w 2006 roku list podpisany przez 120 entomologów. Wówczas okazało się, że Makhan nie ma tytułu naukowego i jest technicznym pracownikiem uczelni, a entomologia to jego hobby. Makhan w maju 2006 roku został zawieszony w obowiązkach. 
Wiele prac Makhana ukazało się w australijskim nierecenzowanym czasopiśmie „Calodema”, którego redakcja w arogancki sposób odrzuciła zarzuty taksonomów i nie odcięła się od działań Makhana. W 2013 roku periodyk wciąż publikuje jego prace.

</doc>
<doc id="1792869" url="https://pl.wikipedia.org/wiki?curid=1792869" title="Nagrobek Piotra Tarnowskiego">
Nagrobek Piotra Tarnowskiego

Nagrobek Piotra Tarnowskiego znajduje się w kaplicy św. Trójcy w bazylice katedralnej Wniebowzięcia Najświętszej Maryi Panny i św. Mikołaja w Łowiczu. Nagrobek powstał w latach 1603-1604 i był kilkakrotnie przebudowany pomiędzy siedemnastym a dziewiętnastym wiekiem. Autorem nagrobka jest Willem van den Blocke. 
Dzięki kompozycji silnie podkreślającej realistyczną postać człowieka oderwaną od dekoracyjnego tła, nagrobek Tarnowskiego zajmuje miejsce w rzeźbie sepulkralnej I ćwierci XVII wieku zarówno wśród koncepcji reprezentujących niderlandzką orientację, jak i nawiązujących do lokalnych tradycji polskiej plastyki renesansowej.
Kaplica św. Trójcy.
Kaplica została zbudowana z fundacji abp. Jana Tarnowskiego, jako mauzoleum Tarnowskich. Wzniesiono ją w latach 1609-1611 na miejscu wcześniejszej, wielobocznej kaplicy pochodzącej z pierwszej połowy szesnastego wieku. 
Do kaplicy prowadzi różnobarwny, arkadowy, kamienny portal ujęty przez kolumny i zwieńczony belkowaniem o przerywanym frontonie. Zdobią go dwa kartusze herbowe i figury alegoryczne. Portal pochodzi z pierwszej połowy siedemnastego wieku. Ta późnorenesansowa kaplica wybudowana jest na planie kwadratu i nakryta kopułą podzieloną na pola żebrami i zwieńczoną latarnią.
Wystrój kamieniarski jest autorstwa Samuela Świątkowicza, który jest też twórcą kamiennych posągów czterech ewangelistów. 
Wewnątrz kaplicy we wschodniej ścianie w ślepej arkadzie umieszczono wczesnobarokowy kamienny ołtarz. W jego retabulum znajduje się alabastrowa płaskorzeźba "Opłakiwanie Chrystusa Ukrzyżowanego". W drugiej kondygnacji widoczna jest płaskorzeźba "Chrystus Zmartwychwstały". Obie prace przypisuje się Wilhelmowi van den Blocke.
Późnoklasycystyczne figurki wieńczące ołtarz wykonał Michał Rais z Łowicza w 1863 r.
Nagrobek.
Przy ścianie zachodniej znajduje się nagrobek Piotra Tarnowskiego, chorążego łęczyckiego, ufundowany przez jego syna abp. Jana Tarnowskiego.
Nagrobek wykonany jest z czarnego, białego i czerwonobrunatnego marmuru w typie architektonicznym i ozdobiony jest figurami alegorycznymi.
Tło nagrobka łączy się integralnie z wysuniętym do przodu sarkofagiem, jedynie nowy cokół wyłamuje się z całości.
Zmarły leży na sarkofagu wysuniętym przed tło, które nawiązuje do epitafium Strobandów. Pełnoplastyczna postać rycerza jest bardzo bliska figurze Jana Strobanda nie tylko w układzie, w odchyleniu korpusu w kierunku widza, ułożeniu rąk i nóg, lecz także w szczegółach takich, jak zbroja, podstawka wolutowa pod poduszką i faktura. 
Twarz zmarłego nie wyraża piętna śmierci. Napięte mięśnie, ściągnięte brwi mówią o stanie skupienia psychicznego. Budowa głowy oparta jest na dokładnej znajomości anatomii. Włosy w krótkich, falistych puklach tworzących w tyle głowy mało zróżnicowaną powierzchnię mają analogie w innych dziełach rzeźbiarza. Nagrobek charakteryzuje precyzja wykonania wszystkich detali zbroi, łańcucha, szarfy, kołnierzyka, mankietów. 
Rzeźbiarz powściągliwie stosuje detale dekoracyjne. Wykorzystuje motywy takie, jak: pęki owoców, fryz z wolich oczu, kanelowane konsole z lwimi głowami.

</doc>
<doc id="1792872" url="https://pl.wikipedia.org/wiki?curid=1792872" title="Pomniki w Szczecinie">
Pomniki w Szczecinie

Pomniki w Szczecinie – lista pomników wzniesionych w granicach Szczecina:

</doc>
<doc id="1792881" url="https://pl.wikipedia.org/wiki?curid=1792881" title="Port lotniczy Gudauta">
Port lotniczy Gudauta

Port lotniczy Gudauta – port lotniczy położony w mieście Gudauta w Gruzji (Abchazja).

</doc>
<doc id="1792882" url="https://pl.wikipedia.org/wiki?curid=1792882" title="Skyper">
Skyper

Skyper – wieżowiec we Frankfurcie nad Menem, w Niemczech, o wysokości 154 m. Posiada 38 kondygnacji, oraz 290 miejsc parkingowych w podziemnym parkingu. Aktualnie jest częścią kompleksu składającego się z trzech budynków. Koszty wybudowania wieżowca ocenia się na 480 milionów euro.

</doc>
<doc id="1792883" url="https://pl.wikipedia.org/wiki?curid=1792883" title="Namaka">
Namaka



</doc>
<doc id="1792885" url="https://pl.wikipedia.org/wiki?curid=1792885" title="Lyudmila Kolchanova">
Lyudmila Kolchanova



</doc>
<doc id="1792888" url="https://pl.wikipedia.org/wiki?curid=1792888" title="Hiʻiaka">
Hiʻiaka



</doc>
<doc id="1792889" url="https://pl.wikipedia.org/wiki?curid=1792889" title="Port lotniczy Wau">
Port lotniczy Wau

Port lotniczy Wau (IATA: WUU, ICAO: HSWW) – port lotniczy położony w Wau, w Sudanie Południowym, stan Bahr el Ghazal Zachodni.

</doc>
<doc id="1792890" url="https://pl.wikipedia.org/wiki?curid=1792890" title="Jurij Kowal (piłkarz)">
Jurij Kowal (piłkarz)

Jurij Hryhorowycz Kowal (ukr. Юрій Григорович Коваль, ros. Юрий Григорьевич Коваль, "Jurij Grigorjewicz Kowal"; ur. 29 kwietnia 1958 w obwodzie kirowogradzkim) – ukraiński piłkarz, trener piłkarski.
Kariera trenerska.
Po zakończeniu kariery piłkarskiej rozpoczął pracę trenerską. Prowadził kluby Polihraftechnika Oleksandria, Nywa Winnica, Krywbas Krzywy Róg, Chimik Siewierodonieck, Kremiń Krzemieńczuk, Zirka Kirowohrad, Zoria Ługańsk i Nywa Tarnopol. Od kwietnia 2008 ponownie pracował na stanowisku głównego trenera w FK Ołeksandrija, a 23 września 2009 objął stanowisko trenerskie w Zorii Ługańsk. Od stycznia 2010 pełni funkcję dyrektora sportowego Zorii.

</doc>
<doc id="1792893" url="https://pl.wikipedia.org/wiki?curid=1792893" title="Feliks Gadomski">
Feliks Gadomski

Feliks Gadomski (ur. 26 sierpnia 1898 w Warszawie, zm. 25 sierpnia 1998) – polski prawnik i dziennikarz, działacz emigracyjny związany ze Stronnictwem Demokratycznym.
Życiorys.
Urodził się jako syn Jana Gadomskiego (1859–1906), publicysty i literata i Kazimiery Władysławy Dębskiej (zm. 1945). Od 1917 studiował na Wydziale Prawa Uniwersytetu Warszawskiego, przerwał naukę aby ochotniczo wziąć udział w wojnie polsko-bolszewickiej. Studia kontynuował na Uniwersytecie Poznańskim i ukończył je w 1922. W Polsce międzywojennej pracował m.in. w latach 1924–1937 jako wydawca serii Biblioteka Dzieł Wyborowych, do 1930 współpracował jako dziennikarz z Gazetą Warszawską i Dziennikiem Powszechnym. W 1935 otrzymał nominację na sędziego Sądu Okręgowego. Po wybuchu II wojny światowej przedostał się przez Rumunię do Francji, pracował w Biurze Rekrutacji Armii Polskiej przy polskiej ambasadzie w Paryżu. Po zajęciu Francji przez wojska hitlerowskie został ewakuowany do Wielkiej Brytanii, pracował przez rok w Konsulacie Generalnym RP. Następnie był kierownikiem Akcji Kontynentalnej prowadzonej przez Rząd Rzeczypospolitej Polskiej na uchodźstwie wspólnie z rządem brytyjskim. Działał w Stronnictwie Demokratycznym oraz był sędzią Odwoławczego Sądu Morskiego, który został ustanowiony przez brytyjski Parlament na czas wojny dla marynarki polskiej. W 1943 został wiceprzewodniczącym Komisji Dyscyplinarnej dla Funkcjonariuszy Państwowych przy Prezydium Rady Ministrów. Od 1942 był wydawcą miesięcznika Nowa Polska, który przez trzy lata ukazywał się w Londynie.
Po 1945 znalazł się na emigracji w USA. Pracował w Polskiej Sekcji RWE w Nowym Jorku. W 1956 był współzałożycielem Polskiego Towarzystwa Prawniczego w Stanach Zjednoczonych.
Kontynuował działalność w Stronnictwie Demokratycznym, od 1953 reprezentując ugrupowanie w Zgromadzeniu Europejskich Narodów Ujarzmionych ("The Assembly of Captive European Nations", ACEN). Przez długi okres pełnił obowiązki sekretarza generalnego ACEN oraz delegata Rządu RP na Uchodźstwie. Od 1955 był działaczem Unii Liberalno-Demokratycznej Europy Środkowo-Wschodniej, przez cztery lata wydawcą i redaktorem biuletynu tego ugrupowania oraz Międzynarodówki Liberalnej ("World Liberal Union", WLU). Od 1959 do 1988 pełnił funkcję sekretarza generalnego Tymczasowej Rady Jedności Narodowej. W 1995 wydał w Nowym Jorku publikację "Zgromadzenie Europejskich Narodów Ujarzmionych. Krótki zarys". Zmarł dzień przed swoimi 100 urodzinami. Pochowany na cmentarzu Powązkowskim w Warszawie (kwatera 68-6-29/30).
Żonaty z Felicją z Biernackich Gadomską (1896–1990) herbu Poraj.

</doc>
<doc id="1792898" url="https://pl.wikipedia.org/wiki?curid=1792898" title="Chór Psalmodia">
Chór Psalmodia



</doc>
<doc id="1792899" url="https://pl.wikipedia.org/wiki?curid=1792899" title="Inga Babakova">
Inga Babakova



</doc>
<doc id="1792904" url="https://pl.wikipedia.org/wiki?curid=1792904" title="Smoluchowski">
Smoluchowski



</doc>
<doc id="1792905" url="https://pl.wikipedia.org/wiki?curid=1792905" title="Port lotniczy Bur">
Port lotniczy Bur

Port lotniczy Bur (ICAO: HSBR) – port lotniczy położony w Bur, w Sudanie Południowym, stan Jonglei.

</doc>
<doc id="1792907" url="https://pl.wikipedia.org/wiki?curid=1792907" title="Port lotniczy Uwajl">
Port lotniczy Uwajl

Port lotniczy Uwajl (ICAO: HSAW) – port lotniczy położony w Uwajl, w Sudanie Południowym, stan Bahr el Ghazal Północny.

</doc>
<doc id="1792908" url="https://pl.wikipedia.org/wiki?curid=1792908" title="Port lotniczy Rumbek">
Port lotniczy Rumbek

Port lotniczy Rumbek (IATA: RBX, ICAO: HSMK) – port lotniczy położony w Rumbeku, w Sudanie Południowym, stan Lakes.

</doc>
<doc id="1792909" url="https://pl.wikipedia.org/wiki?curid=1792909" title="Grupa Pewnych Osób">
Grupa Pewnych Osób

Grupa Pewnych Osób – nieformalna grupa aktywistów lokalnych, działających w Łodzi, ruch happeningowy.
Grupa.
Grupa jest nieformalnym stowarzyszeniem mieszkańców Łodzi, którym leży na sercu wizerunek miasta. Większość działań, jakimi zajmują się członkowie GPO, koncentruje się wokół tematu utrzymywania czystości w mieście. Ludzie z GPO angażowali się także w promocję miasta jako kandydata do tytułu Europejskiej Stolicy Kultury w 2016.
Na swoje happeningi zwykle zapraszają media lub uwieczniają je kamerami i publikują w internecie; wszystko po to, aby zwrócić uwagę jak najszerszego grona ludzi na konkretny problem. GPO działa jako grupa nieformalna, nie figuruje w KRS i nie ma też żadnych struktur i władz. 
„Działania podejmowane przez Grupę Pewnych Osób realizowane są w formie happeningów,
którym towarzyszy spora dawka humoru i zabawy”.
Akcje łódzkiej GPO inspirują osoby także z innych miast Polski. Do działania są chętni m.in. mieszkańcy Katowic, Krakowa, Gdyni, Kielc, Warszawy, a w Bielsku-Białej odbyły się już pierwsze akcje.

</doc>
<doc id="1792910" url="https://pl.wikipedia.org/wiki?curid=1792910" title="Tadeusz Koślacz">
Tadeusz Koślacz

Tadeusz Koślacz (ur. 24 października 1913 w Skierniewicach, zm. 30 lipca 1989 w Warszawie) – polski rzemieślnik i działacz polityczny, poseł na Sejm PRL IV kadencji (1965–1969). 
Życiorys.
Syn Waleriana i Marii. W II RP pracował w zawodzie elektrotechnika, kształcąc się zaocznie w szkole zawodowej. W latach 1935–1937 służył w Wojsku Polskim, po czym objął kierownictwo Grupy Elektromechanicznej w Sarnach. W czasie II wojny światowej wykonywał zawód elektryka w Warszawie. Wziął udział w powstaniu warszawskim. 
Po krótkim pobycie w Krakowie w 1945 wyjechał na Pomorze Zachodnie, pracując przy uruchomieniu elektrowni, pomagał również organizować administrację państwową na tzw. Ziemiach Odzyskanych. Współorganizował Cech Rzemiosł Różnych w Drawsku Pomorskim oraz Izbę Rzemieślniczą w Szczecinie. W latach 40. prowadził własny warsztat w Pruszkowie, upaństwowiony w okresie walki z prywatną inicjatywą (ponownie otwarty w 1958). Działał w Cechu Rzemiosł Różnych w Pruszkowie oraz Izbie Rzemieślniczej w Warszawie. 
Należał w młodości do Polskiej Partii Socjalistycznej. W 1960 wstąpił do Stronnictwa Demokratycznego, z ramienia którego pełnił w latach 1965–1969 mandat posła na Sejm PRL z okręgu Pruszków. Zasiadał w Komisji Przemysłu Lekkiego, Rzemiosła i Spółdzielczości Pracy. Był członkiem Powiatowego Komitetu SD w Pruszkowie (od 1964, w tym w latach 1967–1969 jego prezydium), Wojewódzkiego Komitetu partii w Warszawie (1967–1975) i Komitetu Miejskiego SD w Pruszkowie (od 1977). W 1980 został przewodniczącym Koła Rzemieślniczego SD w Pruszkowie. Pochowany na cmentarzu Bródnowskim w Warszawie (kwatera 34E-6-27).

</doc>
<doc id="1792911" url="https://pl.wikipedia.org/wiki?curid=1792911" title="Port lotniczy Kapoeta">
Port lotniczy Kapoeta

Port lotniczy Kapoeta (ICAO: HSKP) – port lotniczy położony w Kapoeta, w Sudanie Południowym, stan Ekwatoria Wschodnia.

</doc>
<doc id="1792912" url="https://pl.wikipedia.org/wiki?curid=1792912" title="IGEM">
IGEM

International Genetically Engineered Machine (iGEM) to odbywający się co roku konkurs z dziedziny biologii syntetycznej organizowany przez MIT adresowany do studentów uczelni wyższych. W konkursie biorą udział drużyny studentów najczęściej złożone z kilku lub kilkunastu osób pod opieką co najmniej jednego pracownika naukowego uczelni. Ponadto w konkursie mogą brać udział uczniowie szkół średnich.
Zasady konkursu.
Czas trwania konkursu (w zależności od momentu startu drużyny) wynosi około 6-7 miesięcy. W jego ramach należy wymyślenie i zrealizowanie projektu naukowego związanego z biologią syntetyczną. Każda ze startujących drużyn otrzymuje zestaw sekwencji DNA pochodzący z "Registry of Standard Biological Parts", który stanowi podstawę do realizacji opracowanego projektu. Zazwyczaj prace laboratoryjne nad jego realizacją trwają podczas letnich wakacji, chociaż mogą także rozpocząć się wcześniej. Ponadto od uczestników wymagane jest także założenie i regularne uzupełnianie strony internetowej, na której prezentują plan swojego projektu badawczego oraz wprowadzają na bieżąco uzyskiwane wyniki. Finały konkursu odbywają się na MIT. Podczas ich przebiegu każda z drużyn prezentuje plakat z opisem projektu oraz wygłasza kilkunastominutową prezentację ustną
Szersze cele konkursu.
Poza promowaniem aktywności studentów i zachęcaniem ich do twórczego myślenia twórcy konkursu do jego szeroskalowych celów wliczają:
Nagrody.
Każda z drużyn jest oceniania przez grupę sędziów, będących pracownikami naukowymi. W zależności od uzyskanych wyników i spełnienia określonych kryteriów drużyna może zdobyć brązowy, srebrny lub złoty medal. Kryteria wymagane do uzyskania każdego z medali są jawne i dostępne na stronie internetowej konkursu. W przypadku ich niespełnienia zespół nie otrzymuje żadnego medalu. Ponadto ze wszystkich drużyn wyłaniana jest grupa finalistów i zwycięzca konkursu, przyznawane jest także kilka nagród specjalnych, m.in. za najlepszą prezentację i stronę internetową.

</doc>
<doc id="1792913" url="https://pl.wikipedia.org/wiki?curid=1792913" title="Port lotniczy Yambio">
Port lotniczy Yambio

Port lotniczy Yambio (ICAO: HSYA) – port lotniczy położony w Yambio, w Sudanie Południowym, stan Ekwatoria Zachodnia.

</doc>
<doc id="1792914" url="https://pl.wikipedia.org/wiki?curid=1792914" title="Wacław Kozubski">
Wacław Kozubski

Wacław Kozubski, ps. „Uścik” (ur. 30 sierpnia 1913 w Kędzierzynie, zm. 1993) – polski prawnik i działacz społeczny, poseł na Sejm PRL IV (1965–1969), V (1969–1972) i VI (1972–1976) kadencji.
Życiorys.
Syn Stanisława i Marii. Ukończył studia na Wydziale Prawno-Ekonomicznym Uniwersytetu Poznańskiego. W czasie studiów należał do Związku Polskiej Młodzieży Demokratycznej. Pracował w Związku Powiatów Województwa Poznańskiego. W 1939 jako podporucznik 57 Pułku Piechoty walczył w wojnie obronnej Polski. Podczas II wojny światowej organizował tajne nauczanie w Małopolsce. W 1944 wziął udział w powstaniu warszawskim jako żołnierz Armii Krajowej. W latach 1944–1945 przebywał w obozie koncentracyjnym w Neuengamme. 
Po zakończeniu wojny pracował w Szczecinie, a następnie osiadł w Sosnowcu, gdzie odbył aplikanturę i złożył w 1951 egzamin notarialny. W 1950 wstąpił do Stronnictwa Demokratycznego, z ramienia którego od 1953 zasiadał w Miejskiej Radzie Narodowej Sosnowca (jako przewodniczący Komisji Drobnej Wytwórczości). W latach 50. pracował w spółdzielczości, później był m.in. wicedyrektorem Izby Rzemieślniczej w Katowicach (1957–1962). Sprawował mandat członka Wojewódzkiej Rady Narodowej (był przewodniczącym Komisji Handlu i Drobnej Wytwórczości). Działał też we Froncie Jedności Narodu (w 1963 został wiceprzewodniczącym Wojewódzkiego Komitetu) i Towarzystwie Przyjaźni Polsko-Radzieckiej (w 1964 objął funkcję wiceprzewodniczącego Zarządu Wojewódzkiego). 
W 1965 uzyskał nominację na posła do Sejmu PRL IV kadencji w okręgu Bytom. Był wiceprzewodniczącym Komisji Przemysłu Lekkiego, Rzemiosła i Spółdzielczości Pracy. Wybierany ponownie w latach 1969 i 1972 z tego samego okręgu pracował w tych samych Komisjach. Pełnił liczne funkcje w SD, dochodząc do stanowiska członka Centralnego Komitetu, w którym zasiadał od lutego 1969 do lutego 1976.

</doc>
<doc id="1792915" url="https://pl.wikipedia.org/wiki?curid=1792915" title="Natalja Bielinska">
Natalja Bielinska

Natalja Bielinska (ros. Наталья Белинская; ur. 21 stycznia 1983 w obwodzie moskiewskim) – rosyjska lekkoatletka specjalizująca się w skoku o tyczce.

</doc>
<doc id="1792917" url="https://pl.wikipedia.org/wiki?curid=1792917" title="Tu-98">
Tu-98

Tu-98 – radziecki doświadczalny, naddźwiękowy bombowiec, skonstruowany w połowie lat 50. w biurze konstrukcyjnym Tupolewa. Oznaczenie w kodzie NATO "Backfin".
Historia.
Tu-98 od początku swojego istnienia nie był przeznaczony do seryjnej produkcji. Samolot powstał jako wynik prac nad skonstruowaniem nowego bombowca osiągającego prędkość naddźwiękową, mającego zastąpić poddźwiękowe Tu-16. Tu-98 zbudowano w 1954 roku, do swojego pierwszego lotu wzbił się rok później (niektóre źródła podają 1956 rok, jako datę pierwszego lotu) a próby zakończono w 1956 roku. W tym samym roku w czerwcu, samolot został pokazany amerykańskiej delegacji pod przewodnictwem generała Nathana Farraguta Twininga na lotnisku wojskowym w Kubince pod Moskwą. Maszyna wywarła duże wrażenie na amerykanach niezdających sobie sprawy, że jest to tylko samolot eksperymentalny. Doświadczenia zdobyte przy projektowaniu Tu-98 zostały wykorzystane w pracach związanych z budową ciężkiego myśliwca przechwytującego Tu-128.
Konstrukcja.
Tu-98 był trzymiejscowym, wolnonośnym średniopłatem o konstrukcji całkowicie metalowej. Napęd stanowiły dwa silniki turboodrzutowe Ljulka AL-7F umieszczone w kadłubie. Wloty powietrza do silników znajdowały się po obu stronach kadłuba, nad oraz przed krawędzią natarcia skrzydła. Skośne skrzydło o obrysie dwutrapezowym, ujemnym wzniosem i cienkim profilem przeznaczonym do osiągania prędkości naddźwiękowych. Na obu płatach (ich wierzchniej części) zamontowano grzebienie aerodynamiczne wymuszające równoległy opływ powietrza względem powierzchni płata. Wiązało się to z faktem, iż w części przykadłubowej, skrzydła miały dużo większą szerokość niż na końcach. Takie ukształtowanie oraz fakt, że były to skrzydła o dużym skosie, powodowały odchylanie strug przepływającego nad płatem powietrza w kierunku jego końcówki, a w efekcie, zaburzenia równowagi podłużnej samolotu. Aby zapobiec temu niekorzystnemu zjawisku, w radzieckich konstrukcjach często stosowano grzebienie aerodynamiczne wymuszające prawidłowy, równoległy opływ. Usterzenie klasyczne, skośne, płytowe stery wysokości bez wzniosu o trapezowym obrysie umieszczone w dolnej części kadłuba. 
Uzbrojenie.
Maszyna mogła przenosić około 5000 kg bomb. W ster kierunku wkomponowana była gondola z dwoma działkami NR-23 kalibru 23 mm.

</doc>
<doc id="1792918" url="https://pl.wikipedia.org/wiki?curid=1792918" title="Stanisław Trzaska">
Stanisław Trzaska

Stanisław Trzaska (ur. 6 marca 1906 w Konieckach, zm. 9 listopada 1993) – polski nauczyciel i działacz polityczny, poseł na Sejm PRL IV kadencji (1965–1969).
Życiorys.
Był synem Franciszka i Karoliny. Po ukończeniu seminarium nauczycielskiego w Instytucie Pedagogicznym Związku Nauczycielstwa Polskiego w Warszawie w 1928 pracował jako nauczyciel w szkole powszechnej w Porębie. Walczył w wojnie obronnej Polski w 1939 w randze porucznika. Był dowódcą lotniska w Białej Podlaskiej. Dostał się tam do niewoli radzieckiej, skąd uciekł z transportu. Podczas okupacji niemieckiej przebywał na południu Polski, gdzie działał w kedywie. Wrócił do pracy po zakończeniu wojny.
Po 1945 zatrudniony jako nauczyciel w Zarzeczu i Porębie. Po ukończeniu na Uniwersytecie Warszawskim studiów pedagogicznych w 1948 podjął pracę w liceum w Mogielnicy, później w Gostyninie (1952–1954) i Ciechanowie (1954–1958). W dwóch ostatnich szkołach był wicedyrektorem. Od 1962 pełnił obowiązki wicedyrektora Seminarium Nauczycielskiego w Ciechanowie.
Od 1948 działał w Stronnictwie Demokratycznym (m.in. jako przewodniczący Powiatowego Komitetu w Ciechanowie w latach 1961–1964, czy wiceprzewodniczący Wojewódzkiego Komitetu tamże w latach 1975–1978). Sprawował mandat członka Powiatowej Rady Narodowej, zasiadał w jej prezydium. W latach 1965–1969 był posłem na Sejm PRL IV kadencji, w którym pracował w Komisji Oświaty i Nauki. 
Zmarł 9 listopada 1993 w wieku 87 lat. Pochowany w grobie Rodziny Trzasków na Cmentarzu Katolickim w Jedwabnem. 

</doc>
<doc id="1792920" url="https://pl.wikipedia.org/wiki?curid=1792920" title="Rudolf Szura">
Rudolf Szura

Rudolf Szura (ur. 2 listopada 1908 w Dębicy, zm. 6 października 1986) – polski sędzia i adwokat, poseł na Sejm PRL IV (1965–1969), V (1969–1972) i VI kadencji (1972–1976).
Życiorys.
Syn Szymona i Franciszki. Po ukończeniu szkoły średniej w Dębicy objął funkcję podprokuratora Sądu Okręgowego w Jaśle oraz kształcił się na Wydziale Prawa Uniwersytetu Jagiellońskiego. Po ukończeniu aplikacji adwokackiej i sądowej zatrudniony w charakterze asesora sądowego w Tyczynie, później w Sanoku. 
W 1945 podjął pracę w Ministerstwie Sprawiedliwości organizował prokuraturę okręgową na Podkarpaciu (w Krośnie), był również zastępcą prokuratora Sądu Okręgowego we Wrocławiu. Pracował w Głównej Komisji Badania Zbrodni Niemieckich w Polsce, wykładał w Szkole Prawniczej Ministerstwa Sprawiedliwości we Wrocławiu. Po przeniesieniu na Kielecczyznę organizował prokuraturę Sądu Apelacyjnego w Kielcach, pełnił obowiązki wiceprokuratora wojewódzkiego i naczelnika wydziału sądowego. Od 1955 prowadził własną praktykę adwokacką. Był wiceprezesem Naczelnego Trybunału Administracyjnego.
W 1946 wstąpił do Stronnictwa Demokratycznego. W 1949 został najpierw sekretarzem, a następnie wiceprzewodniczącym Wojewódzkiego Komitetu tej partii w Kielcach (był nim do 1951), zaś w latach 1951–1973 był przewodniczącym WK. Od 1949 do 1965 zasiadał w Wojewódzkiej Radzie Narodowej w Kielcach. W 1965 został wybrany na posła w okręgu Busko-Zdrój, pracował w Komisji Wymiaru Sprawiedliwości jako jej wiceprzewodniczący. W V kadencji Sejmu (1969–1972) był reprezentantem okręgu Końskie (zasiadał w tej samej Komisji), w VI – okręgu Ostrowiec Świętokrzyski (pracował w Komisjach Handlu Zagranicznego i Prac Ustawodawczych). Pełnił funkcje w aparacie centralnym SD, był członkiem Centralnego Komitetu (1961–1973). 
Odznaczony m.in. Orderem Sztandaru Pracy II klasy, Krzyżem Kawalerskim Orderu Odrodzenia Polski, Złotym Krzyżem Zasługi (1951), Medalem 10-lecia Polski Ludowej (1955), Brązowym Medalem Za zasługi dla obronności kraju, Odznaką „Zasłużonemu Działaczowi Stronnictwa Demokratycznego” oraz Odznaką 1000-lecia Państwa Polskiego. 
Zmarł jesienią 1986, został pochowany na Cmentarzu Starym w Kielcach.

</doc>
<doc id="1792921" url="https://pl.wikipedia.org/wiki?curid=1792921" title="Vince Taylor (kulturysta)">
Vince Taylor (kulturysta)

Vince Taylor (ur. 25 sierpnia 1956) – wielokrotnie nagradzany amerykański kulturysta, członek federacji IFBB (International Federation of BodyBuilders).

</doc>
<doc id="1792922" url="https://pl.wikipedia.org/wiki?curid=1792922" title="Ronald Sterlington">
Ronald Sterlington

Ronald "Ron" Sterlington – amerykański kulturysta, w latach pięćdziesiątych i sześćdziesiątych XX wieku zdobywca prestiżowych odznaczeń w sporcie kulturystycznym.

</doc>
<doc id="1792923" url="https://pl.wikipedia.org/wiki?curid=1792923" title="Pomniki przyrody w powiecie przasnyskim">
Pomniki przyrody w powiecie przasnyskim

Pomniki przyrody powiatu przasnyskiego – na terenie powiatu występuje 56 pomników przyrody oraz 1 obszar chronionego krajobrazu w gminie Czernice Borowe.

</doc>
<doc id="1792925" url="https://pl.wikipedia.org/wiki?curid=1792925" title="Jakub Frostig">
Jakub Frostig

Jakub Piotr Frostig, Jacob Peter Frostig (ur. 25 marca 1896 w Bełzie, zm. 21 października 1959 w Los Angeles) – polski i amerykański lekarz psychiatra, autor podręcznika psychiatrii, dyrektor szpitala psychiatrycznego „Zofiówka”, jeden z pionierów leczenia wstrząsami insulinowymi w Polsce i Stanach Zjednoczonych.
Życiorys.
Pochodził z postępowej żydowskiej rodziny; jego rodzicami byli lekarz ogólny, praktykujący od 1897 roku w Bełzie, Henryk (Hersz) Frostig (1861–po 1926) i Rachela Lea Frostig. Uczęszczał do VI Gimnazjum we Lwowie, od 1906 do 1914 roku. Maturę zdał z wyróżnieniem. Następnie rozpoczął studia lekarskie na Uniwersytecie Wiedeńskim. Z powodu wybuchu I wojny przerwał naukę; w 1916 roku powołany do wojska austriackiego i walczył na froncie rosyjskim, uzyskał stopień podporucznika i został odznaczony Srebrnym Medalem za Odwagę drugiej klasy. Ukończył studia w roku 1921, uzupełniał studia w dziedzinie psychiatrii pod kierunkiem Juliusa Wagnera-Jauregga, Paula Schildera, Josefa Gerstmanna i Constantina Economo. Odbył krótką analizę u Ottona Fenichela. W latach 1922–1932 mieszkał we Lwowie i pracował w Oddziale Neurologiczno-Psychiatrycznym Szpitala Powszechnego oraz jako kierownik Oddziału Neurologiczno-Psychiatrycznego Szpitala Wojskowego DOK VI. 10 lipca 1924 roku nostryfikował dyplom w Uniwersytecie im. Jana Kazimierza we Lwowie. Opracował dwutomowy podręcznik psychiatrii ("Psychjatrja"), wydany w 1933 przez Zakład Narodowy im. Ossolińskich z przedmową Aleksandra Domaszewicza. Należał do komitetu wydawniczego „Rocznika Psychiatrycznego” i był członkiem Polskiego Towarzystwa Psychiatrycznego.
1 sierpnia 1932 został dyrektorem szpitala psychiatrycznego „Zofiówka” w Otwocku.
Jego najbardziej doniosłym osiągnięciem było zmodyfikowanie metody leczenia schizofrenii dużymi dawkami insuliny. Osobiście zebrał znaczny materiał i opublikował go z własnymi spostrzeżeniami m.in. ustalając optymalną dawkę leku. Był jednym z pionierów terapii elektrowstrząsowej. Przypisuje mu się również wprowadzenie elektronarkozy.
W 1938 roku wyjechał do Stanów Zjednoczonych, zaproszony dla zaprezentowania swej metody leczenia w Harlem Valley State Hospital i tam pozostał na stałe. Pracował nadal nad wstrząsami insulinowymi. Następnie przeniósł się do Kalifornii, gdzie pracował w Cedars of Lebanon Hospital, wykładał psychiatrię w College of Medical Evangelists i był konsultantem w Klinice Psychologii Uniwersytetu Południowej Kalifornii.
Zmarł w 1959 roku na chorobę wieńcową. Pochowany jest na cmentarzu Forest Lawn Memorial Park (Glendale).
Od 1924 roku żoną była Marianne Bellak (1906–1985), która opracowała znaną metodę edukowania dzieci mających kłopoty z nauką używając metod m.in. znanych z pedagogiki, psychologii czy neurologii. W 1947 roku założyła w Pasadenie w Kalifornii szkołę Frostig Centre, działającą do dziś. Mieli syna Thomasa i córkę Ann Marie, zamężną za fizykiem Charlesem Robertem Millerem.
Do kręgu znajomych Frostiga zaliczali się Ludwik Fleck, Kazimierz Twardowski, Bruno Schulz i Irena Solska.

</doc>
<doc id="1792927" url="https://pl.wikipedia.org/wiki?curid=1792927" title="Takács">
Takács

Takács:

</doc>
<doc id="1792929" url="https://pl.wikipedia.org/wiki?curid=1792929" title="Halucynacja">
Halucynacja



</doc>
<doc id="1792931" url="https://pl.wikipedia.org/wiki?curid=1792931" title="Octomys">
Octomys



</doc>
<doc id="1792932" url="https://pl.wikipedia.org/wiki?curid=1792932" title="Ireneusz Sławomir Ledwoń">
Ireneusz Sławomir Ledwoń

Ireneusz Sławomir Ledwoń OFM (ur. 31 sierpnia 1961 w Wodzisławiu Śląskim) – duchowny katolicki, franciszkanin, teolog, doktor habilitowany nauk teologicznych, profesor nadzwyczajny na Wydziale Teologii Katolickiego Uniwersytetu Lubelskiego Jana Pawła II, profesor nadzwyczajny w Katedrze Religiologii i Misjologii w Instytucie Teologii Fundamentalnej KUL. Członek Komitetu ds. Dialogu z Religiami Niechrześcijańskimi Komisji Episkopatu Polski.
Życiorys.
W 1980 wstąpił do zakonu franciszkańskiego. Po odbyciu rocznego nowicjatu złożył w 1981 pierwszą profesję zakonną. Następnie studiował filozofię i teologię w Wyższym Seminarium Duchownym Braci Mniejszych w Katowicach. Po przyjęciu święceń kapłańskich w 1987 pracował duszpastersko w Rybniku. Następnie został skierowany na studia specjalistyczne z teologii fundamentalnej na KUL-u. Doktoryzował się w 1995, habilitacja w 2007, profesor nadzwyczajny od 1 października 2008. W latach 2007-2016 kierownik Katedry Teologii Religii w ITF; 2008-2016 prodziekan Wydziału Teologii KUL.
Przez wiele lat był sekretarzem Sekcji Teologii Fundamentalnej przy Komisji Nauki Episkopatu Polski. Był autorem lub współautorem ponad 100 publikacji naukowych. W zakres jego badań wchodzą metodologia teologii fundamentalnej, apologetyka, problematyka objawienia Bożego, teologia religii, dialog międzyreligijny i sekty.
Jest członkiem Prowincji Wniebowzięcia Najświętszej Maryi Panny Zakonu Braci Mniejszych w Katowicach.

</doc>
<doc id="1792933" url="https://pl.wikipedia.org/wiki?curid=1792933" title="EN57AKM">
EN57AKM



</doc>
<doc id="1792936" url="https://pl.wikipedia.org/wiki?curid=1792936" title="Mateusz (biskup brasławski)">
Mateusz (biskup brasławski)



</doc>
<doc id="1792938" url="https://pl.wikipedia.org/wiki?curid=1792938" title="Michel Platini (piłkarz brazylijski)">
Michel Platini (piłkarz brazylijski)

Michel Platini Ferreira Mesquita - "Michel Platini" (ur. 8 września 1983 w Brasílii), brazylijski piłkarz, występujący na pozycji napastnika.
Kariera piłkarska.
Jest wychowankiem klubu San Lorenco. Później występował w zespołach brazylijskich, chińskich, węgierskich i portugalskich, a od sezonu 2008-2009 związany jest z ligą bułgarską. Jako gracz prowadzonego przez Krasimira Bałykowa Czernomorca Burgas zdobył trzynaście goli w trzydziestu jeden meczach, a na koniec rozgrywek ze swoją drużyną zajął wysokie siódme miejsce w tabeli ekstraklasy.
Dobra forma i wysoka skuteczność w barwach Czernomorca sprawiły, że latem 2009 roku napastnikiem zainteresował się wicemistrz kraju CSKA Sofia. Brazylijczyk przeszedł do klubu ze stolicy za 500 tysięcy euro. W zespole, którego trenerem jest dawny kolega Bałykowa z reprezentacji Bułgarii Ljubosław Penew, jest podstawowym zawodnikiem.

</doc>
<doc id="1792939" url="https://pl.wikipedia.org/wiki?curid=1792939" title="Bazyli (metropolita warszawski i całej Polski)">
Bazyli (metropolita warszawski i całej Polski)



</doc>
<doc id="1792940" url="https://pl.wikipedia.org/wiki?curid=1792940" title="Stefan (metropolita warszawski i całej Polski)">
Stefan (metropolita warszawski i całej Polski)



</doc>
<doc id="1792941" url="https://pl.wikipedia.org/wiki?curid=1792941" title="Makary (metropolita warszawski i całej Polski)">
Makary (metropolita warszawski i całej Polski)



</doc>
<doc id="1792942" url="https://pl.wikipedia.org/wiki?curid=1792942" title="Dionizy (metropolita warszawski i całej Polski)">
Dionizy (metropolita warszawski i całej Polski)



</doc>
<doc id="1792944" url="https://pl.wikipedia.org/wiki?curid=1792944" title="Mallotus">
Mallotus



</doc>
<doc id="1792946" url="https://pl.wikipedia.org/wiki?curid=1792946" title="Tymoteusz (metropolita warszawski i całej Polski)">
Tymoteusz (metropolita warszawski i całej Polski)



</doc>
<doc id="1792947" url="https://pl.wikipedia.org/wiki?curid=1792947" title="Edmund Szeparowycz">
Edmund Szeparowycz

Edmund Szeparowycz (ur. 1889, zm. w 1967 w Wiedniu) – oficer cesarskiej i królewskiej Armii i Ukraińskiej Armii Halickiej.
Życiorys.
Urodził się w rodzinie Feliksa (1865–1917), podpułkownika 22 Pułku Piechoty Obrony Krajowej, komendanta Okręgu Pospolitego Ruszenia Nr 22 w Czerniowcach.
W czasie I wojny światowej walczył w szeregach Pułku Dragonów Nr 8. 1 listopada 1916 został mianowany na stopień porucznika w korpusie oficerów kawalerii. 
Pod koniec 1918 wstąpił do UHA, uzyskując stopień majora. Dowodził zapasowym pułkiem konnym w Stryju, od czerwca 1919 był dowódcą 1 Konnej Brygady UHA.
Po przejściu do Czerwonej Ukraińskiej Armii Halickiej jego brygada została przeformowana w 3 Halicki Pułk Konny, jednak pozostawiono go na stanowisku dowódcy pułku.
6 kwietnia 1920 jego pułk zbuntował się, zaatakował Armię Czerwoną, zajął Tyraspol, a następnie po długim marszu 6 maja połączył się z armią Ukraińskiej Republiki Ludowej w trakcie polsko-ukraińskiej ofensywy na Kijów.
W 1920 wystąpił ze służby w armii URL, i wyjechał na emigrację do Wiednia.
Ordery i odznaczenia.
W czasie służby w cesarskiej i królewskiej Armii otrzymał:

</doc>
<doc id="1792949" url="https://pl.wikipedia.org/wiki?curid=1792949" title="Leandro Bassano">
Leandro Bassano

Leandro Bassano, właśc. Leandro da Ponte (ur. 10 czerwca 1557 w Bassano del Grappa, zm. 15 kwietnia 1622 w Wenecji) – włoski malarz okresu manieryzmu, syn Jacopa Bassano.
Początkowo współpracował z ojcem i bratem Francesco. W 1588 zamieszkał w Wenecji, gdzie do 1621 był członkiem tamtejszego cechu malarzy. Po śmierci brata Francesca przejął jego pracownię.
Malował sceny religijne i rodzajowe. Był też utalentowanym portrecistą. Pozostawił ok. 70 portretów.
Jego trzej bracia – Francesco Bassano (1549-1592), Girolamo Bassano (1557-1622), Giambattista Bassano (1583-1613) – również byli malarzami.

</doc>
<doc id="1792950" url="https://pl.wikipedia.org/wiki?curid=1792950" title="1 Konna Brygada (UHA)">
1 Konna Brygada (UHA)

1 Konna Brygada, "Кінна бригада УГА" – jedyna brygada kawalerii, walcząca w składzie Armii Halickiej.
Utworzona została w czerwcu 1919 w Stryju, z zapasowego pułku konnego. W jej skład wchodziło dwa pułki konne. Jej dowódcą został mjr Edmund Szeparowycz. Brygada weszła w skład III Korpusu Armii Halickiej. Brała udział w wojnie polsko-ukraińskiej.
W lipcu 1919, po przekroczeniu Zbrucza, weszła w skład grupy gen. Antina Krawsa armii URL. Składała się wtedy z trzech pułków konnych, strzeleckiego kurenia młodzieżowego, kompanii dowodzenia i ośrodka zapasowego.
W marcu 1920 Brygada weszła w skład Czerwonej Ukraińskiej Armii Halickiej, przeformowana w 3 Czerwony Halicki Pułk Konny.
6 kwietnia 1920 pułk zbuntował się, zaatakował wojska radzieckie, zajął Tyraspol, a następnie po długim marszu 6 maja połączył się z armią Ukraińskiej Republiki Ludowej, jako 5 Chersoński pułk konny.

</doc>
<doc id="1792951" url="https://pl.wikipedia.org/wiki?curid=1792951" title="Polish Air Force Memorial">
Polish Air Force Memorial

Polish Air Force Memorial (pot. Polish War Memorial) – pomnik usytuowany w zachodnim Londynie, wzniesiony by uczcić pamięć lotników polskich walczących po stronie aliantów podczas II wojny światowej. Wzniesiony z inicjatywy polskiego stowarzyszenia Polish Air Force Association, a odsłonięty w 1948 r. koło bazy RAF Northolt.
Pomnik został zaprojektowany przez Mieczysława Lubelskiego i wykonany w wapieniu, zwieńczony orłem odlanym z brązu.

</doc>
<doc id="1792952" url="https://pl.wikipedia.org/wiki?curid=1792952" title="Aulakogen dnieprowsko-doniecki">
Aulakogen dnieprowsko-doniecki



</doc>
<doc id="1792953" url="https://pl.wikipedia.org/wiki?curid=1792953" title="Zapadlisko dnieprowsko-donieckie">
Zapadlisko dnieprowsko-donieckie

Zapadlisko dnieprowsko-donieckie (aulakogen dnieprowsko-doniecki) – jednostka geostrukturalna leżąca na Ukrainie i Białorusi, część składowa Lineamentu Sarmacko-Turańskiego, jeden z głównych elementów platformy wschodnioeuropejskiej.
Zapadlisko (aulakogen) rozdziela tarczę ukraińską i anteklizę woroneską, zbudowane ze skał prekambryjskich. Powstało w późnym paleozoiku, w wyniku rozciągania skorupy ziemskiej i tworzenia się głębokich uskoków i dyslokacji o przebiegu NW-SE. Wskutek rozciągania skorupa jest bardzo ścieniona. Fundament krystaliczny występuje na głębokości od 5 km na zachodzie do 18 km na wschodzie. Głównym elementem zapadliska jest centralny graben.
Aulakogen wypełniony jest osadami młodszego paleozoiku, od skał detrytycznych środkowego dewonu z wkładkami wulkanitów oraz ewaporatów, przez skały węglanowe górnego dewonu. Wyżej występuje luka stratygraficzna, i następnie leżące niezgodnie osady najwyższego karbonu (zawierające liczne złoża węgla kamiennego) i permu (dolomity, piaskowce, pstre iły, anhydryty), mezozoiku, i kenozoiku (morskie i lądowe osady detrytyczne i węglanowe). Miąższość osadów na skłonie zapadliska wynosi 500-3.500 m, w grabenie - 18.000 m. Są one porozcinane dyslokacjami na niezależne bloki.
Skały dewonu i karbonu południowo-wschodniej części aulakogenu zostały sfałdowane, i stanowią podłoże paleozoicznej platformy scytyjskiej.
Geomorfologicznie obszar zapadliska dnieprowsko-donieckiego zajmują Nizina Naddnieprzańska i część Niziny Poleskiej.
Na północy Zapadlisko oddzielone jest od anteklizy woroneskiej uskokiem baranowicko-astrachańskim, na południu od tarczy ukraińskiej – uskokiem prypecko-manyckim. Granicą północno-zachodnią jest wyniesienie czernihowskie, oddzielające zapadlisko dnieprowsko-donieckie od zapadliska prypeckiego, a południowo-wschodnią - strefa fałdowa Donbasu.
Depresję Dniepr-Donieck można uznać za obiecujący obszar z zasobami geotermalnymi. Analiza techniczno-ekonomiczna wykazała, że na podstawie odwiertów naftowych i gazowych DDZ można budować elektrownie geotermalne o głębokości wiercenia lub otwierania odwiertów do 3 - 4,5 km. Na takich głębokościach 90% potencjału cieplnego wód geotermalnych w produktywnych poziomach ropy i gazu w złożach węgla nie przekracza 108 ° C. Dwie studnie z głębokości złóż węgla mogą zapewnić 0,4 - 4,5 MW energii cieplnej.

</doc>
<doc id="1792956" url="https://pl.wikipedia.org/wiki?curid=1792956" title="Anna Anka">
Anna Anka

Anna Anka, wcześniej Danuta Anna Kołodziejska, Anna Åberg i Anna Yeager (ur. 28 kwietnia 1971 w Polsce) – szwedzka aktorka i fotomodelka polskiego pochodzenia.
Życiorys.
Wczesne lata.
Po śmierci matki, jako 3,5-letnia dziewczynka Danuta Anna Kołodziejska została adoptowana z polskiego domu dziecka przez szwedzką rodzinę Åberg i zamieszkała w Bjuv w południowej Szwecji.
Kariera.
W 1993 została Miss Hawaiian Tropic. W 1994 zagrała niewielką rolę w amerykańskiej komedii "Głupi i głupszy" w reżyserii braci Farrelly. Była jedną z trzech bohaterek szwedzkiego reality show, "Svenska Hollywoodfruar" cz. 1 i cz. 2 w TV 3. W grudniu 2009 roku była bohaterką i prowadzącą "Anna Ankas jul" ("Święta Anny Anki") w TV3. W marcu 2010 roku prowadziła reality show "Anna Anka söker assistent" ("Anna Anka szuka asystenta"). W październiku poprowadziła program w TV3 "I form med Anna Anka" ("W formie z Anną Anką"), w którym eksperci pomagali uczestnikom schudnąć.
W 2011 roku brała udział w siódmej edycji programu "Skal vi danse?", będącego norweską wersją formatu "Dancing with the Stars". Jej partnerem był Glenn Jørgen Sandaker, z którym zajęła szóste miejsce.
Życie prywatne.
Jej małżeństwo z Louisem Yeagerem trwało tylko miesiąc, lecz Anna nosiła jego nazwisko do kolejnego ślubu w 2008 roku z kanadyjskim piosenkarzem Paulem Anką, z którym rozwiodła się w 2010 roku. Ma dwójkę dzieci: córkę Ellie (ur. 2002) z pierwszego małżeństwa i syna Ethana (ur. 2005) z Paulem Anką. 

</doc>
<doc id="1792957" url="https://pl.wikipedia.org/wiki?curid=1792957" title="Trace Cyrus">
Trace Cyrus

Trace Dempsey Cyrus (ur. 24 lutego 1989 w Ashland) – amerykański gitarzysta, autor tekstów i wokalista w zespole Metro Station oraz Ashland High.
Jego matką jest Leticia "Tish" Finley Cyrus, a ojcem Baxter Neal Helson, jednak gdy był małym chłopcem, adoptował go piosenkarz country Billy Ray Cyrus. Trace jest starszym bratem gwiazdy serialu "Hannah Montana" i piosenkarki Miley Cyrus, Braisona Cyrusa i Noah Cyrus. Jego starszą siostrą jest Brandi Cyrus.
Trace spędził dzieciństwo jeżdżąc w trasę z Billym Rayem, gdzie nauczył się grać na instrumentach. Cyrus pracował w sklepie w Burbank, w Kalifornii zanim dostał się do szkoły La Canada High School. Był zaręczony z Brendą Song, lecz ten związek rozpadł się.

</doc>
<doc id="1792958" url="https://pl.wikipedia.org/wiki?curid=1792958" title="The Dubai Tennis Championships 2007">
The Dubai Tennis Championships 2007

The Dubai Tennis Championships 2007 – tenisowy turniej ATP rangi ATP International Series Gold z cyklu The Dubai Tennis Championships rozgrywany w dniach 19 lutego–3 marca 2007 roku w Dubaju na kortach twardych o puli nagród 1 401 250 dolarów amerykańskich.

</doc>
<doc id="1792959" url="https://pl.wikipedia.org/wiki?curid=1792959" title="Goin’ Places">
Goin’ Places

Goin’ Places – drugi album The Jacksons wydany w październiku 1977 r. (zob. 1977 w muzyce) przez Epic Records. Album zadebiutował na 63. miejscu na liście Billboard 200 oraz na pierwszym na Billboard R&amp;B Albums Chart.

</doc>
<doc id="1792962" url="https://pl.wikipedia.org/wiki?curid=1792962" title="Francesco Bassano">
Francesco Bassano

Francesco Bassano, właśc. Francesco da Ponte (ur. 26 stycznia 1549 w Bassano del Grappa, zm. 4 lipca 1592 w Wenecji) – włoski malarz okresu manieryzmu, syn Jacopa Bassano.
Był uczniem i współpracownikiem ojca. W 1579 przeniósł się do Wenecji, gdzie założył własną pracownię.
Malował sceny religijne, mitologiczne, historyczne oraz nokturny.
Jego trzej bracia – Leandro Bassano (1557-1622), Girolamo Bassano (1566-1621), Giambattista Bassano (1553-1613) – również byli malarzami.

</doc>
<doc id="1792966" url="https://pl.wikipedia.org/wiki?curid=1792966" title="Nuculana acuta">
Nuculana acuta

Nuculana acuta – gatunek małża morskiego należącego do podgromady pierwoskrzelnych.
Muszla wielkości około 0,6 cm. Kształtu ukośnie trójkątnego. Zwykle dwukrotnie dłuższa niż szersza. Jeden koniec owalny drugi szpiczasty. Kolor muszli biały, czasami z bardzo lekkim podbarwieniem oliwkowo-zielonym. Wnętrze muszli białe. 
Siedliskiem jest piaszczysty muł płytkich wód otwartych. Są rozdzielnopłciowe, bez zaznaczonych różnic płciowych w budowie muszli. Odżywiają się planktonem oraz detrytusem.
Występuje w Ameryce Północnej oraz Ameryce Południowej. Na terenie USA występuje od Massachusetts do Teksasu. Spotykany również na Karaibach.

</doc>
<doc id="1792969" url="https://pl.wikipedia.org/wiki?curid=1792969" title="Zone Reality Extra">
Zone Reality Extra



</doc>
<doc id="1792970" url="https://pl.wikipedia.org/wiki?curid=1792970" title="The Jacksons (album)">
The Jacksons (album)

The Jacksons – pierwszy album The Jacksons wydany przez Epic Records.

</doc>
<doc id="1792972" url="https://pl.wikipedia.org/wiki?curid=1792972" title="Ascomycotina">
Ascomycotina



</doc>
<doc id="1792974" url="https://pl.wikipedia.org/wiki?curid=1792974" title="II Liceum Ogólnokształcące im. Kazimierza Morawskiego w Przemyślu">
II Liceum Ogólnokształcące im. Kazimierza Morawskiego w Przemyślu

II Liceum Ogólnokształcące im. prof. Kazimierza Morawskiego w Przemyślu – szkoła ponadpodstawowa, znajdująca się w Przemyślu, utworzona w 1906.
Historia.
Szkoła rozpoczęła działalność jako państwowe męskie II Gimnazjum Klasyczne. Budynek szkoły znajdował się na Zasaniu, przy ówczesnej ul. św. Józefa (obecnie ul. ks. Piotra Skargi). W 1912 przeprowadzono pierwszy egzamin maturalny.
Wiosną 1918 harcerze z Gimnazjum założyli klub sportowy Czuwaj Przemyśl.
W lutym 1922 nadano szkole imię Kazimierza Morawskiego. W 1939 stała się koedukacyjna. W czasie wojny została zamknięta, podjęła działalność we wrześniu 1944.
Zarządzeniem Ministra Wyznań Religijnych i Oświecenia Publicznego Wojciecha Świętosławskiego z 23 lutego 1937 II Państwowe Gimnazjum im. Kazimierza Morawskiego w Przemyślu zostało przekształcone w II Państwowe Liceum i Gimnazjum im. Kazimierza Morawskiego w Przemyślu (państwową szkołę średnią ogólnokształcącą, złożoną z czteroletniego gimnazjum i dwuletniego liceum); po wejściu w życie tzw. reformy jędrzejewiczowskiej szkoła miała charakter męski, a wydział liceum ogólnokształcącego był prowadzony w typie klasycznym.
W 1969 szkoła została przeniesiona do nowego budynku przy ulicy św. Jana i jednocześnie zmieniono jej patrona na Władysława Broniewskiego. W 1979 ponownie ją przeniesiono, tym razem do dawnego budynku seminarium greckokatolickiego przy ul. Basztowej 13.
W 1992 rozpoczęto budowę nowej siedziby szkoły przy ul. Biskupa Jakuba Glazera 44. Do nowego budynku szkoła przeniosła się w marcu 1996, a w czerwcu tegoż roku przywrócono jej imię poprzedniego patrona – Kazimierza Morawskiego.

</doc>
<doc id="1792979" url="https://pl.wikipedia.org/wiki?curid=1792979" title="The Jacksons Live!">
The Jacksons Live!

Live! – album koncertowy The Jacksons wydany w 1981 roku przez Epic Records.

</doc>
<doc id="1792983" url="https://pl.wikipedia.org/wiki?curid=1792983" title="Allosmerus">
Allosmerus



</doc>
<doc id="1792984" url="https://pl.wikipedia.org/wiki?curid=1792984" title="Fanni Juhász">
Fanni Juhász

Juhász Fanni (ur. 31 marca 1981 w Mosonmagyaróvárze) – węgierska lekkoatletka, tyczkarka.

</doc>
<doc id="1792985" url="https://pl.wikipedia.org/wiki?curid=1792985" title="Pierścionek (film)">
Pierścionek (film)

Pierścionek – amerykański melodramat z 1996 roku na podstawie powieści Danielle Steel.
Fabuła.
Podczas II wojny światowej młoda Niemka zostaje rozdzielona od swojej rodziny i osadzona w więzieniu przez nazistów. Po wyjściu na wolność zakochuje się w niemieckim oficerze i wychodzi za niego za mąż. Kiedy Berlin zostaje zdobyty przez Armię Czerwoną, a jej mąż zabity, będąc w ciąży odlatuje do USA...

</doc>
<doc id="1792988" url="https://pl.wikipedia.org/wiki?curid=1792988" title="Victory (album The Jacksons)">
Victory (album The Jacksons)

Victory – piąty album The Jacksons wydany przez Epic Records. Victory to jedyny album przy którym pracowała cała szóstka braci Jackson: Michael, Jermaine, Tito, Marlon, Randy i Jackie.

</doc>
<doc id="1792989" url="https://pl.wikipedia.org/wiki?curid=1792989" title="Odette Juliette Yustman">
Odette Juliette Yustman



</doc>
<doc id="1792990" url="https://pl.wikipedia.org/wiki?curid=1792990" title="Ślepa furia">
Ślepa furia

Ślepa furia – amerykański thriller z 1989 roku inspirowany filmami o Zatoichim.
Fabuła.
Nick Parker przez 20 lat był uznany za zmarłego. Walczył w Wietnamie, wskutek tego stracił wzrok. Wraca do USA, by spotkać towarzysza broni Franka Devereaux, bo przez jego zachowanie doszło do tragedii. Na miejscu poznaje jego żonę i syna, ale dowiaduje się, że Frank ich zostawił. Podczas picia kawy, pojawia się policyjny patrol. Niestety, są to przebrani gangsterzy. Zabijają kobietę i porywają Billy’ego, jednak Frank unieszkodliwia ich samurajskim mieczem schowanym w lasce i odbija chłopca. Obaj zaczynają szukać Franka, który (jak się okazuje) został porwany przez mafię, która chce go zmusić do stworzenia narkotyku...

</doc>
<doc id="1792993" url="https://pl.wikipedia.org/wiki?curid=1792993" title="Ulica Pawia w Krakowie">
Ulica Pawia w Krakowie

Ulica Pawia – ulica w Dzielnicy I Stare Miasto w Krakowie będąca przedłużeniem ul. Westerplatte. Przed 2005 ulica kończyła się skrętem w ulicę Ogrodową. Podczas rozbudowy węzła komunikacyjnego przy Dworcu Głównym została przedłużona do wybudowanego w 1977 roku węzła drogowego Alei Trzech Wieszczów z ulicą Warszawską. Po rozbudowie ulica Pawia przejęła dużą część ruchu samochodowego z ulicy Warszawskiej. Przy ulicy znajduje się Galeria Krakowska, Hotel Warszawski, Hotel Polonia i Hotel Andel's, przebiega nią torowisko tramwajowe. Wzdłuż ulicy znajdują się dwa przystanki komunikacji miejskiej: "Dworzec Główny Zachód" i dwupoziomowy "Politechnika".

</doc>
<doc id="1792994" url="https://pl.wikipedia.org/wiki?curid=1792994" title="Wojna i pokój (film 1956)">
Wojna i pokój (film 1956)

Wojna i pokój – amerykańsko-włoski melodramat z 1956 roku na podstawie powieści Lwa Tołstoja. Film w formacie VistaVision.
Nagrody i nominacje.
Oscary za rok 1956
14. ceremonia wręczenia Złotych Globów
10. ceremonia wręczenia nagród Brytyjskiej Akademii Filmowej

</doc>
<doc id="1792996" url="https://pl.wikipedia.org/wiki?curid=1792996" title="Waszka">
Waszka

Waszka (ros. " Ва́шка (Ва́жка, By) ") – rzeka w europejskiej części Rosji, w Republice Komi i Obwodzie archangielskim, lewy dopływ rzeki Mezeń (zlewisko Morza Białego). Długość rzeki wynosi 605 km, powierzchnia dorzecza 21 000 km². Średni roczny przepływ w odległości 58 km od ujścia wynosi 184 m³/s.
Przebieg rzeki.
Źródła rzeki zlokalizowane są na bagnach wododziału rzek Mezeń i Dwiny w Republice Komi na wysokości 175 m n.p.m.Rzeka zasilana jest głównie wodami z opadów deszczu i śniegu. W górnym biegu rzeka płynie w kierunku północnym, następnie skręca na północny – zachód. Ujście do rzeki Mezeń jako lewy dopływ, na wysokości 23 m n.p.m.w pobliżu miasta Leszukonskoje w Obwodzie archangielskim.
Rzeka zamarza w okresie od drugiej połowy października do początku maja. W dolnym biegu jest żeglowna do 85 km od ujścia (przy wysokiej wodzie żegluga możliwa do 350 km od ujścia).
W obszarze zlewnia zlewni Waszki znajduje się około 900 jezior.
Obszar doliny rzeki jest słabo zaludniony. Największe miejscowości położone nad Waszką to Błagojewo i Leszukonskoje.

</doc>
<doc id="1792998" url="https://pl.wikipedia.org/wiki?curid=1792998" title="DeShaun Dupree Holton">
DeShaun Dupree Holton



</doc>
<doc id="1793000" url="https://pl.wikipedia.org/wiki?curid=1793000" title="Proof (raper)">
Proof (raper)

Proof, właściwie DeShaun Dupree Holton (ur. 2 października 1973 w Detroit, zm. 11 kwietnia 2006 tamże) – amerykański raper i członek grup D12, 5elementz, Promatic i Goon Sqwad.
Proof rozpoczynał swoją karierę w "Hip Hop Shop", hip-hopowym klubie w Detroit, organizując walki freestyle. To właśnie tam poznał ludzi, którym zaproponował stworzenie grupy, która później nazywała się D12. Proof zginął 11 kwietnia 2006 roku o 4:30 nad ranem w klubie "CCC" na 8 Mili w Detroit w wyniku strzelaniny. Został postrzelony trzykrotnie w korpus oraz głowę. Zmarł na miejscu. Został pochowany na cmentarzu Woodlawn w Detroit. Zabójcą Proofa był Mario Etheridge, ochroniarz w lokalu, gdzie miała miejsce strzelanina.
Eminem nagrał piosenki "You're Never Over" oraz "Difficult" wspominające go. "You're Never Over" znalazła się na albumie Eminema Recovery.

</doc>
<doc id="1793004" url="https://pl.wikipedia.org/wiki?curid=1793004" title="Wielka biała pięść">
Wielka biała pięść

Wielka biała pięść – amerykańska komedia sportowa z 1996 roku w reżyserii Reginalda Hudlina.
Fabuła.
Wielebny Fred Sultan jest promotorem boksu i menadżerem kilku pięściarzy. Jest bezwzględny w zarabianiu na boksie i nie cofnie się przed niczym, by zdobyć maksymalny zysk. Kiedy zainteresowanie tym sportem zaczyna spadać, wielebny wpada na szalony pomysł - postanawia wylansować starego mistrza Mitchella Kane'a i zorganizować walkę z nowicjuszem przeciwko niemu. Niestety, stary mistrz jest biały i dawno nie trenował...

</doc>
<doc id="1793006" url="https://pl.wikipedia.org/wiki?curid=1793006" title="Zoopagomycotina">
Zoopagomycotina



</doc>
<doc id="1793009" url="https://pl.wikipedia.org/wiki?curid=1793009" title="Pasmo pracy anteny">
Pasmo pracy anteny

Pasmo pracy anteny, pasmo przenoszenia anteny – zakres częstotliwości, dla którego antena spełnia założone z góry wymagania. W praktyce często definiuje się to pasmo dla jednego określonego parametru, nie formułując specjalnych wymagań wobec innych cech (właściwości), których znaczenie jest w danym zastosowaniu mniej istotne.
Szerokość pasma pracy anteny określa się najczęściej przez podanie wartości górnej i dolnej częstotliwości (dla anten szerokopasmowych dekada i oktawa to stosunek częstotliwości górnej do dolnej równy odpowiednio 10 i 2).

</doc>
<doc id="1793011" url="https://pl.wikipedia.org/wiki?curid=1793011" title="Komorze (jezioro)">
Komorze (jezioro)

Komorze – jezioro na Pojezierzu Drawskim w powiecie szczecineckim (województwo zachodniopomorskie). Od zachodu graniczy z powiatem drawskim.
Charakteryzuje się dobrze rozwiniętą linią brzegową (cyple i półwyspy). Na jeziorze znajdują się 4 wyspy, największą z nich jest Wydrza Wyspa. W południowo-wschodniej części znajdują się źródła Piławy.
Brzegi porośnięte lasem liściastym. Liczne jary i wąwozy. Na wschodnim brzegu plaża.
Jezioro jest użytkowane turystycznie (spływy kajakowe).

</doc>
<doc id="1793015" url="https://pl.wikipedia.org/wiki?curid=1793015" title="Akwarium gatunkowe">
Akwarium gatunkowe

Akwarium gatunkowe, akwarium jednogatunkowe – akwarium dostosowane dla jednego gatunku ryb mające na celu obserwację zachowania właściwe danemu gatunkowi w ich środowisku naturalnym. Parametry chemiczne i temperatura wody, rodzaj i natężenie oświetlenia oraz wystrój wnętrza akwarium są zbliżone do warunków występujących w naturze, zapewniając rozwój ryb. W akwariach gatunkowych często doprowadza się do tarła (rozrodu) ryb, jak i odchowu narybku.

</doc>
<doc id="1793016" url="https://pl.wikipedia.org/wiki?curid=1793016" title="Studencki Schron Turystyczny Skalanka">
Studencki Schron Turystyczny Skalanka



</doc>
<doc id="1793017" url="https://pl.wikipedia.org/wiki?curid=1793017" title="Golfiarze">
Golfiarze

Golfiarze (ang. "Caddyshack") – amerykańska komedia z 1980 roku w reżyserii Harolda Ramisa.
Fabuła.
W pewnym mieście działa dość nietypowy klub golfiarski. Jego członkami są: noszący kije Danny Noonan, zblazowany bogacz Ty Webb i szalony ogrodnik Carl Spackler. Ich klub działałby nadal, ale na horyzoncie pojawia się Al Czervik – przedsiębiorca budowlany. Chce zostać członkiem Bushwood Country Club, ale problemem są jego maniery, które drażnią sędziego Smailsa. W końcu Al postanawia wykupić pole golfowe i postawić na nim osiedle. Golfiarze podejmują walkę.

</doc>
<doc id="1793021" url="https://pl.wikipedia.org/wiki?curid=1793021" title="Czesław Robotycki">
Czesław Robotycki

Czesław Andrzej Robotycki (ur. 2 listopada 1944 w Radomyślu. zm. 19 stycznia 2014 w Krakowie) – etnolog i antropolog kulturowy, profesor nauk humanistycznych, nauczyciel akademicki Uniwersytetu Jagiellońskiego.
Życiorys.
Syn Zdzisława i Marii z d. Kowalik. W 1962 zdał maturę w II Liceum Ogólnokształcącym w Katowicach. W 1969 ukończył studia z zakresu etnologii na Wydziale Filozoficzno-Historycznym Uniwersytetu Jagiellońskiego. W 1977 obronił pracę doktorską, a w 1993 uzyskał stopień doktora habilitowanego, na podstawie rozprawy: "Etnografia wobec kultury współczesnej". W 1999 otrzymał tytuł profesora nauk humanistycznych.
Był wykładowcą Uniwersytetu Jagiellońskiego. W latach 2000-2008 pełnił funkcję dyrektora Instytutu Etnologii i Antropologii Kulturowej UJ. Prowadził także wykłady na Uniwersytecie Wrocławskim (1999-2003), w Wyższej Szkole Sztuki i Projektowania w Łodzi (2004-2006) oraz w Dolnośląskiej Szkole Wyższej.
Jego zainteresowania badawcze obejmowały zagadnienia mityzacji i banalizacji kultury ludowej, formy ekspresji kulturowej, kultury regionalne, świadomość historyczną, a także zagadnienia identyfikacji grupowej. Wypromował 12 prac doktorskich.
Był członkiem prezydium Komitetu Nauk Etnologicznych Polskiej Akademii Nauk i redakcji pisma Konteksty. Polska Sztuka Ludowa. Był także prezesem Towarzystwa Przyjaciół „Piwnicy pod Baranami”.
Był żonaty (żona Maria z d. Janiszewska), miał pięcioro dzieci (Filip, Karolina, Aleksander, Justyna, Maria).
Pochowany 27 stycznia 2014 na Cmentarzu Rakowickim w Krakowie.
Wybrane publikacje.
Prace zwarte 
Studia i artykuły 
Redakcje
Oprac. Elżbieta Duszeńko-Król

</doc>
<doc id="1793023" url="https://pl.wikipedia.org/wiki?curid=1793023" title="Precedensowa sprawa">
Precedensowa sprawa

Precedensowa sprawa – amerykański dramat obyczajowy z 1991 roku.
Fabuła.
Jed Ward jest adwokatem. Podejmuje się obrony mężczyzny poszkodowanego w wypadku samochodowym, ma udowodnić, że przyczyną wypadku była wada konstrukcyjna samochodu. Już podejmował się podobnych spraw i ma w tym spore doświadczenie. Firmę reprezentuje córka Warda, Maggie.

</doc>
<doc id="1793024" url="https://pl.wikipedia.org/wiki?curid=1793024" title="Polski Związek Piłki Palantowej">
Polski Związek Piłki Palantowej



</doc>
<doc id="1793025" url="https://pl.wikipedia.org/wiki?curid=1793025" title="Polski Związek Baseballu i Softballu">
Polski Związek Baseballu i Softballu

Polski Związek Baseballu i Softballu – związek sportowy zajmujący się dyscyplinami baseballu i softballu w Polsce. Powstał w 1978 roku z przekształcenia istniejącego od 1957 roku Polskiego Związku Piłki Palantowej. Związek organizuje rozgrywki Ekstraligi i I ligi mężczyzn, Ligi Softballu kobiet i Małej Ligi juniorów.
Prezesem PZBall jest Christopher Sweeney.
Statystyka.
Kluby:
Zawodnicy:
Sędziowie:

</doc>
<doc id="1793034" url="https://pl.wikipedia.org/wiki?curid=1793034" title="Mistrzostwa Afryki Juniorów w Lekkoatletyce 2009">
Mistrzostwa Afryki Juniorów w Lekkoatletyce 2009

9. Mistrzostwa Afryki Juniorów w Lekkoatletyce – zawody lekkoatletyczne dla sportowców do lat 19, które odbyły się między 30 lipca i 2 sierpnia 2009 w Bambous na Mauritiusie.

</doc>
<doc id="1793039" url="https://pl.wikipedia.org/wiki?curid=1793039" title="Złoty Glob dla najlepszego aktora w serialu dramatycznym">
Złoty Glob dla najlepszego aktora w serialu dramatycznym

Złote Globy dla najlepszego aktora w serialu dramatycznym jest to kategoria Złotych Globów, przyznawana od 1961 roku przez Hollywoodzkie Stowarzyszenie Prasy Zagranicznej. Jest przyznawana aktorom grającym w serialach dramatycznych.
Laureaci są pogrubionym drukiem. Obok nich podane są role, za jaką otrzymali nagrodę.
Laureaci.
1961-69.
1969: Mike Connors – "Mannix" jako Joe Mannix
nominacje:
1970-79.
1970: Peter Graves – ' jako James Phelps
nominacje:
1971: Robert Young – "Marcus Welby, lekarz medycyny" jako dr Marcus Welby
nominacje:
1972: Peter Falk – "Columbo" jako porucznik Columbo
nominacje:
1973: James Stewart – "Hawkins" jako Billy Jim Hawkins
nominacje:
1974: Telly Savalas – "Kojak" jako Porucznik Kojak
nominacje:
1975: nagroda ex aequo:
nominacje:
1976: Richard Jordan – "Captains and the Kings" jako Joseph Armage
nominacje:
1977: Edward Asner – "Lou Grant" jako Lou Grant
nominacje:
1978: Michael Moriarty – "Holocaust" jako Erik Dorf
nominacje:
1979: Edward Asner – "Lou Grant" jako Lou Grant
nominacje:
1980-89.
1980: Richard Chamberlain – "Szogun" jako John Blackthorne
nominacje:
1981: Daniel J. Travani – "Posterunek przy Hill Street" jako kapitan Frank Furillo
nominacje:
1982: John Forsythe – "Dynastia" jako Blake Carrington
nominacje:
1983: John Forsythe – "Dynastia" jako Blake Carrington
nominacje:
1984: Tom Selleck – "Magnum" jako Thomas Magnum
nominacje:
1985: Don Johnson – "Policjanci z Miami" jako detektyw Sonny Crockett
nominacje:
1986: Edward Woodward – "The Equalizer" jako Robert McCall
nominacje:
1987: Richard Kiley – "A Year in the Life" jako Joe Gardner
nominacje:
1988: Ron Perlman – "Piękna i bestia" jako Vincent
nominacje:
1989: Ken Wahl – "Wiseguy" jako Vincent Michael Terranova
nominacje:
1990-99.
1990: Kyle MacLachlan – "Miasteczko Twin Peaks" jako agent Dale Cooper
nominacje:
1991: Scott Bakula – "Zagubiony w czasie" jako dr Samuel Beckett
nominacje:
1992: Sam Waterston – "I'll Fly Away" jako Forrest Bedford
nominacje:
1993: David Caruso – "Nowojorscy gliniarze" jako detektyw John Kelly
nominacje:
1994: Dennis Franz – "Nowojorscy gliniarze" jako detektyw Andy Sipowicz
nominacje:
1995: Jimmy Smits – "Nowojorscy gliniarze" jako detektyw Bobby Simone
nominacje:
1996: David Duchovny – "Z Archiwum X" jako Fox Mulder
nominacje:
1997: Anthony Edwards – "Ostry dyżur" jako dr Mark Greene
nominacje:
1998: Dylan McDermott – "Kancelaria adwokacka" jako Bobby Donnell
nominacje:
1999: James Gandolfini – "Rodzina Soprano" jako Tony Soprano
nominacje:
2000–2009.
2000: Martin Sheen – "Prezydencki poker" jako Josiah Bartlet
nominacje:
2001: Kiefer Sutherland – "24 godziny" jako Jack Bauer
nominacje:
2002: Michael Chiklis – ' jako Vic Mackey
nominacje:
2003: Anthony LaPaglia – "Bez śladu" jako Jack Malone
nominacje:
2004: Ian McShane – "Deadwood" jako Al Swearengen
nominacje:
2005: Hugh Laurie – "Dr House" jako Gregory House
nominacje:
2006: Hugh Laurie – "Dr House" jako Gregory House
nominacje:
2007: Jon Hamm – "Mad Men" jako Don Draper
nominacje:
2008: Gabriel Byrne – "Terapia" jako Paul Weston
nominacje:
2009: Michael C. Hall – "Dexter" jako Dexter Morgan
nominacje:

</doc>
<doc id="1793040" url="https://pl.wikipedia.org/wiki?curid=1793040" title="Marc Antonio Cesti">
Marc Antonio Cesti



</doc>
<doc id="1793042" url="https://pl.wikipedia.org/wiki?curid=1793042" title="Krawczuk">
Krawczuk

Osoby o tym nazwisku:

</doc>
<doc id="1793043" url="https://pl.wikipedia.org/wiki?curid=1793043" title="US Men’s Clay Court Championships 2007">
US Men’s Clay Court Championships 2007

US Men’s Clay Court Championships 2007 – tenisowy turniej ATP rangi ATP International Series z cyklu US Men’s Clay Court Championships rozgrywany w dniach 9–15 kwietnia 2007 roku w Houston na kortach ziemnych o puli nagród 416 000 dolarów amerykańskich.

</doc>
<doc id="1793047" url="https://pl.wikipedia.org/wiki?curid=1793047" title="Parafia św. Apostołów Piotra i Pawła w Łapach">
Parafia św. Apostołów Piotra i Pawła w Łapach

Parafia rzymskokatolicka pw. Świętych Apostołów Piotra i Pawła w Łapach - parafia należąca do dekanatu Łapy, diecezji łomżyńskiej, metropolii białostockiej. Obecnie jej proboszczem jest ks. Wojciech Stefaniak.
Parafia została założona 27 marca 1912.
Kościół parafialny.
Kościół murowany pw. Świętych Apostołów Piotra i Pawła zbudowano w latach 1920-1927 z inicjatywy proboszczów: ks. B. Gumowskiego i ks. F. Haraburdy. Konsekrowany 18 września 1927 przez biskupa łomżyńskiego Stanisława Łukomskiego.

</doc>
<doc id="1793048" url="https://pl.wikipedia.org/wiki?curid=1793048" title="Antonio Cesti">
Antonio Cesti



</doc>
<doc id="1793050" url="https://pl.wikipedia.org/wiki?curid=1793050" title="Ulica Westerplatte w Krakowie">
Ulica Westerplatte w Krakowie

Ulica Westerplatte – ulica w Dzielnicy I Stare Miasto w Krakowie. Stanowi fragment I Obwodnicy – przylega bezpośrednio do Plant. Ulicą przebiega torowisko tramwajowe.
Początki ulicy sięgają XVII w., gdy była polną drogą biegnącą od Traktu Mogilskiego w stronę Wieliczki. Obecna droga istnieje od XIX w. Wtedy powstała również większość obecnej zabudowy. Początkowa nazwa ulicy brzmiała Kolejowa, ze względu na topografię miasta - prowadziła do dworca kolejowego, który został uruchomiony w 1847 r. W 1912 r. zmieniono ją na ulicę Andrzeja Potockiego, wielkiego posiadacza ziemskiego, polityka, marszałka krajowego, namiestnika Galicji, twórcy krakowskiej OSP. W czasie II wojny światowej nazwana została przez okupantów niemieckich Ostringiem, w latach 1948-1956 - w czasach kultu jednostki - nosiła imię Józefa Stalina, obecnie nosi nazwę Westerplatte.

</doc>
<doc id="1793052" url="https://pl.wikipedia.org/wiki?curid=1793052" title="Parafia św. Jana Chrzciciela w Łapach">
Parafia św. Jana Chrzciciela w Łapach

Parafia rzymskokatolicka pw. Świętego Jana Chrzciciela w Łapach - parafia należąca do dekanatu Łapy, diecezji łomżyńskiej, metropolii białostockiej.
Historia.
Została erygowana 1 listopada 1986 przez Biskupa łomżyńskiego Juliusza Paetza. Parafia powstała z terytorium parafii św. Ap. Piotra i Pawła w Łapach i parafii Płonka Kościelna.
Po uzyskaniu zezwolenia na budowę kościoła w 1983 roku mieszkańcy dziel­nicy Łapy Osse wybudowali tymczasową drewnianą kaplicę. Kościół murowany pw. św. Jana Chrzciciela wybudowany w latach 1983-1985 staraniem ks. prob. Mieczysława Pupka; pobłogosławiony 5 września 1987 przez Biskupa pomocniczego Tadeusza Zawistowskiego.
Obszar parafii.
oraz ulice Łap:

</doc>
<doc id="1793053" url="https://pl.wikipedia.org/wiki?curid=1793053" title="Mochel">
Mochel

Mochel – jezioro w woj. kujawsko-pomorskim, w powiecie sępoleńskim, w gminie Kamień Krajeński, leżące na terenie Pojezierza Krajeńskiego.
Głównym dopływem jeziora jest Kamionka – prawoboczny dopływ Brdy. Rzeka przepływa przez jego południową część. W części północnej jezioro jest także zasilane przez dużą ilość źródlisk. Nad jeziorem leży miejscowość Kamień Krajeński. Nad jeziorem funkcjonuje kąpielisko.
Warunki naturalne jeziora wskazują na słabą odporność na wpływy degradacyjne. Duża dostępność biogenów stwarza doskonałe warunki do masowego rozwoju fitoplanktonu, co powoduje wyraźne zabarwienie wody ograniczające przezroczystość.
Ichtiofauna.
W akwenie tym dominuje leszcz, płoć, lin, krąp, wzdręga, sandacz a wśród gatunków drapieżnych – szczupak, okoń, węgorz.
Akwen otaczają wzniesienia porośnięte lasem mieszanym, najwyższe od strony północno-wschodniej, gdzie deniwelacja terenu dochodzi do 60 m.
Strefa litoralu.
Platforma przybrzeżna jest wąska i stromo opada do izobaty 10 m, aby następnie łagodnie przejść w dno stosunkowo urozmaiconej misy jeziornej.Roślinność wodna rozwija się obficie. W strefie naddennej notuje się stałe lub okresowe deficyty tlenowe.
Dane morfometryczne.
Powierzchnia zwierciadła wody według różnych źródeł wynosi od 150,0 ha przez 172,0 ha do 172,2 ha.
Zwierciadło wody położone jest na wysokości 113,6 m n.p.m. lub 114,2 m n.p.m. Średnia głębokość jeziora wynosi 6,9 m, natomiast głębokość maksymalna 12,8 m.
W oparciu o badania przeprowadzone w 2000 roku wody jeziora zaliczono do III klasy czystości i III kategorii podatności na degradację.
W roku 1988 wody jeziora również zaliczono do wód III klasy czystości.

</doc>
<doc id="1793064" url="https://pl.wikipedia.org/wiki?curid=1793064" title="Parafia Świętego Krzyża w Łapach">
Parafia Świętego Krzyża w Łapach

Parafia pw. Świętego Krzyża w Łapach – rzymskokatolicka parafia należąca do dekanatu Łapy, diecezji łomżyńskiej, metropolii białostockiej.
Parafia jest siedzibą dekanatu Łapy, a jej obecny proboszcz sprawuje także funkcję dziekana.
Historia.
Parafia pw. Świętego Krzyża została erygowana 1 grudnia 1985 roku przez biskupa łomżyńskiego Juliusza Paetza. Powstała z parafii pw. Ap. Piotra i Pawła w Łapach. Od 1 stycznia 1983 roku istniał samodzielny ośrodek duszpasterski przy tymczasowej drewnianej kaplicy. Kościół murowany pw. Krzyża Świętego, wybudowany w latach 1983–1989 dzięki staraniom ks. proboszcza Józefa Wyznera, został pobłogosławiony 26 września 1993 przez bp. Juliusza Paetza, a następnie konsekrowany 19 września 1999 roku przez biskupa łomżyńskiego Stanisława Stefanka. Murowaną plebanię wybudowano w latach 1985–1988, dzięki wysiłkom ks. Wyznera i parafian.
Kościół parafialny.
Wnętrze kościoła pod wezwaniem Świętego Krzyża zostało odmalowane w 2009 roku. W samym centrum kościoła na górze został namalowany Duch Święty w postaci gołębia. Po lewej i prawej stronie nad balkonami zostało namalowanych czterech ewangelistów: św. Łukasz, św. Mateusz, św. Jan, św. Marek.
Kościół Świętego Krzyża jest budowlą nowoczesną, trójnawową, w układzie promienistym, zbudowanym z cegły klinkierowej, ze schodkowym dachem i z boczną wieżą zbudowaną na planie trójkąta, z zegarem, zwieńczoną trzema krzyżami. W ołtarzu głównym znajduje się rzeźba Chrystusa ukrzyżowanego natomiast w kaplicach są obrazy – św. Józefa (w lewej) i Matki Boskiej Częstochowskiej (w prawej).
Cmentarz parafialny.
Cmentarz parafialny w odległości 1,5 km. Jest wspólny z parafią pw. Św. Piotra i Pawła.
Proboszczowie.
Proboszczowie posługujący w parafii od 30 grudnia 1985:
Relikwie.
Parafia posiada relikwie:

</doc>
<doc id="1793066" url="https://pl.wikipedia.org/wiki?curid=1793066" title="Boletales">
Boletales



</doc>
<doc id="1793067" url="https://pl.wikipedia.org/wiki?curid=1793067" title="Blue Media">
Blue Media

Blue Media S.A. – polska spółka technologiczna działająca w obszarze finansów założona w 1999 roku. Oferuje rozwiązania umożliwiające wykonywanie transakcji płatniczych, takich jak płacenie rachunków, doładowanie telefonu, wykonanie ekspresowego przelewu czy zrobienie zakupów przez internet. Siedziba spółki mieści się w Domu Zdrojowym w Sopocie.
Historia.
Spółka została założona przez Andrzeja Antonia i Konrada Kucharskiego w 1999 w Sopocie. Jej działalność skoncentrowana jest na sektorze finansowym. Dostarcza rozwiązania w obszarze bankowości elektronicznej dla banków (serwisy internetowe, usługi płatnicze, rozwiązania niebankowe, np. doładowania telefonów komórkowych przez internet) oraz produkty dla klientów instytucjonalnych (obsługa faktur elektronicznych i handlu internetowego).
W 2008 stworzyła pierwszy w Polsce serwis finansów społecznościowych Kokos.pl, zamknięty w 2019, a w 2012 stworzyła pierwszy w Polsce system przelewów natychmiastowych BlueCash.
Blue Media w oparciu o zgodę Narodowego Banku Polskiego prowadzi działalność rozliczeniową i rozrachunkową. Jest licencjonowaną przez KNF krajową instytucją płatniczą oraz członkiem Forum Technologii Bankowych przy Związku Banków Polskich.

</doc>
<doc id="1793073" url="https://pl.wikipedia.org/wiki?curid=1793073" title="Mezőföld">
Mezőföld

Mezőföld (554.2; węg. "ziemia pól") - region fizycznogeograficzny w środkowych Węgrzech. Jedna z dwóch części Wielkiej Niziny Węgierskiej leżących na zachód od Dunaju. Geografia węgierska tradycyjnie zalicza ten region do Kotliny Zadunajskiej w Kraju Zadunajskim ("Dunántúl"). 
Mezőföld jest równiną o kształcie w przybliżeniu trójkąta, położoną między doliną środkowego Dunaju na wschodzie, Średniogórzem Zadunajskim na północy i doliną rzeki Sió na zachodzie. Przeciętne wyniesienie regionu nad poziom morza wynosi 120-180 m, tylko kilka odosobnionych wzgórz przekracza 200 m n.p.m. Na wschodzie równina opada w dolinę Dunaju stromą krawędzią wysokości 50-60 m, w której drobne dopływy Dunaju wyżłobiły głębokie wąwozy. W północnej części Mezőföld, na przedłużeniu bruzdy jeziora Balaton w kierunku północno-wschodnim, ciągną się rozdzielone wzgórzami (najwyższe Kő-hegy, 218 m n.p.m. i Szár-hegy, 217 m n.p.m.) niecki i zagłębienia, z których największe są niecka Sárrét i jezioro Velence. 
Mezőföld jest zbudowany z piasków eolicznych, głównie z lessów, których warstwa osiąga miąższość od 20 m na zachodzie regionu do 40-60 m na wschodzie. Powierzchnia regionu została ukształtowana w czwartorzędzie, głównie przez rzeki spływające ze Średniogórza Zadunajskiego w kierunku zapadającej się Wielkiej Niziny Węgierskiej. W odróżnieniu od tego regionu na obszarze Mezőföld nie doszło natomiast do zapadnięcia się skał masywu panońskiego - pozostały one względnie płytko. Wskutek tego Mezőföld jest krainą o charakterze przejściowym między Średniogórzem Zadunajskim a Wielką Niziną Węgierską. 
W obrębie Mezőföld wyróżnia się szereg mniejszych krain: 
Pierwotną formacją roślinną Mezőföld był step przechodzący w lasostep. Dziś, dzięki niezwykle urodzajnym glebom powstałym na lessach i piaskach, Mezőföld jest krainą rolniczą, z dominującymi uprawami zbóż i roślin okopowych. Doliny Sió i Sárvíz są natomiast zajęte przez łąki i pastwiska. 
Mezőföld należy do regionów o stosunkowo niewielkiej gęstości zaludnienia. Większymi miastami regionu są Székesfehérvár na północy i Dunaföldvár nad Dunajem. Wschodnim i zachodnim skrajem Mezőföld biegną autostrady M6 i M7, natomiast przez środek regionu biegnie linia kolejowa Dombóvár-Budapeszt. 

</doc>
<doc id="1793074" url="https://pl.wikipedia.org/wiki?curid=1793074" title="Mezofold">
Mezofold



</doc>
<doc id="1793075" url="https://pl.wikipedia.org/wiki?curid=1793075" title="Przełęcz pod Zadnią Kopą">
Przełęcz pod Zadnią Kopą

Przełęcz pod Zadnią Kopą (słow. "Močidlá") – wybitna przełęcz położona na wysokości ok. 1596 m n.p.m. znajdująca się w słowackich Tatrach Wysokich. Leży w ramieniu odchodzącym od Szerokiej Jaworzyńskiej na północny wschód. Oddziela ona Horwacki Wierch od Zadniej Kopy Jaworzyńskiej. Jest to jedna z ważniejszych przełęczy w grupie Szerokiej Jaworzyńskiej, ponieważ prowadzi przez nią ważna droga łącząca Dolinę Białki z Doliną Jaworową (dalej przez Suchą Przełęcz Jaworową). Przełęcz pod Zadnią Kopą leży w strefie rezerwatu ścisłego obejmującego Dolinę Szeroką Jaworzyńską.
Pierwsze wejście, podobnie jak i na inne pobliskie obiekty, jest autorstwa anonimowego myśliwego, gdyż rejony te były popularnym terenem kłusowniczym. Pierwszego turystycznego wejścia zimowego na jej siodło przy przejściu granią dokonał Gyula Komarnicki 3 stycznia 1913 r.

</doc>
<doc id="1793076" url="https://pl.wikipedia.org/wiki?curid=1793076" title="Mezöföld">
Mezöföld



</doc>
<doc id="1793078" url="https://pl.wikipedia.org/wiki?curid=1793078" title="Longin Szymański">
Longin Szymański

Longin Szymański (ur. 1908 w Łodzi, zm. ?) – polski urzędnik państwowy i działacz polityczny, poseł do Krajowej Rady Narodowej (1944–1947). 
Życiorys.
W Polsce międzywojennej ukończył szkołę handlową w Łodzi, po czym pracował w charakterze urzędnika w zakładach "Siemensa", następnie robotnika sezonowego w Zarządzie Miejskim i pracownika umysłowego. W 1937 związał się z łódzkim Klubem Demokratycznym, wstąpił do Stronnictwa Demokratycznego, którego struktury regionalne organizował po zakończeniu działań wojennych w 1945. Był członkiem Rady Naczelnej i Centralnego Komitetu. 
W 1945 uzyskał mandat posła do Krajowej Rady Narodowej. Pracował jako starosta starorstwa Łódź Południe oraz przewodniczący Prezydium Dzielnicowej Rady Narodowej. W latach 50. był wicedyrektorem Miejskiego Zarządu Przedsiębiorstw i Urządzeń Komunalnych oraz zastępcą kierownika Wydziału Gospodarki Komunalnej i Mieszkaniowej Powiatowej Rady Narodowej w Łodzi. Sprawował mandat radnego Wojewódzkiej Rady Narodowej. Był ławnikiem Najwyższego Trybunału Administracyjnego (uczestniczył w procesie Arthura Greisera). 
Odznaczony m.in. Złotym i Srebrnym Krzyżem Zasługi oraz Medalem 10-lecia Polski Ludowej. W grudniu 1983 wyróżniony Pamiątkowym Medalem z okazji 40 rocznicy powstania Krajowej Rady Narodowej.

</doc>
<doc id="1793079" url="https://pl.wikipedia.org/wiki?curid=1793079" title="Raven von Barnekow">
Raven von Barnekow

Raven Freiherr von Barnekow (ur. 10 marca 1897 w Schwerin, zm. 8 grudnia 1941) – as lotnictwa niemieckiego z 11 zwycięstwami w I wojnie światowej.
Życiorys.
Służył pułku ułanów, w marcu 1915 roku został przeniesiony do piechoty, a od lutego 1917 roku był przydzielony do niemieckich sił powietrznych Luftstreitkräfte.
Po przejściu szkolenia lotniczego w Fliegerersatz Abteilung Nr. 5 został przydzielony jako pilot do eskadry myśliwskiej Jagdstaffel 4, w której służył ze swoim późniejszym przyjacielem Ersnstem Udetem pod dowództwem Kurt-Bertrama von Döring. W grudniu 1917 został skierowany do Jagdstaffel 11, z której powrócił do Jasta 4 w lutym 1918 roku.
10 marca Raven von Barnekow uzyskał kolejny przydział, tym razem do dowodzonej przez Joachima von Busse Jagdstaffel 20. W jednostce odniósł swoje pierwsze zwycięstwo powietrzne. 12 maja 1918 roku zestrzelił samolot Royal Aircraft Factory S.E.5 pilotowany przez asa z No. 74 Squadron RAF Henry'ego Erica Dolana, który zginął. Do połowy czerwca 1918 roku miał już na koncie 4 zestrzelone samoloty nieprzyjaciela. W połowie sierpnia von Barnekow ponownie znalazł się w Jasta 11. 23 sierpnia został lekko ranny. Na początku września wrócił do Jagdstaffel 20 aby odnieść swoje piąte zwycięstwo, dające mu tytuł asa, 2 września.
W połowie września został przeniesiony do Jasta 1. W jednostce służył do końca wojny odnosząc jeszcze 6 potwierdzonych zwycięstw powietrznych.
W czasie II wojny światowej służył w Luftwaffe. Należał do ścisłego grona najbliższych współpracowników Kurt-Bertram von Döringa razem z Ernstem Udetem. Trzy tygodnie po samobójczej śmierci Udeta, Raven Freiherr von Barnekow także popełnił samobójstwo, w należącym do niego majątku "Alt-Marin" w Mierzynie.

</doc>
<doc id="1793081" url="https://pl.wikipedia.org/wiki?curid=1793081" title="Leo Van der Elst">
Leo Van der Elst

Leo Van der Elst (ur. 7 stycznia 1962 w Opwijk) - piłkarz belgijski grający na pozycji prawego pomocnika. Jest młodszym bratem François Van der Elsta, także reprezentanta Belgii i zawodnika takich klubów jak RSC Anderlecht, New York Cosmos, West Ham United i KSC Lokeren.
Kariera klubowa.
Karierę piłkarską Van der Elst rozpoczął w klubie HO Merchtem. W 1979 roku został piłkarzem Royal Antwerp FC. W sezonie 1979/1980 zadebiutował w pierwszej lidze belgijskiej i zaczął wówczas występować w pierwszym składzie Royalu. W klubie tym grał do 1984 roku. Wtedy też odszedł do Club Brugge. W 1986 roku wywalczył z nim Puchar Belgii, a w sezonie 1987/1988 został po raz pierwszy w karierze mistrzem kraju.
Po tym sukcesie Van der Elst przeszedł do francuskiego FC Metz, ale po pół roku zmienił klub i w 1989 roku grał w holenderskim RKC Waalwijk. Latem wrócił do Belgii i został piłkarzem Sportingu Charleroi. Na początku 1991 roku trafił do KRC Genk. W 1994 roku spadł z nim jednak do drugiej ligi belgijskiej, a po sezonie odszedł do Eendrachtu Aalst. W Eendrachcie grał do końca sezonu 1994/1995 i wtedy też zakończył karierę piłkarską.
Kariera reprezentacyjna.
W reprezentacji Belgii Van der Elst zadebiutował 17 kwietnia 1984 roku w wygranym 1:0 towarzyskim spotkaniu z Polską. W 1986 roku zajął 4. miejsce z reprezentacją na Mistrzostwach Świata w Meksyku. Na tym turnieju rozegrał 3 spotkania: w 1/8 finału z ZSRR (4:3), w ćwierćfinale z Hiszpanią (1:1, k. 4:5) oraz w o 3. miejsce z Francją (2:4). Od 1984 do 1987 roku rozegrał w kadrze narodowej 13 meczów.

</doc>
<doc id="1793082" url="https://pl.wikipedia.org/wiki?curid=1793082" title="Willem Cobben">
Willem Cobben

Willem Petrus Bartholomaeus Cobben, S.C.I. (ur. 29 czerwca 1897 r. w Sittard, zm. 27 stycznia 1985 r. w Sittard) – holenderski duchowny katolicki, sercanin, pierwszy biskup ordynariusz helsiński.
Życiorys.
Urodził się w 1897 r. w Sittard. Po ukończeniu studiów teologicznych przyjął 19 kwietnia 1924 r. święcenia kapłańskie. Następnie pracował jako proboszcz w Turku na terenie Finlandii, gdzie misje katolickie prowadzili Sercanie, do których wstąpił. 19 grudnia 1933 r. papież Pius XI nominował go na wikariusza apostolskiego Finlandii i biskupa tytularnego Amathus.
Konsekracja biskupia miała miejsce 19 marca 1934 r. w Seminarium Duchownym Serca Jezusa w Bergen op Zoom. Uroczysty ingres do Helsinek odbył się dwa miesiące później – 17 maja. 25 lutego 1955 r. po podniesieniu wikariatu do rangi pełnoprawnej diecezji został jej pierwszym ordynariuszem. Pełnił tę funkcję do 29 czerwca 1967 r., kiedy został przeniesiony do diecezji akwizgrańskiej i został biskupem tytularnym Tamagristy. Był tam przez pewien czas kapelanem w katolickim szpitalu w Willich.
19 marca 1984 r. w Willich obchodził jubileusz 50-lecia święceń biskupich, a miesiąc później – 19 kwietnia, 60-lecia kapłaństwa. Niedługo potem przeniósł się do swojej miejscowości rodzinnej, gdzie zmarł w 1985 r.

</doc>
<doc id="1793087" url="https://pl.wikipedia.org/wiki?curid=1793087" title="Franciszek Ślusarczyk (polityk)">
Franciszek Ślusarczyk (polityk)

Franciszek Ślusarczyk (ur. 16 sierpnia 1895 w Krakowie, zm. 17 marca 1963 tamże) – polski nauczyciel i działacz polityczny, poseł do Krajowej Rady Narodowej (1944–1947) oraz prezydent Rzeszowa (1944–1948).
Życiorys.
W czasie I wojny światowej walczył w Legionach Polskich (w I Brygadzie). Po ukończeniu seminarium nauczycielskiego pracował w inspektoracie szkolnym w Rzeszowie, był również nauczycielem. W latach 20. zatrudniony w Drukarni Udziałowej w Rzeszowie (jako księgowy i dyrektor administracyjny). Na krótko przed wybuchem II wojny światowej pełnił obowiązki wiceprezydenta miasta. W czasie okupacji niemieckiej uczestniczył w tajnym nauczaniu, był aresztowany. 
W 1944 objął obowiązki prezydenta Rzeszowa (do 1948). Zasiadał w Krajowej Radzie Narodowej (1944–1947). W 1945 organizował struktury SD w Rzeszowie i na Podkarpaciu, był przewodniczącym WK. W 1947 bez powodzenia ubiegał się o mandat poselski w okręgach Gorlice i Rzeszów. W latach 1949–1959 zatrudniony w Dyrekcji Budowy Osiedli Robotnicznych w Krakowie. Przez krótki okres pełnił obowiązki ławnika Sądu Wojewódzkiego w Krakowie. 
Odznaczony m.in. Krzyżem Kawalerskim Orderu Odrodzenia Polski oraz Medalem Zwycięstwa i Wolności 1945. Pochowany na Cmentarzu Rakowickim w Krakowie.

</doc>
<doc id="1793088" url="https://pl.wikipedia.org/wiki?curid=1793088" title="Groń (Koskowa Góra)">
Groń (Koskowa Góra)

Groń – szczyt w paśmie Koskowej Góry w Beskidzie Makowskim. Na mapie Compass ma wysokość 773 m, mapie Geoportalu 766 m i nazwę Kotoń Zachodni. Znajduje się w głównym grzbiecie pasma Kotonia, pomiędzy Jaworzyńskim Wierchem (na mapie Geoportalu zwanym Gorylką, 782 m) i Kotoniem (857 m). Spod Gronia na południową stronę spływa Potok Proszkowców, na północną dwa potoki uchodzące do Trzebuńki.
Obecnie Groń jest zalesiony, dawniej jednak istniały na jego wschodnim grzbiecie, obecnie już zarastające lasem polany Wisielak i Pabówka. Z szlaku turystycznego wiodącego bezleśnym wschodnim grzbietem Gronia (w górnej części osiedla Jaworzyny) otwiera się szeroka panorama widokowa obejmująca Beskid Wyspowy, Gorce, Beskid Orawsko-Podhalański i Tatry. Na południowych stokach Gronia i Kotonia (po wschodniej stronie Potoku Proszkowców) znajduje się wysoko położona miejscowość Zawadka, z której rozciągają się dość rozległe panoramy widokowe na południową stronę. W czasie II wojny światowej Groń i Kotoń były miejscem walk partyzantów z Niemcami. Upamiętnia to odsłonięty w 2004 r. nowy pomnik w Zawadce. W lesie przy szlaku turystycznym wiodącym przez Groń znajduje się krzyż z tabliczką. Napis na tablicy głosi: "W tym miejscu w walce stoczonej 29 XI 1944 r z niemieckimi jednostkami okupanta poległ w bohaterskim boju kpt AK Jan Korzeniowski „Waga”, d-ca III oddz. W zgrup. Partyzanckim „Żelbet” 6 dywizji piechoty Armii Krajowej. Kawaler Krzyża Virtuti Militari."
Szlaki turystyczne.
Na szczycie znajduje się węzeł następujących pieszych szlaków turystycznych:

</doc>
<doc id="1793092" url="https://pl.wikipedia.org/wiki?curid=1793092" title="Parafia Ducha Świętego w Słubicach">
Parafia Ducha Świętego w Słubicach

Parafia pw. Ducha Świętego w Słubicach – jedna z dwóch rzymskokatolickich parafii w mieście Słubice, należąca do dekanatu Rzepin diecezji zielonogórsko-gorzowskiej, metropolii szczecińsko-kamieńskiej w Polsce, erygowana 2 października 1988. Mieści się przy ulicy Wojska Polskiego.
Obszar parafii.
Miejscowości i ulice.
Drzecin (6 km), Lisów (10 km), Nowy Lubusz (7 km), Pławidło (8 km), oraz osiedla i ulice w Słubicach:
Grupy parafialne.
Grupa modlitewna Odnowy w Duchu Świętym, Duszpasterstwo Akademickie "Parakletos", Wspólnota Taize, Terenowe Biuro Radia Maryja, Koło Przyjaciół Paradyża, Koło Przyjaciół Radia Maryja.

</doc>
<doc id="1793098" url="https://pl.wikipedia.org/wiki?curid=1793098" title="Desna">
Desna

Zobacz też:

</doc>
<doc id="1793099" url="https://pl.wikipedia.org/wiki?curid=1793099" title="Milorad B. Protić">
Milorad B. Protić



</doc>
<doc id="1793100" url="https://pl.wikipedia.org/wiki?curid=1793100" title="Ulica Mikołaja Zyblikiewicza w Krakowie">
Ulica Mikołaja Zyblikiewicza w Krakowie

Ulica Mikołaja Zyblikiewicza – ulica w centrum Krakowa, na Wesołej. Wytyczona w 1889 roku. Obecną nazwę, dla upamiętnienia prezydenta Krakowa w latach 1874-1881 Mikołaja Zyblikiewicza, otrzymała rok później. Początkowo kończyła się na ul. Librowszczyzna. W 1907 r. została przedłużona do ul. Morsztynowskiej, kończąc się przed estakadą linii kolejowej nr 91. W latach 1953-1990 nosiła nazwę Bitwy pod Lenino.
Pod numerem 1 znajduje się zabytkowy budynek kasyna oficerskiego wybudowany w latach 1889-1890 według projektu Tomasza Prylińskiego.
Pod numerem 5 znajduje się Dom Pracowników Pocztowej Kasy Oszczędności wybudowany w latach 1923-1927 według projektu Adolfa Szyszko-Bohusza.

</doc>
<doc id="1793103" url="https://pl.wikipedia.org/wiki?curid=1793103" title="Parafia Najświętszej Maryi Panny Królowej Polski w Słubicach">
Parafia Najświętszej Maryi Panny Królowej Polski w Słubicach

Parafia pw. Najświętszej Maryi Panny Królowej Polski w Słubicach – jedna z dwóch rzymskokatolickich parafii w mieście Słubice, należąca do dekanatu Rzepin diecezji zielonogórsko-gorzowskiej, metropolii szczecińsko-kamieńskiej w Polsce, erygowana 16 lutego 1948. Mieści się przy ulicy 1 Maja. Jest prowadzona przez Zgromadzenie Księży Misjonarzy św. Wincentego a Paulo.

</doc>
<doc id="1793105" url="https://pl.wikipedia.org/wiki?curid=1793105" title="Teemu Sippo">
Teemu Sippo

Teemu Jyrki Juhani Sippo (ur. 20 maja 1947 w Lahti) – fiński duchowny rzymskokatolicki, sercanin, biskup diecezjalny Helsinek w latach 2009–2019.
Życiorys.
Urodził się w 1947 w Lahti w rodzinie luterańskiej. W 1966 przeszedł na katolicyzm oraz wstąpił do zakonu sercanów. Podjął studia teologiczne na Uniwersytecie Alberta i Ludwika we Fryburgu. Napisał pracę magisterską pt. "Zasada protestantyzmu według Paula Tillicha" pod kierunkiem Karla Lehmanna.
28 maja 1977 otrzymał święcenia kapłańskie, po których został wikariuszem w parafiach w Helsinkach i Jyväskyli. W latach 1982-1985 był dyrektorem katolickiego centrum informacyjnego, zaś w kolejnych latach kierował helsińską parafią katedralną. W latach 2002-2008 był wikariuszem biskupim ds. ekumenizmu, zaś po rezygnacji bp. Józefa Wróbla z urzędu biskupa helsińskiego został administratorem tejże diecezji.
16 czerwca 2009 został wyznaczony przez papieża Benedykta XVI na nowego biskupa diecezjalnego diecezji helsińskiej. Był pierwszym rdzennym Finem na stanowisku biskupa Finlandii od czasów reformacji w XVI w. Jego konsekracja biskupia odbyła się 5 września 2009 w katedrze w Turku. 
20 maja 2019 papież Franciszek przyjął jego rezygnację z urzędu.

</doc>
<doc id="1793106" url="https://pl.wikipedia.org/wiki?curid=1793106" title="Hans Bongartz">
Hans Bongartz

Hans ("Hannes") Bongartz (ur. 3 października 1951 w Bonn), niemiecki piłkarz, pomocnik i trener. Srebrny medalista ME 76.
Zaczynał w Bonner SC i SG Wattenscheid 09. W 1974 został zawodnikiem Schalke 04, w 1978 odszedł do 1. FC Kaiserslautern, gdzie grał do 1984, kiedy to zakończył karierę. W Bundeslidze w 298 meczach zdobył 39 bramek. W reprezentacji RFN debiutował 18 lutego 1976 w meczu z Maltą, ostatni mecz zagrał rok później. Łącznie wystąpił w czterech spotkaniach, w tym przegranym po karnych finale ME 76 z Czechosłowacją.
Jako szkoleniowiec prowadził m.in. 1. FC Kaiserslautern, MSV Duisburg i Borussię Mönchengladbach.

</doc>
<doc id="1793112" url="https://pl.wikipedia.org/wiki?curid=1793112" title="Elzéar Abeille de Perrin">
Elzéar Abeille de Perrin

Elzéar Emmanuel Arène Abeille de Perrin (ur. 3 stycznia 1843 w Marsylii, zm. 9 października 1910 tamże) – francuski entomolog i prawnik. Przez dwadzieścia lat członek Société entomologique de France. Zajmował się przede wszystkim błonkówkami, chrząszczami, muchówkami i prostoskrzydłymi. Jego kolekcja znajduje się w Muzeum Historii Naturalnej w Paryżu. 

</doc>
<doc id="1793115" url="https://pl.wikipedia.org/wiki?curid=1793115" title="Antoni Kłossek">
Antoni Kłossek

Antoni Franciszek Kłossek (ur. 6 października 1890 w Biłgoraju, zm. 7 sierpnia 1951 w Lublinie) – polski lekarz, specjalista chorób wewnętrznych i dziecięcych oraz laryngolog, działacz samorządu lekarskiego w Lublinie, poseł do Krajowej Rady Narodowej (1944–1947).
Życiorys.
Kształcił się w szkole średniej w Rostowie nad Donem oraz na studiach medycznych w Charkowie, które ukończył w 1914 (od 1916 posiadał dyplom lekarza). W okresie działań wojennych 1914–1918 pracował jako lekarz na froncie. W latach 1917–1919 był ordynatorem oddziału zakaźnego w szpitalu miejskim w Rostowie nad Donem. Po powrocie do Polski podjął pracę w wojskowym szpitalu epidemiologicznym w Sandomierzu, Tomaszowie Mazowieckim i Starachowicach (był dyrektorem tych placówek), później zatrudniony w punkcie repatriacyjnym w Baranowiczach (1921–1922). Przez krótki okres był lekarzem powiatowym w Mławie, po czym prowadził wolną praktykę (od 1934 w Lublinie w dziedzinie chorób wewnętrznych i dziecięcych).
Podczas II wojny światowej nadal praktykował jako lekarz. W 1945 objął funkcję szefa Służby Sanitarnej Centralnej Szkoły Oficerów Polityczno-Wychowawczych Wojska Polskiego. W latach 1946–1950 pełnił obowiązki dyrektora Miejskiego Szpitala Klinicznego im. Marii Curie-Skłodowskiej w Lublinie (dawny szpital św. Wincentego á Paulo/ss. szarytek). Był członkiem Rady Izby Lekarskiej w Lublinie, jak również jej ostatnim prezesem w latach 1948–1950. Należał do Lubelskiego Towarzystwa Lekarskiego.
Od 1944 zaangażowany w działalność w Stronnictwie Demokratycznym, był z jego ramienia posłem do Krajowej Rady Narodowej (zasiadał w Komisji Zdrowia). Był przewodniczącym Komitetu Odbudowy Warszawy i Komitetu Radiofonizacji Kraju.
Odznaczony m.in. Złotym i Srebrnym Krzyżem Zasługi. Zmarł w 1951. Został pochowany na cmentarzu przy ul. Lipowej w Lublinie. Żonaty z Zofią Teresą Kłossek, mieli razem syna Czesława (1917–1944), który zginął w Powstaniu Warszawskim.

</doc>
<doc id="1793118" url="https://pl.wikipedia.org/wiki?curid=1793118" title="Abeille de Perrin">
Abeille de Perrin



</doc>
<doc id="1793120" url="https://pl.wikipedia.org/wiki?curid=1793120" title="Zębalowa">
Zębalowa

Zębalowa – rozległy szczyt (854 m) oraz masyw górski w Beskidzie Wyspowym, w polskich Beskidach Zachodnich.
Nazewnictwo.
W nazewnictwie miejscowej ludności góra ma wiele nazw. Mieszkańcy Łętowni nazywają ją "Zębolową", mieszkańcy Tokarni – "Golcem", zaś mieszkańcy Krzczonowa, Lubnia, Krzeczowa i Tenczyna – "Klimasem". Nazwa "Zębolowa" pochodzi od roli Zębolowej, "Golec" – od wylesionych niegdyś stoków, a "Klimas" – prawdopodobnie od dość częstego w Lubniu nazwiska Klimas. Nazwę zniekształcili kartografowie austriaccy, nazywając główny wierzchołek "Zembalową", a jeden z krótkich grzbietów – "Cymbałową". Nazwę "Klimas" przenieśli na zakończenie głównego grzbietu, a "Golec" na północno-zachodni grzbiet.
Popularny przewodnik po Beskidach Władysława Krygowskiego stosował nazwę "Zębalowa" z wysokością 859 m. Autor zauważał tu, że „Nazwa szczytu wydaje się być przekręceniem nazwy Sobalowa, nawiązującej do nazwiska”. Tę samą nazwę "Zębalowa" stosował nieco później w swych przewodnikach Andrzej Matuszczyk. W najbardziej aktualnym przewodniku po Beskidzie Wyspowym autorstwa Dariusza Gacka występuje "Zembolowa" z kotą 858. Autor podaje, że „Używana w Łętowni nazwa Zembolowa pochodzi od roli (osiedla), na której gruntach leży główny wierzchołek”.
Dawniejsze mapy Państwowego Przedsiębiorstwa Wydawnictw Kartograficznych stosowały nazwę "Zębalowa" z kotą 860 m lub "Zębalowa" z kotą 858 m. Aktualna mapa Geoportalu podaje nazwę "Zębalowa" i wysokość 854,2 m, mapa Compassu nazwę "Zębolowa" i wysokość 858 m.
Topografia.
Masyw Zębalowej leży w północno-zachodniej części Beskidu Wyspowego. Tworzy wyraźną „wyspę”, otoczoną niemal całkowicie dolinami trzech rzek: Krzczonówki, Raby i Smugawki. Jedynie po stronie południowo-zachodniej opada do płaskowyżu Naprawy. Masyw Zębalowej w większości porasta las, jedynie podnóża zajęte są pod pola uprawne i zabudowania. Zębalowa wznosi się nad miejscowościami: Krzczonów, Lubień, Krzeczów, Łętownia i Tokarnia.
W skład masywu Zębalowej wchodzą również m.in.: Leśniakówka (702 m), Cymbałowa (823 m), Urbania Góra (674 m), Pawlikowa (596 m), Cyrla (666 m), Surgowa (562 m), Chobocia Góra (579 m), Hola (666 m).
W północno-zachodnich stokach Urbaniej Góry znajduje się Kalwaria Tokarska.
Historia.
W okresie międzywojennym miejscowość Lubień była dość popularnym ośrodkiem wypoczynkowym i turystycznym. Turyści zwiedzający Zębalową znajdywali na kamieniach wyryte tajemnicze znaki. Uważano, że są to znaki dawnych poszukiwaczy skarbów. Naukowe badania przeprowadzone w latach 1930 przez Stanisława Leszczyckiego wykazały, że są to tylko znaki graniczne właścicieli gruntów. Znalazł 17 takich kamieni granicznych z wykutymi krzyżami, gwiazdkami, inicjałami i datami.

</doc>
<doc id="1793122" url="https://pl.wikipedia.org/wiki?curid=1793122" title="Łużki (województwo mazowieckie)">
Łużki (województwo mazowieckie)



</doc>
<doc id="1793123" url="https://pl.wikipedia.org/wiki?curid=1793123" title="Nowy Kębłów">
Nowy Kębłów

Nowy Kębłów – wieś w Polsce położona w województwie mazowieckim, w powiecie garwolińskim, w gminie Żelechów.
W latach 1975–1998 miejscowość administracyjnie należała do województwa siedleckiego.

</doc>
<doc id="1793124" url="https://pl.wikipedia.org/wiki?curid=1793124" title="Władysław Jarnicki">
Władysław Jarnicki

Władysław Jarnicki – autor propagandowych komunistycznych książek, także powieści milicyjnych.

</doc>
<doc id="1793125" url="https://pl.wikipedia.org/wiki?curid=1793125" title="Sitaris">
Sitaris

Sitaris – rodzaj chrząszczy z rodziny majkowatych (Meloidae). W Europie występuje siedem gatunków. W Polsce bardzo rzadko spotykany "Sitaris muralis".
Gatunki:

</doc>
<doc id="1793126" url="https://pl.wikipedia.org/wiki?curid=1793126" title="Philippe Desmet">
Philippe Desmet

Philippe Desmet (ur. 29 listopada 1958 w Waregem) – belgijski piłkarz grający na pozycji pomocnika.
Kariera klubowa.
Karierę piłkarską Desmet rozpoczął w klubie KSV Waregem. W sezonie 1977/1978 zadebiutował w pierwszej lidze belgijskiej, a od sezonu 1979/1980 zaczął występować w pierwszym składzie Waregem. W 1982 roku zagrał w przegranym 0:2 finale Pucharu Belgii z Waterschei Thor Genk, a latem tamtego roku zdobył Superpuchar Belgii (3:2 ze Standardem Liège).
W 1986 roku Desmet przeszedł do francuskiego Lille OSC, w którym występował wraz z rodakiem Erwinem Vandenberghiem. W 1989 roku wrócił do Belgii i został piłkarzem KV Kortrijk, w którym spędził półtora roku. Na początku 1991 roku został piłkarzem Sportingu Charleroi. Tam grał przez pół sezonu, a latem 1994 roku odszedł do Eendrachtu Aalst. Piłkarzem Eendrachtu był do końca sezonu 1991/1992 i wtedy też zakończył karierę piłkarską.
Kariera reprezentacyjna.
W reprezentacji Belgii Desmet zadebiutował 20 listopada 1985 roku w przegranym 1:2 spotkaniu eliminacji do Mistrzostwach Świata w Meksyku z Holandią. W 1986 roku zajął 4. miejsce ze swoją reprezentacją na tym turnieju. Na nim rozegrał 3 spotkania: z Meksykiem (1:2), z Irakiem (2:1) oraz w półfinale z Argentyną (0:2). Od 1985 do 1987 roku rozegrał w kadrze narodowej 14 meczów i zdobył jednego gola.

</doc>
<doc id="1793132" url="https://pl.wikipedia.org/wiki?curid=1793132" title="Ukrainian Falcons">
Ukrainian Falcons

Ukrainian Falcons () – zespół akrobacyjny ukraińskich Sił Powietrznych powstały w 1997 w bazie wojskowej Kirovs’ke Air Base. Wybrano do zespołu samoloty myśliwskie MiG-29, pomalowane w narodowe barwy, jednocześnie stanowiące barwy zespołu oraz wyposażone w tzw. wytwornicę dymów.
Rozwiązany w 2002 po katastrofie podczas pokazów lotniczych w Skniłowie pod Lwowem.

</doc>
<doc id="1793135" url="https://pl.wikipedia.org/wiki?curid=1793135" title="Australia na Letnich Igrzyskach Olimpijskich 2008">
Australia na Letnich Igrzyskach Olimpijskich 2008

Australię na XXIX Letnich Igrzyskach Olimpijskich w Pekinie reprezentowało 433 sportowców w 26 dyscyplinach.
Australijczycy wzięli dotychczas udział we wszystkich letnich igrzyskach olimpijskich (w tym dwa razy jako Australazja).

</doc>
<doc id="1793141" url="https://pl.wikipedia.org/wiki?curid=1793141" title="Daniel Veyt">
Daniel Veyt

Daniel Veyt (ur. 9 grudnia 1956 w Baasrode) – piłkarz belgijski grający na pozycji ofensywnego pomocnika.
Kariera klubowa.
Karierę piłkarską Veyt rozpoczął w klubie Boom FC. W latach 1974–1976 grał w jego barwach w drugiej lidze belgijskiej. Następnie odszedł do Sint-Niklase SK, w którym spędził cztery lata, także w drugiej lidze. W 1980 roku przeszedł do KSV Waregem. W sezonie 1980/1981 zadebiutował w pierwszej lidze belgijskiej i od początku pobytu w tym klubie występował w pierwszym składzie. W 1982 roku zagrał w przegranym 0:2 finale Pucharu Belgii z Waterschei Thor Genk, a latem tamtego roku zdobył Superpuchar Belgii (3:2 ze Standardem Liège).
W 1987 roku Veyt przeszedł do RFC Liège. W 1989 roku zmienił klub i został zawodnikiem KAA Gent. Natomiast w latach 1991–1993 występował w KSC Lokeren. W 1993 roku trafił do KSV Sottegem i po pół roku zakończył karierę piłkarską jako zawodnik tego zespołu.
Kariera reprezentacyjna.
W reprezentacji Belgii Veyt zadebiutował 20 listopada 1985 roku w przegranym 1:2 spotkaniu eliminacji do Mistrzostwach Świata w Meksyku z Holandią. W 1986 roku zajął 4. miejsce ze swoją reprezentacją na tym turnieju. Na nim rozegrał 5 spotkań: z Paragwajem (2:2 i gol), 1/8 finału ze Związkiem Radzieckim (4:3), ćwierćfinale z Hiszpanią (1:1, k. 5:4), półfinale z Argentyną (0:2) oraz o 3. miejsce z Francją (2:4). Od 1985 do 1989 roku rozegrał w kadrze narodowej 12 meczów i zdobył jednego gola.

</doc>
<doc id="1793144" url="https://pl.wikipedia.org/wiki?curid=1793144" title="Martin Meulenberg">
Martin Meulenberg

Martin Meulenberg (ur. 30 października 1872 w Hillensbergu, zm. 3 września 1941 w Reykjavíku) – niemiecki duchowny katolicki, pierwszy katolicki biskup Islandii od czasów reformacji.
Życiorys.
Martin Meulenberg urodził się w 1872 r. w Hillensbergu. Wstąpił do zakonu montfortantów. Papież Pius XI powołał go 12 czerwca 1923 r. na stanowisko prefekta apostolskiego w Islandii, a następnie na wikariusza apostolskiego.
W 1929 r. został biskupem tytularnym Lundy. Był pierwszym tak wysokim rangą duchownym katolickim w Islandii od czasów reformacji w tym kraju, która miała miejsce w 1. połowie XVI wieku. Konsekracja biskupia miała miejsce 25 lipca 1929 r., a dokonał jej kardynał Willem Marinus van Rossum, prefekt Kongregacji ds. Ewangelizacji Narodów.

</doc>
<doc id="1793145" url="https://pl.wikipedia.org/wiki?curid=1793145" title="Tunel Rafała Kalinowskiego w Krakowie">
Tunel Rafała Kalinowskiego w Krakowie

Tunel im. Św. Rafała Kalinowskiego – tunel drogowy na przedłużeniu ul. Szlak w Krakowie, przebiegający pod Dworcem Głównym i w pobliżu Galerii Krakowskiej.
Tunel ma za zadanie odciążyć ruch na ulicy Lubicz i ulicy Basztowej.
Oddany do użytku 15 maja 2007 roku jest częścią inwestycji realizowanej od kilku lat pod nazwą Krakowskie Centrum Komunikacyjne.
Tunel nazwany jest imieniem św. Rafała Kalinowskiego.
Tunel ma długość 230 m, ma dwa pasy jezdni w obydwu kierunkach, a wybudowany został przez konsorcjum firm Budimex Dromex S.A oraz Ferrovial Agroman S.A.

</doc>
<doc id="1793151" url="https://pl.wikipedia.org/wiki?curid=1793151" title="Kuchnia molekularna">
Kuchnia molekularna

Kuchnia molekularna, gastronomia molekularna – podejście do przyrządzania potraw i ich spożywania oparte na metodach naukowych, wykorzystujące zwłaszcza znajomość chemii i fizyki. Za początek kuchni molekularnej można uznać pracę Nicolasa Kurtiego i Herve Thisa "Molecular and Physical Gastronomy" z 1988 r. Jednym z prekursorów kuchni molekularnej w restauracjach był Ferran Adria z hiszpańskiej restauracji El Bulli. Innymi równie znanymi szefami kuchni z tej dziedziny są Heston Blumenthal, Grant Achatz, czy Wylie Dufresne.
Produktem, które było inspiracją dla tej kuchni, było żółtko. Chęć odwzorowania jego cech stała się punktem wyjściowym do opracowania technik tzw. sferyfikacji. Gastronomia molekularna pozwala przygotować ciekawsze, bardziej oryginalne i atrakcyjne wizualnie dania, a przy tym niezwykle naturalne i zdrowe.
Kuchnia molekularna zajmuje się:

</doc>
<doc id="1793156" url="https://pl.wikipedia.org/wiki?curid=1793156" title="Hokej na lodzie na Zimowej Uniwersjadzie 1989">
Hokej na lodzie na Zimowej Uniwersjadzie 1989

Turniej hokeja na lodzie na Zimowej Uniwersjadzie 1989 odbył się w dniach 3–12 marca w Sofii.

</doc>
<doc id="1793157" url="https://pl.wikipedia.org/wiki?curid=1793157" title="David Grondin">
David Grondin

David Grondin (ur. 8 maja 1980 w Juvisy-sur-Orge) – francuski piłkarz występujący na pozycji pomocnika. Obecnie reprezentuje barwy belgijskiego RAEC Mons.
Kariera.
Grondin swą karierę zaczął w AS Saint-Étienne, zaś później reprezentował Arsenal (gdzie raz wystąpił w Premier League, dwa razy w Curling Cup oraz jeden w Lidze Mistrzów), AS Cannes (na wypożyczeniu), KSK Beveren (na wypożyczeniu), Dunfermline Athletic (na wypożyczeniu, później zaś na stałe) i Stade Brestois 29. 6 sierpnia 2009 RAEC Mons zakupiło francuskiego skrzydłowego z KV Mechelen i podpisało z nim kontrakt na jeden sezon.

</doc>
<doc id="1793160" url="https://pl.wikipedia.org/wiki?curid=1793160" title="Paweł Maślanka">
Paweł Maślanka

Paweł Franciszek Maślanka (ur. 27 września 1951 w Łodzi) – polski fizyk i matematyk, profesor, nauczyciel akademicki, prorektor Uniwersytetu Łódzkiego, członek organizacji naukowych: Komitetu Fizyki PAN, Polskiego Towarzystwa Matematycznego oraz International Association of Mathematical Physics.
Życiorys.
W 1974 ukończył w Łodzi studia magisterskie na kierunku fizyka, prowadzonym przez ówczesny Wydział Matematyki, Fizyki i Chemii UŁ. Następnie został zatrudniony w Zakładzie Analizy Funkcjonalnej Instytutu Matematyki UŁ, z trzyletnią przerwą, gdy był słuchaczem studium doktoranckiego Instytutu Matematyki UŁ.
W 1981 obronił pracę doktorską z matematyki w Instytucie Matematyki UŁ. Kolejno, w latach 1981-1995, był adiunktem w Zakładzie Analizy Funkcjonalnej UŁ W 1995 zdał kolokwium habilitacyjne w Instytucie Fizyki Teoretycznej Uniwersytetu Wrocławskiego. Następnie, w latach 1996-2000, pracował na stanowisku adiunkta, a potem profesora nadzwyczajnego UŁ w Zakładzie Teorii Pola Instytutu Fizyki.
W sierpniu 1999 nadano mu tytuł profesora. Od stycznia 2001 jest zatrudniony na etacie profesora zwyczajnego. W latach 1999-2005 był kierownikiem studium doktoranckiego przy ówczesnym Wydziale Fizyki i Chemii UŁ. Od listopada 2004 przewodzi Katedrze Fizyki Teoretycznej II UŁ. W latach 2005-2007 był prodziekanem Wydziału Fizyki i Chemii UŁ i dyrektorem Instytutu Fizyki tejże uczelni. W latach 2007-2008 był dziekanem Wydziału Fizyki i Informatyki Stosowanej UŁ. Po objęciu stanowiska rektora UŁ przez Włodzimierza Nykiela został powołany na stanowisko prorektora ds. studenckich i toku studiów.
Jest autorem lub współautorem około 80 prac naukowych opublikowanych w czasopismach z tzw. listy filadelfijskiej oraz ok. 20 artykułów umieszczonych w materiałach konferencji międzynarodowych. Brał udział jako kierownik lub główny wykonawca w pracach związanych z realizacją 10 projektów badawczych Komitetu Badań Naukowych. Wygłaszał referaty zagranicznych wydziałach fizyki i matematyki licznych uniwersytetów i instytutów badawczych (w Amsterdamie, Giessen, Utrechcie, Oldenburgu, Yorku, Mons).
Za osiągnięcia w pracy dydaktycznej otrzymał kilka nagród rektora UŁ. Natomiast za osiągnięcia w pracy naukowej otrzymał nagrody od rektora oraz jedną nagrodę od ministra nauki.

</doc>
<doc id="1793163" url="https://pl.wikipedia.org/wiki?curid=1793163" title="Waldemar Roszkiewicz">
Waldemar Roszkiewicz

Waldemar Cezary Roszkiewicz (ur. 24 lutego 1957 w Wałczu) – polski lekarz dentysta i samorządowiec, były członek zarządu województwa mazowieckiego.
Życiorys.
Ukończył studia na Akademii Medycznej w Łodzi. Ukończył również studia podyplomowe MBA dla Kadry Medycznej w Akademii Leona Koźmińskiego w Warszawie, a także Podyplomowe Studia Menedżerskie dla Administracji Publicznej na Wydziale Zarządzania Uniwersytetu Warszawskiego.
Od 1982 do 1987 był kierownikiem Garnizonowego Stomatologicznego Ambulatorium w Trzebiatowie, a w latach 1987–1997 starszym asystentem kliniki Chirurgii Szczękowej Instytutu Stomatologii Wojskowej Akademii Medycznej. Od 1997 do 2003 prowadził gabinet stomatologiczny, a w latach 2003–2004 był dyrektorem Wojewódzkiego Centrum Stomatologii w Warszawie.
Od 2004 do 2005 był członkiem zarządu województwa mazowieckiego, w latach 2005–2006 pełnił funkcję wicemarszałka województwa, po wyborach z 2006 ponownie objął stanowisko członka zarządu województwa, które zajmował do 2010. Został następnie likwidatorem Wojewódzkiego Centrum Stomatologii w Warszawie, a następnie został wiceburmistrzem Ożarowa Mazowieckiego.
Do 2006 związany był z Ligą Polskich Rodzin, jednak formalnie do niej nie należał. Z listy tej partii kandydował bez powodzenia w 2005 do Sejmu oraz w 2006 do sejmiku województwa mazowieckiego. W 2006 przystąpił do Polskiego Stronnictwa Ludowego. W latach 2008–2010 był członkiem wojewódzkiego zarządu tej partii. Z listy PSL kandydował w 2009 i 2014 do Parlamentu Europejskiego, w 2010 do sejmiku mazowieckiego i w 2011 do Sejmu.

</doc>
<doc id="1793165" url="https://pl.wikipedia.org/wiki?curid=1793165" title="Cornelia Pieper">
Cornelia Pieper

Cornelia Pieper (ur. 4 lutego 1959 w Halle) – niemiecka polityk, posłanka do Bundestagu XIV, XV, XVI i XVII kadencji, wiceprzewodnicząca FDP (2005–2013), wiceminister spraw zagranicznych ds. kontaktów kulturalnych z zagranicą w rządzie Angeli Merkel (2009–2013), konsul generalny w Gdańsku (2014–).
Życiorys.
Po uzyskaniu matury w Halle studiowała lingwistykę teoretyczną i stosowaną na uniwersytetach w Lipsku i Warszawie. Uzyskała dyplom tłumaczki języka polskiego i rosyjskiego.
W latach 80. pracowała jako tłumaczka w turystyce i kulturze, później zatrudniona w fabryce telewizorów w Halle. W latach 1987–1990 czynna w dziale kulturalno-oświatowym okręgowej LDPD. Od 1996 pracuje jako niezależny tłumacz.
W 1990 wraz z innymi członkami LDPD przeszła do FDP, zostając członkiem zarządu regionalnego w Saksonii-Anhalt. Od 1995 była szefową regionu oraz wiceprzewodniczącą zarządu powiatowego w Halle. W 1993 znalazła się w zarządzie federalnym FDP. W latach 1997–2001 i od 2005 wiceprzewodnicząca, a w okresie 2001–2005 sekretarz generalna FDP. Wiceprzewodnicząca Grupy Liberalnych Kobiet.
Posłowała do landtagu w Halle (w latach 1990–1994 i w 2002), była jego wiceprzewodniczącą (1990–1994) i liderem frakcji FDP (2002). W 1998 po raz pierwszy uzyskała mandat posłanki do Bundestagu (rezygnacja w maju 2002 w związku z ponownym objęciem funkcji posłanki do landtagu), reelekcja w latach 2002, 2005 i 2009.
Była członkiem założycielem i przewodniczącą związanej z FDP Fundacji Erharda Hübenera w Saksonii-Anhalt. Obecnie jest członkiem jej zarządu. W 2009 została mianowana wiceministrem spraw zagranicznych w rządzie CDU–FDP ds. kontaktów kulturalnych z zagranicą. Odpowiadała również za koordynację współpracy z Polską. Od 2014 pełni funkcję konsula generalnego Niemiec w Gdańsku.

</doc>
<doc id="1793169" url="https://pl.wikipedia.org/wiki?curid=1793169" title="Androgyny">
Androgyny

"Androgyny" – singel rockowego zespołu Garbage z ich trzeciego albumu studyjnego "Beautiful Garbage", a także pierwszy i główny utwór promujący ten album.
Singel został wydany w nieodpowiednim momencie – we wrześniu 2001 roku, tuż po zamachach na World Trade Center i Pentagon – w związku z czym, podobnie jak inne utwory muzyczne wydane w tym okresie, nie spotkał się z mocną promocją medialną.
Tsunami Productions zrealizowało do utworu wideoklip, którego reżyserii podjął się Donald Cameron. Teledysk powstał sierpniem 2001 r. w Londynie.

</doc>
<doc id="1793170" url="https://pl.wikipedia.org/wiki?curid=1793170" title="K-1 WorldGrand Prix 2003 Preliminary Moscow">
K-1 WorldGrand Prix 2003 Preliminary Moscow



</doc>
<doc id="1793172" url="https://pl.wikipedia.org/wiki?curid=1793172" title="Ossi">
Ossi



</doc>
<doc id="1793174" url="https://pl.wikipedia.org/wiki?curid=1793174" title="Johánnes Gunnarsson">
Johánnes Gunnarsson

Jóhannes Gunnarsson (ur. 3 sierpnia 1897 w Reykjavíku, zm. 17 czerwca 1972 tamże) – islandzki duchowny katolicki, drugi katolicki biskup Islandii od czasów reformacji.
Życiorys.
Jóhannes Gunnarsson urodził się w 1897 r. w Reykjavíku. Jego ojciec (ur. 1853) był przewodniczącym Althingu, który podczas studiów w Danii przeszedł na katolicyzm. Gunnarsson kształcił się u jezuitów w Islandii, a następnie studiował teologię w Holandii. Wstąpił tam do zakonu montfortantów. 14 czerwca 1924 r. został wyświęcony na księdza. Potem wrócił do Reykjavíku, gdzie pracował w parafii katedralnej.
23 lutego 1942 r. został mianowany wikariuszem apostolskim Islandii oraz biskupem tytularnym Hólaru przez papieża Piusa XI. Konsekracja biskupia miała miejsce 7 lipca w kościele św. Patryka w Waszyngtonie. Był pierwszym biskupem katolickim, pochodzącym z Islandii od 1550 r., tj. od czasów Jona Arasona, który został ścięty razem ze swoimi dwoma synami na rozkaz króla Chrystiana III.
Obejmował rządy w diecezji liczącej cztery parafie, do których należało czterysta wiernych, w kraju w którym dominującą religią był luteranizm. Brał udział w pracach II soboru watykańskiego w latach 1962-1965. Zrezygnował z funkcji wikariusza w 1967 r. Zmarł w wieku 74 lat w 1972 r.

</doc>
<doc id="1793175" url="https://pl.wikipedia.org/wiki?curid=1793175" title="Daniel Bahr">
Daniel Bahr

Daniel Bahr (ur. 4 listopada 1976 w Lahnstein) – niemiecki polityk i ekonomista, działacz Wolnej Partii Demokratycznej (FDP), poseł do Bundestagu XV, XVI i XVII kadencji, w latach 2009–2011 wiceminister zdrowia, następnie do 2013 minister zdrowia.
Życiorys.
Po uzyskaniu matury w gimnazjum im. Immanuela Kanta w Münster kształcił się w zawodzie pracownika bankowego w Dresdner Bank AG. Studiował następnie ekonomię na Westfalskim Uniwersytecie Wilhelma w Münster, odbył też studia podyplomowe z zakresu zarządzania jednostkami służby zdrowia. Został członkiem Deutscher Bankangestellten-Verband, związku zawodowego pracowników sektora bankowego.
W 1992 wstąpił do Wolnej Partii Demokratycznej. W latach 1999–2004 był przewodniczącym jej organizacji młodzieżowej Junge Liberale. W 1998 wszedł w skład zarządu federalnego partii. Po raz pierwszy mandat posła do Bundestagu uzyskał w wyborach w 2002. Z powodzeniem ubiegał się o reelekcję w 2005 i 2009, zasiadając w niższej izbie niemieckiego parlamentu do 2013. W parlamencie zajmował się m.in. sprawami demografii oraz polityką w stosunku do osób niepełnosprawnych, od 2005 był rzecznikiem frakcji ds. zdrowia.
Od listopada 2009 do maja 2011 pełnił funkcję wiceministra zdrowia w drugim rządzie Angeli Merkel. 12 maja 2011 stanął na czele tego resoru, którym kierował do 17 grudnia 2013.
W 2014 został doradcą think tanku Center for American Progress i wykładowcą na University of Michigan. W tym samym roku wszedł w skład rady dyrektorów przedsiębiorstwa ubezpieczeniowego Allianz.

</doc>
<doc id="1793177" url="https://pl.wikipedia.org/wiki?curid=1793177" title="Mercury City Tower">
Mercury City Tower

Mercury City Tower (ros. Меркурий Сити Тауэр) – w momencie powstania najwyższy wieżowiec w Europie i w Moskwie, wchodzący w skład kompleksu wieżowców w Moskiewskim City. Budowa została rozpoczęta w 2005 roku, a ukończona została pod koniec 2012 roku. 1 listopada 2012 roku na dachu wieżowca na wysokości 339 metrów zawisła wiecha, w budynku prowadzone były prace wykończeniowe, a jego otwarcie nastąpiło w 2013 roku. Zarządzaniem budynkiem zajmuje się HSG Zander. Budowa wieżowca była inwestycją finansowaną przez przedsiębiorstwo „Mercury Development” należąca do Igora Kasajewa.
Na poziomach −3, −4, −5 znajduje się parking podziemny. Poziom −1, parter oraz poziom 1 i 2 przeznaczone zostały na powierzchnie handlowe oraz restauracje. Na piętrach 4-40 znajdzie się 80 000 m² powierzchni biurowej. 42 piętro przeznaczone zostało na udogodnienia dla mieszkańców, takie jak klub, spa, fitness, sauna. Od 43 do 69 piętra usytuowanych zostanie 140 apartamentów o powierzchni od 90 do ponad 300 m². Na 69. piętrze znajduje się penthouse o pow. 450 m². Mieszkańcy mają możliwość skorzystania z usług konsjerża.

</doc>
<doc id="1793181" url="https://pl.wikipedia.org/wiki?curid=1793181" title="Stadio Euganeo">
Stadio Euganeo

Stadio Euganeo - wielofunkcyjny stadion znajdujący się w Padwie we Włoszech służący do rozgrywania meczów piłki nożnej i rugby union.

</doc>
<doc id="1793182" url="https://pl.wikipedia.org/wiki?curid=1793182" title="China Open 2009 (kobiety)">
China Open 2009 (kobiety)

Tenisowy turniej WTA China Open 2009 odbywał się w dniach od 3 do 11 października w stolicy Chin, Pekinie, na kortach twardych. Łączna pula nagród wynosi 4 500 000 dolarów amerykańskich.

</doc>
<doc id="1793184" url="https://pl.wikipedia.org/wiki?curid=1793184" title="Mały Ostry Szczyt">
Mały Ostry Szczyt

Mały Ostry Szczyt (słow. "Malý Ostrý štít", niem. "Kleiner Spitzer Turm", węg. "Kis Hegyestorony") – samoistny szczyt znajdujący się w masywie Ostrego Szczytu w słowackich Tatrach Wysokich. Leży on w głównej grani Tatr. Od głównego wierzchołka Ostrego Szczytu oddzielony jest on Przełęczą w Ostrym, natomiast od masywu Jaworowego Szczytu – Jaworową Przełęczą. Na wierzchołek Małego Ostrego Szczytu mają dostęp jedynie taternicy, nie prowadzą na niego żadne znakowane szlaki turystyczne.
Nazwa Małego Ostrego Szczytu pochodzi od sąsiadującego Ostrego Szczytu, która to wynika z jego wyglądu. W nazewnictwie niemieckim i węgierskim traktowany jest on jako turnia.
Historia.
Pierwsze wejścia turystyczne:

</doc>
<doc id="1793187" url="https://pl.wikipedia.org/wiki?curid=1793187" title="Wessi">
Wessi



</doc>
<doc id="1793189" url="https://pl.wikipedia.org/wiki?curid=1793189" title="Jozsef Csak">
Jozsef Csak



</doc>
<doc id="1793192" url="https://pl.wikipedia.org/wiki?curid=1793192" title="Ulica Kotlarska">
Ulica Kotlarska



</doc>
<doc id="1793194" url="https://pl.wikipedia.org/wiki?curid=1793194" title="Crank It Up">
Crank It Up

Crank It Up – drugi singiel wokalistki Ashley Tisdale pochodzący z jej drugiego albumu "Guilty Pleasure". 
Nagranie.
Piosenka została nagrana w 2008 roku. Znajduje się na 13 pozycji w albumie muzycznym. Jego producentami są Niclas Molinder, Joacim Persson, Johan Alkenäs, David Jassy. Piosenka na płycie została wykonana wraz z muzykiem "David Jassy".
Teledysk.
Teledysk został nagrany w studiu w West Hollywood, w dniach 28-30 września 2009. Jego premiera nastąpiła 5 października 2009 w niemieckim programie muzycznym VIVA.

</doc>
<doc id="1793195" url="https://pl.wikipedia.org/wiki?curid=1793195" title="Malezja na Letnich Igrzyskach Olimpijskich 2008">
Malezja na Letnich Igrzyskach Olimpijskich 2008

Malezja na Letnich Igrzyskach Olimpijskich 2008 – występ kadry sportowców reprezentujących Malezję na igrzyskach olimpijskich, które odbyły się w Pekinie w Chinach, w dniach 8-24 sierpnia 2008 roku. Był to 12. start reprezentacji Malezji na letnich igrzyskach olimpijskich, odkąd kraj uzyskał niepodległość w 1957 roku.
Reprezentacja Malezji liczyła trzydziestu dwóch zawodników, którzy wystąpili w dziesięciu dyscyplinach.
Jedyny medal dla Malezji na tych igrzyskach zdobył Lee Chong Wei, w badmintonie. Był to jednocześnie czwarty medal olimpijski w historii występów Malezji na letnich igrzyskach olimpijskich (wcześniej reprezentanci tego kraju zdobyli jeden w Barcelonie i kolejne dwa w Atlancie).

</doc>
<doc id="1793197" url="https://pl.wikipedia.org/wiki?curid=1793197" title="Wolfgang Gerhardt">
Wolfgang Gerhardt

Wolfgang Gerhardt (ur. 31 grudnia 1943 w Ulrichstein-Helpershain) – niemiecki polityk, wicepremier oraz minister nauki i kultury w rządzie Hesji (1987–1991), od 1995 do 2001 przewodniczący Wolnej Partii Demokratycznej (FDP), deputowany do Bundestagu XIII, XIV, XV, XVI i XVII kadencji (1994–2013).
Życiorys.
Po uzyskaniu matury studiował pedagogikę, germanistykę i politologię na Uniwersytecie w Marburgu. Doktoryzował się w 1970. Pracował w Fundacji im. Friedricha Naumanna, następnie jako referent w ministerstwie spraw wewnętrznych Hesji, po czym prowadził kancelarię ministra.
Był przewodniczącym heskich struktur związanej z FDP organizacji studenckiej i wiceprzewodniczącym liberalnej młodzieżówki. W 1982 wybrany na przewodniczącego Wolnej Partii Demokratycznej w Hesji, a trzy lata później na wiceprzewodniczącego partii na szczeblu federalnym. W 1978 uzyskał po raz pierwszy mandat posła do landtagu w Wiesbaden. W heskim parlamencie zasiadał do 1982, a także w latach 1983–1987 i 1991–1994. Był przewodniczącym frakcji liberalnej (1983–1987, 1991–1994), a od 1987 do 1991 w rządzie Hesji wicepremierem, ministrem nauki i sztuki oraz pełnomocnikiem landu we władzach federalnych. W tym samym okresie zasiadał w Bundesracie. Brał udział w obradach VIII i IX Zgromadzenia Federalnego.
W 1994 objął mandat posła do Bundestagu XIII kadencji z listy regionalnej FDP. Reelekcję uzyskiwał w latach 1998, 2002, 2005 i 2009. Od 1998 do 2006 pełnił obowiązki przewodniczącego Klubu Parlamentarnego FDP. W latach 1995–2001 był przewodniczącym FDP. W 2006 został przewodniczącym zarządu Fundacji im. Friedricha Naumanna. W 2012 ogłosił, że nie będzie kandydował w kolejnych wyborach. W 2013 zakończył wykonywanie mandatu deputowanego.

</doc>
<doc id="1793198" url="https://pl.wikipedia.org/wiki?curid=1793198" title="Charis">
Charis

Charis – polski herb szlachecki z nobilitacji, o niepewnym rysunku.
Opis herbu.
W polu dwudzielnym w słup, w polu prawym, nieznanym, lew wspięty.
W polu lewym, czerwonym, połuorzeł srebrny.
Podział tarczy i kolejność godeł są niepewne.
Najwcześniejsze wzmianki.
Nadany 1 kwietnia 1525 Nicolo Marii de Charis z Neapolu, kuchmistrzowi królewskiemu. Herb powstał przez dodanie Orła Polskiego do herbu rodowego nobilitowanego.
Herbowni.
Charis.

</doc>
<doc id="1793201" url="https://pl.wikipedia.org/wiki?curid=1793201" title="Ulica Odrzańska we Wrocławiu">
Ulica Odrzańska we Wrocławiu

Ulica Odrzańska – jedna z ulic ścisłego średniowiecznego centrum Wrocławia, na Starym Mieście, przedłużenie zachodniej pierzei Rynku. Łączy dziś północno-zachodni narożnik Rynku na południu z ulicą Grodzką i liczy około 200 metrów. Przedłużeniem Odrzańskiej na północ, poza Odrę, są Mosty Pomorskie, prowadzące do ulicy Pomorskiej.
Przy skrzyżowaniu z ulicą św. Mikołaja, w sąsiedztwie Rynku, znajduje się gotycki kościół św. Elżbiety.

</doc>
<doc id="1793202" url="https://pl.wikipedia.org/wiki?curid=1793202" title="Przełęcz w Ostrym">
Przełęcz w Ostrym

Przełęcz w Ostrym (słow. "Prielom v Ostrom", niem. "Spitzenturmscharte", węg. "Hegyestoronycsorba") – wąska i ostro wcięta przełęcz znajdująca się w grani głównej słowackich Tatr Wysokich. Leży ona w masywie Ostrego Szczytu między jego głównym wierzchołkiem a Małym Ostrym Szczytem. Przełęcz w Ostrym jest dostępna jedynie dla taterników, nie prowadzą na nią żadne znakowane szlaki turystyczne.
Spod Przełęczy w Ostrym, w kierunku Doliny Zadniej Jaworowej (na północ), opada Żleb Koziczinskiego. Nazwą tego żlebu uhonorowany został Ludwig Koziczinski – jeden z pierwszych zdobywców siodła Przełęczy w Ostrym.
Historia.
Pierwsze wejścia turystyczne:

</doc>
<doc id="1793206" url="https://pl.wikipedia.org/wiki?curid=1793206" title="Charles Kingston">
Charles Kingston

Charles Kingston (ur. 22 października 1850 w Adelaide, zm. 11 maja 1908, tamże) – australijski polityk, w latach 1893-99 premier Australii Południowej. Był także członkiem gabinetu Edmunda Bartona, pierwszego gabinetu federalnego zjednoczonej Australii.
Życiorys.
Pochodzenie i młodość.
Pochodził z rodziny postawionej wysoko w kolonialnym społeczeństwie. Jego ojciec - George Strickland Kingston - był znanym odkrywcą i architektem, jednym z założycieli Adelajdy, a także zamożnym posiadaczem ziemskim i członkiem parlamentu kolonii. Charles odebrał wykształcenie prawnicze.
Polityka w Australii Południowej.
Po raz pierwszy został wybrany do Izby Zgromadzenia w roku 1881. Szybko dał się poznać jako zdecydowany zwolennik polityki Białej Australii (niektórzy autorzy zaliczają go wręcz do jej pomysłodawców). W latach 1884-85 i ponownie 1887-89 pełnił urząd prokuratora generalnego kolonii. Głęboko dzielił społeczeństwo i polityków - był bardzo popularny wśród liberałów i lewicy, skrajnie złe emocje wzbudzał natomiast u konserwatystów. W 1892, gdy był posłem opozycji, po serii epitetów wymienianych z konserwatywnym deputowanym, postanowił zakończyć sprawę poprzez pojedynek na pistolety. Do rozlewu krwi nie doszło, gdyż w porę interweniowała policja, zaś sąd zakazał obu panom wzajemnych zaczepek na okres roku.
W 1893 został wybrany na przywódcę stronnictwa liberalnego i jeszcze w tym samym roku poprowadził je do zwycięstwa w wyborach, co dało mu stanowisko premiera. Łączył je z teką prokuratora generalnego, a później ministra przemysłu. W 1894 jego rząd - jako pierwszy w Australii - doprowadził do przyznania praw wyborczych kobietom. Przeprowadził także szereg innych reform, m.in. utworzył państwowy bank kolonii, położył podwaliny pod prawo pracy, a także podniósł podatki dochodowe i ziemskie. Był jednym z najważniejszych propagatorów idei federacji kolonii brytyjskich w Australii. Podczas wizyty w Wielkiej Brytanii w 1897 otrzymał honorowy doktorat w zakresie prawa cywilnego od władz Oxford University. Odmówił natomiast przyjęcia tytułu szlacheckiego, co podobno było przyczyną poważnego konfliktu wewnątrz jego małżeństwa.
W 1899 jego rząd upadł po przegranym głosowaniu w sprawie reformy Rady Ustawodawczej. Wówczas Kingston wycofał się z polityki w Australii Południowej i poświęcił się w całości sprawom przyszłej federacji. Wspólnie z Edmundem Bartonem i Alfredem Deakinem tworzył delegację czołowych australijskich polityków, którzy w 1900 gościli w Londynie, aby osobiście dopilnować udzielenia przez parlament brytyjski zgody na powstanie Związku Australijskiego.
Polityka federalna.
Kiedy w styczniu 1901 Związek został wreszcie zainaugurowany, Kingston objął tekę ministra handlu i ceł w pierwszym gabinecie federalnym. Był zwolennikiem bardzo daleko posuniętego protekcjonizmu i zasiadał w parlamencie federalnym w ławach Partii Protekcjonistycznej. W 1903 odszedł z rządu w wyniku konfliktu z premierem Bartonem oraz Johnem Forrestem. Do końca życia pozostał członkiem Izby Reprezentantów, jednak odmawiał pełnienia już jakichkolwiek poważniejszych urzędów. Szybko pogarszał się stan jego zdrowia. W maju 1908 doznał wylewu i wkrótce potem zmarł. W 1949 jego imieniem nazwano okręg wyborczy Kingston.
Życie prywatne.
Przez całą karierę polityczną Kingstona spore kontrowersje budziło jego życie prywatne. Jego żona była osobą niepełnosprawną i nie mogła mieć dzieci. Chcąc wynagrodzić to mężowi, z dużą wyrozumiałością podchodziła do jego ekscesów pozamałżeńskich. W 1883 państwo Kingston wywołali skandal towarzyski, wspólną decyzją adoptując dziecko Charlesa z nieprawego łoża. Sprawa jego miłosnych wyczynów powróciła nieoczekiwanie na początku XXI wieku, kiedy dwie osoby ogłosiły, że są potomkami innego nieślubnego dziecka polityka. Aby wyjaśnić tę sprawę, w 2008 - sto lat po śmierci - jego szczątki zostały ekshumowane celem pobrania materiału genetycznego, jednak rewelacje nie znalazły jednoznacznego potwierdzenia.

</doc>
<doc id="1793207" url="https://pl.wikipedia.org/wiki?curid=1793207" title="Hendrik Hubert Frehen">
Hendrik Hubert Frehen

Hendrik Hubert Frehen (ur. 24 stycznia 1917 r. w Waubach, zm. 31 października 1986 w Reykjaviku) – holenderski duchowny katolicki, ordynariusz reykjawicki od 1968 r.
Życiorys.
Hendrik Hubert Frehen urodził się w 1917 r. w Waubach. W młodości wstąpił do zakonu monfortantów. Święcenia kapłańskie otrzymał 18 grudnia 1943 r. W 1968 r. papież Paweł VI powołał do życia diecezję reykjawicką, z przekształcenia Wikariatu Apostolskiego Islandii, której pierwszym ordynariuszem mianował Frehena. Konsekracja biskupia odbyła się 8 grudnia 1968 r. w katedrze Chrystusa Króla w Reykjaviku. Zmarł w wieku 69 lat w 1986 r.

</doc>
<doc id="1793209" url="https://pl.wikipedia.org/wiki?curid=1793209" title="Katrin Göring-Eckardt">
Katrin Göring-Eckardt

Katrin Göring-Eckardt (ur. 3 maja 1966 w miejscowości Friedrichroda) – niemiecka polityk, posłanka do Bundestagu i jego wiceprzewodnicząca, od 2009 do 2013 prezes Synodu Kościoła Ewangelickiego w Niemczech.
Życiorys.
W 1984, po zdaniu matury w Erweiterte Oberschule Gotha, podjęła w Lipsku studia teologiczne, które przerwała w 1988. W okresie NRD nie angażowała się w działalność w oficjalnych organizacjach, pozostając współpracowniczką „Solidarische Kirche”. Podczas przełomu 1989 dołączyła do Demokratycznego Przełomu oraz ruchu Demokracja Teraz. Dołączyła do Związku 90, a po zjednoczeniu do partii Związek 90/Zieloni. Pracowała we frakcji swojego ugrupowania w landtagu Turyngii, pełniła różne funkcje w partyjnych strukturach tej partii.
W 1998 wybrana po raz pierwszy do Bundestagu, reelekcję uzyskiwała w latach 2002, 2005, 2009, 2013, i 2021.
Pełniła obowiązki sekretarza generalnego klubu poselskiego (1998–2002) oraz jego współprzewodniczącej (2002–2005). W 2005 wybrana wiceprzewodniczącą Bundestagu z ramienia Zielonych. Pozostała na tej funkcji również w kolejnej kadencji (do 2013), została następnie ponownie współprzewodniczącą frakcji. W 2009 stanęła na czele Synodu Kościoła Ewangelickiego w Niemczech, stanowisko to zajmowała do 2013. Została też członkinią kuratorium Aktion Sühnezeichen Friedensdienste.
W 2013 (obok Jürgena Trittina) i w 2017 (obok Cema Özdemira) była jednym z dwóch głównych kandydatów Zielonych w wyborach federalnych. W 2021 powróciła na funkcję wiceprzewodniczącej niższej izby niemieckiego parlamentu.

</doc>
<doc id="1793211" url="https://pl.wikipedia.org/wiki?curid=1793211" title="Cwetanka Christowa">
Cwetanka Christowa

Cwetanka Christowa (ur. 14 marca 1962 w Kazanłyku, zm. 14 listopada 2008 tamże) – bułgarska lekkoatletka, która specjalizowała się w rzucie dyskiem.
Międzynarodową karierę zaczęła od zdobycia brązowego medalu mistrzostw Europy juniorów. Trzykrotna uczestniczka igrzysk olimpijskich – w Seulu w 1988 (brązowy medal), Barcelonie w 1992 (srebrny medal) oraz Atenach w 2004 (odpadła w eliminacjach). Dwukrotna medalistka mistrzostw świata – w Rzymie w 1987 (srebro) oraz Tokio w 1991 (złoto). W 1982 roku została mistrzynią Europy, a cztery lata później – w 1986 – była wicemistrzynią Starego Kontynentu. W 1985 zdobyła srebro, a w 1987 złoto uniwersjady. W 1986 była najlepszą dyskobolką, a trzecią lekkoatletką w punktacji Cyklu Grand Prix. W 1993 została zdyskwalifikowana po wykryciu w jej organizmie sterydów. Po upływie okresu karencji wróciła do sportu i ostatecznie w 2004 ponownie wystartowała w igrzyskach olimpijskich. W kolejnych latach reprezentowała Bułgarię m.in. w pucharze Europy. Jedenaście razy sięgała po złoto mistrzostw Bułgarii (1985, 1986, 1987, 1988, 1991, 1997, 2001, 2004, 2005, 2006). Planowała wystartować w igrzyskach olimpijskich w Pekinie (2008), jednak nie udało jej się uzyskać minimum z powodu pogarszającego się stanu zdrowia. Zmarła w wieku 46 lat na nowotwór złośliwy. Jej wynik – 67,96 – który uzyskała podczas uniwersjady w Zagrzebiu (1987) jest do dziś rekordem tej imprezy. Rekord życiowy Christowej to 73,22 (19 kwietnia 1987, Kazanłyk). Rezultat ten jest rekordem Bułgarii oraz siódmym wynikiem w historii rzutu dyskiem kobiet (stan na październik 2022(. Od 2009 w Sofii odbywają się zawody dla juniorów młodszych o memoriał Cwetanki Christowej.

</doc>
<doc id="1793212" url="https://pl.wikipedia.org/wiki?curid=1793212" title="Tsvetanka Khristova">
Tsvetanka Khristova



</doc>
<doc id="1793214" url="https://pl.wikipedia.org/wiki?curid=1793214" title="Tzvetanka Khristova">
Tzvetanka Khristova



</doc>
<doc id="1793215" url="https://pl.wikipedia.org/wiki?curid=1793215" title="Ulica Białoskórnicza">
Ulica Białoskórnicza



</doc>
<doc id="1793216" url="https://pl.wikipedia.org/wiki?curid=1793216" title="Ulica Uniwersytecka">
Ulica Uniwersytecka



</doc>
<doc id="1793217" url="https://pl.wikipedia.org/wiki?curid=1793217" title="Ulica Wita Stwosza">
Ulica Wita Stwosza



</doc>
<doc id="1793219" url="https://pl.wikipedia.org/wiki?curid=1793219" title="Ulica Grodzka">
Ulica Grodzka



</doc>
<doc id="1793220" url="https://pl.wikipedia.org/wiki?curid=1793220" title="Ulica Zamkowa">
Ulica Zamkowa



</doc>
<doc id="1793221" url="https://pl.wikipedia.org/wiki?curid=1793221" title="Sulev Vahtre">
Sulev Vahtre

Sulev Vahtre (ur. 6 lipca 1926 w Laiuse, zm. 31 sierpnia 2007 w Tartu) – estoński historyk.
Po ukończeniu studiów w 1955 na Uniwersytecie w Tartu pracował tam do 1993. Zajmował się m.in. historią gospodarczą Estonii, średniowiecznym dziejopisarstwem, historią kultury i chrystianizacją Estonii w XIII wieku. W 1973 uzyskał tytuł doktora. W 1989 doprowadził do powstania katedry historii Estonii na Uniwersytecie w Tartu. Kierował nią do przejścia na emeryturę w 1993 roku.
Jego starszy syn Silver Vahtre zajmuje się działalnością artystyczną, z kolei młodszy, Lauri Vahtre, jest politykiem i historykiem.

</doc>
<doc id="1793227" url="https://pl.wikipedia.org/wiki?curid=1793227" title="Ulica Krucza">
Ulica Krucza



</doc>
<doc id="1793230" url="https://pl.wikipedia.org/wiki?curid=1793230" title="Ulica Katedralna">
Ulica Katedralna



</doc>
<doc id="1793231" url="https://pl.wikipedia.org/wiki?curid=1793231" title="Helmut Piirimäe">
Helmut Piirimäe

Helmut Piirimäe (ur. 8 września 1930 w Põltsamaa, zm. 21 sierpnia 2017) – estoński historyk, profesor na Uniwersytecie w Tartu.
Zajmował się głównie dziejami Estonii w czasie rządów szwedzkich w XVII wieku, jak i historią powszechną XVIII wieku.

</doc>
<doc id="1793235" url="https://pl.wikipedia.org/wiki?curid=1793235" title="Jekaterina Gusiewa">
Jekaterina Gusiewa



</doc>
<doc id="1793236" url="https://pl.wikipedia.org/wiki?curid=1793236" title="Ulica Uniwersytecka we Wrocławiu">
Ulica Uniwersytecka we Wrocławiu

Ulica Uniwersytecka – jedna z ulic średniowiecznego Wrocławia, na Starym Mieście. Łączy dziś ul. Więzienną i ul. Garbary na zachodzie z ulicą Szewską, mierzy około 200 metrów. Przedłużeniem Uniwersyteckiej na wschód, poza Szewską jest pl. Nankiera.
Nazwa ulicy pochodzi od głównego budynku Uniwersytetu Wrocławskiego.

</doc>
<doc id="1793239" url="https://pl.wikipedia.org/wiki?curid=1793239" title="Izabella Juriewa">
Izabella Juriewa



</doc>
<doc id="1793244" url="https://pl.wikipedia.org/wiki?curid=1793244" title="Cerkiew św. Jerzego w Rybołach">
Cerkiew św. Jerzego w Rybołach

Cerkiew pod wezwaniem św. Jerzego – prawosławna cerkiew cmentarna w Rybołach. Należy do parafii Świętych Kosmy i Damiana w Rybołach, w dekanacie Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Historia.
Decyzja o wzniesieniu cerkwi cmentarnej, pomocniczej względem parafialnej cerkwi Świętych Kosmy i Damiana w Rybołach zapadła w latach 70. XIX w. Materiał na jej budowę miał być pozyskany poprzez dokonanie rozbiórek starszych cerkwi w Rybołach i Kożanach, co miało miejsce w 1873. W październiku tego roku rozpoczęto prace budowlane, które trwały do marca roku następnego. Projekt obiektu wykonał inż. Łoziński, budowę nadzorował Gordiej Aleksiejew. Cały koszt wzniesienia świątyni, który zamknął się w 4476 rublach, pokryli prawosławni mieszkańcy miejscowości. Cerkiew poświęcono 1 października 1874.
Już w 1893 cerkiew była remontowana, zaś w 1909 odmalowana. W 1929 przeprowadzono wymianę dachu. Generalnego remontu obiekt wymagał po II wojnie światowej, kiedy poważnie ucierpiał w czasie walk niemiecko-radzieckich w końcu czerwca 1941. Renowacja cerkwi miała miejsce w latach 60. XX w. i ponownie w latach 90. XX stulecia.
Świątynię wpisano do rejestru zabytków 22 listopada 1976 pod nr A-509.
Architektura.
Cerkiew założona jest na planie krzyża z nieco dłuższymi ramionami wschodnim i zachodnim. Ramiona krzyża nakryte są dwoma dachami dwuspadowymi o krzyżujących się kalenicach. Na skrzyżowaniu ramion krzyża osadzono ośmioboczny bęben zwieńczony cebulastą kopułą. Smukłe otwory okienne zamknięte półkoliście nadają bryle dynamiki.

</doc>
<doc id="1793245" url="https://pl.wikipedia.org/wiki?curid=1793245" title="Julia Sawiczewa">
Julia Sawiczewa



</doc>
<doc id="1793249" url="https://pl.wikipedia.org/wiki?curid=1793249" title="Antonio Zecchini">
Antonio Zecchini

Antonino Zecchini SJ (ur. 7 grudnia 1864 w Viseo we Włoszech, zm. 17 marca 1935 w Rydze) – włoski duchowny rzymskokatolicki, jezuita, arcybiskup tytularny, administrator apostolski Estonii w latach 1924–1931, nuncjusz apostolski na Łotwie w latach 1924–1935.
Życiorys.
Antonino Zecchini urodził się w 1864 r. Wstąpił do zakonu jezuitów. Święcenia kapłańskie otrzymał 25 czerwca 1893 r. Potem pracował w dyplomacji Stolicy Apostolskiej. 10 kwietnia 1924 r. został wysłany do Estonii jako wizytator apostolski. Rok później, 20 października został mianowany arcybiskupem tytularnym Myry oraz delegatem apostolskim dla Litwy, Łotwy i Estonii. Jego konsekracja miała miejsce 21 grudnia 1922 r.
Wraz z utworzeniem przez papieża Administratury Apostolskiej Estonii został jej zarządcą. Dobra znajomość spraw Europy Wschodniej spowodowała, że 14 kwietnia 1926 r. został nuncjuszem apostolskim na Łotwie. Na Litwie udało mu się doprowadzić do zawarcia konkordatu między Rzymem a tym państwem.
13 maja 1931 r. papież Pius XI zwolnił go z funkcji administratora apostolskiego Estonii, powierzając to zadanie proboszczowi Tallinna Eduardowi Prfittlichowi. Do swojej śmierci w 1935 r. pozostał nuncjuszem na Łotwie i w Estonii. Został pochowany w Rydze, gdzie na jego pogrzeb przybyło 100 tys. ludzi, co było jedną z największych manifestacji w tym państwie w okresie dwudziestolecia międzywojennego.

</doc>
<doc id="1793250" url="https://pl.wikipedia.org/wiki?curid=1793250" title="Dywizja Śląska">
Dywizja Śląska



</doc>
<doc id="1793254" url="https://pl.wikipedia.org/wiki?curid=1793254" title="Pierre Giraud">
Pierre Giraud

Pierre Giraud (ur. 11 sierpnia 1791 w Montferrand - zm. 17 kwietnia 1850 w Cambrai) – francuski duchowny katolicki, kardynał, arcybiskup Cambrai.
Życiorys.
Święcenia kapłańskie przyjął 23 września 1815. 5 lipca 1830 został wybrany biskupem Rodez. 30 listopada 1830 przyjął sakrę z rąk arcybiskupa Luigi Emmanuele Nicolo Lambruschiniego (współkonsekratorami byli biskupi: Jacques Du Pont i Pierre Cottret). 24 stycznia 1842 przeszedł na stolicę metropolitalną Cambrai, na której pozostał już do śmierci. 11 czerwca 1847 Pius IX wyniósł go do godności kardynalskiej z tytułem prezbitera Santa Maria della Pace. 

</doc>
<doc id="1793255" url="https://pl.wikipedia.org/wiki?curid=1793255" title="Robert Ejdeman">
Robert Ejdeman

Robert Pietrowicz Ejdeman (ros. Роберт Петрович Эйдеман; łot. "Roberts Eidemanis"; ur. 4 maja 1895 w Lejasciems gubernia inflancka Imperium Rosyjskiego (obecnie w gminie Gulbene – Łotwa), zm. 12 czerwca 1937 w Moskwie – sowiecki komkor z 1935.
Życiorys.
Urodzony w rodzinie chłopskiej. Ukończył szkołę realną w 1914 i rozpoczął studia na wydziale leśnym Politechniki Piotrogrodzkiej.
W 1916 został powołany do armii carskiej. Ukończył Kijowską Szkołę Oficerską w 1916 awansując do stopnia chorążego ("praporszczik"). Wyznaczony na dowódcę batalionu 16 Syberyjskiego zapasowego pułku strzeleckiego. Członek Socjaldemokratycznej Partii Robotniczej Rosji od 1917. Po rewolucji lutowej 1917 wybrany przewodniczącym Kańskiej Rady Delegatów Żołnierskich. W październiku na 1 Ogólnorosyjskim Zjeździe Rad został wybrany zastępcą przewodniczącego władz partyjnych Syberii. W listopadzie 1917 wybrany na deputowanego do Konstytuanty.
Od maja 1918 w sztabie Wojsk Zachodniej Syberii, dowodził oddziałami Armii Czerwonej w walkach z oddziałami Czechów i oddziałami białych w rejonie Omska. Od czerwca 1918 dowódca 2 uralskiej, potem 3 Specjalnej Dywizji Strzelców w 3 Armii Frontu wschodniego. Od marca 1919 do maja 1920 dowódca 14, 41 i 46 Dywizji Strzelców Frontu Południowego. W kwietniu – maju 1920 kwatermistrz Frontu Południowo-Zachodniego (dowódca Aleksandr Jegorow, komisarz Józef Stalin). W czerwcu – lipcu 1920 dowódca 13 Armii. W lipcu – wrześniu 1920 dowodził prawym skrzydłem Frontu Południowo-Zachodniego broniącego przyczółka kachowskiego. Od października 1920 do stycznia dowodził wojskami wewnętrznymi Frontów: Południowego i Południowo-Zachodniego, w lutym – maju 1921 wojskami Charkowskiego Okręgu Wojskowego, walcząc z oddziałami Białych.
W l. 1921–1924 zastępca i dowódca Wojsk Ukrainy i Krymu, 1924–1925 dowódca Syberyjskiego Okręgu Wojskowego. W l. 1925–1932 komisarz i komendant Akademii Wojskowej im. M. Frunzego. W latach 1927–1936 redaktor odpowiedzialny pisma „Wojna i rewolucja”. W l. 1932–1934 członek Rewolucyjnej Rady Wojskowej ZSRR, od 1934 członek Rady wojskowej w ludowym komisariacie obrony ZSRR Od 1932 przewodniczący Centralnej Rady Stowarzyszenia Współdziałania Obrony i Budownictwa Lotniczego i Chemicznego ZSRR (Osoawiachim). Członek Wszechrosyjskiego Komitetu Wykonawczego RFSRR i Centralnego Komitetu Wykonawczego Rad ZSRR kilku kadencji.
Był członkiem Zarządu i przewodniczącym sekcji poezji i prozy Związku Pisarzy Łotewskiej Sowieckiej Socjalistycznej Republiki.
Aresztowany przez NKWD 22 maja 1937 w czasie moskiewskiej konferencji partyjnej pod zarzutem „udziału w antyradzieckiej organizacji terrorystycznej”. Przyznał się do udziału w spisku wojskowym łotewskiej tajnej organizacji i zadenuncjował 20 współtowarzyszy (13 z nich aresztowano natychmiast). Skazany na śmierć 11 czerwca 1937 przez zgromadzenie specjalne Sądu Najwyższego ZSRR z zarzutu "udziału w spisku wojskowym w Armii Czerwonej, i przygotowaniach do obalenia władzy sowieckiej poprzez powstanie zbrojne i klęskę ZSRR w przyszłej wojnie". Wraz z nim zostało skazanych siedmiu innych dowódców: Michaił Tuchaczewski, Iona Jakir, August Kork, Witowt Putna, Witalij Primakow, Boris Feldman, Ijeronim Uborewicz. Stracony następnego dnia. Ciało skremowano w krematorium na Cmentarzu Dońskim, prochy pochowano anonimowo.
Zrehabilitowany 31 stycznia 1957 postanowieniem Kolegium Wojskowego SN ZSRR.
Dwukrotnie odznaczony Orderem Czerwonego Sztandaru i orderem Czerwonej Gwiazdy.

</doc>
<doc id="1793257" url="https://pl.wikipedia.org/wiki?curid=1793257" title="Parafia Świętej Trójcy i św. Dominika w Klimówce">
Parafia Świętej Trójcy i św. Dominika w Klimówce

Parafia pw. Świętej Trójcy i św. Dominika w Klimówce – rzymskokatolicka parafia należąca do dekanatu Sokółka, archidiecezji białostockiej, metropolii białostockiej.
Historia parafii.
W 1686 r. Jaskołdowie ufundowali klasztor dominikanów w Klimówce, przekazując na ten cel majętność Klimówkę i folwark Czarnowszyznę. Został zbudowany drewniany kościół pw. św. Trójcy. Do kościoła w 1689 r. uroczyście wprowadzono obraz Matki Boskiej, ofiarowany przez Paszkowskich z Ponarlicy. Klimówka stała się sanktuarium maryjnym. Parafię założono w 1798 r., lecz po 1807 przestała istnieć. Powołano ją ponownie w 1816 r. W 1832 r. władze carskie zlikwidowały parafię oraz klasztor. Bp Jerzy Matulewicz w 1919 r. erygował ponownie parafię po odzyskaniu przez Polskę niepodległości.
Obecna świątynia powstała w latach 1922-1928 według projektu architekta Feliksa Michalskiego na skutek przebudowania i powiększenia kaplicy, którą wierni prawosławni adaptowali na cerkiew. W latach 80. XX w. ks. Jan Okurowski przyczynił się do przeprowadzenia remontu, podczas którego wymieniono drewniany sufit na żelbetowe sklepienia kolebkowe.
Historyczny, pierwotny wystrój kościoła w Klimówce, w tym obrazu Matki Boskiej Śnieżnej i Ukrzyżowania, przywróciły w latach 90. XX w. prace konserwatorskie Wiktorii Tołłoczko-Tur.
Położony 150 m od kościoła, założony i poświęcony w 1919 r., pow. 1,5 ha.
Zasięg parafii.
Do parafii należą wierni z miejscowości: Klimówka, Bilminy (2 km), Czepiele (3), Nomiki (2), Palestyna (1,5), Parczowce (5), Szymaki (0,5), Tołcze (2,5), Tołoczki Małe, Tołoczki Wielkie, Zaśpicze (4).

</doc>
<doc id="1793259" url="https://pl.wikipedia.org/wiki?curid=1793259" title="Mahmud Tajmur">
Mahmud Tajmur

Mahmud Tajmur (ur. 1894 w Kairze, zm. 1973) – arabski pisarz, nowelista.
Był synem Ahmada Tajmura, i młodszym bratem pisarza Muhammada Tajmura. Wykształcenie zdobył w Kairze, następnie wyjechał do Francji, gdzie zapoznał się z literaturą europejską i francuską.
Po powrocie do kraju wiele czasu spędził na wsi aby potem tworzyć powieści w oparciu o tematykę życia na egipskiej wsi. Wiele z tych dzieł zostało w późniejszym okresie przetłumaczone na języki krajów europejskich (m.in. fr., ang., hiszp.). Kilka z nich ukazało się w języku polskim.
Członek Akademii Języka Arabskiego w Kairze i członek Akademii Arabskiej w Damaszku.

</doc>
<doc id="1793261" url="https://pl.wikipedia.org/wiki?curid=1793261" title="Ofensywa Kiereńskiego">
Ofensywa Kiereńskiego

Ofensywa Kiereńskiego (ros. Наступление Керенского), nazywana również ofensywą czerwcową, ofensywą lipcową lub ofensywą galicyjską – ostatnia wielka ofensywa wojsk rosyjskich przeciw Niemcom i Austro-Węgrom w czasie I wojny światowej. Miała miejsce od 1 do 19 lipca 1917 na terenie Galicji.
Wojskami rosyjskimi (7, 8 i 11 Armia) dowodził generał Aleksiej Brusiłow, natomiast wojskami państw centralnych (Armia Południowa, 3 i 7 Armia Austro-Węgier) generałowie Max Hoffmann i Felix von Bothmer.
Nazwa operacji pochodzi od nazwiska ówczesnego ministra sprawiedliwości i wojny rosyjskiego Rządu Tymczasowego, a od 21 lipca premiera – Aleksandra Kiereńskiego.
Sytuacja przed ofensywą.
8 marca 1917 wybuchła w Rosji rewolucja lutowa. 15 marca abdykował car Mikołaj II Romanow. W wyniku rewolucji powstał Rząd Tymczasowy Rosji.
Główną rolę w ofensywie miały odegrać wojska Frontu Południowo-Zachodniego pod dowództwem generała Aleksieja Gutora (a potem Ławra Korniłowa). Armie 7 i 11 miały atakować w kierunku Lwowa, a 8 Armia w kierunku Kałusza i Bolechowa. Armie frontów Północnego, Zachodniego i Rumuńskiego miały wykonać w tym czasie uderzenia wspomagające.
Ofensywa.
Ofensywa rozpoczęła się 29 czerwca artyleryjskim ostrzałem pozycji wojsk austro-węgierskich. 1 lipca ruszyło natarcie 7 i 11 Armii na Lwów z kierunku Złoczowa i Brzeżan. Przez pierwsze dwa dni wojska rosyjskie osiągnęły sukces taktyczny, zdobywając trzy linie okopów austro-węgierskich.
6 lipca ruszyło opóźnione natarcie 8 Armii pod dowództwem generała Korniłowa w kierunku Halicz-Stanisławów, przerywając linie przeciwnika. Zostały zajęte Halicz, Stanisławów i Kałusz, a 13 lipca wojska rosyjskie doszły na linię rzeki Łomnica.
Dowództwo niemieckie zareagowało bardzo szybko, wzmacniając wojska austro-węgierskie jednostkami niemieckimi, i 19 lipca wyprowadziło kontruderzenie z rejonu Złoczowa w kierunku Tarnopola, na prawe skrzydło Frontu Południowo-Zachodniego. 20 lipca w rejonie działania 11 Armii front został przerwany, co spowodowało również wycofanie się 7 i 8 Armii.
23 lipca wojska rosyjskie zostały odrzucone na linię Brody-Zbaraż-Zbrucz, czyli prawie o 250 kilometrów. Ich straty wyniosły prawie 400 tysięcy zabitych, rannych i wziętych do niewoli. Straty wojsk państw centralnych wyniosły około 60 tysięcy żołnierzy.
Skutki.
Ze względu na niskie morale wojsk i słabe wyposażenie ofensywa szybko się załamała. Po niepowodzeniu operacji 21 lipca 1917 generał Gutor został usunięty ze stanowiska dowódcy Frontu Południowo-Zachodniego przez generała Korniłowa, który już 18 lipca został mianowany głównodowodzącym armii rosyjskiej na miejsce generała Brusiłowa. 21 lipca książę Gieorgij Lwow ustąpił ze stanowiska premiera, na którym zastąpił go Aleksander Kiereński.
Klęska wojsk rosyjskich wywołała liczne strajki i demonstracje w Rosji, nazywane "wydarzeniami lipcowymi". Ułatwiło to późniejsze zdobycie władzy przez bolszewików.

</doc>
<doc id="1793262" url="https://pl.wikipedia.org/wiki?curid=1793262" title="E508">
E508



</doc>
<doc id="1793263" url="https://pl.wikipedia.org/wiki?curid=1793263" title="E509">
E509



</doc>
<doc id="1793264" url="https://pl.wikipedia.org/wiki?curid=1793264" title="Wyżnia Wysoka Gerlachowska">
Wyżnia Wysoka Gerlachowska

Wyżnia Wysoka Gerlachowska, także Wyżnia Wysoka Gierlachowska (słow. "Veľká Litvorová veža", niem. "Grosser Litvorovyturm", węg. "Nagy Litvorovytorony") – mało wybitna, drugorzędna turnia o wysokości ok. 2581 m n.p.m. w słowackich Tatrach Wysokich. Znajduje się ona w północnej grani Zadniego Gerlacha, w grani głównej Tatr Wysokich. Od Gerlachowskiej Kopy oddzielona jest Pośrednią Gerlachowską Przełączką, a od Niżniej Wysokiej Gerlachowskiej (dokładniej Gerlachowskiej Turniczki) oddziela ją Niżnia Gerlachowska Przełączka.
Wyżnia Wysoka Gerlachowska jest dostępna jedynie dla taterników, nie prowadzą na nią żadne znakowane szlaki turystyczne.
Nazewnictwo.
Nazwa Wyżniej Wysokiej Gerlachowskiej i sąsiadującej z nią Niżniej Wysokiej Gerlachowskiej pochodzi od dawnej nazwy pobliskiego Staroleśnego Szczytu ("Wysoka"). Pierwotnie nazwa "Wysokie Gerlachowskie" dotyczyła Wielickiego i Litworowego Szczytu, jednak z czasem została przeniesiona na te wierzchołki. Nazewnictwo słowackie, niemieckie i węgierskie tyczy się położonej poniżej Doliny Litworowej.
Historia.
Pierwsze wejścia turystyczne:

</doc>
<doc id="1793265" url="https://pl.wikipedia.org/wiki?curid=1793265" title="Calonetta leucophrys">
Calonetta leucophrys



</doc>
<doc id="1793266" url="https://pl.wikipedia.org/wiki?curid=1793266" title="E510">
E510



</doc>
<doc id="1793267" url="https://pl.wikipedia.org/wiki?curid=1793267" title="E511">
E511



</doc>
<doc id="1793271" url="https://pl.wikipedia.org/wiki?curid=1793271" title="Seria GP3 – sezon 2010">
Seria GP3 – sezon 2010

Seria GP3 – sezon 2010 – pierwszy sezon serii GP3, która jest juniorską serią serii GP2. Wyścigi towarzyszyły wszystkim rundom Serii GP2, z wyjątkiem wyścigu w Monako. 2 października zostały ogłoszone zespoły, które będą rywalizowały w tej serii w sezonach 2010-2012. Mistrzem wśród kierowców został Esteban Gutiérrez, a wśród zespołów ART Grand Prix.
Regulacje.
Harmonogram weekendów.
Piątek:
Sobota:
Niedziela:
Kolejność startowa do drugiego wyścigu ustalana na podstawie rezultatu końcowego pierwszego wyścigu z odwróceniem kolejności pierwszej ósemki.
Punktacja.
Kwalifikacje:
1. wyścig:
2. wyścig:
Kalendarz wyścigów.
Oficjalna wersja kalendarza mistrzostw GP3 Series na sezon 2010 opublikowanego 18 grudnia 2009 roku przez FIA, potwierdzonego przez organizatorów GP3 Series 22 września 2009. 30 kwietnia organizatorzy potwierdzili, że do kalendarza dodana zostanie runda na torze Istanbul Park. Początkowo kalendarz zawierał także rundę na portugalskim torze Algarve, jednak została ona odwołana z powodu nie wypełnienia swoich zobowiązań przez organizatorów wyścigu.

</doc>
<doc id="1793272" url="https://pl.wikipedia.org/wiki?curid=1793272" title="Ścięcie św. Jana Chrzciciela">
Ścięcie św. Jana Chrzciciela

Ścięcie św. Jana Chrzciciela – obraz włoskiego malarza barokowego Caravaggia. Dzieło powstało w 1608 r. i znajduje się w oratorium konkatedry świętego Jana w Valletcie na Malcie. W tym samym miejscu umieszczono także inny obraz artysty: "Św. Hieronim piszący".
Znany z awanturniczego charakteru Caravaggio zabił w 1606 r. na Polu Marsowym w Rzymie Rannuccia Tomassino z Terni. Skazany na karę śmierci udał się na tułaczkę trwającą do końca życia, w lipcu 1607 r. znalazł się na Malcie, gdzie został członkiem Zakonu Kawalerów Maltańskich. Artysta liczył zapewne na intratne zamówienia, które wiązały się z przebudową katedry św. Jana, jak również na opiekę i ochronę zakonu.
Obraz zamówił wielki mistrz Alof de Wignacourt, co potwierdza jego herb umieszczony na oryginalnej ramie. Wielkie płótno o powierzchni przekraczającej 15 m² utrzymane jest w ciemnych brązach. Kompozycja jest asymetryczna, pełna dramaturgii scena ścięcia św. Jana rozgrywa się po lewej stronie obrazu. Tłem są ponure mury więzienia, których struktura daje wrażenie przestrzenności. Światło z niewidocznego źródła pada z ukosa, jest ostre i mocno uwydatnia pierwszoplanowe postacie.
Przedstawiona scena jest ilustracją opisanej w Ewangelii Marka śmierci św. Jana Chrzciciela. Powalony na ziemię przez półnagiego oprawcę święty za chwilę zostanie pozbawiony głowy. Być może jest już martwy, jego twarz wyraża spokój i świadomość ofiary. Obok kata stoi brodaty mężczyzna wskazujący prawą ręką na misę trzymaną przez służącą. Jest on wykonawcą polecenia Heroda Antypasa, który za namową Herodiady kazał zgładzić Jana i dostarczyć jego głowę żonie. Pomiędzy służącą z misą i przełożonym kata stoi przerażona, stara kobieta, która obejmuje twarz rękoma. Kompozycję obrazu uzupełniają i zamykają dwie głowy więźniów, którzy przez zakratowane okno przyglądają się scenie. Wymowa obrazu jest przygnębiająca, święty potraktowany jak zarzynane zwierzę z obojętnością przyjmuje nieuchronność losu, którego nic i nikt nie jest w stanie zmienić.
Obraz "Ścięcie św. Jana Chrzciciela" uważany jest za najlepszą pracę Caravaggio z okresu pobytu na Malcie. Artysta był u szczytu możliwości artystycznych, w mistrzowski sposób posługiwał się światłocieniem, wykorzystywał sprawdzone i dopracowane we wcześniejszych pracach elementy, takie jak twarz zrozpaczonej, starej kobiety, stosował też nowatorskie rozwiązania kompozycyjne. Temat pracy musiał być mu bliski, sam zagrożony karą śmierci mógł również znaleźć się w rękach oprawcy. O wyjątkowości obrazu dla samego autora świadczy podpis umieszczony w niewielkiej plamie krwi obok głowy świętego – "f. Michela". Może być interpretowany jako "frater Michela", czyli "brat zakonny Michela(ngelo)", lub "facit Michela" – "wykonał Michela(ngelo)". Jest to jedyny obraz podpisany przez artystę.
W oratorium konkatedry, w którym wisiał już obraz "Ścięcie św. Jana Chrzciciela", odbyła się ceremonia wydalenia Caravaggia z zakonu joannitów.

</doc>
<doc id="1793273" url="https://pl.wikipedia.org/wiki?curid=1793273" title="Rio (remiks Nicole Scherzinger)">
Rio (remiks Nicole Scherzinger)

Rio a właściwie Rio (Caress Brazilian Mix) to remiks/cover piosenki zespołu Duran Duran, który wykonuje liderka zespołu Pussycat Dolls - Nicole Scherzinger. Piosenka została wydana do promowania balsamu do ciała Caress Brazilian firmy Unilever. Utwór został wydany w radiu 28 lipca 2008, i jako CD Single w sierpniu tego samego roku. Teledysk pokazuje Scherzinger wykonującą piosenkę w różowej sukience przed tłumem, z kwiatami pojawiającymi się wokół niej, podczas występu na scenie.
Na temat coveru wokalista zespołu Duran Duran Simon Le Bon powiedział: "Kiedy po raz pierwszy dowiedzieliśmy się, że Nicole robi wersję "Rio" dla tej kampanii, uważaliśmy, że to idealne dopasowanie. Ona jest egzotyczna i piękna i ucieleśnia wszystko, co zainspirowało oryginalną wersję. Bo to jest jedna z naszych piosenek a bardzo niewiele osób tworzyło covery (tej piosenki), więc to było wspaniałe dla nas słyszeć nową interpretację."

</doc>
<doc id="1793276" url="https://pl.wikipedia.org/wiki?curid=1793276" title="Emendacja">
Emendacja

Emendacja (, usunięcie błędu, korekta) – termin z krytyki tekstu; poprawka, wprowadzona przez tekstologa w procesie ustalania tekstu dzieła literackiego, oparta na dokumentach (materiały biograficzne, listy, zachowane bruliony, w przypadku dzieł tłumaczonych – oryginalne wydania dzieł) lub innych przesłankach, które uprawniają do ingerencji w tekst autorski. 

</doc>
<doc id="1793279" url="https://pl.wikipedia.org/wiki?curid=1793279" title="Plac biskupa Nankiera we Wrocławiu">
Plac biskupa Nankiera we Wrocławiu

Plac biskupa Nankiera – podłużny plac położony na terenie średniowiecznego Wrocławia, na Starym Mieście. Łączy dziś ul. Szewską na zachodzie z ulicą Piaskową, mierzy około 200 metrów.
Przy placu znajdują się następujące zabytki:

</doc>
<doc id="1793284" url="https://pl.wikipedia.org/wiki?curid=1793284" title="Nikołaj Kujbyszew">
Nikołaj Kujbyszew

Nikołaj Władimirowicz Kujbyszew (ros. Николай Владимироч Куибышев; ur. w Kokczetawie, ob. Kazachstan, zm. 1 sierpnia 1938 w Moskwie) – sowiecki komkor, mianowany na ten stopień w 1935. Brat Waleriana Kujbyszewa.
Życiorys.
Urodzony w rodzinie oficera armii carskiej, uczestnika wojny rosyjsko-japońskiej 1904-1905. Ukończył Omski Korpus Kadetów. W 1912 rozpoczął naukę w Aleksandrowskiej Szkole Oficerskiej, którą ukończył w 1914. Zawodową służbę wojskową rozpoczął w 10 Małorosyjskim pułku grenadierów. Walczył w I wojnie światowej. Dowódca kompanii i batalionu. Kapitan, trzy razy ranny, nagrodzony orderami za waleczność.
W 1917 członek pułkowego Komitetu Rad Delegatów Żołnierskich. Po rewolucji październikowej 1917 wybrany dowódcą pułku. Po klęsce wojsk sowieckich na froncie wyjechał do Moskwy gdzie służył w oddziale radiowym Ministerstwa Poczty. Do Czerwonej Gwardii wstąpił w 1918. Członek Socjaldemokratycznej Partii Robotniczej Rosji(b) od 1918. Od czerwca 1918 członek Najwyższej Inspekcji Wojskowej. W 1919 komisarz, a później dowódca 3 Brygady w 9 Dywizji Strzelców na Froncie Południowym. Od maja dowódca 9 Dywizji. Walczył w wojnie domowej. Był członkiem Wyższego Kolegium Wojskowego, prowadził inspekcje oraz brał udział w przeformowaniu jednostek Armii Czerwonej w województwach Tambowskim i Samarskim. W 1922 ukończył Wyższe Kursy Akademickie. W latach 1923–1925 komendant Wyższej Szkoły Piechoty "Wystrieł". W latach 1925–1926 zastępca dowódcy Frontu Turkiestańskiego, potem dowódca korpusu. W latach 1927–1928 szef Zarządu Dowodzenia Robotniczo Chłopskiej Armii Czerwonej i zastępca dowódcy Moskiewskiego Okręgu Wojskowego.
W latach 1928–1936 dowódca Syberyjskiego Okręgu Wojskowego. W 1937 dowódca Zakaukaskiego Okręgu Wojskowego.
Deputowany do Rady Najwyższej ZSRR 1 kadencji.
Członek Rewolucyjnej Rady Wojskowej ZSRR, od 1934 członek Rady Wojskowej w Ludowym Komisariacie Obrony ZSRR (ministerstwo Obrony). Od 1932 przewodniczący Centralnej Rady Stowarzyszenia Współdziałania Obrony i Budownictwa Lotniczego i Chemicznego ZSRR. Członek Ogónorosyjskiego Komitetu Wykonawczego i Centralnego Komitetu Wykonawczego ZSRR kilku kadencji.
Był członkiem Zarządu i przewodniczącym sekcji poezji i prozy Związku Pisarzy Łotewskiej Sowieckiej Socjalistycznej Republiki.
Aresztowany 2 lutego 1938, podczas wielkiej czystki w Armii Czerwonej, w oparciu o wymuszone zeznania M. Tuchaczewskiego, W. Primakowa i B. Feldmana złożone w poprzednim roku podczas tzw. sprawy Tuchaczewskiego. Torturowany w śledztwie, przyznał się do absurdalnych zarzutów: udziału w antysowieckim, trockistowskim, wojenno-faszystowskim spisku, a także do udziału w szpiegostwie na rzecz Niemiec, Polski, Japonii i Litwy. Sądzony i skazany na śmierć 1 sierpnia 1938, tego samego dnia stracony. Rehabilitowany w 1956.
Trzykrotnie odznaczony Orderem Czerwonego Sztandaru.

</doc>
<doc id="1793291" url="https://pl.wikipedia.org/wiki?curid=1793291" title="Człowiek zwany Flintstonem">
Człowiek zwany Flintstonem

Człowiek zwany Flintstonem / Człowiek zwany Flintstone (ang. "The Man Called Flintstone", 1966) – amerykański pełnometrażowy film animowany z 1966 roku. Spin off serialu "Flinstonowie".
Fabuła.
Tajny agent Rock Slag zostaje ranny podczas pogoni w Bedrock. Szef decyduje się, by na jego miejsce wstawić Freda Flintstone’a, który wygląda dokładnie tak samo, jak Rock Slag. Fred wyrusza do Paryża i Rzymu, gdzie jedzie wraz z żoną Wilmą i przyjaciółmi Betty i Barneyem Rubble’ami. Fred musi powstrzymać tajemniczą Zieloną Gęś przed wprowadzeniem jej diabelskiego planu w życie oraz nie ujawnić swej drugiej tożsamości żonie i przyjaciołom.
Wersja polska.
Wystąpili:
Śpiewali: [[Andrzej Kozioł (piosenkarz)|Andrzej Kozioł]], [[Wojciech Walasik]], [[Zuzanna Madejska]], [[Marcin Jakimiec]], [[Anna Apostolakis]], [[Monika Wierzbicka]], [[Olga Bończyk]], [[Piotr Gogol]], [[Paweł Hartlieb]], [[Wojciech Dmochowski]], [[Adam Krylik]]
Wersja polska: [[Master Film]] na zlecenie [[Warner Bros.]]
Reżyseria: [[Henryka Biedrzycka]]
Dialogi: [[Katarzyna Precigs]]
Dźwięk: [[Anna Barczewska]]
Montaż: [[Agnieszka Kołodziejczyk]]
Kierownictwo produkcji: [[Romuald Cieślak]]
Teksty piosenek: [[Andrzej Brzeski (aktor)|Andrzej Brzeski]]
Opracowanie muzyczne: [[Eugeniusz Majchrzak]]
Linki zewnętrzne.
[[Kategoria:Amerykańskie filmy animowane]]
[[Kategoria:Amerykańskie filmy z 1966 roku]]
[[Kategoria:Filmy animowane z 1966 roku]]
[[Kategoria:Filmy z serii Flintstonowie]]
[[Kategoria:Hanna-Barbera]]
[[Kategoria:Filmy animowane osadzone w czasach prehistorycznych]]
[[Kategoria:Filmy zrealizowane na podstawie seriali telewizyjnych]]

</doc>
<doc id="1793292" url="https://pl.wikipedia.org/wiki?curid=1793292" title="Niżnia Wysoka Gerlachowska">
Niżnia Wysoka Gerlachowska

Niżnia Wysoka Gerlachowska, także Niżnia Wysoka Gierlachowska (słow. "Malá Litvorová veža", niem. "Kleiner Litvorovyturm", węg. "Kis Litvorovytorony") – dość wybitna, drugorzędna turnia o wysokości ok. 2547 m n.p.m. znajdująca się w północnej grani Zadniego Gerlacha, w słowackich Tatrach Wysokich. Leży w ich głównej grani między Wyżnią Wysoką Gerlachowską (dokładniej Gerlachowską Turniczką) a Litworowym Szczytem (między nimi znajduje się jeszcze Wielicka Turniczka). Od Gerlachowskiej Turniczki oddziela ją Wyżnia Łuczywniańska Szczerbina, natomiast od Litworowego Szczytu – Niżnia Łuczywniańska Szczerbina, Wielicka Turniczka i Litworowa Przełęcz.
Na Niżnią Wysoką Gerlachowską nie prowadzą żadne znakowane szlaki turystyczne, dla taterników najciekawsza jest jej północno-zachodnia ściana.
Nazewnictwo.
Nazwa Niżniej Wysokiej Gerlachowskiej i sąsiadującej z nią Wyżniej Wysokiej Gerlachowskiej pochodzi od dawnej nazwy pobliskiego Staroleśnego Szczytu ("Wysoka"). Pierwotnie nazwa "Wysokie Gerlachowskie" dotyczyła Wielickiego i Litworowego Szczytu, jednak z czasem została przeniesiona na te wierzchołki. Nazewnictwo słowackie, niemieckie i węgierskie tyczy się położonej poniżej Doliny Litworowej.
Historia.
Pierwsze wejścia turystyczne:

</doc>
<doc id="1793295" url="https://pl.wikipedia.org/wiki?curid=1793295" title="Spasoasekuracja">
Spasoasekuracja

Spasoasekuracja - pierwsza płyta wydana przez zespół Kanał Audytywny w 2003 roku. 

</doc>
<doc id="1793297" url="https://pl.wikipedia.org/wiki?curid=1793297" title="Islandia na Letnich Igrzyskach Olimpijskich 2008">
Islandia na Letnich Igrzyskach Olimpijskich 2008

Islandię na Letnich Igrzyskach Olimpijskich 2008 reprezentowało 29 zawodników. Jedyny medal – srebrny, zdobyła reprezentacja w piłce ręcznej mężczyzn.
Był to 18. start reprezentacji Islandii na letnich igrzyskach olimpijskich.

</doc>
<doc id="1793299" url="https://pl.wikipedia.org/wiki?curid=1793299" title="Pomniki przyrody w Warszawie">
Pomniki przyrody w Warszawie

 Pomniki przyrody w Warszawie – lista pomników przyrody znajdujących się w granicach administracyjnych miasta stołecznego Warszawy.
We wszystkich dzielnicach Warszawy znajduje się łącznie ok. 500 pomników przyrody. W spisie uwzględnione są m.in. grupy drzew pomnikowych w Ogrodzie Botanicznym oraz w ogrodzie w Wilanowie i Powsinie.
Prócz drzew występuje też kilkanaście stanowisk głazów narzutowych, głównie granitów.
Wykazy pomników przyrody prowadzane przez różne instytucje nie są ze sobą całkowicie zgodne. Czasem w czasie weryfikacji wykazów nie udaje się zidentyfikować obiektu lub okazuje się, że uległ zniszczeniu.
Oprócz pomników przyrody ochronie w Warszawie podlega 12 rezerwatów przyrody, 6 użytków geologicznych i 4 zespoły krajobrazu.

</doc>
<doc id="1793302" url="https://pl.wikipedia.org/wiki?curid=1793302" title="Kale Heywet">
Kale Heywet

Kale Heywet - Kościół Słowo Życia – (Word of Life) Kościół (KHC) jest największym protestanckim i ewangelicznym kościołem w Etiopii.
Liczebność Kościoła Kale Heywet.
Według danych z 2011 roku KHC posiadał 7774 lokalnych kongregacji i ponad 6,7 miliona wiernych. Wyznawców Kościoła Kale Heywet najwięcej jest w Etiopii, ale można ich spotkać również w sąsiednich krajach Etiopii, głównie w Erytrei.
Według danych z 2020 roku liczy ponad 9 mln wiernych, w około 10 tys. zborach.
Linki zewnętrzne.
strona Kościoła Kale Heywet 

</doc>
<doc id="1793304" url="https://pl.wikipedia.org/wiki?curid=1793304" title="Judo na Letnich Igrzyskach Olimpijskich 1992">
Judo na Letnich Igrzyskach Olimpijskich 1992

Wyniki zawodów w judo, które odbyły się podczas LIO 1992 w Barcelonie. Były to pierwsze niedemonstracyjne zawody kobiet na IO.

</doc>
<doc id="1793306" url="https://pl.wikipedia.org/wiki?curid=1793306" title="Parafia Narodzenia Najświętszej Maryi Panny w Kundzinie">
Parafia Narodzenia Najświętszej Maryi Panny w Kundzinie

Parafia pw. Narodzenia Najświętszej Maryi Panny w Kundzinie – rzymskokatolicka parafia należąca do dekanatu Sokółka, archidiecezji białostockiej, metropolii białostockiej.
Historia parafii.
Kundzin otrzymał prawa parafii z nadania króla Zygmunta III Wazy 13 stycznia 1593 roku. Na uposażenie parafii dał on wówczas 9 włók ziemi. Przekazał później parafię jezuitom, którzy sprawowali opiekę duszpasterską. Budowa siedziby parafii zakończyła się w 1856, a w 1930 powiększono ją i zbudowano nowy ołtarz. W czasie wizytacji parafii 19 maja 1931 roku, abp Romuald Jałbrzykowski dokonał konsekracji kościoła i ołtarza.
Miejsca święte.
Pierwszy drewniany kościół został zbudowany w 1562 przez króla Zygmunta Augusta na potrzeby królewskiego dworu myśliwskiego. Nowy kościół wybudowany przez jezuitów (przed 1655), przetrwał do połowy XIX wieku. Dzięki pozwoleniu uzyskanemu w 1851 przez ks. Ignacego Jaworowskiego u gubernatora grodzieńskiego, zbudowano kościół z kamienia polnego. W 1930, dzięki staraniom ks. Witolda Sarosieka, powiększono go i wybudowano nowy ołtarz główny z obrazem "Matki Boskiej Nieustającej Pomocy" z 1936 r. autorstwa Henryka Karnieja, syna Edwarda Karnieja (przedstawiciela przedwojennej szkoły wileńskiej), konsekrowany 19 maja 1931 roku. W latach 1987–1992, z inicjatywy ks. Mariana Cierpika, przeprowadzono generalny remont, m.in. zamieniono drewniany strop na przykrycie żelbetowe.
Zespół kościoła parafialnego wpisany jest do rejestru zabytków nieruchomych woj. podlaskiego pod nr. rej.: A- 490 z 11.01.2013:
Położony jest 10 m od kościoła, założony i poświęcony około 1856 roku, powierzchnia 2 ha.
28 czerwca 2015 roku przy kościele, po mszy św. dziękczynnej z okazji 30. rocznicy święceń kapłańskich proboszcza parafii – ks. Wiesława Wojteczki, odbyło się uroczyste odsłonięcie tablicy upamiętniającej króla Stefana Batorego, który w Kundzinie został opatrzony ostatnimi sakramentami – przed przewiezieniem do pobliskiego Grodna, gdzie wkrótce zmarł (12 grudnia 1586 roku). W kamieniu (obok wizerunku monarchy) wykuty napis brzmi:
"NA PAMIĄTKĘ"
"UDZIELENIA KRÓLOWI"
"STEFANOWI BATOREMU"
"OSTATNICH SAKRAMENTÓW"
"W KUNDZINIE W GRUDNIU 1586 R."
"KUNDZIN 28 VI 2015 R."
Obszar parafii.
W granicach parafii znajdują się miejscowości: 

</doc>
<doc id="1793307" url="https://pl.wikipedia.org/wiki?curid=1793307" title="Ulica Racławicka">
Ulica Racławicka



</doc>
<doc id="1793308" url="https://pl.wikipedia.org/wiki?curid=1793308" title="House of Heroes">
House of Heroes

House of Heroes - amerykański zespół grający rock alternatywny pochodzący z Columbus, Ohio. Są określani mianem zespołu grającego rock chrześcijański, chociaż ich teksty nie zawsze są czysto chrześcijańskie. Do tej pory wydali 4 albumy: What You Want Is Now (2003), House of Heroes (2005), Say No More (2006), and The End Is Not the End (2008). Zespół składa się z czterech osób, które razem nagrywają w studiu, ale występują na żywo tylko w trójkę. Zespół stanowią Tim Skipper, A.J Babcock (nie występuje na żywo) Colin Rigsby, and Jared Rigsby(brat Collina). Jared Rigsby, zastąpił A.J. Babcock na miejscu basisty na koncertach w grudniu 2005, gdyż Babcock był zmęczony koncertowaniem. Babock ciągle jest członkiem grupy, ale tylko nagrywa z nimi nowe utwory.

</doc>
<doc id="1793309" url="https://pl.wikipedia.org/wiki?curid=1793309" title="Październik 2009">
Październik 2009



</doc>
<doc id="1793312" url="https://pl.wikipedia.org/wiki?curid=1793312" title="Towarzystwo Opieki nad Ubogimi, Nerwowo i Umysłowo Chorymi Żydami">
Towarzystwo Opieki nad Ubogimi, Nerwowo i Umysłowo Chorymi Żydami

Towarzystwo Opieki nad Ubogimi, Nerwowo i Umysłowo Chorymi Żydami – towarzystwo dobroczynne, założone w Warszawie w 1906 roku.
Utworzone z inicjatywy warszawskiego psychiatry Adama Wizla, Samuela Goldflama, oraz Ludwika Bregmana, wraz z inżynierem Adolfem Weisblatem, budowniczym lubelskich wodociągów. Rok później, dzięki darowiźnie Zofii Endelmanowej, kupili w Otwocku prawie 17 ha ziemi, gdzie utworzono Zakład dla Nerwowo i Psychicznie Chorych Żydów Zofiówka.
Siedziba Towarzystwa znajdowała się na ul. Granicznej 13. Funkcję prezesa pełnili Samuel Goldflam (1906–1912), Ludwik Bregman (1912–1934) i Dawid Kohan (1934–1939).

</doc>
<doc id="1793315" url="https://pl.wikipedia.org/wiki?curid=1793315" title="Mistrzostwa świata juniorów w boksie">
Mistrzostwa świata juniorów w boksie

Mistrzostwa świata juniorów w boksie ("AIBA World Junior Boxing Championships") − zawody pięściarskie pod egidą AIBA, w których:
1) w latach 1979-2006 startowali zawodnicy w wieku 17-18 lat, a obecnie organizowane są pod nazwą młodzieżowych mistrzostw świata,
2) od 2009 roku startują zawodnicy w wieku 15-16 lat, a w latach 2001-2007 organizowane były pod nazwą mistrzostw świata kadetów.

</doc>
<doc id="1793316" url="https://pl.wikipedia.org/wiki?curid=1793316" title="Aichi E11A">
Aichi E11A

Aichi E11A (w kodzie aliantów: Laura) – japoński samolot rozpoznawczy z okresu II wojny światowej.
Historia.
E11A były stosowane głównie na początku II wojny światowej jako samoloty rozpoznania nocnego. W marynarce samolot otrzymał oznaczenie Typ 98 i był bardzo podobny do Typu 96 – E110A, raportowanym przez aliantów jako Hank. E11A były głównie wykorzystywane przez krążowniki i pancerniki do rozpoznania nocnego. Później, były wykorzystywane do patroli, komunikacji i transportu.
Opis konstrukcji.
E11A był dwupłatową łodzią latającą, napędzaną przez 620 KM (455 kW) silnik 91 Aichi Typ 22. Załogę stanowiły trzy osoby. Zbudowano 17 maszyn tego typu.

</doc>
<doc id="1793317" url="https://pl.wikipedia.org/wiki?curid=1793317" title="Niżnia Gerlachowska Przełączka">
Niżnia Gerlachowska Przełączka

Niżnia Gerlachowska Przełączka, także Niżnia Gierlachowska Przełączka (słow. "Nižná Gerlachovská lávka") – przełączka znajdująca się w północnej grani Zadniego Gerlacha w słowackich Tatrach Wysokich. Leży ona w ich głównej grani i oddziela Wyżnią Wysoką Gerlachowską od Niżniej Wysokiej Gerlachowskiej (dokładnie od Gerlachowskiej Turniczki). Na siodło tej przełęczy nie prowadzi żaden znakowany szlak turystyczny.
Ponad Niżnią Gerlachowską Przełączką góruje niepozorna Gerlachowska Turniczka, która oddziela ją od sąsiedniej Wyżniej Łuczywniańskiej Szczerbiny. Obie te przełączki traktowano niegdyś jako jedną i wspólnie figurowały pod nazwą Gerlachowska Przełączka.
Historia.
Pierwsze wejścia turystyczne:

</doc>
<doc id="1793319" url="https://pl.wikipedia.org/wiki?curid=1793319" title="Ilona Czamańska">
Ilona Czamańska

Ilona Czamańska (ur. 2 listopada 1951 w Poznaniu) – polska historyczka i bałkanistka, profesor Uniwersytetu im. Adama Mickiewicza w Poznaniu.
Życiorys.
Córka Wojciecha Szulca i Ksawery Bukowskiej. W 1974 ukończyła studia historyczne na Wydziale Historycznym UAM w Poznaniu, a w 1982 obroniła pracę doktorską (promotor Janusz Pajewski). W 1997 uzyskała stopień doktora habilitowanego na podstawie rozprawy: "Mołdawia i Wołoszczyzna wobec Polski, Węgier i Turcji w XIV i XV wieku". 19 lutego 2014 uzyskała tytuł profesorski. 
W 1999 była stypendystką Fundacji im. Lanckorońskich, prowadząc badania w Wiedniu. Jej zainteresowania naukowe koncentrują się wokół dziejów Europy Środkowej i Południowo-Wschodniej, głównie w XIV–XVIII wieku. W 1998 ukazał się w jej tłumaczeniu "Latopis Ziemi Mołdawskiej" Mirona Costina.
W latach 2007-2019 pełniła funkcję kierownika Zakładu Bałkanistyki w Instytucie Historii UAM, a także przewodniczącej Komisji Bałkanistyki działającej przy poznańskim oddziale Polskiej Akademii Nauk. Jest redaktorką naczelną pisma "Balcanica Posnaniensia. Acta et studia". Była promotorką trzech rozpraw doktorskich.

</doc>
<doc id="1793322" url="https://pl.wikipedia.org/wiki?curid=1793322" title="Młodzieżowe mistrzostwa świata w boksie mężczyzn">
Młodzieżowe mistrzostwa świata w boksie mężczyzn

Młodzieżowe mistrzostwa świata w boksie ("AIBA Youth World Championships") – zawody organizowane co dwa lata pod egidą AIBA. Startują w nich pięściarze w wieku 17-18 lat. Mistrzostwa odbywają się od 2008 roku, zastąpiły organizowane od 1979 roku mistrzostwa świata juniorów.

</doc>
<doc id="1793324" url="https://pl.wikipedia.org/wiki?curid=1793324" title="Szminka w wielkim mieście">
Szminka w wielkim mieście

Szminka w wielkim mieście (tytuł oryg. "Lipstick Jungle") – amerykański serial telewizyjny nadawany w latach 2008-2009 przez stację NBC, na kanwie książki Candace Bushnell pod tym samym tytułem. W Polsce serial wyemitowała stacja TVP 1. Oficjalna decyzja o zakończeniu emisji "Szminki w wielkim mieście" zapadła w pierwszym kwartale 2009 roku, o czym 28 marca '09 poinformował tygodnik "Entertainment Weekly".
Zarys fabuły.
Serial, którego akcja osadzona jest w Nowym Jorku, ukazuje losy trzech przyjaciółek: Victory Ford, projektantki mody, Nico Reilly, redaktor naczelnej magazynu "Bonfire", oraz Wendy Healy, byłej szefowej wytwórni filmowej Parador Pictures, obecnie produkującej projekty niezależne.

</doc>
<doc id="1793325" url="https://pl.wikipedia.org/wiki?curid=1793325" title="Eduard Profittlich">
Eduard Profittlich

Eduard Profittlich SJ (ur. 11 września 1890 w Birresdorfie w Niemczech, zm. 22 lutego 1942 w Kirowie) – niemiecki duchowny rzymskokatolicki, jezuita, arcybiskup tytularny, administrator apostolski Estonii w latach 1931–1942, sługa boży Kościoła katolickiego.
Życiorys.
Dzieciństwo, młodość, wykształcenie.
Edward Profittlich urodził się w 1890 w Birrendorfie, na zachodzie Niemiec. Był ósmym z dziesięciorga dzieci pary rolników: Doroty z domu Seiwert (1850–1913) i Markusa Profittlich (1846–1920).
Po ukończeniu szkoły ludowej w Leimersdorfie został przygotowany w 1904 przez miejscowego proboszcza do podjęcia dalszej nauki w progimnazjum w Ahrweiler. Stamtąd przeniósł się na Wielkanoc 1909 do szkoły w Linzu, którą ukończył w 1912 otrzymując świadectwo dojrzałości.
Podobnie jak jego brat, Peter (1878–1915), który zmarł jako misjonarz w Brazylii, zamierzał zostać księdzem. Jego rodzice chcieli, żeby został kapłanem diecezjalnym, aby im pomagał w nagłych sytuacjach, lecz ostatecznie 11 kwietnia 1913 wstąpił do zakonu zakonu jezuitów. W czasie I wojny światowej pracował po przeszkoleniu w szpitalu jako pielęgniarz i asystent chirurgiczny.
27 sierpnia 1922 otrzymał święcenia kapłańskie. Następnie kontynuował naukę na rzymskim Papieskim Instytucie Wschodnim. Zgodził się wstąpić do misji katolickiej w Rosji, stąd też został wysłany na studia przygotowawcze do Krakowa, gdzie w czerwcu 1923 obronił doktorat z filozofii, a rok później z teologii.
Początki pracy duszpasterskiej.
W sierpniu 1925 został misjonarzem krajowym w Niemczech, udzielając rekolekcji w różnych częściach kraju, m.in. w Opolu. W marcu 1928 został przeniesiony do Hamburgu, gdzie był duszpasterzem dla emigrantów z Polski. Tam też 2 lutego 1930 złożył śluby wieczyste. Wszędzie gdzie pracował, spotykał się z uznaniem wielu ludzi, głównie ze względu na swoje zaangażowanie i ciężką pracę.
4 grudnia 1930 został mianowany proboszczem parafii Świętych Apostołów Piotra i Pawła w Tallinnie przez administratora apostolskiego Estonii, abpa Antonio Zecchiniego. Wpływ na to miała jego dobra znajomość języka polskiego i spraw polskich. Ludność pochodzenia polskiego stanowiła większość katolików mieszkających w Estonii.
Administrator apostolski Estonii.
11 maja 1931 został mianowany administratorem apostolskim w Estonii. Największym problemem Kościoła katolickiego w tym kraju była niewielka liczna wiernych, ich wielojęzyczność oraz rozproszenie. Nowy administrator opracował szybko plan rozwoju Kościoła katolickiego oraz zaangażował się w działalność duszpasterską. Szczególną popularnością cieszyły się jego kazania na które przychodzili również wierni innych wyznań.
Rozpoczął wydawanie pierwszego w kraju tygodnika kościelnego "Monatsblatt Kirikou Elu", który szczególnie był czytany przez estońską inteligencję. Stale wzrastała liczba wiernych oraz zakładane były nowe parafie w: Narvie, Pärnu, Rakvere, Petseri, Valga i Kiviõli. W 1934 obsługiwane były one przez dziesięciu księży katolickich oraz polskie i czeskie siostry zakonne. Szczególny nacisk Edward Profittlich kładł na religijne wychowanie młodzieży, które było możliwe dzięki prowadzonym przez Kościół lekcją religii, prowadzonych w czterech szkołach oraz gdzie zajmował się regularne lekcje religii, którą wydawane w siedmiu językach, w czterech różnych szkołach.
28 września 1933 papież Pius XI mianował go w zamian za jego zasługi protonotariuszem apostolskim podczas prywatnej audiencji w Watykanie. Udało mu się zakończyć negocjacje z rządem i zawrzeć konkordat w 1935, na mocy którego potwierdzono prawny status administracji apostolskiej w Estonii. 27 grudnia 1936 został mianowany arcybiskupem tytularnym Hadrianopolis w Haemimonto. Konsekracja biskupia odbyła się 27 grudnia 1936 w kościele parafialnym św. Piotra i Pawła w Tallinnie.
Po dalszych latach owocnej pracy w Estonii we wrześniu 1939 wybuchła II wojna światowa. Rok później doszło do aneksji Estonii przez Związek Radziecki. Sytuacja Kościoła uległa całkowitemu pogorszeniu, a księżą i wierni byli prześladowani przez komunistów. Całą tę sytuację opisał w liście do papieża. W tym czasie ambasada niemiecka w Tallinnie nalegała, aby przyjął ponownie obywatelstwo niemieckie i zrzekł się estońskiego, na co arcybiskup się nie zgodził.
Aresztowanie.
Fala prześladowań nasiliła się w 1941 60 tysięcy osób wywieziono na Syberię, uwięziono, torturowano, a następnie zamordowano. W kilka dni po agresji III Rzeszy na ZSRR, 27 czerwca 1941 do arcybiskupa przybyło ośmiu funkcjonariuszy NKWD, który o godzinie 2:00 rozpoczęli przeszukiwanie domu arcybiskupa przez kilka godzin Zarekwirowano kilka przedmiotów biskupa, korespondencję urzędową, kartotekę parafialną i oskarżono go o szpiegostwo na rzecz Niemiec, a następnie aresztowano i wyprowadzono z budynku.
Ostatnie miesiące życia.
Po kilku godzinach, najczęściej nocnych przesłuchań, 14 października 1941 przygotowano akt oskarżenia w Kirowie, w którym był oskarżony o prowadzenie "antysowieckiej agitacji" poprzez "wykorzystywanie uczuć religijnych mas" dla siania "nienawiści do ZSRR i partii komunistycznej". Ponadto zarzucano mu szpiegostwo na rzecz III Rzeszy, przedstawiając jako dowód jego wizyty w ambasadzie w Tallinnie. Po kolejnych przesłuchaniach, 17 października przedstawiono mu kolejny dowód, którym były "antysowieckie rozmowy" ze współwięźniem. Edward Profittlich cały czas uważał, że jest niewinny.
25 października 1941 rozpoczął się proces, który zakończył się uznaniem księdza za winnego. Apelował jeszcze do Sądu Najwyższego ZSRR, jednak jego apelacja została ona odrzucona. Został skazany na 5 lat pozbawienia wolności i pracę w obozie pracy w Kirowie, gdzie zmarł 22 lutego 1942.
Tajemnica śmierci arcybiskupa.
Od dnia aresztowania przez 50 lat nie znano dalszych losów arcybiskupa. Podejrzewano, że był więziony w Ufie, a później w Kazaniu. Nawet poszukiwania członków jego rodziny nie wniosły nic nowego do sprawy. Przełomowy okazał się rok 1990, kiedy Estonia odzyskała niepodległość (30 marca). 12 czerwca 1990 Sąd Najwyższy poinformował Kościół katolicki o losie arcybiskupa. 21 listopada 1941 został on skazany na śmierć, a 22 lutego 1942 zmarł w Kirowie. Jednocześnie sąd dokonał całkowitej rehabilitacji duchownego. Otworzono też archiwa, w których znajdowały się dokumenty sprawy arcybiskupa.
Beatyfikacja.
Konferencja Biskupów Federacji Rosyjskiej w dniu 30 stycznia 2002 wszczęła procedurę procesu beatyfikacyjnego abp Edwarda Profittlicha. 31 maja 2003 w Petersburgu oficjalnie otworzono proces beatyfikacyjny, którego postulatorem został prałat Bronisław Czaplicki.

</doc>
<doc id="1793330" url="https://pl.wikipedia.org/wiki?curid=1793330" title="Rio de Janeiro 2016">
Rio de Janeiro 2016



</doc>
<doc id="1793334" url="https://pl.wikipedia.org/wiki?curid=1793334" title="Mistrzostwa świata juniorów w badmintonie">
Mistrzostwa świata juniorów w badmintonie

Mistrzostwa świata juniorów w badmintonie – zawody w badmintonie organizowana co dwa lata (od 2006 roku co roku) pod egidą Międzynarodowej Federacji Badmintona (BWF). W zawodach startują zawodnicy w wieku juniorskim (do lat 19). Mistrzostwa odbywają się od 1992 roku.

</doc>
<doc id="1793335" url="https://pl.wikipedia.org/wiki?curid=1793335" title="Paul Préboist">
Paul Préboist

Paul Préboist (ur. 21 lipca 1927 w Marsylii, zm. 4 marca 1997 w Paryżu) – francuski aktor.
Niezwykle charakterystyczny francuski aktor, który w ciągu 45 lat (1947-92) kariery zagrał w ponad 120 filmach. W Polsce najbardziej kojarzony jest z drugoplanowych ról w kilku komediach z Louisem de Funesem.
Na początku lat 90 wycofał się z aktorstwa. Zmarł w 1997 roku w wieku 70 lat. Jest pochowany na cmentarzu w Couilly-Pont-aux-Dames.

</doc>
<doc id="1793339" url="https://pl.wikipedia.org/wiki?curid=1793339" title="Szwajcaria na Letnich Igrzyskach Olimpijskich 2008">
Szwajcaria na Letnich Igrzyskach Olimpijskich 2008

Szwajcarię na Letnich Igrzyskach Olimpijskich 2008 reprezentowało 84 zawodników w 20 dyscyplinach.
Był to 26. start reprezentacji Szwajcarii na letnich igrzysk olimpijskich. Szwajcaria uczestniczyła we wszystkich igrzyskach olimpijskich czasów nowożytnych.

</doc>
<doc id="1793340" url="https://pl.wikipedia.org/wiki?curid=1793340" title="Mistrzostwa świata juniorów w judo">
Mistrzostwa świata juniorów w judo

Mistrzostwa świata juniorów w judo − zawody organizowane co rok (z przerwami) pod egidą Międzynarodowej Federacji Judo (IJF). Startują w nich zawodnicy w wieku juniorskim (poniżej 21 lat). Mistrzostwa odbywają się od 1974 roku.

</doc>
<doc id="1793343" url="https://pl.wikipedia.org/wiki?curid=1793343" title="Mistrzostwa świata kadetów w judo">
Mistrzostwa świata kadetów w judo

Mistrzostwa świata kadetów w judo – impreza rangi mistrzostw świata organizowana co dwa lata pod egidą Światowej Federacji Judo (IJF).
W pierwszych dwóch edycjach (2009 i 2011) startowali zawodnicy i zawodniczki do lat 17, od edycji trzeciej (2013) zwiększono limit wiekowy do lat 18.

</doc>
<doc id="1793351" url="https://pl.wikipedia.org/wiki?curid=1793351" title="Gemballa">
Gemballa

Gemballa – niemieckie przedsiębiorstwo branży motoryzacyjnej, zajmujące się tuningiem samochodów marki Porsche.
Przedsiębiorstwo założone zostało w 1981 roku przez Uwe Gemballę, a jego siedziba mieści się w Leonbergu, w Badenii-Wirtembergii. W lutym 2010 roku ogłoszono upadłość firmy, a następnie, w sierpniu 2010 roku po wykupieniu znaku towarowego przez Andreasa Schwarza przedsiębiorstwo otwarto na nowo. Nowy właściciel został dyrektorem wykonawczym.
Założyciel firmy, Uwe Gemballa w tajemniczych okolicznościach zniknął w lutym 2010 roku w Republice Południowej Afryki, od tamtego czasu tylko raz nawiązując kontakt ze swoją żoną. 28 września 2010 roku południowoafrykańska policja odnalazła zafoliowane ciało na zachód od Pretorii, które po porównaniu z kartą dentystyczną zidentyfikowano jako zwłoki Uwe Gemballi.

</doc>
<doc id="1793353" url="https://pl.wikipedia.org/wiki?curid=1793353" title="Gliwickie Zakłady Urządzeń Technicznych">
Gliwickie Zakłady Urządzeń Technicznych

Gliwickie Zakłady Urządzeń Technicznych S.A. - przedsiębiorstwo o formie prawnej spółki akcyjnej, z siedzibą w Gliwicach przy ulicy Robotniczej 2. Zakłady kontynuują między innymi ponad dwustuletnią tradycję odlewnictwa, zapoczątkowaną przez Królewską Odlewnię Żeliwa w Gliwicach.
Informacje ogólne.
Przedsiębiorstwo zajmuje się budową maszyn i urządzeń oraz odlewnictwem przemysłowym i artystycznym.
Historia.
Gliwickie Zakłady Urządzeń Technicznych GZUT jako przedsiębiorstwo państwowe powstały w 1945 roku z połączenia 15 różnych zakładów, produkujących szeroki wachlarz artykułów przemysłowych. Zakładem wiodącym była dawna Królewska Odlewnia Żeliwa. Około 1950 r. profil działalności zakładu objął dwa główne kierunki. Kierunek związany z odlewnictwem wyspecjalizował się w produkcji różnego rodzaju pomp, głównie dla przemysłu okrętowego. Opracowano również technologię lania kul żeliwnych do młynów kulowych. Istotne stały się również osiągnięcia działu odlewnictwa artystycznego, w którym powstawały rozmaite odlewy brązowe, od niewielkich tablic pamiątkowych po największe pomniki. Kierunek związany z konstrukcjami stalowymi podjął produkcję szerokiej gamy suwnic, dźwigów i żurawi portowych.
W 1991 roku majątek i tradycje przedsiębiorstwa państwowego przejęły Gliwickie Zakłady Urządzeń Technicznych S.A.
Zakłady.
Niektóre z dawniejszych dzieł wykonanych w gliwickiej odlewni prezentowane są w Muzeum Odlewnictwa Artystycznego w Gliwicach.

</doc>
<doc id="1793354" url="https://pl.wikipedia.org/wiki?curid=1793354" title="Pośrednia Gerlachowska Przełączka">
Pośrednia Gerlachowska Przełączka

Pośrednia Gerlachowska Przełączka, także Pośrednia Gierlachowska Przełączka (słow. "Prostredná Gerlachovská lávka", "Lavínové sedlo") – wybitna przełączka znajdująca się w głównej grani słowackich Tatr Wysokich. Leży ona w północnej grani Zadniego Gerlacha i oddziela Gerlachowską Kopę od Wyżniej Wysokiej Gerlachowskiej. Na siodło Pośredniej Gerlachowskiej Przełączki nie prowadzą żadne znakowane szlaki turystyczne, dostępna jest jedynie dla taterników.
Jeszcze przed pierwszym wejściem turystycznym na szczycie byli żołnierze (być może z przewodnikami) w celu dokonania pomiarów kartograficznych.
Historia.
Pierwsze wejścia turystyczne:

</doc>
<doc id="1793355" url="https://pl.wikipedia.org/wiki?curid=1793355" title="Pamiętniki wampirów (serial telewizyjny)">
Pamiętniki wampirów (serial telewizyjny)

Pamiętniki wampirów (oryg. "The Vampire Diaries") – amerykański serial fantastyczny stworzony na podstawie serii powieści L.J. Smith pt. "Pamiętniki wampirów". W Stanach Zjednoczonych był emitowany na kanale The CW od 10 września 2009 roku do 10 marca 2017 roku przez osiem sezonów.
W Polsce serial emitowany był na kanałach nFilm HD (sezony 1-2), nPremium (sezon 3), a także TVN i TVN7. Od lutego 2016 roku serial dostępny był na platformie Netflix Polska.
Fabuła.
Cztery miesiące po tragicznym wypadku samochodowym, w którym giną rodzice 17-letniej Eleny Gilbert (Nina Dobrev) i jej 15-letniego brata Jeremy’ego (Steven R. McQueen) rodzeństwo ciągle próbuje poradzić sobie ze smutkiem i iść naprzód. Z początkiem nowego roku szkolnego, Elena i jej przyjaciele są zafascynowani nowym przystojnym i tajemniczym uczniem Stefanem Salvatore (Paul Wesley). Stefan i Elena natychmiast zwracają na siebie uwagę. Elena nie ma pojęcia, że Stefan jest wampirem, starającym się żyć spokojnie wśród ludzi. Jego brat Damon (Ian Somerhalder) jest uosobieniem przemocy i brutalności. Dwaj bracia toczą wojnę o duszę Eleny i jej przyjaciół, rodziny i mieszkańców małego miasteczka Mystic Falls w stanie Virginia.
Sezony.
Sezon 1 (2009–2010).
Pierwsza część sezonu skupia się na przedstawieniu wampirów, szczególnie na życiu dwóch braci – Stefana i Damona Salvatore’ów, którzy powrócili do swojego rodzinnego miasta Mystic Falls po długim okresie nieobecności. Stefan chce zdobyć serce Eleny, natomiast Damon pragnie przywrócić do życia swoją dawną miłość, Katherine, uwięzioną w grobowcu. Elena jest sobowtórem Katherine, dzięki czemu przebiegła Katherine może się podszywać pod niczego nieświadomą Elenę. Pojawia się też wątek Vicki Donovan, jej przemiany w wampira oraz śmierci. Druga część sezonu skupia się na uwolnionych z grobu wampirach, lecz wśród nich nie ma Katherine. Uwolnione wampiry planują zemstę na rodzinach założycieli i próbują odzyskać swoje miasto. Powstrzymuje ich tylko wampirzyca Pearl, która po uwolnieniu jej przez córkę Anne z grobowca, nie pragnie zemsty, tylko spokojnego życia.
Sezon 2 (2010–2011).
Drugi sezon skupia się głównie na Katherine Pierce i przyczynach jej powrotu do Mystic Falls, jest dużo retrospekcji z życia Katherine, np. zabójstwo jej rodziny w Bułgarii, narodziny dziecka, które musiała oddać oraz jej uczucia do Stefana i Damona. W tym sezonie pojawia się wątek wilkołaków oraz kamienia, dzięki któremu wilkołaki mogłyby kontrolować swoje przemiany. Poznajemy również rodzinę Mikaelsonów – tak zwanych Pierwotnych, pierwszych wampirów.
Sezon 3 (2011–2012).
Trzeci sezon przynosi więcej informacji o rodzinie Pierwotnych. Pojawia się cała piątka rodzeństwa – Klaus (który jest hybrydą – pół wilkołakiem-pół wampirem), Elijah, Rebekah, Kol oraz Finn. Ich ojciec również jest wampirem, ale od wieków próbuje zabić swoje dzieci (ponieważ gdy umiera Pierwotny, umiera cała jego linia, czyli wszystkie wampiry które powstały dzięki niemu). W tym sezonie jest też wątek miłości Klausa do Caroline. W ostatnim odcinku Elena zostaje przemieniona w wampira.
Sezon 4 (2012–2013).
Sezon czwarty to poszukiwanie leku na wampiryzm po tym, jak Elena została wampirem po wypadku na moście oraz zerwanie nadnaturalnej więzi Eleny i Damona, przez którą Elena zachowuje się tak jak każe jej Damon. Elena wyłącza człowieczeństwo po śmierci Jeremy'ego (który później zostaje wskrzeszony i staje się jednym z Pięciu, członkiem bractwa, które od setek lat poluje na wampiry). Pierwotni zaś wyjeżdżają do Nowego Orleanu. Dzięki czarowi Bonnie wszystkie zmarłe nadnaturalne stworzenia mogą wrócić do Mystic Falls po tym, jak tajemniczy Silas został obudzony po 2000 latach. Pod koniec Elena ponownie włącza swoje uczucia i wyznaje miłość Damonowi, okazuje się też, że Stefan jest "cieniem" Silasa.
Sezon 5 (2013–2014).
W sezonie piątym dowiadujemy się o Podróżnikach – czarownikach, którzy prowadzą koczowniczy tryb życia. Poznajemy Qetsiyah, pradawną czarownicę, która jest byłą narzeczoną Silasa. Oboje należeli do grupy Podróżników. Dowiadujemy się więcej o Drugiej Stronie, którego kotwicą (osoba, która umrze, przechodzi przez kotwicę) jest Amara – miłość życia Silasa, była służąca Tessy i protoplasta linii sobowtórów (kolejno Tatii, Katherine i Eleny). Katherine ratując się przed zbliżającą się śmiercią staje się „pasażerem” w ciele Eleny. Bonnie aby wrócić do żywych i nie pozwolić do zniknięcia drugiej strony staje się kotwicą. W 5 sezonie poznajemy córkę Katherine – Nadię oraz jej historię. W tym sezonie umiera Katherine, a wraz z nią jej córka ugryziona przez hybrydę – Tylera. Damon spotyka swojego przyjaciela – Enzo, z którym był uwięziony i torturowany przez 5 lat przez doktora Whitmoora. Druga Strona przestaje istnieć, a wraz z nią ginie Damon i Bonnie.
Sezon 6 (2014–2015).
Ten sezon skupia się na czarownicach i sabatach. Głównie na Sabacie Bliźniąt i głównym antagoniście – Kaiu. Damon i Bonnie przenoszą się do więziennego świata, którym okazuje się być rok 1994. Poznają tam Malachaia Parkera, brata Liv i Luke'a oraz Jo (nową miłość Alarica). Kai po wydostaniu się z więzienia sieje zamęt i domaga się połączenia. W ostateczności łączy się z Lukiem, wygrywa i zabiera moc oraz jego uczucia. Pod koniec swojego życia, zmienia się w wampira, jednak zostaje zabity przez Damona. W tym sezonie poznajemy matkę braci Salvatore – Lilian. Lily jest rozpruwaczem i została zamknięta (podobnie jak Kai) w więziennym świecie w 1903. Domaga się odzyskania jej „rodziny” heretyków – wampirów z mocami czarownic. W 6 sezonie na raka umiera Liz Forbes, przez co Caroline wyłącza uczucia, za nią zmuszony Stefan, z którym rozpoczyna wątek miłosny. Odchodzi Elena, której życie zostało połączone z Bonnie (jak długo będzie żyła Bonnie, tak Elena nie może się obudzić). Damon musi przeżyć bez miłości swojego życia kilkadziesiąt lat. W ostatniej scenie widzimy prawdopodobnie Mystic Falls lata później, opustoszałe i zmasakrowane, a na wieży zerkającego na nie Damona.
Sezon 7 (2015-2016).
Pierwsza połowa sezonu skupia się na heretykach, wampirach z mocami czarownic oraz Lily Salvatore. Poznajemy heretyków: Malcolma, Beau, Mary Louise, Norę, Valerie oraz Oscara. Lily chce ożywić swoją dawną miłość – Juliana. Z tego względu chce wejść w posiadanie Kamienia Feniksa, którego Alaric próbował użyć na Jo. Kamień powoduje, że dusza wampira jest uwięziona w środku, a powracając do ciała, może wrócić ktoś inny. Jest zawarty wątek Valerie, która była pierwszą miłością Stefana oraz jej ciąży, którą straciła przez Juliana. Widzimy miłość Enzo do Lily, jej śmierć, rozwijające się uczucia Bonnie i Enzo oraz ciążę Caroline, która nosi dzieci Alarica. W ostatniej scenie pierwszej połowy sezonu dusze Damona i Stefana zostają wciągnięte do Kamienia Feniksa. W następnych latach bracia będą musieli zmierzyć się z legendarną łowczynią wampirów, która ściga Stefana.
Sezon 8 (2016-2017).
Damon i Enzo pod wpływem tajemniczej istoty mordują kolejnych ludzi. Bonnie, Caroline i Stefan próbują ich powstrzymać oraz przywrócić do poprzedniego stanu. Bonnie będzie jednak bardzo trudno bez jej magii. W domu Alarica pojawi się Seline, nowa niania bliźniaczek. Kobieta ma być nową ukochaną Saltzmana i wielką obrończynią jego dzieci. Niestety okazuje się, że tą tajemniczą istotą jest syrena – Sybil, która służy samemu diabłu – Cadowi. Syrena próbuje opanować umysł Damona i pragnie zmienić jego podświadomość, w której znajduje się nikt inny jak jego ukochana Elena. Damon pod wpływem syreny zabija Tylera. Matt Donovan należy do rodziny Maxwell, która zbudowała dzwon, który miał być wykorzystany przeciwko diabłu. W trakcie świąt Bożego Narodzenia Caroline daje Damonowi naszyjnik Eleny, aby mógł przypomnieć sobie co do niej czuł. W tym czasie Stefan oddaje swą duszę diabłu za uwolnienie jego i jego brata za rok jak przestaną zabijać złe dusze i wysyłać je do piekła, Stefan staje się rozpruwaczem, a Damon zaczyna rozumieć co się dzieje. Damon włącza w końcu człowieczeństwo. Cadowi się to nie podoba i każe dokonać wyboru obu braciom – zabić 100 ludzi w ciągu dnia albo ukochaną swego brata. Stefan chce zabić Elenę, Damon pragnie go powstrzymać, jednak Stefan dociera na miejsce i zabija Enzo, a Bonnie wstrzykuje mu lekarstwo na wampiryzm. Stefan staje się człowiekiem. Bonnie cierpiąc przez przypadek stworzyła drugą stronę, gdzie schowała duszę Enzo przed diabłem. Stefan zaczyna mieć wyrzuty sumienia, a jego starzy wrogowie i ludzie, których kiedyś zahipnotyzował, pragną go zabić. Damon w tym czasie stara się znaleźć broń z Alarickiem na diabła. Kiedy Matt bił dzwonem jedenaście razy – Kai wydostał się z piekła.
Produkcja.
5 lutego 2009 roku Variety ogłosiło, że The CW zamówiło odcinek pilotażowy, którego fabuła miałaby opierać się na podstawie serii książek "Pamiętniki wampirów". Za produkcję odpowiada firma Alloy Entertainment, a Kevin Williamson, Julie Plec, Les Morgenstein oraz Bob Levy zostali producentami wykonawczymi serii. 19 maja 2009 roku stacja oficjalnie zamówiła serię na sezon 2009-2010.
Druga seria miała swoją premierę 9 września 2010.
26 kwietnia 2011 roku The CW zamówiło trzeci sezon serialu. Trzecia seria miała swoją premierę 15 września 2011.
11 lutego 2013 roku stacja oficjalnie zamówiła czwartą serię na sezon 2013-2014.
11 lutego 2013 serial został prolongowany do piątej serii, której premiera odbyła się 3 października 2013 roku.
13 lutego 2014 stacja The CW oficjalnie zamówiła szósty sezon serialu. 11 stycznia 2015 roku ogłoszono, że Steven R. McQueen (Jeremy Gilbert) opuści serial w 14. odcinku szóstego sezonu. 6 kwietnia 2015 roku podano do wiadomości, że Nina Dobrev, odgrywająca rolę głównej bohaterki Eleny Gilbert, oraz Michael Trevino odgrywający rolę Tylera Lockwooda opuszczą serial po szóstym sezonie.
11 stycznia 2015 roku The CW ogłosiła przedłużenie serialu o siódmy sezon. Dobrev nagrała narrację na potrzeby finałowego odcinka sezonu siódmego.
11 marca 2016 roku stacja The CW ogłosiła przedłużenie produkcji serialu o 8 sezon, natomiast 23 lipca tego samego roku podano do wiadomości, że będzie to ostatnia seria, która będzie składała się tylko z 16 odcinków. Ósma seria miała swoją premierę 21 października 2016.

</doc>
<doc id="1793356" url="https://pl.wikipedia.org/wiki?curid=1793356" title="Stephen O’Reilly">
Stephen O’Reilly

Stephen O’Reilly (ur. 10 lipca 1973 w Bostonie) – amerykański aktor i muzyk.
Kompozytor muzyki filmowej oraz frontman i gitarzysta rockowej grupy Tammany Hall NYC, dla której także komponuje utwory i pisze do nich teksty. Jego twórczość wykorzystano między innymi w serialach "Seks w wielkim mieście" oraz "Hoży doktorzy". Jako aktor zagrał w filmach "To jest morze" ("This Is the Sea", 1997), "Morderstwo w sieci" ("My Little Eye", 2002), "Książę i ja" ("The Prince and Me", 2004) i "Niania w Nowym Jorku" ("The Nanny Diaries", 2007).

</doc>
<doc id="1793362" url="https://pl.wikipedia.org/wiki?curid=1793362" title="Kelenken">
Kelenken

Kelenken – rodzaj dużego drapieżnego ptaka z rodziny Phorusrhacidae, obejmującej również m.in. fororaka. Osiągał prawdopodobnie ponad trzy metry wzrostu, miał też największą czaszkę spośród wszystkich znanych ptaków – mierzyła ponad 71 cm długości. Gatunek typowy rodzaju, "Kelenken guillermoi", został opisany przez Sarę Bertelli i współpracowników w 2007 roku, w oparciu o niemal kompletną czaszkę i kilka kości kończyn (BAR 3877-11) pochodzących z datowanych na środkowy miocen, około 15 milionów lat, osadów formacji Collón Curá w północno-zachodniej Patagonii. Nazwa rodzajowa "Kelenken" odnosi się do straszliwego ducha z wierzeń plemienia Indian Tehuelczów.

</doc>
<doc id="1793365" url="https://pl.wikipedia.org/wiki?curid=1793365" title="Królewska Odlewnia Żeliwa w Gliwicach">
Królewska Odlewnia Żeliwa w Gliwicach

Królewska Odlewnia Żeliwa w Gliwicach (niem. Königlich Preußische Eisengießerei) – gliwicka odlewnia, nazywana również Hutą Gliwicką lub Starą Hutą, była jednym z najnowocześniejszych zakładów tego typu w Europie końca XVIII wieku.
Historia.
Huta założona została w 1796 roku, natomiast początki odlewni sięgają roku 1798, kiedy to gliwickiej hucie uruchomiono gisernię. Pierwszym głównym projektantem huty został architekt Johann Friedrich Wedding. Była ona drugą najstarszą w całych Prusach (po Królewskiej Hucie "Malapane" - dziś Huta Małapanew w Ozimku, najdłużej działającej, bo od 1754 roku). Od początku istnienia huty pracował w niej radca hutniczy (niem. "Hüttenrat") Ephraim Ludwig Gottfried Abt (1752-1819). 10 listopada 1796 r. na podstawie opracowanego przez niego procesu przeprowadzono w Hucie Gliwickiej pierwszy wytop stali z wykorzystaniem koksu. Zakład współpracował z podobnymi zakładami "Malapane" (Ozimek), Berlinie i Sayn niedaleko Koblencji (dziś w granicach miasta Bendorf). W XIX wieku gliwicka odlewnia była renomowanym zakładem, znanym w całej Europie, o bardzo szerokim profilu działalności. Z zakładem związany był wówczas Theodor Erdmann Kalide, autor m.in. pomnika "Chłopiec z łabędziem" w Chorzowie, czy gliwickich monumentów "Lew czuwający" i "Dziewczyna z lirą". Obok monumentalnych dzieł, jak rzeźby czy pomniki, wytwarzała odlewy dekoracyjne – świeczniki, kałamarze, krzyże nagrobne, a także miniatury pomników. Królewska Odlewnia Żeliwa była pierwszym zakładem, któremu zlecono wykonanie najwyższego niemieckiego odznaczenia wojskowego – Żelaznego Krzyża. W okresie I wojny światowej produkowano tu tzw. "czarną biżuterię", wykonaną z żeliwa, którą Niemcy kupowali zamiast wyrobów jubilerskich, przekazując zaoszczędzone w ten sposób pieniądze na cele militarne. Od lat trzydziestych XX wieku do końca II wojny światowej odlewnia produkowała głównie na potrzeby wojenne III Rzeszy. Po przyłączeniu Gliwic do Polski w 1945 roku zakłady upaństwowiono i odtąd funkcjonują one jako Gliwickie Zakłady Urządzeń Technicznych.

</doc>
<doc id="1793366" url="https://pl.wikipedia.org/wiki?curid=1793366" title="Parafia Opatrzności Bożej w Kuźnicy Białostockiej">
Parafia Opatrzności Bożej w Kuźnicy Białostockiej

Parafia pw. Opatrzności Bożej w Kuźnicy Białostockiej – rzymskokatolicka parafia należąca do dekanatu Sokółka, archidiecezji białostockiej, metropolii białostockiej.
Historia parafii.
Pierwszy kościół był świątynią filialną parafii Odelsk. Samodzielna parafia powstała w latach 1601-1602. Nowy kościół zbudowany w latach 1860-1864 został poświęcony w 1864 r. i jest do dziś świątynią parafii.
Miejsca święte.
Pierwszy kościół został zbudowany w 1545 r. przy wsparciu króla Zygmunta Stary. Na początku XIX w. parafianie kuźniccy chcieli zbudować kościół murowany. Nie zdołano zrealizować tych zamiarów i zbudowano kolejny kościół drewniany (przed 1820 r.). W latach 1860-1864, dzięki staraniom ks. Adama Pisanki, wystawiono dwuwieżową, murowaną świątynię z detalami ostrołukowymi. Była to jedna z pierwszych na Białostocczyźnie świątyń w stylu neogotyckim. 15 grudnia 1864 r. kościół został poświęcony przez dziekana grodzieńskiego ks. Aleksandra Gintowta. Podczas II wojny światowej kościół został zniszczony. Z ruin podźwignął go ks. Jan Malinowski wraz z parafianami. Gruntowny remont przeprowadził w latach 1994-1997 ks. Konstanty Andrzejewicz, kiedy wykonano m.in. żelbetowe sklepienia, nowy dach i tynki. Zadbano też o nowy wystrój świątyni. W latach 1984-1988 ten sam proboszcz wybudował murowaną plebanię.
Położony 500 m od kościoła, powiększony w 1921 r., pow. 2,242 ha.
Obszar parafii.
W granicach parafii znajdują się miejscowości:

</doc>
<doc id="1793368" url="https://pl.wikipedia.org/wiki?curid=1793368" title="Polska Macierz Szkolna na Białorusi">
Polska Macierz Szkolna na Białorusi

Polska Macierz Szkolna na Białorusi (PMSnB) – polskie stowarzyszenie oświatowe zarejestrowane 3 grudnia 1995 na Białorusi, którego głównym celem jest „szerzenie oświaty polskojęzycznej na terenie Białorusi w duchu narodowym, chrześcijańskim i obywatelskim”.
Prezesem stowarzyszenia jest Stanisław Sienkiewicz. Od 1996 r. organem prasowym PMSnB jest "Słowo Ojczyste".
13 września 2022 roku Sąd Najwyższy Republiki Białorusi przystąpił do rozpatrzenia wniosku o likwidację organizacji w ramach prześladowań narodowościowych.
Patronat.
Pod patronatem PMSnB powstały:

</doc>
<doc id="1793372" url="https://pl.wikipedia.org/wiki?curid=1793372" title="Rusinowice (przystanek kolejowy)">
Rusinowice (przystanek kolejowy)

Rusinowice – przystanek osobowy w miejscowości Rusinowice, w województwie śląskim, w powiecie lublinieckim, w gminie Koszęcin, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1793373" url="https://pl.wikipedia.org/wiki?curid=1793373" title="Grodzieński Instytut Nauczycielski">
Grodzieński Instytut Nauczycielski



</doc>
<doc id="1793374" url="https://pl.wikipedia.org/wiki?curid=1793374" title="Grodzieński Instytut Pedagogiczny">
Grodzieński Instytut Pedagogiczny



</doc>
<doc id="1793375" url="https://pl.wikipedia.org/wiki?curid=1793375" title="Siwers">
Siwers

Siwers właściwie Przemysław Gzowski (ur. 16 września 1982 w Warszawie), znany również jako SWRS – polski raper i producent muzyczny. Członek takich zespołów jak: Bez Cenzury, Reposta, Patologg Skład i Miejska Metropolia, a także kolektywu JWP Maffia.
Współtworzy także duety z raperami: Tomiko oraz Parzelem. Współpracował ponadto z takimi wykonawcami jak: Bezimienni, THS Klika, DDK RPK, Fu, Hudy HZD, Hemp Gru, Jasiek MBH, JWP, Pyskaty, Pro Ebt, Lukasyno oraz SSDI.

</doc>
<doc id="1793379" url="https://pl.wikipedia.org/wiki?curid=1793379" title="Franziska Brantner">
Franziska Brantner

Franziska Katharina Brantner (ur. 24 sierpnia 1979 w Lörrach) – niemiecka polityk, od 2009 do 2013 posłanka do Parlamentu Europejskiego, deputowana do Bundestagu.
Życiorys.
Po ukończeniu szkoły średniej przez rok odbywała staż w Fundacji im. Heinricha Bölla w Tel Awiwie i Waszyngtonie. Studiowała w Instytucie Nauk Politycznych w Paryżu i na Columbia University. Została pracownikiem naukowym na Uniwersytecie w Mannheim. W połowie lat 90. przystąpiła do "Grüne Jugend", organizacji młodzieżowej Zielonych.
W wyborach w 2009 uzyskała mandat deputowanej do Parlamentu Europejskiego. Zasiadała w grupie Zielonych i Wolnego Sojuszu Europejskiego, a także w Komisji Spraw Zagranicznych. Z PE odeszła w 2013 w związku z wyborem na posłankę do Bundestagu. Mandat w federalnym parlamencie utrzymywała również w 2017 i 2021.
W grudniu 2021 wysunięto jej kandydaturę na parlamentarnego sekretarza stanu w ministerstwie gospodarki i ochrony klimatu. Objęła tę funkcję jeszcze w tym samym miesiącu.

</doc>
<doc id="1793380" url="https://pl.wikipedia.org/wiki?curid=1793380" title="Surya Kiran">
Surya Kiran

Surya Kiran – zespół akrobacyjny Indyjskich Sił Powietrznych, powstały w 1996 roku w bazie wojskowej Bidar Air Force Station w Indiach. Od samego początku swojego istnienia zespół używa samolotów produkcji Indyjskiej HAL HJT-16 Kiran Mk.II, pomalowanych w narodowe barwy i wyposażonych w wytwornicę dymów. Nazwa zespołu, tłumaczona w języku polskim jako "promienie słońca", ma oddawać wrażenie, jakie wywołują wśród widzów pomarańczowo-białe maszyny, wykonujące ewolucje na tle nieba. Każda z nich wyposażona jest w wytwornicę dymu i może pozostawiać za sobą smugę w kolorze czerwonym, białym, niebieskim i zielonym. Dziś zespół składa się z dziewięciu samolotów uczestniczących w pokazach i dwóch zapasowych. 
Historia.
Pierwszy zespół akrobacyjny Indyjskich Sił Powietrznych powstał w 1982 r. Jego utworzenie wiązało się z przypadającym na ten rok 50-leciem indyjskiego lotnictwa. W skład Thunderbolts weszło dziewięć niebiesko-białych, ozdobionych błyskawicami samolotów Hawker Hunter F.56A, które pozostały w użyciu do 1989 r. Rok później miejsce Hunterów zajęły rodzime, szkolne odrzutowce Kiran Mk.II, początkowo cztery egzemplarze. W 1996 r. Indie przygotowywały się do przeprowadzenia poważnej imprezy lotniczej Aero India. Ambicją władz lotnictwa wojskowego było zaprezentowanie podczas pokazów własnego zespołu akrobacyjnego, będącego wizytówką Indyjskich Sił Powietrznych i dowodem wysokich umiejętności pilotów. Do czterech samolotów Kiran dodano dwa kolejne (oraz jeden jako zapasowy). Nowy zespół otrzymał nazwę Surya Kiran, a rok później dysponował już dziewięcioma samolotami. W 2001 r. indyjscy piloci po raz pierwszy udali się za granicę, występując w Kolombo z okazji 50. jubileuszu lotnictwa Sri Lanki.

</doc>
<doc id="1793381" url="https://pl.wikipedia.org/wiki?curid=1793381" title="Polska rzeźba ludowa">
Polska rzeźba ludowa

Polska rzeźba ludowa – historycznie najstarsza dziedzina sztuki ludowej rozwijająca się na ziemiach polskich wśród niższych warstw społeczeństwa od końca średniowiecza do połowy XX wieku.
Geneza i historia rozwoju.
Rzeźba jest genetycznie najstarszą dziedziną sztuki ludowej. Zrodziła się w XVI wieku, kiedy artystyczne rzemiosło cechowe zaczęło oddzielać się od rzemiosła wiejskiego (dworskiego i chłopskiego). Pierwszy z tych nurtów dał początek rzeźbie stylowej, drugi – ludowej. Pomimo swej odrębności rzeźba ludowa ulegała wpływom stylów historycznych, głównie gotyku, renesansu i baroku.
Figuralna rzeźba religijna – tzw. "świątki" – występowała we wszystkich krajach o przewadze ludności katolickiej, ale tylko w Polsce miała charakter masowy. Stawianie kapliczek i figur świętych było popierane przez Kościół jako narzędzie szerzenia wiary w dobie kontrreformacji. Okresem najbujniejszego rozkwitu polskiej rzeźby ludowej był wiek XIX. We wszystkich rejonach kraju wystawiano wówczas wiele kapliczek m.in. w podzięce za zniesienie pańszczyzny. Najwięcej zabytków z tego okresu zachowało się na terenach zaboru austriackiego, co wynikało z względnego zacofania cywilizacyjnego wsi, sprzyjającego zachowaniu tradycyjnych form kultury ludowej. Gorsze warunki panowały w Królestwie Kongresowym, gdzie ukazem generała Michaiła Murawjowa zakazano stawiania nowych kapliczek i remontowania starych. Ziemie zaboru pruskiego – Wielkopolska, Śląsk i Pomorze również stwarzały gorsze warunki zachowania ludowego rzeźbiarstwa, co wynikało z silnego rozwoju przemysłu, a przede wszystkim z polityki wynaradawiania, w ramach której świadomie niszczono przydrożne kapliczki i figury.
Materiał.
Podstawowym materiałem polskiej rzeźby ludowej było drewno. Rodzaj wykorzystywanego drewna zależał od typu rzeźby: monumentalne figury i krzyże wykonywano zwykle z dębiny lub sośniny. Małe figurki wykonywano z drewna miękkiego i pozbawionego słojów (lipa, olcha, topola). Kamień wykorzystywano na obszarach bogatych w piaskowce (Kielecczyzna, ziemia krakowska, Podhale) i głównie do rzeźby monumentalnej. Lokalnie wykorzystywano też węgiel (Górny Śląsk) i sól (Wieliczka i Bochnia). Zarówno rzeźby drewniane, jak i kamienne, były pokrywane farbami o spoiwie olejnym.
Cechy stylistyczne.
"Świątki" polskie cechuje zwartość, statyczność, nienaturalistyczne proporcje, słabe rozczłonowanie bryły i redukcja detali oraz dominacja układu rytmiczno-symetrycznego. Figury ujmowane są na ogół frontalnie, co wynika z ich usytuowania w kapliczkach, gdzie mogą być oglądane tylko z jednej strony. Polichromia rzeźb ludowych utrzymana jest w wąskiej gamie kolorów; główne barwy to biel, róż (malowanie skóry), czarny (zarost, otwarte oczy); błękit, cynober lub czerwień wykorzystywane są do malowania szat postaci; rzadko używana jest zieleń. "Świątki" wykazują znaczną niezależność od skodyfikowanej kolorystyki rzeźb kościelnych. Rzeźby ludowe w niedługim czasie po wykonaniu traciły jaskrawą polichromię w wyniku działania warunków atmosferycznych (deszczu i promieni słońca) i ulegały spatynowieniu.
Co istotne – ornamentyka w rzeźbie ludowej nie służyła celom estetycznym, lecz była formą adoracji świętej osoby.
Rzeźba figuralna – formy.
Krzyże, kapliczki i figury świętych reprezentowały szeroką gamę rozwiązań formalnych i technicznych. Wyróżnia się 5 podstawowych typów:
"Świątki" – poza Chrystusem na krzyżu – rzadko umieszczano w izbach. Kapliczki przydrożne, a także wnęki w ścianach domów były ich podstawowym miejscem.
Rzeźba figuralna – tematy.
Chrystus.
Najczęstsze motywy to:
Motyw Chrystusa Frasobliwego upowszechnił się na ziemiach polskich już w XVI wieku, a z XVII wieku pochodzą najstarsze zachowane zabytki. Regionalne określenia Frasobliwego to "Dumający" i "Święta Turbacyja" w Krakowskiem, "Cierpiotka" w rejonie Mszany Dolnej, "Bozuś" i "Panajezusek" na Podhalu, "Miłosierdzie" w Łowickiem, "Starościwy" na Górnym Śląsku, "Płaczebóg" na Kaszubach, "Święty Piątek" na Zamojszczyźnie.
Typowe ujęcie Frasobliwego ukazuje Chrystusa siedzącego na podwyższeniu (skale, murku) i podpierającego pochyloną głowę ręką wspartą łokciem na kolanie. Zafrasowana postać pozbawiona jest jakichkolwiek cech boskich, wyobraża zmęczonego człowieka w archetypicznym geście smutku i zadumy. Regionalne różnice dotyczyły głównie okrycia Chrystusa (perizonium lub płaszcz), korony cierniowej (plecionka z gałązek lub opaska), bądź też podpórki na której Chrystus wspiera nogę (kamień lub czaszka Adama).
Ludowy wizerunek Frasobliwego przewyższa odmianę dewocyjną zakresem ideowych treści: symbolizuje nie tylko cierpienia pasyjne, ale także Boga bolejącego nad losem ludu, jego codziennymi troskami, nad złem i niesprawiedliwością świata. Chrystus Frasobliwy jest symbolem polskiej sztuki ludowej.
Chrystus Nazareński występował na całym obszarze Polski; w połowie XIX wieku był bardzo pospolity w okolicach Żywca. Stojący przed Piłatem (lub Kajfaszem) Chrystus ma związane ręce i zawieszony na szyi szkaplerz. Typ ten rozwijał się w rezultacie kultu Chrystusa Nazareńskiego szerzonego przez Trynitarzy i Bractwom Pięciu Ran Chrystusowych, które działały przy ich klasztorach.
Chrystus upadający pod krzyżem – wyłącznie polski typ rzeźby ludowej, najczęściej spotykany był na południu kraju, zwłaszcza w okolicach Kalwarii Zebrzydowskiej, gdzie pojawił się w latach 30. XIX wieku. Typowe ujęcie tego motywu ukazuje Chrystusa z koroną cierniową na głowie, który upadł pod ciężarem krzyża i wspiera się na kolanach i łokciach. Dźwigany krzyż był czasami pokrywany napisami będącymi mieszaniną gwary i łaciny.
Inne motywy chrystologiczne to "Chrystus w grobie", "Chrystus przy słupie" i "Ukrzyżowanie".
Matka Boska.
Tematyka maryjna jest w polskiej rzeźbie ludowej reprezentowana licznie i w wielkim bogactwie form i motywów, co wynika z roli jaką osoba Maryi pełniła w ludowym światopoglądzie jako Matka, Opiekunka i Orędowniczka.
Tematyczne ujęcia to:
Ten ostatni typ rozwinął się głównie pod wpływem grafiki dewocyjnej kolportowanej wśród ludu i kultu "Piet" z różnych ośrodków pątniczych. "Piety" popularne były w Wielkopolsce, na Śląsku, w Małopolsce i na Warmii.
Wyróżniającym się wzorcem jest "Matka Boska Skępska", częsta na północno-zachodnim Mazowszu. Jest ona przykładem nieludowego ideału piękności: nosi bogato zdobiony płaszcz, który nadaje jej formę stożka; ma małą głowę z rozpuszczonymi włosami i ręce splecione na piersiach. Pod jej stopami, zgodnie z Apokalipsą św. Jana, jest półksiężyc.
Inne regionalne typy ikonograficzne to Matka Boska Zbójnicka i Matka Boska Ludźmierska (Podhale).
Postacie świętych.
Święci pojawiający się w rzeźbie ludowej byli to patronowie parafii, grup zawodowych i miejsc kultu; często ich wizerunkom towarzyszyły teksty westchnień. Najczęściej spotykani to:
Ule figuralne.
Ule figuralne to obok zabawek jedyna świecka forma w dawnej rzeźbie ludowej. Pojawiły się one w XIX wieku, głównie na południu Polski oraz na Śląsku i ziemi lubuskiej. Najczęściej były to postacie patrona pszczelarzy św. Ambrożego, niedźwiedzi, Żydów (Chasydów), zakonników lub żołnierzy. Niekiedy na ule przerabiano usunięte z kościołów figury świętych. Wykorzystanie takich niepotrzebnych już w kościele figur miało sens praktyczny – powstrzymywało złodziei (kradzież miodu z takiego ula była świętokradztwem). W przekonaniu chłopów wyrzeźbione postacie chroniły pszczoły przed niebezpieczeństwami, np. przed skutkami „złego spojrzenia”. Obok funkcji magicznych, miały też funkcję reprezentacyjną: pasieka złożona z kilku lub kilkunastu rzeźbionych uli świadczyła o zamożności pszczelarza.
Twórcy.
Twórcy rzeźb zwani "świątkarzami" lub "bogorobami" byli chłopami-samoukami, ale także rzemieślnikami – najczęściej kołodziejami, cieślami i stolarzami. Wielu z nich uczestniczyło w remontach wnętrz kościołów, a nawet praktykowało u cechowych rzeźbiarzy. Traktowali jednak rzeźbienie jako zajęcie dodatkowe, rzeźbiąc na potrzeby własne, rodziny i znajomych z własnej i sąsiedniej wsi. Jedynie nieliczni tworzyli na szerszą skalę, sprzedawali swe prace na jarmarkach, a nawet tworzyli lokalne „szkoły” o charakterystycznych cechach stylowych (np. opisana przez Józefa Grabowskiego „szkoła krośnieńska”).
Twórczość Piotra Szałkowskiego wypełnia tematyka sakralna i tematyka świecka z życia dawnej zachodniej Grodzieńszczyzny.
Rzeźbiąc "świątki" świadomie wzorowali się z jednej strony na rzeźbach kościelnych i dewocyjnych wizerunkach, a z drugiej – na starych rzeźbach pozostawionych przez ludowych twórców minionych pokoleń. Indywidualny styl osiągali przez wielokrotne powtarzanie tych samych przedstawień.
Większość zachowanych rzeźb ludowych to dzieła anonimowe. Nieliczne nazwiska twórców zachowały się dzięki zapiskom parafialnym, przekazom ustnym i rzadkim podpisom na rzeźbach.
Jedynym rzeźbiarzem ludowym o obszernej monografii jest Jędrzej Wowro (1864–1937) z Gorzenia Dolnego koło Wadowic, zwany Powsinogą Beskidzkim. Inni znani z nazwiska rzeźbiarze to Jan Wnęk (1828–1869), Andrzej Kaczyński (ok. 1820–1902) z Krobi pod Kadzidłem (Kurpie), Wawrzyniec Szweja (1828–1905) z Wierzbicy, Walenty z Grabonoga (1740–1812), Franciszek Nowak z Raszew (1810–1900) Paweł Bryliński z Masanowa (1813–1900), Józef Weinert (1861–1937) ze Stanclewa (uznawany za ostatniego świątkarza Warmii).
Rola rzeźby w kulturze chłopskiej.
Rzeźba w dawnej kulturze ludowej miała charakter sakralny i pełniła głównie funkcje użytkowe – figury świętych były medium pośredniczącym w kontaktach między człowiekiem i światem ponadzmysłowym. Figuralne wyobrażenia świętych i patronów miały, w wierzeniach ludu, zdolność wpływania na rzeczywistość. Poszczególnym świętym i patronom przypisywano szczególne zdolności, np. Jan Nepomucen strzegł przed powodzią i gradobiciem; przed pożarem chronił św. Florian (a na Podlasiu także św. Agata, a w Wielkopolsce św. Wawrzyniec), przed piorunami św. Barbara; przed morowym powietrzem chronili ludzi św. Sebastian i św. Rozalia, a zwierzęta – św. Roch. Kapliczki, obok funkcji magicznych, spełniały też funkcję znaków orientacyjnych dla podróżujących; stawiano je po kilka lub nawet kilkanaście na obszarze każdej osady, przy drogach, mostach i wśród pól.
Zróżnicowanie regionalne.
Najwyższy poziom rzeźba ludowa osiągnęła na Podkarpaciu, Kurpiach, w południowej Wielkopolsce i Lubelszczyźnie. Rzeźba ludowa, w przeciwieństwie do innych dziedzin ludowej sztuki, np. stroju lub dekoracji wnętrz, nie służyła manifestowaniu odrębności regionalnej. Stąd też różnice rzeźb z różnych regionów polegają zwykle na preferencji określonych tematów.
Współczesna rzeźba ludowa.
Okres dawnej rzeźby i w ogóle sztuki ludowej dobiegł kresu w latach 40. XX wieku, z uwagi na głębokie zmiany społeczne, kulturowe i świadomościowe, jakie zaszły w XX wieku wśród mieszkańców wsi. Odtąd amatorską twórczość niewykształconych artystycznie mieszkańców wsi i małych miasteczek nazywa się rzeźbą w stylu tradycyjnym lub rzeźbą neoludową. W przeciwieństwie do dawnej, nie pełni ona już funkcji kultowych i nie jest tworzona dla mieszkańców wsi, lecz dla odbiorcy miejskiego, dla muzeów, kolekcjonerów i turystów. Twórcy zrzeszeni w Stowarzyszeniu Twórców Ludowych pracują dla potrzeb Cepelii i handlarzy pamiątek.

</doc>
<doc id="1793383" url="https://pl.wikipedia.org/wiki?curid=1793383" title="Pieńki (powiat wieluński)">
Pieńki (powiat wieluński)

Pieńki – wieś w Polsce położona w województwie łódzkim, w powiecie wieluńskim, w gminie Biała.
W latach 1975–1998 miejscowość administracyjnie należała do województwa sieradzkiego.
Zobacz też: Pieńki

</doc>
<doc id="1793384" url="https://pl.wikipedia.org/wiki?curid=1793384" title="Viačeslavas Sukristovas">
Viačeslavas Sukristovas

Viačeslavas Sukristovas, ros. Вячеслав Сукристов, "Wiaczesław Sukristow" (ur. 1 stycznia 1961 w Wilnie) – litewski piłkarz pochodzenia rosyjskiego, grający na pozycji obrońcy lub pomocnika, reprezentant Związku Radzieckiego i Litwy, Wicemistrz Europy w 1988, trener piłkarski.
Kariera klubowa.
Karierę zaczynał w klubie Žalgiris Wilno. W 1990 przeszedł do Lokomotiwu Moskwa. Potem grał w takich klubach jak w izraelskich klubach Shimson Tel Awiw, Maccabi Netanja, Maccabi Herclijja, Hapoel Ramat Gan, Hapoel Hajfa i Bene Jehuda Tel Awiw. W 1997 powrócił do Žalgirisu Wilno, gdzie w 1998 zakończył karierę piłkarską.
Kariera reprezentacyjna.
W 1988 zadebiutował w reprezentacji ZSRR. Był w kadrze na Euro 1988, gdzie został wicemistrzem Europy. W sumie zagrał w czterech spotkaniach. W reprezentacji Litwy zadebiutował w 1990. Po raz ostatni zagrał w niej w 1997 i łącznie wystąpił w 26 spotkaniach i strzelił 2 bramki.
Kariera trenerska.
Po zakończeniu kariery zawodniczej rozpoczął pracę jako trener, jednak samodzielnie prowadził jedynie zespoły Žalgiris Wilno i Dainava Olita. Od 2006 pracuje jako asystent w klubie Žalgiris Wilno.

</doc>
<doc id="1793385" url="https://pl.wikipedia.org/wiki?curid=1793385" title="Słowo Ojczyste">
Słowo Ojczyste

Słowo Ojczyste – polskojęzyczny miesięcznik oświatowy wydawany od 1996 roku na Białorusi, a zarazem organ prasowy Polskiej Macierzy Szkolnej na Białorusi.
Kontynuuje tradycje biuletynu „My i szkoła”, a jego głównymi odbiorcami są nauczyciele polskich szkół i przedszkoli na terenie Białorusi.

</doc>
<doc id="1793388" url="https://pl.wikipedia.org/wiki?curid=1793388" title="Isabella Lövin">
Isabella Lövin

Isabella Lövin (ur. 3 lutego 1963 w Helsingborgu) – szwedzka dziennikarka i polityk, posłanka do Parlamentu Europejskiego VII i VIII kadencji, minister, w latach 2016–2021 współprzewodnicząca Partii Zielonych.
Życiorys.
Kształciła się na różnych kierunkach na Uniwersytecie w Sztokholmie, studiowała następnie nauki polityczne na Uniwersytecie Bolońskim. W połowie lat 80. rozpoczęła karierę dziennikarską, początkowo w pismach kobiecych. Była też zatrudniona w redakcji radia „Sveriges Radio P1”. W latach 90. skoncentrowała się na ekologii i bezpieczeństwie żywności. W 2007 opublikowała książkę "Tyst hav – jakten på den sista matfisken", poświęconą zagrożeniom związanym z rybołówstwem.
W wyborach w 2009 z ramienia Partii Zielonych uzyskała mandat deputowanej do Parlamentu Europejskiego. Przystąpiła do grupy Zielonych i Wolnego Sojuszu Europejskiego, a także do Komisji Rybołówstwa. W 2014 z powodzeniem ubiegała się o reelekcję.
W październiku 2014 objęła stanowisko ministra rozwoju współpracy międzynarodowej i wiceministra spraw zagranicznych w gabinecie Stefana Löfvena. W maju 2016 władze Zielonych nominowały ją na współprzewodniczącą partii w miejsce Åsy Romson. W tym samym miesiącu otrzymała również honorowy tytuł wicepremiera w szwedzkim gabinecie.
W wyborach w 2018 uzyskała mandat posłanki do Riksdagu. W styczniu 2019 w drugim rządzie dotychczasowego premiera została ministrem klimatu i środowiska (utrzymując również honorowy tytuł wicepremiera). W sierpniu 2020 ogłosiła swoją rezygnację z działalności politycznej. W styczniu 2021 na partyjnej funkcji zastąpiła ją Märta Stenevi, a w następnym miesiącu zakończyła pełnienie stanowisk rządowych.

</doc>
<doc id="1793390" url="https://pl.wikipedia.org/wiki?curid=1793390" title="SKY Deutschland">
SKY Deutschland



</doc>
<doc id="1793394" url="https://pl.wikipedia.org/wiki?curid=1793394" title="Korčák">
Korčák



</doc>
<doc id="1793395" url="https://pl.wikipedia.org/wiki?curid=1793395" title="Årdalstangen">
Årdalstangen

Årdalstangen – norweska miejscowość i administracyjne centrum gminy Årdal. Mieszka w nim 1424 osób (2015).

</doc>
<doc id="1793397" url="https://pl.wikipedia.org/wiki?curid=1793397" title="Roy Aitken">
Roy Aitken

Robert „Roy” Sime Aitken (ur. 24 listopada 1958 w Irvine) – szkocki piłkarz grający na pozycji środkowego obrońcy lub defensywnego pomocnika.
Kariera klubowa.
Karierę piłkarską Aitken rozpoczął w juniorach Celticu Glasgow. W 1976 roku przeszedł do kadry pierwszej drużyny, a 21 lutego 1976 zadebiutował w Scottish Premier League w wygranym 1:0 wyjazdowym spotkaniu z Aberdeen F.C. W chwili debiutu liczył sobie 17 lat, a w debiutanckim sezonie wywalczył mistrzostwo Szkocji oraz zdobył Puchar Szkocji. W sezonie 1977/1978 był już podstawowym zawodnikiem Celticu. W 1979 roku ponownie został mistrzem kraju, a w 1980 roku sięgnął po krajowy puchar. Także w latach 80. Aitken osiągał z Celtikiem sukcesy w Szkocji. W latach 1981, 1982, 1986 i 1988 cztery razy zostawał mistrzem ligi szkockiej. W latach 1985, 1988 i 1989 wygrywał Puchar Szkocji, a w 1983 roku także Puchar Ligi Szkockiej. W Celticu spędził 15 sezonów. Rozegrał dla tego klubu 483 ligowe spotkania i 40 razy zdobywał gola w lidze.
W styczniu 1990 roku Aitken przeszedł do angielskiego Newcastle United. W Newcastle grał do lata 1991, ale nie wywalczył z nim awansu z Division Two do Division One. Następnie wrócił do Szkocji. Przez rok występował w St. Mirren F.C., a w 1992 roku trafił do Aberdeen F.C. W 1995 roku zdobył z Aberdeen Puchar Ligi Szkockiej, ale przez ostatnie dwa sezony rozegrał w tym klubie 3 spotkania. Po zdobyciu pucharu zakończył karierę piłkarską. Liczył sobie wówczas 37 lat.
Kariera reprezentacyjna.
W reprezentacji Szkocji Aitken zadebiutował 12 września 1979 roku w zremisowanym 1:1 towarzyskim spotkaniu z Peru. W 1986 roku został powołany do kadry na Mistrzostwa Świata w Meksyku. Tam był podstawowym zawodnikiem Szkocji i rozegrał 3 mecze: z Danią (0:1), z RFN (1:2) oraz z Urugwajem (0:0). Z kolei w 1990 roku na Mundialu we Włoszech także zagrał w 3 spotkaniach: z Kostaryką (0:1), ze Szwecją (2:1) oraz z Brazylią (0:1). Od 1979 roku do 1991 roku rozegrał w kadrze narodowej 57 meczów i zdobył jednego gola.
Kariera trenerska.
Po zakończeniu kariery Aitken został trenerem. Samodzielnie prowadził Aberdeen F.C., a w 2006 roku tymczasowo był menedżerem Aston Villi zastępując na tym stanowisku Davida O’Leary’ego. W styczniu 2007 został asystentem Alexa McLeisha w reprezentacji Szkocji. W listopadzie 2007 został jednym z trenerów w Birmingham City.

</doc>
<doc id="1793398" url="https://pl.wikipedia.org/wiki?curid=1793398" title="Rezerwat przyrody Jedlina (województwo podkarpackie)">
Rezerwat przyrody Jedlina (województwo podkarpackie)

Rezerwat przyrody Jedlina – rezerwat przyrody w miejscowości Nowe Sioło, w gminie Cieszanów, w powiecie lubaczowskim (województwo podkarpackie). Jest położony na terenie leśnictwa Załuże (Nadleśnictwo Lubaczów).
Głównym zbiorowiskiem leśnym jest grąd subkontynentalny występujący tu w trzech podzespołach, w tym w dość rzadkim podzespole z drzewostanem jodłowym. Rosną tu okazy jodły o rozmiarach pomnikowych (pierśnica do 1 m).

</doc>
<doc id="1793402" url="https://pl.wikipedia.org/wiki?curid=1793402" title="Rudnicze (Poznań)">
Rudnicze (Poznań)

Rudnicze – część Poznania a zarazem jednostka obszarowa Systemu Informacji Miejskiej (SIM) zlokalizowana na zachód od Górczyna, w przybliżeniu pomiędzy ulicą Wołczyńską, linią kolejową E20, Stawem Baczkowskim, ulicą Głogowską oraz stawami Głęboki Dół i Karpętaj. Graniczy z Kopaniną i Górczynem (na wschodzie i południowym wschodzie), Fabianowem (na południu) i Junikowem na północy. Przez Rudnicze przepływają cieki wodne, m.in. Ceglanka, Plewianka, Skórzyna i Strumień Junikowski.
Charakter.
Rudnicze jest dzielnicą przemysłowo-mieszkaniową z bardzo silnymi tradycjami cegielnianymi. Znajdują się tutaj osiedla domów jedno- i wielorodzinnych z różnych okresów XX w. (interesujący architektonicznie jest np. kompleks domów wielorodzinnych dla pracowników dawnej huty miedzi z początku XX w. przy ul. Rudnicze).
Podczas II wojny światowej w obrębie Rudniczego zlokalizowano duże magazyny Organizacji Todt.
Historia i tradycje cegielniane.
Rudnicze (Rudnice zwane Rudnicami) nadał Przemysław II Paniom Dominikankom poznańskim (kościół na ul. Wronieckiej) w 1283 według Długosza i Bzowskiego, zaś w roku 1296 według Kodeksu Wielkopolskiego. W XIX wieku było wsią folwarczną, w której stało 15 domów zamieszkałych przez 148 mieszkańców. Około 1850 folwark zakupił ksiądz Ignacy Cwojdziński z Litwy lub Żmudzi. Po jego zabójstwie teren przejął Żyd – Edward Ephraim, który w 1919 optował za Niemcami i opuścił Polskę. Posiadłość przeszła w ręce filozofa – dra Zygmunta Szymańskiego oraz (w małej części) spółki Wielkopolska Huta Miedzi.
W początkach czerwca 1927 w cegielniach Rudniczego i Fabianowa wybuchły strajki robotnicze, w których uczestniczyło około 120 pracowników, żądających 20-procentowej podwyżki płac. Strajki zakończyły się porozumieniem.
24 stycznia 1945 radzieckie pułki (74. i 83.) napotkały na Rudniczem oraz na Fabianowie silny opór niemiecki (Niemcy wykorzystali wyrobiska cegielniane). Przełamać ten opór udało się dopiero w godzinach popołudniowych, z wykorzystaniem ognia artyleryjskiego 11. brygady pancernej. 83. pułk zdobył wtedy Rudnicze, co zaowocowało możliwością zajęcia obszaru między fortami VIII i IX oraz otworzyło drogę w stronę Łazarza.
Przemysłowa historia Rudniczego wiąże się przede wszystkim z przemysłem cegielnianym. Na terenie tej części miasta istniała grupa kilkunastu cegielni, powiązanych między sobą i między gliniankami siecią kolei cegielnianych, a także bocznicami normalnotorowymi z obecną linią E20. Pozostałością po tym okresie są liczne stawy, dawne glinianki, które stanowią o klimacie lokalnym. Najważniejsze z nich to, od zachodu: Stara Baba, Staw Baczkowski, Staw Kachlarski, Karpętaj i Głęboki Dół. Stawy te ciągną się dalej na wschód, już na terenie Górczyna, Świerczewa i Fabianowa-Kotowa – np. Staw Rozlany. Zbiorowa, potoczna nazwa tych akwenów, używana przez Poznaniaków, to "Szachty". Łącznie powstało około 40 akwenów o zróżnicowanej powierzchni – od 0,2 do 12 ha. W latach 70. XX w. uznano te tereny za jedne z najcenniejszych przyrodniczo na terenie Poznania i objęto ochroną w ramach użytków ekologicznych.
Wszystkie cegielnie powstały w czasie wielkiego boomu budowlanego, jaki miał miejsce w Poznaniu na przełomie XIX i XX w., a związany był ze zlikwidowaniem niektórych obwarowań Twierdzy Poznań. Potem produkowały materiały budowlane na potrzeby miasta do lat 90. XX w., kiedy to zlikwidowano ostatnie z zakładów.
Oprócz przemysłu cegielnianego, na Rudniczem funkcjonowało wiele innych zakładów przemysłowych, związanych z różnymi sektorami gospodarki, przede wszystkim budowlanym. Obecnie jest tu kilkadziesiąt różnych firm, z których największe to Mostostal, Budimex i JMD.
Zabójstwo księdza Cwojdzińskiego.
Folwark Rudnicze zakupił około 1850 ksiądz Ignacy Cwojdziński (ur. ok. 1800). Był on prawdopodobnie emerytowanym kapłanem. Od około 1855 Cwojdziński popadł w konflikty z niektórymi mieszkańcami osady, z uwagi na stałe meldunki na policję dotyczące zakłócania porządku publicznego. Domagał się zwiększenia nadzoru nad tym terenem. Do tragedii doszło w nocy z 30 na 31 października 1869, kiedy to ksiądz obudzony przez psy patrolował swoje gospodarstwo. Usłyszawszy głosy na skraju lasu strzelił na postrach. W odpowiedzi został postrzelony przez napastnika, a potem zmasakrowany kijami przez kilku sprawców. Zdążył doczołgać się do domu, gdzie zmarł. O zabójstwo oskarżono trzech braci Łakomych – Kazimierza z Rudniczego, Marcina z Ławicy i nieznanego z imienia z Fabianowa, ale z braku dowodów (nie było świadków i śladów) skazano ich tylko na pięć lat więzienia za różne kradzieże, np. owczych skór. Na miejscu tragedii postawiono krzyż z drewna, zniszczony przez niemieckich nazistów, odbudowany po wojnie dzięki staraniom dra Zygmunta Szymańskiego, poświęcony 17 sierpnia 1947.
Komunikacja.
Rudnicze obsługiwane jest przez linię autobusową 180 MPK Poznań z dworca autobusowego na Górczynie. Do czasu remontu linii kolejowej E20, na północy dzielnicy znajdował się przystanek kolejowy Poznań Junikowo, który jednak w 2007 został przeniesiony na Osiedle Kwiatowe (ul. Grunwaldzka).
Toponimia.
Nazwy ulic zlokalizowanych na terenie Rudniczego dzielą się na dwie grupy toponimiczne:
Wyjątek stanowi ul. Rudnicze, która nazwę czerpie bezpośrednio od nazwy dzielnicy.

</doc>
<doc id="1793408" url="https://pl.wikipedia.org/wiki?curid=1793408" title="Parafia Matki Bożej Nieustającej Pomocy i św. Rocha w Lipinie">
Parafia Matki Bożej Nieustającej Pomocy i św. Rocha w Lipinie

Parafia pw. Matki Bożej Nieustającej Pomocy i św. Rocha w Lipinie – rzymskokatolicka parafia należąca do dekanatu Sokółka, archidiecezji białostockiej, metropolii białostockiej.
Historia parafii.
Po zakończeniu II wojny światowej mieszkańcy Lipiny starali się o zezwolenie na budowę kościoła, które uzyskali w 1976 r. Wybudowano kaplicę, przy której bp Edward Kisiel 3 sierpnia 1987 r. erygował rektorat, a 2 października 1989 r. pozwolił na prowadzenie ksiąg metrykalnych. W 1996 r. w Janowszczyźnie dom mieszkalny przeistoczono w kaplicę św. Rocha. 12 lipca 2001 r. został mianowany wspólny rektor ks. Wojciech Popławski. 17 kwietnia 2003 r. została erygowana parafia MB Nieustającej Pomocy w Lipinie i św. Rocha w Janowszczyźnie. Dotychczasowy rektor został mianowany pierwszym proboszczem parafii (o dwóch świątyniach), określono również granice nowego ośrodka duszpasterskiego, wydzielając go z parafii św. Antoniego w Sokółce.
Miejsca święte.
Projekt świątyni wykonał Zbigniew Bubieniec. W latach 1977-1978, pod opieką prefekta ks. Jana Okurowskiego z Sokółki, wystawiono obiekt w stanie surowym. Kaplicę poświęcono 29 października 1978 r. W następnych latach trwały prace wykończeniowe.
w Lipinie, poświęcony 26 października 1996 r.
Obszar parafii.
W granicach parafii znajdują się miejscowości: 

</doc>
<doc id="1793414" url="https://pl.wikipedia.org/wiki?curid=1793414" title="21 Guns (singel)">
21 Guns (singel)

21 Guns – ballada rockowa amerykańskiego zespołu Green Day, którą w 2009 roku wydano na singlu, będącym drugim z albumu "21st Century Breakdown". Pojawił się 25 maja 2009 roku jako Digital Download, a 14 lipca 2009 roku w wersji CD. Utwór osiągnął 3 miejsce w Holandii i Nowej Zelandii, a w USA na liście Billboard Hot 100 osiągnął 22. miejsce.

</doc>
<doc id="1793418" url="https://pl.wikipedia.org/wiki?curid=1793418" title="Szwecja na Letnich Igrzyskach Olimpijskich 2008">
Szwecja na Letnich Igrzyskach Olimpijskich 2008

Szwecję na Letnich Igrzyskach Olimpijskich 2008 reprezentowało 134 zawodników w 20 dyscyplinach.
Był to 25. start reprezentacji Szwecji na letnich igrzysk olimpijskich. Szwecja uczestniczyła we wszystkich igrzyskach olimpijskich czasów nowożytnych z wyjątkiem 1904 roku.

</doc>
<doc id="1793427" url="https://pl.wikipedia.org/wiki?curid=1793427" title="Willa Müllerów w Pradze">
Willa Müllerów w Pradze

Willa Müllera w Pradze (, zwana także "Willą Loosa") – luksusowa willa w Pradze w Czechach, w dzielnicy Ořechovka. Stanowi przykład wczesnego modernizmu w realizacji domu jednorodzinnego.
Historia i architektura.
Willę projektował architekt Adolf Loos przy współpracy Karla Lhoty, na zlecenie Franciszka Müllera (zamożnego właściciela firmy budowlanej "Kapsa-Müller", który chciał się przeprowadzić z Pilzna do Pragi). Obiekt powstał w latach 1928–1930, czyli ważnym dla czeskiej architektury XX w. okresie, kiedy to Ludwig Mies van der Rohe stawiał w Brnie Willę Tugendhatów. W projekcie Loos położył nacisk nie tylko na funkcjonalne myślenie, ale i wdrożył swoją teorię „Raumplanu“ – przestrzeń domu nie była dzielona na jednakowe piętra, ale rozczłonkowana na przestrzenno-funkcjonalne „sześciany” – osie widokowe poszczególnych izb obiektu przecinały się na różnych płaszczyznach. Dom został wyposażony w taras rekreacyjny z prysznicem i kwietnikiem na dachu płaskim.
Na zarzuty, że dom jest bardzo surowy, Loos (wróg wszelkiej ornamentyki), odpowiadał, że stawia go dla zamawiającego, a nie dla komentatorów. Funkcjonalność willi była zresztą bardzo dyskusyjna i wielokrotnie krytykowana. Sam Franciszek Müller (1890–1951) według niektórych źródeł prawdopodobnie udusił się podczas dokładania paliwa do kotła centralnego ogrzewania.
Socjalizm i dzień dzisiejszy.
Wraz z epoką socjalizmu dom został znacjonalizowany, a wdowie po Müllerze, Miladzie (1900−1969) przyznano tylko dwie izby w tym jedną z usuniętym oświetleniem. W pozostałych osadzono różnego rodzaju państwowe organizacje, np. wydawnictwo pedagogiczne skupiające duże ilości osób, które dewastowały willę. Wdowie udało się jednak zgromadzić dużą ilość oryginalnych sprzętów z wyposażenia willi. Te, których nie zmieściła we własnych pokojach, rozdała lub sprzedała znajomym, w związku z czym większość wyposażenia udało się uratować przed zniszczeniem lub kradzieżą. Po upadku komunizmu większość z nich wróciła do willi.
Po Aksamitnej rewolucji willę od właścicieli odkupiło miasto Praga, celem jak najwierniejszej rekonstrukcji, której dokonano w 1998 w oparciu o materiały archiwalne. W zespole rekonstrukcyjnym pracowała m.in. Polka Maria Szadkowska, historyk architektury, która została następnie kustoszem obiektu.
Dojazd.
Dojazd zapewniają tramwaje praskie – linie 1, 2 i 18.

</doc>
<doc id="1793428" url="https://pl.wikipedia.org/wiki?curid=1793428" title="Siergiej Dmitrijew (piłkarz)">
Siergiej Dmitrijew (piłkarz)

Siergiej Igorewicz Dmitrijew (ur. 19 marca 1964 w Petersburgu) – rosyjski piłkarz, grający na pozycji napastnika, reprezentant Związku Radzieckiego.
Kariera klubowa.
Karierę piłkarską rozpoczynał w klubie Dynamo Petersburg. W ciągu całej kariery zagrał w takich klubach jak Zenit Petersburg, Dinamo Moskwa, CSKA Moskwa, Xerez CD, FC Linz, FC Sankt Gallen, Hapoel Aszkelon, SpVgg Beckum, FK Tiumeń, Spartak Moskwa, Kristall Smoleńsk, Swietogorec Swietogorsk. W 2002 zakończył karierę piłkarską.
Kariera reprezentacyjna.
Jako zawodnik Zenitu zadebiutował w 1985 w reprezentacji ZSRR. W 1988 zdobył srebrny medal podczas mistrzostw Europy 1988. W sumie dla reprezentacji zagrał w sześciu spotkaniach i zdobył jedną bramkę.
Kariera trenerska.
Po zakończeniu kariery pracował jako asystent w klubach Swietogorec Swietogorsk, Anży Machaczkała, Spartak Niżny Nowogród i Dynamo Petersburg. W 2006 po raz pierwszy poprowadził zespół Dynamo Petersburg. W 2008 przez rok prowadził reprezentację Brunei. W 2009 był trenerem Saturna-2 Moskwa. W 2010 pracował jako asystent trenera w Wołga Twer. W latach 2011-2012 asystent trenera w Karielija Pietrozawodsk. Obecnie pracuje w Petrotrest Saint Petersburg.

</doc>
<doc id="1793429" url="https://pl.wikipedia.org/wiki?curid=1793429" title="Janusz Magnuski">
Janusz Magnuski

Janusz Magnuski (ur. 12 sierpnia 1933, zm. 6 listopada 1999) – polski historyk i pisarz, autor książek o historii militarnej drugiej wojny światowej. Specjalizował się głównie w zagadnieniach dotyczących rozwoju militarnej myśli technicznej Polski i ZSRR w tym okresie. Nazywano go najczęściej cytowanym autorem w zakresie historii rozwoju radzieckich czołgów. Był jednym z autorytetów w dziedzinie dokumentacji sprzętu wojskowego ze zbiorów Muzeum Wojska Polskiego w Warszawie.
Bibliografia.
Zeszyty serii "„Typy Broni i Uzbrojenia”" Wydawnictwa Ministerstwa Obrony Narodowej i Wydawnictwa Bellona:

</doc>
<doc id="1793432" url="https://pl.wikipedia.org/wiki?curid=1793432" title="Awit Reniger">
Awit Reniger

Awit Reniger (ros. Авит Момертович Ренигер, ur. 1853, zm. w Wilnie) – polski lekarz, praktykował w Wilnie i Szyrwintach. 
Syn Mamerta. Ukończył Akademię Medyko-Chirurgiczną w Sankt Petersburgu i 13 kwietnia 1883 otrzymał tytuł doktora medycyny po przedstawieniu pracy "K' patologičeskoj anatomii kostnogo mozga pri otravlenii fosforom". Praca dotyczyła zmian patologicznych wywołanych zatruciem białym fosforem wywołanych doświadczalnie u psów i obserwowanych u samobójców. Praca była jedną z pierwszych podejmujących temat epidemii otruć, przypadkowych i zamierzonych, białym fosforem używanym wówczas do produkcji zapałek.
Zmarł nagle w styczniu 1907, pochowany jest na cmentarzu przy kościele św. Piotra i Pawła w Wilnie.
Reniger był żonaty z Kamilą z Bejnarowiczów (zm. 1932), ślub odbył się 25 czerwca 1883 w Wilnie w kościele św. Piotra i Pawła. Mieli dwie córki, Janinę (1892–1956) i Irenę (1899–1987).

</doc>
<doc id="1793434" url="https://pl.wikipedia.org/wiki?curid=1793434" title="Gerd Siegmund">
Gerd Siegmund

Gerd Siegmund (ur. 7 lutego 1973 w Dreźnie) – niemiecki skoczek narciarski, reprezentant klubu narciarskiego WSV Oberhof OS. Startował w latach 1990–2000. W Pucharze Świata odniósł jedno zwycięstwo – 26 marca 1994 w Thunder Bay. Niecały rok później w tej samej miejscowości zdobył razem z drużyną srebrny medal na mistrzostwach świata. Swoje ostatnie zawody zaliczył 10 marca 2000 w Trondheim. Zajął tam 42. miejsce. Obecnie jest komentatorem niemieckiego Eurosportu.
Puchar Świata w skokach narciarskich.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="1793437" url="https://pl.wikipedia.org/wiki?curid=1793437" title="Extraliga czeska w piłce siatkowej mężczyzn (2009/2010)">
Extraliga czeska w piłce siatkowej mężczyzn (2009/2010)

Extraliga czeska w piłce siatkowej mężczyzn 2009/2010 (oficjalnie Kooperativa volejbalová extraliga mužů 2009/2010) - 18. sezon rozgrywek o mistrzostwo Czech.
W fazie zasadniczej 12 zespołów gra każdy z każdym, mecz i rewanż. Do fazy play-off przechodzi 8 zespołów, gdzie rozegrane zostaną ćwierćfinały, półfinały i finał (do 3 zwycięstw) oraz mecz o 3. miejsce (do 2 zwycięstw). Drużyny z miejsc 9-11 będą walczyć o utrzymanie. Do niższej ligi spadnie jedna drużyna.
W sezonie 2009/2010 w Lidze Mistrzów Czechy reprezentować będzie klub VK Jihostroj Czeskie Budziejowice, a w Pucharze CEV - VK Dukla Liberec.
Faza zasadnicza.
Tabela fazy zasadniczej.
1 Za mecz z VK DHL Ostrawa z 4 marca 2010 roku klub SKV Ústí nad Labem nie otrzymał punktu (został zdyskwalifikowany).

</doc>
<doc id="1793438" url="https://pl.wikipedia.org/wiki?curid=1793438" title="Halcones">
Halcones

Halcones – zespół akrobacyjny chilijskich sił powietrznych, który powstał w 1981 roku. Początkowo grupa wykorzystywała samoloty szkolne Pitts S2A pomalowane w narodowe barwy. W roku 1990 zespół zmienił samoloty na Extra 300, które na zamówienie również otrzymały narodowe barwy, jednakowo wyposażono je w tzw. wytwornicę dymów. Od samego początku, aż po dzień dzisiejszy grupa prezentuje się w składzie 6 samolotów. Jeden samolot bazuje jako rezerwa. Piloci grupy dawali pokaz swoich umiejętności w Ekwadorze, Brazylii, Wielkiej Brytanii, Belgii, Stanach Zjednoczonych, Kanadzie, Izraelu, Francji, Peru i Boliwii. W obecnym składzie latają:

</doc>
<doc id="1793439" url="https://pl.wikipedia.org/wiki?curid=1793439" title="Bathylaginae">
Bathylaginae



</doc>
<doc id="1793440" url="https://pl.wikipedia.org/wiki?curid=1793440" title="Run This Town">
Run This Town

Run This Town – singiel amerykańskiego rapera Jaya-z. W utworze udzielają się również wokalistka z Barbadosu Rihanna oraz Kanye West. Jest to drugi singiel promujący album "The Blueprint 3". Do utworu został nagrany teledysk, którego reżyserem jest Anthony Mandler. Wydany 24 lipca 2009 w U.S. Airplay, 11 sierpnia 2009 w U.S. digital download i 31 sierpnia 2009 w UK CD release. Producentem jest Kanye West i No I.D. Natomiast autorami piosenki są Shawn Carter, Rihanna, Kanye West, Ernert Wilson, Jeff Bhasker, Alatas Athanasios. Cała trojka wykonała utwór w The Jay Leno Show 14 sierpnia 2009 roku. Jest to pierwszy numer Jaya-Z wydany w Wielkiej Brytanii. Utwór zdobył złoto od RIAA. Utwór jest wykorzystywany jako motyw muzyczny w Battlefield 4.
Teledysk.
Reżyserem jest Anthony Mandler, klip został kręcony 6 sierpnia 2009 roku w Fort Totten Park w Nowym Jorku. Pierwszy raz wyemitowany został w niemieckim MTV. Wideo przypomina trochę klip „Disturbia” Rihanny. Cała trójka śpiewa ubrana na czarno, w niektórych scenach mają pochodnie i zakryte twarze czarnymi chustami. Cały teledysk jest mroczny i świetnie pasuje do klimatów wykonywanych przez artystów.

</doc>
<doc id="1793443" url="https://pl.wikipedia.org/wiki?curid=1793443" title="Parafia Matki Bożej Częstochowskiej i św. Kazimierza w Majewie">
Parafia Matki Bożej Częstochowskiej i św. Kazimierza w Majewie

Parafia pw. Matki Bożej Częstochowskiej i św. Kazimierza w Majewie – rzymskokatolicka parafia należąca do dekanatu Sokółka, archidiecezji białostockiej, metropolii białostockiej.
Historia parafii.
Parafię w Majewie erygował 12 grudnia 1919 r. bp Jerzy Matulewicz. Wydzielono ją z parafii Sokolany, Sidra i Janów. Pierwszym proboszczem został ks. Adam Baranowski. Myśl zbudowania kościoła na górze w Majewie wysunął ks. Tadeusz Makarewicz, proboszcz parafii Sokolany w 1907 r. W chwili erygowania parafii nadano jej i świątyni wezwanie Opieki Matki Boskiej i św. Kazimierza. Później zmieniono na Matki Boskiej Częstochowskiej i św. Kazimierza.
Miejsca święte.
Projekt świątyni wykonał inż. Marian Behr, właściciel majątku Lisie Nory, zwanych później Pańską Jałówką. Prace rozpoczęto w 1910 r. Do wybuchu I wojny światowej nie zdążono wykończyć murów. Budowę kościoła w latach 1924-1926 doprowadzono do takiego stanu, że można go było poświęcić (grudzień 1926) i zaczęto odprawiać nabożeństwa. Ks. proboszcz Antoni Czechowicz później wykańczał i wyposażał świątynię. W 1930 r. wprowadził do świątyni kopię obrazu Matki Boskiej Częstochowskiej.
Położony 100 m od kościoła, założony w 1919 r., powiększony w 1975 r., pow. 0,5 ha.
Obszar parafii.
W granicach parafii znajdują się miejscowości: 

</doc>
<doc id="1793444" url="https://pl.wikipedia.org/wiki?curid=1793444" title="Mistrzostwa Świata Kobiet w Curlingu 1989">
Mistrzostwa Świata Kobiet w Curlingu 1989

Mistrzostwa Świata Kobiet w Curlingu 1989 odbyły się między 3 a 9 kwietnia 1989 w amerykańskim Milwaukee.
Tytuł mistrzów świata po roku przerwy zdobyły Kanadyjki (Heather Houston) pokonując w finale Norweżki (Trine Trulsen) 8:5. Brązowe medale zdobyły Niemki (Andrea Schöpp), które przegrały w półfinale z Kanadą 5:8 i Szwedki (Anette Norberg) pokonane przez Norweżki 5:7.

</doc>
<doc id="1793450" url="https://pl.wikipedia.org/wiki?curid=1793450" title="Vilém Kurz Starszy">
Vilém Kurz Starszy

Vilém Kurz Starszy (ur. 13 czerwca 1847 we Vrbicach u Leštiny, zm. 6 marca 1902) – czeski pisarz, polityk, zoolog, krajoznawca, jeden z członków założycieli Klubu Czeskich Turystów.
Życie.
Urodził się we Vrbicach u Leštiny. Uczęszczał do gimnazjum w Hradcu Královym i studiował nauki przyrodnicze na Uniwersytecie Karola w Pradze. Pracował w gimnazjum w Havlíčkův Brodzie. W tym mieście urodził mu się syn Vilém Kurz Młodszy – pianista i nauczyciel fortepianu. W 1874 stał się głównym nauczycielem liceum pedagogicznego w Kutnej Horze. Lato 1876 spędził w stacji zoologicznej w Trieście nad Morzem Adriatyckim. W tym samym roku otrzymał doktorat filozofii. Pochowany jest na Cmentarzach Olszańskich w Pradze, w pobliżu grobu Miroslava Tyrša. Vilém Kurz był pradziadkiem znanego pianisty Pavla Štěpána.
Polityka.
Od roku 1894 był posłem do Rady Państwa z kurii miejskiej z regionu Szumawy. Jako przedstawiciel ruchu młodoczeskiego zabiegał o rozwój czeskiego szkolnictwa. Silne poczucie obowiązku nie pozwalało mu na opuszczanie głosowań dotyczących spraw szkolnictwa, nawet podczas ciężkich chorób. Zapalenie płuc, jakiego się przy jednej z takich okazji nabawił, sprawiło, że przedwcześnie zmarł w wieku 55 lat. Jego grób znajduje się na Cmentarzu Olszańskim.
Klub Czeskich Turystów.
W 1888 był jedną z osób, które zwołały zebranie założycielskie Klubu Czeskich Turystów. Dziś jest uważany za jednego z dwóch najważniejszych założycieli Klubu – z Vratislavem Pasovským. Przez sześć lat redagował czasopismo klubowe "Časopis turistů" i przyczyniał się do rozwoju turystyki wakacyjnej wśród studentów. Właśnie za jego przyczyną rozwinęło się ona w bardzo znaczący ruch. Wespół z Vratislavem Pasovským był inicjatorem budowy wieży widokowej i kolejki linowej na Petřín w Pradze. W tamtych czasach pomysł uznawany był przez niektóre kręgi za fantastyczny. Dziś zespół na Petřínie stanowi integralną część praskich atrakcji turystycznych.
Imię Viléma Kurza nosi inna wieża widokowa – Kurzova rozhledna na górze Čerchov.
Kurz był autorem licznych publikacji krajoznawczych, zoologicznych i pedagogicznych.

</doc>
<doc id="1793455" url="https://pl.wikipedia.org/wiki?curid=1793455" title="Japonia na Letnich Igrzyskach Olimpijskich 2008">
Japonia na Letnich Igrzyskach Olimpijskich 2008

Japonię na Letnich Igrzyskach Olimpijskich 2008 reprezentowało 332 sportowców (167 mężczyzn i 165 kobiet) w 26 dyscyplinach.
Był to 20. start reprezentacji Japonii na letnich igrzyskach olimpijskich. 26 zdobytych medali było 5. wynikiem w historii występów Japonii na letnich igrzyskach olimpijskich. 

</doc>
<doc id="1793457" url="https://pl.wikipedia.org/wiki?curid=1793457" title="Aichi S1A">
Aichi S1A

Aichi S1A ("Denkō") – japoński myśliwiec nocny, który został opracowany pod koniec II wojny światowej i nigdy nie został wprowadzony na wyposażenie japońskich sił powietrznych. Był to dwusilnikowy dolnopłat z miejscami dla pilota i nawigatora / strzelca. Dwa prototypy pod koniec wojny były jeszcze w trakcie budowy i zostały zniszczone przez bombardowania.
Linki zewnętrzne.
Aichi S1A Denko

</doc>
<doc id="1793458" url="https://pl.wikipedia.org/wiki?curid=1793458" title="Muzeum Limburskie w Venlo">
Muzeum Limburskie w Venlo

Muzeum Limburskie w Venlo – muzeum historyczne i etnograficzne Limburgii, zlokalizowane w holenderskim mieście Venlo. 
Muzeum w Venlo jest jednym z trzech muzeów regionalnych holenderskiej Limburgii. Pozostałe dwa to:
Muzeum posiada znaczącą kolekcję archeologiczną i etnograficzną – np. stroje ludowe, modele budynków, dewocjonalia i inne. 
Sam budynek muzeum jest interesujący architektonicznie. Jest to budowla neomodernistyczna z 2000 roku, zaprojektowana przez urodzoną w Venlo architekt Jeanne Dekkers. Budynek zlokalizowany jest w Julianpark, niedaleko dworca kolejowego. 

</doc>
<doc id="1793460" url="https://pl.wikipedia.org/wiki?curid=1793460" title="Ciasna (stacja kolejowa)">
Ciasna (stacja kolejowa)

Ciasna – stacja kolejowa w miejscowości Ciasna, w województwie śląskim, w powiecie lublinieckim, w gminie Ciasna, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1793464" url="https://pl.wikipedia.org/wiki?curid=1793464" title="Pomniki przyrody w powiecie przysuskim">
Pomniki przyrody w powiecie przysuskim



</doc>
<doc id="1793472" url="https://pl.wikipedia.org/wiki?curid=1793472" title="Sieraków Śląski (stacja kolejowa)">
Sieraków Śląski (stacja kolejowa)

Sieraków Śląski – stacja kolejowa w miejscowości Sieraków Śląski, w województwie śląskim, w powiecie lublinieckim, w gminie Ciasna, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 50–99 pasażerów na dobę.

</doc>
<doc id="1793478" url="https://pl.wikipedia.org/wiki?curid=1793478" title="Sumet Jumsai Na Ayudhaya">
Sumet Jumsai Na Ayudhaya

Sumet Jumsai Na Ayudhaya (taj. สุเมธ ชุมสาย ณ อยุธยา, ur. 30 marca 1939 w Bangkoku, Tajlandia) – tajski architekt XX w. Posiada tytuł Narodowego Architekta Tajlandii, przyznawany przez specjalną komisję państwową. 

</doc>
<doc id="1793485" url="https://pl.wikipedia.org/wiki?curid=1793485" title="Sowczyce (stacja kolejowa)">
Sowczyce (stacja kolejowa)

Sowczyce – stacja kolejowa w Sowczycach, w województwie opolskim, w powiecie oleskim, w gminie Olesno, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1793487" url="https://pl.wikipedia.org/wiki?curid=1793487" title="Jurij Sak">
Jurij Sak

Jurij Mykołajowycz Sak, ukr. Юрій Миколайович Сак, ros. Юрий Николаевич Сак, "Jurij Nikołajewicz Sak" (ur. 3 stycznia 1967 w Zaporożu, Ukraińska SRR) – ukraiński piłkarz, grający na pozycji pomocnika, a wcześniej obrońcy, reprezentant Ukrainy, trener piłkarski.
Kariera piłkarska.
Kariera klubowa.
Wychowanek SDJuSzOR Metałurh Zaporoże. Pierwszy trener W.F.Olijnyk. W 1983 rozpoczął karierę piłkarską w drużynie rezerwowej Metałurha Zaporoże, w której rozegrał 21 spotkań. W 1985 został piłkarzem Torpeda Zaporoże, skąd w 1987 przeszedł do Zirki Kirowohrad. W latach 1988–1990 odbywał służbę wojskową w SKA Odessa, a potem przeszedł do Czornomorca Odessa, w którym występował przez trzy lata. W 1994 wyjechał do Rosji, gdzie bronił barw Spartaka Moskwa, ale po pół sezonu latem powrócił do Czornomorca. Po występach w Metałurhu Mariupol ponownie wyjechał w 1999 do Rosji, gdzie tym razem bronił klubu Krylji Sowietow Samara i ponownie powrócił do Czornomorca. W 2000 został zaproszony przez trenera Wołodymyra Muntiana do Obołoni Kijów, w którym w 2002 zakończył karierę piłkarską.
Kariera reprezentacyjna.
29 kwietnia 1992 roku debiutował w narodowej reprezentacji Ukrainy w przegranym 1:3 meczu towarzyskim z Węgrami. Łącznie rozegrał 10 spotkań reprezentacyjnych i strzelił 1 gola.
Kariera trenerska.
Po zakończeniu kariery piłkarskiej rozpoczął karierę trenerską. Najpierw pomagał Wołodymyrowi Muntianowi trenować Krywbas Krzywy Róg, FK Czerkasy i Worskłę Połtawa. W 2006 ponownie przyszedł do czerkaskiego klubu pracować w sztabie szkoleniowym Dnipra. Po pracy z Arsenałem Charków w 2008 samodzielnie prowadził drugoligowy klub Hirnyk-Sport Komsomolsk. Od 2009 pomagał trenować Zirkę Kirowohrad. W lipcu 2010 razem z głównym trenerem Ihorem Żabczenkiem przeniósł się do PFK Sumy.

</doc>
<doc id="1793492" url="https://pl.wikipedia.org/wiki?curid=1793492" title="Kinderdijk">
Kinderdijk

Kinderdijk – wieś w Holandii w prowincji Holandia Południowa położona około 15 km na wschód od Rotterdamu. Kinderdijk jest położone na polderze, do którego osuszenia zbudowano system wiatraków, z których 19 zachowało się do dziś. W tej chwili jest to największe skupisko zabytkowych wiatraków w Holandii i jedna z najbardziej znanych atrakcji turystycznych Holandii. Wiatraki w Kinderdijk w roku 1997 zostały wpisane na listę światowego dziedzictwa UNESCO.

</doc>
<doc id="1793494" url="https://pl.wikipedia.org/wiki?curid=1793494" title="Ripidastes">
Ripidastes



</doc>
<doc id="1793495" url="https://pl.wikipedia.org/wiki?curid=1793495" title="Cyttaroecus">
Cyttaroecus



</doc>
<doc id="1793498" url="https://pl.wikipedia.org/wiki?curid=1793498" title="Kelsey Hendry">
Kelsey Hendry



</doc>
<doc id="1793499" url="https://pl.wikipedia.org/wiki?curid=1793499" title="Amiot 351">
Amiot 351

Amiot 351 – francuski bombowiec z połowy 1939 roku. W 1940 roku, "Amiot 351" został zmodyfikowany do wersji: "Amiot 352", "Amiot 357" i "Amiot 370". Do czasu ataku Trzeciej Rzeszy na Francję typy "Amiot 351" i "354" zostały dostarczone do francuskich dywizjonów w małych ilościach. Łącznie z prototypami zbudowano 86 maszyn różnych typów.
Amiot 340 i 350.
W 1934 roku zaprojektowano samolot typu "Amiot 340". Był to w całości metalowy jednopłatowiec. Był to dobry punkt rozwojowy dla średnich bombowców nad którymi rozpoczęto pracę. Pierwszy prototyp – "Amiot 350" – odbył lot w marcu 1938 roku. Samolot uzyskał dobre wyniki dzięki którym został wybrany przez Josepha Vuillemina szefa sztabu francuskich sił powietrznych do pokazów w Niemczech w sierpniu 1938 roku.
Amiot 351.
Po zmianach w konstrukcji (model "350") na początku 1939 roku samolot przeszedł testy i wkrótce trafił do produkcji seryjnej. Model ten nazwano "Amiot 351". Zamówiono 130 maszyn tego typu.
Konstrukcja.
Całkowicie metalowy średniopłat o okrągłym kadłubie. Skrzydła ogonowe przypominały w kształcie literę V z podwójnym usterzeniem kierunku. Przednia część kadłuba była oszklona. Mieściła miejsca dla bombardiera i nawigatora. Natomiast w kokpicie mieściło się miejsce dla pilota i strzelca. Napęd stanowiły dwa silniki gwiazdowe typu Gnome-Rhone 14N38/39, każdy o mocy 950 KM (709 kW). Podwozie było w pełni chowane w locie. Maksymalna prędkość samolotu wynosiła 480 km/h.
Na uzbrojenie składało się: 2 x karabin maszynowy wz. MAC 1934 kal. 7,5 mm, 1 x działko wz. Hispano-Suiza HS-404 kal. 20 mm. Maksymalny ładunek bomb wynosił 800 kg. Załogę stanowili: pilot, drugi pilot, nawigator (bombardier) i strzelec.
Amiot 352.
W wersji tej zostały użyte zamiast silników Gnome-Rhone silniki Hispano-Suiza 12Y 50/51 z 1100 KM (821 kW). Samolot został nazwany "Amiot 352", ale nie dostał się do produkcji seryjnej. Zbudowano tylko prototyp.
Amiot 353.
W wersji "Amiot 353" silniki Gnome-Rhone zostały zastąpione brytyjskimi silnikami Rolls-Royce Merlin II o mocy 1030 KM (769 kW). Zbudowano również tylko prototyp.
Amiot 354.
Najważniejszą zmianą w stosunku do modelu "Ammiot 351" było zlikwidowanie podwójnego usterzenia na korzyść pojedynczego steru ogonowego. Poprzez te modyfikacje wydłużył się o 0,50 m. Ponadto wyposażono go w silniejsze silniki typu Gnome-Rhone 14N 48/49 o mocy 1080 KM (806 kW).
Prototyp oblatano w styczniu 1940 roku. Francuskie Siły Powietrzne były zadowolone z osiągów samolotu co wyrażało się w zwiększeniu zamówienia tych samolotów. Łącznie z modelem "351" zamówiono 830 sztuk samolotów. Na początku kampanii francuskiej w maju 1940 roku na ukończeniu było około 200 maszyn, lecz do jednostek frontowych dostarczono zaledwie 80 (w tym 38 "Amiot 354" w pełni wyposażonych samolotów. Produkcja tych samolotów była powolna, ponieważ była rozłożona na trzy fabryki we Francji. Dodatkowym utrudnieniem był fakt, że w dwie fabryki zostały zbombardowane przez Niemców w pierwszych dniach inwazji.
Dostarczone samoloty były sformowane w: "Grupę Bombową I/21" i "II/21" stacjonującą w Avignon w maju 1940 roku. W czerwcu samoloty przeformowano w "Grupy Bombowe I/34" i "II/34". Wszystkie dywizjony stacjonowały w północnej Francji. Pierwszym użyciem bojowym "Amiot 351/354" były loty rozpoznawcze w rejonie holenderskiego Maastricht 16 maja. Od czerwca samoloty te miały pierwszeństwo w atakowaniu niemieckich czołgów i kolumn zaopatrzeniowych. Podczas kampanii francuskiej stracono 13 maszyn.
20 czerwca 1940 roku dowództwo francuskie nakazało przebazować się do Afryki Północnej. Stamtąd zaplanowano ataki na cele na Sycylii i we Włoszech kontynentalnych. Wykonano 37 lotów operacyjnych. Ale już w sierpniu nakazano wrócić im do południowej Francji, gdzie jednostki rozwiązano.
Podobnie jak wiele obiecujących projektów francuskich z okresu bezpośrednio przed wybuchem II wojny światowej, były spóźnione aby móc zmienić przebieg wojny (patrz Dewoitine D.520, Bloch MB.152, Bloch MB.174) .
Amiot 355 Amiot 356.
W obydwu modelach planowano zmienić silniki na mocniejsze. W modelu "Amiot 355" planowano użyć dwa silniki Gnome-Rhône 14R 2 / 3 o mocy 1200 KM (896 kW) oraz pojedyncze usterzenie steru. Natomiast w "Amiot 356" podobnie jak w "Amiot 353" planowano użyć brytyjskie silniki Rolls-Royce MerlinX o mocy 1030 KM (769 kW). Z tych dwóch wariantów zbudowano tylko jeden prototyp.
Amiot 357.
Zbudowano tylko prototyp. Najważniejszą modyfikacją było ustabilizowanie ciśnienia wewnątrz kabiny załogi. Samoloty tego typu nie weszły do seryjnej produkcji.
Amiot 370.
Amiot 370 była to specjalna wersja rozwojowa modelu "350S" serii, przeznaczona do ustanowienia rekordu w wyścigu Paryż – Nowy Jork.

</doc>
<doc id="1793500" url="https://pl.wikipedia.org/wiki?curid=1793500" title="Kelsie Hendry">
Kelsie Hendry

Kelsie Hendry (ur. 29 czerwca 1982) – kanadyjska lekkoatletka specjalizująca się w skoku o tyczce.
Regularnie reprezentuje Kanadę na największych międzynarodowych imprezach, przeważnie kończąc jednak swój start na eliminacjach. Na tej fazie Hendry zakończyła swój jedyny dotąd występ podczas igrzysk olimpijskich (Pekin 2008, 18. pozycja). W 2005 zdobyła złoty medal rozegranych w Niamey Igrzysk frankofońskich. Szósta tyczkarka halowych mistrzostw świata w 2010 roku. Wywalczyła brąz na igrzyskach Wspólnoty Narodów w Nowym Delhi (2010). Wielokrotna mistrzyni i rekordzistka kraju.

</doc>
<doc id="1793501" url="https://pl.wikipedia.org/wiki?curid=1793501" title="Iablokoff-Khnzorian">
Iablokoff-Khnzorian



</doc>
<doc id="1793504" url="https://pl.wikipedia.org/wiki?curid=1793504" title="Diemel">
Diemel

Diemel – rzeka w Niemczech przepływająca przez dwa kraje związkowe: Nadrenia Północna-Westfalia i Hesja. Diemel ma 110,5 km długości i jest lewym dopływem Wezery. Rzeka generalnie płynie w kierunku północno-wschodnim przez miasta Marsberg, Warburg i Trendelburg.

</doc>
<doc id="1793505" url="https://pl.wikipedia.org/wiki?curid=1793505" title="Aerdenhout">
Aerdenhout

Aerdenhout jest małym miastem w Holandii, gminie Bloemendaal, prowincji Holandia Północna. Położone na wydmach pomiędzy Haarlem i najbardziej popularnym kurortem Holandii Zandvoort jest jednym z najzamożniejszych miast kraju. Aerdenhout funkcjonuje głównie jako drogie i elitarne przedmieście pobliskich Amsterdamu i Haarlemu. Zabudowa składa się głównie z okazałych willi zbudowanych w latach 1920-1930, każda w unikalnym stylu architektonicznym.
Miasto dzieli stację kolejową o nazwie Heemstede-Aerdenhout z pobliskim Heemstede.

</doc>
<doc id="1793506" url="https://pl.wikipedia.org/wiki?curid=1793506" title="Parafia Najświętszego Serca Pana Jezusa w Rozedrance Starej">
Parafia Najświętszego Serca Pana Jezusa w Rozedrance Starej

Parafia pw. Najświętszego Serca Pana Jezusa w Rozedrance Starej – rzymskokatolicka parafia należąca do dekanatu Sokółka, archidiecezji białostockiej, metropolii białostockiej.
Historia parafii.
Parafię w Rozedrance Starej erygował 17 czerwca 1922 r. bp Jerzy Matulewicz. Wydzielono ją z parafii sokólskiej, a pierwszym administratorem został ks. Stanisław Bartoszewicz. W 1919 r. wierni uzyskali od bpa Matulewicza zgodę na wystawienie drewnianej kaplicy. Parafianie zabiegali o budowę murowanego kościoła, prace trwały w latach 1927–1939.
Kościół parafialny.
Drewniana kaplica wybudowana w 1920 r. została poświęcona przez dziekana sokólskiego ks. Adama Białłozora. W 1927 r. powstał projekt kościoła, wykonany przez inż. Piotrowskiego. Budowę rozpoczęto w 1931 r., a w następnym przerwano. Prace wznowił w 1936 r. ks. Stanisław Byliński. Roboty ponownie zostały wstrzymane na skutek kłopotów techniczno-konstrukcyjnych. Po przeprojektowaniu wieży, sklepienia i dachu przez architekta J. Pieńczykowskiego, roboty wznowił ks. Ignacy Troska w 1938 r. Poświęcenie kościoła nastąpiło 26 listopada 1939 r. Ks. Jan Hołodok wprowadził nowy wystrój kościoła w latach 1992–1997.
Cmentarz grzebalny znajduje się ok. 300 m od kościoła.
Obszar parafii.
W granicach parafii znajdują się miejscowości: 

</doc>
<doc id="1793508" url="https://pl.wikipedia.org/wiki?curid=1793508" title="Telie Mathiot">
Telie Mathiot

Telie Mathiot (ur. 25 maja 1987) – francuska lekkoatletka specjalizująca się w skoku o tyczce.

</doc>
<doc id="1793511" url="https://pl.wikipedia.org/wiki?curid=1793511" title="Ponte della Libertà">
Ponte della Libertà

Ponte della Libertà – drogowy, dwujezdniowy o czterech pasach ruchu (bez pasów postojowych) most długości 3,85 km, we Włoszech, łączący Wenecję z Mestre na stałym lądzie.
Historia.
Projekt budowli został opracowany w 1931 przez Eugenio Miozziego. Most otworzył Benito Mussolini w 1933 jako "Ponte Littorio". Do dziś obiekt jest jedyną drogową przeprawą do Wenecji, a właściwie do ogromnych parkingów na obrzeżach miasta – wjazd do centrum Wenecji nie jest możliwy samochodem. W końcówce II wojny światowej został przemianowany na obecną nazwę, jako manifestacja walki z dyktaturą faszystowską. 
Począwszy od września 2015 przez most kursują autobusy szynowe systemu translohr, łączące Piazzale Roma we właściwej Wenecji z częścią lądową – Mestre. 
Równoległy most kolejowy.
Obiekt jest równoległy do starszego mostu kolejowego, pochodzącego z 1846, który jest w ciągłym użyciu i też czasem (nieprawidłowo) bywa obdarzany tą samą nazwą.

</doc>
<doc id="1793514" url="https://pl.wikipedia.org/wiki?curid=1793514" title="Symbius">
Symbius



</doc>
<doc id="1793519" url="https://pl.wikipedia.org/wiki?curid=1793519" title="Blattivorus">
Blattivorus

Blattivorus – rodzaj chrząszczy z rodziny wachlarzykowatych ("Ripiphoridae").
Taksonomia.
Rodzaj ten został utworzony w 1891 roku przez Alfreda Chobauta - jako podrodzaj rodzaju "Ripidius" - który umieścił w nim jeden gatunek - "Ripidius lusitanicus" . W 1904 Chobaut podniósł go do rangi odrębnego rodzaju, zaś dwa lata później dodał do niego następny gatunek - "Blattivorus madagascariensis" (którego przynależność rodzajowa bywa kwestionowana). W 1949 roku opisano trzeci gatunek - "B. margaritae" , zaś w 2009 roku Jan Batelka przeniósł do niego gatunek "B. inquirendus" , zaliczany dotychczas do monotypowego rodzaju "Rhyzostylops" , synonimizując tym samym oba rodzaje.
Zasięg występowania.
Gatunki zaliczane do tego rodzaju notowano w Armenii, na Madagaskarze, w Portugalii oraz we Włoszech.
Budowa ciała.
Samce mają klinowato wydłużone ciało. Skrzydła i pokrywy obecne. Przedplecze z przodu zwężone i wygrzbiecone. Oczy są częściowo złączone (holoptyczne). Głaszczki zredukowane do wypukłego guzka. Czułki częściowo blaszkowate, składające się z 10 segmentów - końcowe siedem z nich z pojedynczymi blaszkami. 
Samice mają ciało przypominające larwę, pozbawione skrzydeł i pokryw. Oczy małe, położone przednio-bocznie. Czułki proste, złożone z trzech segmentów. Ilość tarsomerów w stopach wszystkich kończyn zredukowana do jednego.
Gatunki.
Do rodzaju zaliczane są 4 gatunki:

</doc>
<doc id="1793520" url="https://pl.wikipedia.org/wiki?curid=1793520" title="Ołeksandr Bondarenko (ur. 1966)">
Ołeksandr Bondarenko (ur. 1966)

Ołeksandr Mykołajowycz Bondarenko, ukr. Олександр Миколайович Бондаренко, ros. Александр Николаевич Бондаренко, "Aleksandr Nikołajewicz Bondarienko" (ur. 29 czerwca 1966 w Zaporożu, Ukraińska SRR) – ukraiński piłkarz, grający na pozycji pomocnika, a wcześniej obrońcy, reprezentant Ukrainy.
Kariera piłkarska.
Kariera klubowa.
Wychowanek DJuSSz w Melitopolu. Pierwszy trener H.Isajenko. W 1983 rozpoczął karierę piłkarską w Metałurhu Zaporoże. Występował przeważnie w drużynie rezerwowej. Po służbie w wojsku został piłkarzem Tawrii Symferopol. W 1988 powrócił do Metałurha. W 1991 został piłkarzem Tempa Szepietówka, skąd w 1992 przeszedł do Torpeda Zaporoże. W 1993 występował w Czornomorcu Odessa, a w następnym roku wyjechał do Węgier, gdzie bronił barw klubu Budapesti Vasutas. W 1999 powrócił do Czornomorca. Następnie przeszedł do Zirki Kirowohrad. W 2001 został zaproszony do drużyny Dnister Owidiopol, w której w 2003 zakończył karierę piłkarską.
Kariera reprezentacyjna.
27 czerwca 1992 roku debiutował w narodowej reprezentacji Ukrainy w zremisowanym 0:0 meczu towarzyskim z USA. Łącznie rozegrał 2 spotkania reprezentacyjne.

</doc>
<doc id="1793523" url="https://pl.wikipedia.org/wiki?curid=1793523" title="Queensland Reds">
Queensland Reds

Reds (oficjalnie Queensland Reds) – profesjonalny klub rugby union z siedzibą w Brisbane w australijskim stanie Queensland. Drużyna występuje w rozgrywkach Super Rugby, a jej największym sukcesem było zwycięstwo w sezonie 2011. Swoje mecze zespół rozgrywa na stadionie Lang Park. Obszarem franczyzy Reds jest cały stan Queensland. W logo klubu widnieje ciemnoczerwony koala.

</doc>
<doc id="1793524" url="https://pl.wikipedia.org/wiki?curid=1793524" title="Parafia Przemienienia Pańskiego w Sokolanach">
Parafia Przemienienia Pańskiego w Sokolanach

Parafia pw. Przemienienia Pańskiego w Sokolanach – rzymskokatolicka parafia należąca do dekanatu Sokółka, archidiecezji białostockiej, metropolii białostockiej.
Historia parafii.
12 kwietnia 1618 r. fundator Hieronim Wołłowicz razem z biskupem wileńskim Eustachym Wołłowiczem wydali dokument fundacyjny i jednocześnie erekcyjny dla parafii sokolańskiej i wybudowanej tam rok wcześniej drewnianej świątyni. W czasie wojny kościół zniszczono. W 1945 r. zbudowano kolejny kościół drewniany. Nowy murowany został wybudowany w 1996 r.
Miejsca święte.
Pierwszy drewniany kościół został zbudowany w 1617 r. przez Hieronima Wołłowicza. Świątynia została strawiona przez pożar w 1827 r. i wówczas zbudowano nową, murowaną, którą poświęcił 5 listopada 1833 r. archidiakon białostocki ks. Franciszek Piotrowski. W latach 1908–1911, dzięki staraniom księży Tadeusza Makarewicza i Antoniego Walentynowicza, kościół rozbudowano dodając prezbiterium, dwie zakrystie i wieżę. 23 czerwca 1941 r. kościół został uszkodzony przez pocisk artyleryjski, a 24 lipca 1944 r. cofający się Niemcy wysadzili wieżę i zburzyli część nawową. W 1945 r., po ustaniu działań wojennych, został wybudowany kościół drewniany. W 1996 r. parafianie z ks. Władysławem Kulikowskim na czele przystąpili do budowy nowego kościoła murowanego. Projekt świątyni sporządził inż. arch. Jerzy Zgliczyński. Budowlę usytuowano w miejscu dawnego kościoła murowanego, a 1 lipca 2001 r. poświęcił ją bp Edward Ozorowski.
Położony 250 m od kościoła, założony w 1916 r., pow. 1,84 ha.
Obszar parafii.
W granicach parafii znajdują się miejscowości: 

</doc>
<doc id="1793528" url="https://pl.wikipedia.org/wiki?curid=1793528" title="Slavomíra Sľúková">
Slavomíra Sľúková

Slavomíra Sľúková (ur. 18 listopada 1981 w Veľký Krtíš) – słowacka lekkoatletka specjalizująca się w skoku o tyczce.

</doc>
<doc id="1793529" url="https://pl.wikipedia.org/wiki?curid=1793529" title="Batiżok (dopływ Bohu)">
Batiżok (dopływ Bohu)

Batiżok (ukr. Батіжок) – rzeka na Ukrainie, prawy dopływ Bohu, uchodzi we wsi Czetwertyniwka.

</doc>
<doc id="1793532" url="https://pl.wikipedia.org/wiki?curid=1793532" title="Cimitirul Vesel">
Cimitirul Vesel



</doc>
<doc id="1793533" url="https://pl.wikipedia.org/wiki?curid=1793533" title="Thomas Playford">
Thomas Playford

Thomas Playford, dla odróżnienia od swego wnuka często określany jako Thomas Playford II (ur. 26 listopada 1837 w Londynie, zm. 19 kwietnia 1915 w Adelaide) – australijski polityk, dwukrotny premier Australii Południowej, w latach 1905–1907 federalny minister obrony Australii.
Urodził się w Anglii, jednak już jako siedmioletnie dziecko przeniósł się wraz z rodziną do Australii. Przed rozpoczęciem kariery politycznej pracował jako farmer. W 1868 został po raz pierwszy wybrany do parlamentu Australii Południowej. Dał się tam poznać jako wyrazisty mówca, odznaczający się niezwykłą bezpośredniością i dosadnością wypowiedzi, co jednych raziło, ale podobało się innym. Dwukrotnie tracił swoje miejsce w parlamencie, ale później znów je odzyskiwał. W 1887 został premierem kolonii, zaś największym osiągnięciem jego pierwszego rządu było wprowadzenie pierwszej w dziejach kolonii taryfy celnej. W 1889 jego rząd upadł po przegłosowaniu przez parlament wotum nieufności. Zaledwie rok później jego stronnictwo ponownie wygrało wybory, zaś on sam powrócił na stanowisko premiera. Tym razem mianował samego siebie na stanowisko ministra skarbu, a za główny cel postawił sobie ograniczenie długu Australii Południowej. Znaczną część swojej drugiej kadencji spędził w Indiach.
W 1892 przegrał wybory, a dwa lata później wyjechał do Londynu, gdzie objął obowiązki agenta generalnego ("quasi"-ambasadora) swojej kolonii. W 1898 powrócił do Adelajdy i wszedł w skład gabinetu Charlesa Kingstona, ale już po roku poróżnił się z premierem w sprawie reformy izby wyższej parlamentu i złożył dymisję. Równocześnie brał aktywny udział w pracach nad konstytucją planowanej federacji kolonii australijskich. To on zaproponował, aby oficjalna nazwa federacji brzmiała "Commonwealth of Australia", co w dosłownym tłumaczeniu oznacza Wspólnotę Australijską, choć przyjęło się tłumaczyć na polski jako Związek Australijski.
Kiedy Związek stał się faktem, Playford został wybrany do Senatu federalnego, gdzie początkowo pełnił funkcję szefa frakcji rządzącej Partii Protekcjonistycznej. Gdy premierem został Alfred Deakin, awansował Playforda na wiceprzewodniczącego Federalnej Rady Wykonawczej. W 1904 protekcjoniści stracili na nieco ponad rok władzę. Gdy powrócili do niej w 1905, premier Deakin powierzył Playfordowi kierowanie resortem obrony.
W wyborach w roku 1906 Playford stracił swój mandat parlamentarny i w ślad za tym musiał opuścić rząd. Był pierwszym od powstania Związku ministrem federalnym zmuszonym do rezygnacji z tego powodu. W 1910 próbował powrócić do Senatu, jednak bez powodzenia. Zmarł w 1915. Jego wnuk i imiennik, Thomas Playford IV, był najdłużej urzędującym premierem Australii Południowej (1941–1965) i do dziś uważany jest za jedną z najważniejszych postaci w dziejach tego stanu.

</doc>
<doc id="1793536" url="https://pl.wikipedia.org/wiki?curid=1793536" title="In-karta">
In-karta

In-karta - bezstykowa karta chipowa, standardu Mifare DESFire, wydawana przez České dráhy (koleje czeskie) dla swoich klientów. Wyglądem i wielkością przypomina kartę kredytową. Kartę wprowadzono na jesieni 2006, kiedy to zaczęto wycofywać jej poprzednią, papierową wersję ze zdjęciem, odnawianą corocznie - "Kartę Z".
Rodzaje.
In-karta jest wydawana w dwóch wariantach: "služební" (służbowa) i "zákaznická" (stałego klienta).
"Zákaznická In-karta" jest przeznaczona dla stałych klientów kolei czeskich oraz szeregu innych odbiorców, w tym obywateli zagranicznych. Może być zakupiona w czterech wariantach:
"Služební In-karta" (karta służbowa) jest przeznaczona dla pracowników kolei czeskich i niektórych innych organizacji kolejowych, jak również dla członków rodzin. Umożliwia nie tylko przejazd, ale także wstęp do niektórych obiektów z ograniczonym dostępem i umożliwia korzystanie ze służbowych urządzeń biurowych.
Krytyka.
České dráhy były krytykowane w mediach za to, że za pośrednictwem In-kart zdobywają wielką ilość danych osobowych na temat swoich klientów. Karta zwyciężyła nawet w czeskiej wersji konkursu "Big Brother Awards" w kategorii "Niebezpieczna nowa technologia", dlatego że klient kupując produkt, musiał wyrazić zgodę na dalsze przetwarzanie swoich danych przez firmy trzecie.

</doc>
<doc id="1793537" url="https://pl.wikipedia.org/wiki?curid=1793537" title="Francja na Letnich Igrzyskach Olimpijskich 2008">
Francja na Letnich Igrzyskach Olimpijskich 2008

Francję na Letnich Igrzyskach Olimpijskich 2008 reprezentowało 323 sportowców w 23 dyscyplinach.
Francuzi wzięli dotychczas udział we wszystkich letnich igrzyskach olimpijskich. 40 zdobytych medali było najlepszym wynikiem Francji od Igrzysk 1920 w Antwerpii. 

</doc>
<doc id="1793545" url="https://pl.wikipedia.org/wiki?curid=1793545" title="Stefan Wesołowski (żołnierz)">
Stefan Wesołowski (żołnierz)

Stefan Piotr Wesołowski herbu Ogończyk (ur. 31 stycznia 1909 w Warszawie, zm. 1 kwietnia 1987 w Miami Beach) – polski żołnierz, powstaniec, marynarz, 9-letni obrońca Lwowa, powstaniec śląski i najmłodszy kapral w historii Wojska Polskiego. Kawaler Orderu Virtuti Militari.
Rodzina.
Pochodził z rodu szlacheckiego o tradycjach patriotycznych, był synem Lucjana i Bronisławy. Ojciec Lucjan uczestniczył w rewolucji 1905 roku, dziadek Seweryn brał udział w powstaniu styczniowym, a pradziadek Józef Wesołowski w powstaniu listopadowym. Kilku członków rodu Wesołowskich zostało odznaczonych najwyższym odznaczeniem wojskowym, krzyżem Orderu Virtuti Militari.
W roku 1934 ożenił się z Antoniną z domu Kijańczyk. Ojciec Zdzisława i Jeremiego.
Najmłodszy kapral.
Stefan Wesołowski był jednym z najmłodszych żołnierzy w historii. Wstąpił do Legionów jako 9-latek. Nastąpiło to w roku 1918, kiedy to postanowił walczyć o niepodległość ojczyzny i uciekł z domu. Jako żołnierz Dywizjonu Huzarów Śmierci brał udział w obronie Lwowa. Jego postawa w walce przyniosła mu order Virtuti Militari.
Trzy lata później udał się z grupą kolegów na Śląsk, gdzie uczestniczył w trzecim powstaniu śląskim. Tu również wykazał się odwagą, wysadzając w powietrze niemiecki pociąg pancerny. Został za to odznaczony Krzyżem Walecznych oraz zyskał stopień kaprala. W ten sposób, mając 12 lat, został najmłodszym podoficerem Wojska Polskiego.
Służba na morzu.
Po zakończeniu walk powstańczych nie powrócił do Warszawy. Pojechał do Gdańska, gdzie jako chłopiec okrętowy zaciągnął się na niewielki statek handlowy „Abdank” (armator „Gryf”), a później na szkuner „Gazolina” (armator Stanisław Wirpsza) przewożący produkty naftowe. Wesołowski chciał jednak służyć w Marynarce Wojennej. Udało mu się to na skutek decyzji admirała Kazimierza Porębskiego. W wieku lat 13 został skierowany do szkoły podoficerskiej MW, gdzie uczył się znaków sygnalizacji i nadrabiał poważne zaległości w nauce czytania i pisania.
Zaskarbił sobie pełną akceptację załogi na statkach, na których służył. Po flocie polskiej przyszła kolej na francuską. Wysłany na przeszkolenie do Hawru, służył na niszczycielach „Bourrasque”, „Fortune” i „Condercet”. Po ośmiu latach aktywnej służby Stefan Wesołowski w roku 1930 przeszedł do rezerwy. Aż do roku 1939 pływał na statkach handlowych. Uzyskał dyplom szypra I klasy. W 1938 został kierownikiem holownika Pollux przy budowie portu Władysławowo.
II wojna światowa.
24/29 sierpnia 1939 roku ogłoszona została w Polsce powszechna mobilizacja, a 1 września wybuchła II wojna światowa. Wesołowski znalazł się jako bosmanmat sygnalista na pokładzie niszczyciela ORP „Błyskawica”. To właśnie z pokładu „Błyskawicy” – na rozkaz kmdr. ppor. Włodzimerza Kodrębskiego – nadał 30 sierpnia sygnał: "Szczęść Boże, ku chwale ojczyzny!" – kiedy okręt, na czele zespołu niszczycieli, wypływał z portu w Gdyni, by – realizując Plan Peking – udać się do Wielkiej Brytanii.
Stefan Wesołowski został kontuzjowany podczas bitwy o Narwik w Norwegii i z uwagi na zły stan zdrowia nie mógł już wrócić do służby na okręcie. Za postawę podczas walki, kiedy to skutecznie ostrzelał atakujący „Błyskawicę” bombowiec niemiecki, został odznaczony po raz drugi Krzyżem Walecznych.
3 lipca 1945 otrzymał także Medal Morski Polskiej Marynarki Handlowej z trzema okuciami (czyli czterokrotne nadadanie, nr leg. 1055).
Po opuszczeniu szpitala został zaokrętowany na ORP „Gdynia”, a w pierwszych dniach lipca 1940 roku otrzymał przydział do służby na byłym francuskim ścigaczu „Ch 15” jako zastępca dowódcy. Wiosną 1941 został zwolniony do rezerwy z przyczyn zdrowotnych. Zgłosił się do Polskiej Marynarki Handlowej. Po ukończeniu kursu radiotelegrafistów w Londynie, został radiopraktykantem na polskim motorowcu „Lechistan”. Odbył na nim dwie podróże w konwojach przez Atlantyk. W marcu 1943 zwolił się ze służby z powodów zdrowotnych i pozostał w Nowym Jorku.
W US Army Transporation Corps.
W listopadzie 1943 roku nastąpił przełomowy moment w życiu Stefana Wesołowskiego. Podczas załadunku statku w Stanach Zjednoczonych otrzymał propozycję objęcia stanowiska zastępcy dowódcy – a następnie dowódcy w randze kapitana – lotniskowca transportowego USAT Ganandoc ze składu US Army Transportation Corps.
„Ganandoc” miał za zadanie dostarczać samoloty bojowe i zaopatrzenie z Halifaksu w Nowej Szkocji, poprzez Atlantyk do Liverpoolu w Wielkiej Brytanii. Po kilku rejsach okręt wyznaczony został do udziału w operacji desantowej na Sycylii a następnie w lądowaniu w Normandii. Podczas tej ostatniej operacji okręt został poważnie uszkodzony przez pociski artylerii niemieckiej. Kapitan Wesołowski zdołał doprowadzić go do portu Southampton w Anglii. Tam USS Ganandoc przeszedł remont i udało się go przywrócić do służby.
Wesołowski służył później na wielu innych jednostkach amerykańskich, w tym jako dowódca na holowniku oceanicznym „LT-533”, który przewoził sprzęt i uzbrojenie dla wojsk walczących we Francji.
Obywatelstwo amerykańskie.
Po zakończeniu wojny rząd Stanów Zjednoczonych przyznał kapitanowi Wesołowskiemu i jego przebywającej w Polsce rodzinie amerykańskie obywatelstwo. Dzięki temu żona Antonina i dwaj synowie – po sześciu latach rozłąki – w lipcu 1946 roku przybyli do Nowego Jorku. Kapitan Wesołowski przeszedł wkrótce do rezerwy i zaczął pływać w amerykańskiej flocie handlowej, gdzie służył przez następne 20 lat. Rodzina mieszkała początkowo na Staten Island pod Nowym Jorkiem, a po przejściu Stefana Wesołowskiego na emeryturę, w Miami Beach na Florydzie.
Stefan Wesołowski otrzymał ponad pięćdziesiąt odznaczeń przyznanych przez władze Polski, Stanów Zjednoczonych w roku 1980, za osiągnięcia na polu walki w latach 1943-1946 otrzymał decyzją prezydenta USA, Cartera, Brązowy Medal Gwiazdy za Odwagę, trzecie w kolejności odznaczenie, Litwy, Francji, Wielkiej Brytanii, Chin, Norwegii i Związku Sowieckiego (tych ostatnich nie przyjął); stał się bohaterem dwóch narodów: Polski i Stanów Zjednoczonych.
Swe wspomnienia spisał w książce "Od „Gazoliny” do „Ganandoca”", Wydawnictwo Morskie, Gdańsk 1983, .
Ordery i odznaczenia.
Polskie:
Amerykańskie:
Brytyjskie:
Pozostałe:

</doc>
<doc id="1793549" url="https://pl.wikipedia.org/wiki?curid=1793549" title="Sfântu Gheorghe (ujednoznacznienie)">
Sfântu Gheorghe (ujednoznacznienie)



</doc>
<doc id="1793550" url="https://pl.wikipedia.org/wiki?curid=1793550" title="Guy Reiss">
Guy Reiss

Guy Reiss (ur. 1904, zm. 1964) – francuski astronom.
Pracował w obserwatorium w Algierze, a następnie w Obserwatorium w Nicei. Jest odkrywcą 5 planetoid.
Planetoida (1577) Reiss została nazwana jego nazwiskiem.

</doc>
<doc id="1793554" url="https://pl.wikipedia.org/wiki?curid=1793554" title="12 rund">
12 rund

12 rund (tytuł oryg. "12 Rounds") – amerykański film sensacyjny z 2009 r., wyreżyserowany przez Renny’ego Harlina oraz wyprodukowany przez WWE Studios. W roli głównej wystąpił w nim wrestler John Cena, który w roku 2006 zagrał w także w filmie WWE Studios pt. "The Marine".
Fabuła.
Nowy Orlean. Bohater filmu, detektyw Danny Fisher, zatrzymuje genialnego złodzieja Milesa Jacksona i udaremnia jego ucieczkę z łupem. Sytuacja ta owocuje śmiercią partnerki przestępcy, a Jackson trafia do więzienia. Po wyjściu na wolność niegdysiejszy bandyta pała żądzą zemsty. Porywa ukochaną Fishera i zmusza go do rozwiązania dwunastu skomplikowanych łamigłówek. Tylko w ten sposób policyjny funkcjonariusz może uratować dziewczynę.
Przyjęcie.
"12 rund" uzyskało przede wszystkim negatywne recenzje ze strony profesjonalnych krytyków filmowych. Wielu komentatorów porównało film Harlina do "Szklanej pułapki 3" ("Die Hard with a Vengeance", 1995) Johna McTiernana i zarzuciło mu brak oryginalności.
W weekend otwierający emisję w Stanach Zjednoczonych obraz osiągnął przychód (wpływy ze sprzedaży biletów) w kwocie 5 329 240 dolarów amerykańskich, a przychody z ogólnoświatowej dystrybucji filmu wyniosły 17 280 326 USD.
Muzyka.
Ścieżkę dźwiękową do filmu skomponował Trevor Rabin, który wcześniej współpracował z reżyserem Renny’m Harlinem przy produkcji "Piekielnej głębi" ("Deep Blue Sea", 1999) oraz "" ("Exorcist: The Beginning", 2004). Muzykę filmową nagrał przy współudziale orkiestry Hollywood Studio Symphony w Eastwood Scoring Stage (gmach Warner Brothers Studios).

</doc>
<doc id="1793556" url="https://pl.wikipedia.org/wiki?curid=1793556" title="2NE1">
2NE1

2NE1 (hangul: 투애니원) – południowokoreański girlsband założony przez YG Entertainment w 2009 roku. W skład grupy wchodziły CL, Bom, Dara oraz Minzy, która oficjalnie odeszła z grupy 5 kwietnia 2016 roku. Oficjalne ogłoszenie o rozwiązaniu zespołu zostało ogłoszone w listopadzie 2016 roku, w którym YG oznajmiło, że kontrakt zostaje odnowiony tylko z CL i Darą.
Zespół zadebiutował singlem „Lollipop”, który został nagrany przy współpracy z zespołem Big Bang dla LG Cyon. Kolejny singel, „Fire”, został wydany 6 maja 2009 roku. Od tamtego czasu grupa wydała dwa tytułowe minialbumy: "2NE1 1st Mini Album" (2009) i "2NE1 2nd Mini Album" (2011), oraz dwa albumy studyjne "To Anyone" i "Crush". Na pierwszym minialbumie znalazł się singel „I Don't Care”, który zdobył nagrodę „Piosenka Roku” na 2009 Mnet Asian Music Awards. Ich kolejne single, takie jak „Go Away”, „Lonely” i „I Am the Best”, również były udane. Piosenka „I Am the Best” wygrała kolejną nagrodę „Piosenka Roku” w 2011 roku.
2NE1 oficjalnie zadebiutowały w Japonii we wrześniu 2011 roku, z japońską wersją ich drugiego minialbumu, zatytułowanego "Nolza". Od tamtego czasu grupa wydała w Japonii jeden studyjny album, "Collection", i dwa single. W 2012 roku „New York Times” nazwał występ 2NE1 w Prudential Center w New Jersey, jednym z "Najlepszych Koncertów 2012". W październiku 2012 roku Zack Greenburg z magazynu „Forbes” wspomniał, że 2NE1 sprzedało 27 milionów singli digital download.
Zespół został rozwiązany 25 listopada 2016 roku. Każda z członkiń napisała list do fanów, a wytwórnia wydała w tej sprawie oficjalne oświadczenie.

</doc>
<doc id="1793558" url="https://pl.wikipedia.org/wiki?curid=1793558" title="Final Examination">
Final Examination

Final Examination – amerykański film fabularny (horror z podgatunku slasher) powstały w 2003 roku. Film wydano na rynku DVD.
Zarys fabuły.
Bohaterkami filmu są kobiety niegdyś należące do tego samego bractwa studenckiego, które przybywają na Hawaje, gdzie odbywa się zlot absolwentek ich uczelni. Tam są prześladowane przez seryjnego mordercę.

</doc>
<doc id="1793559" url="https://pl.wikipedia.org/wiki?curid=1793559" title="Elblag">
Elblag



</doc>
<doc id="1793564" url="https://pl.wikipedia.org/wiki?curid=1793564" title="Matka Ojczyzna Wzywa!">
Matka Ojczyzna Wzywa!

Matka Ojczyzna Wzywa! (ros. "Родина-мать зовёт!") – monumentalny posąg w Wołgogradzie (dawniej Stalingrad), poświęcony radzieckim żołnierzom walczącym w bitwie stalingradzkiej. Jedna z najwyższych rzeźb na świecie, symbol i atrakcja turystyczna Wołgogradu.
Historia budowy.
Na lokalizację pomnika wybrano Kurhan Mamaja – najwyższe wzniesienie na terenie Stalingradu, o które w trakcie bitwy toczyły się niezwykle ciężkie walki, a zarazem miejsce pochówku 34 505 radzieckich żołnierzy poległych w obronie miasta. Wstępne prace nad konstrukcją monumentu rozpoczęły się w maju 1959 roku. Zespołem rzeźbiarzy i architektów kierował Jewgienij Wuczeticz, natomiast za prace inżynieryjne odpowiadał Nikołaj Nikitin.
Pierwotnie pomnik miał przedstawiać kobietę niosącą czerwony sztandar, u której stóp klęczał radziecki żołnierz. Ostatecznie przybrał on kształt kobiety z uniesionym ku niebu mieczem. Nawiązująca do antycznych wyobrażeń bogini Nike i zwrócona symbolicznie ku zachodowi postać jest alegorią ojczyzny wzywającej swych synów do walki z najeźdźcą. Wysokość monumentu miała nie przekraczać 36 metrów, jednak na polecenie ówczesnego przywódcy ZSRR Nikity Chruszczowa zwiększono ją do 85 metrów, tak aby posąg stał się największą rzeźbą na świecie. Matka Ojczyzna otrzymała twarz Walentiny Izotowej, mieszkanki Stalingradu, która pozowała rzeźbiarzom Wuczeticza.
Prace trwały w sumie 8 lat. Oficjalnie zakończyły się 15 października 1967 roku, gdy na Kurhanie Mamaja uroczyście otwarto kompleks miejsc pamięci „Bohaterom bitwy stalingradzkiej”, którego statua stanowi centralny element. Przy jego budowie zużyto około 20 tysięcy m3 betonu, 25 tysięcy ton stali i przemieszczono ponad 1 mln m3 ziemi.
Dane architektoniczne.
Posąg kobiety mierzy 52 m i waży około 8 tysięcy ton. Jego całkowita wysokość, wraz z wykonanym ze stali nierdzewnej mieczem, wynosi 85 m (dla porównania Statua Wolności bez cokołu mierzy 45 m). Zgodnie z zamierzeniami, w chwili odsłonięcia był najwyższą statuą na świecie. Rzeźba wykonana jest ze zbrojonego betonu. W środku jest pusta – jej ściany mają zaledwie 25–30 cm grubości. Stopy postaci spoczywają na 2–metrowym cokole, który z kolei jest umieszczony na niemal w całości ukrytym pod ziemią betonowym fundamencie o wysokości 16 m. Cokół nie jest przytwierdzony do fundamentu – stabilność całej konstrukcji zapewnia jej własna masa i siła grawitacji.
Pod pomnik prowadzi rozpoczynająca się u stóp kurhanu serpentyna. Składa się ona z 200 stopni – tyle samo dni trwała bitwa stalingradzka. Wzdłuż drogi znajduje się 35 granitowych nagrobków, pod którymi spoczywają obrońcy miasta odznaczeni tytułem Bohatera Związku Radzieckiego (w tym marszałek Wasilij Czujkow – dowódca broniącej Stalingradu 62 Armii).
Symbol i atrakcja turystyczna.
Kompleks „Bohaterom bitwy stalingradzkiej” jest dostępny dla zwiedzających przez cały rok, siedem dni w tygodniu. Nocą jest oświetlony. Za wstęp nie są pobierane opłaty. Od chwili wybudowania pomnik stał się symbolem (widnieje m.in. na fladze i herbie obwodu wołgogradzkiego) oraz największą atrakcją turystyczną miasta. Według oficjalnych danych do 2009 roku odwiedziło go ponad 60 milionów ludzi.
W 2008 roku Kurhan Mamaja i statua Matki Ojczyzny zostały zaliczone, obok Bajkału czy Cerkwi Wasyla Błogosławionego, do grona „7 Cudów Rosji”. Ogólnonarodowy plebiscyt zorganizowały wspólnie gazeta Izwiestija, telewizja Rossija i Radio Majak.
Problemy.
Utrzymanie pomnika pochłania rocznie 165 mln rubli. Ze względu na jego wysokość, przy bieżących pracach konserwacyjnych muszą być zatrudniani alpiniści.
Zmiana poziomu wód gruntowych pod kopcem skutkuje przesuwaniem się fundamentu, na którym swobodnie spoczywa statua. Jak ujawniło w maju 2009 roku BBC, spowodowało to odchylenie się posągu od pionu już o około 20 cm.

</doc>
<doc id="1793566" url="https://pl.wikipedia.org/wiki?curid=1793566" title="Aidan Gillen">
Aidan Gillen

Aidan Gillen, właśc. Aidan Murphy (ur. 24 kwietnia 1968 w Dublinie) – irlandzki aktor filmowy, telewizyjny i teatralny.
Życiorys.
Rodzina i wykształcenie.
Urodził się w Dublinie w rodzinie rzymskokatolickiej jako najmłodsze z sześciorga dzieci. W wieku 15 lat poznał swoją przyszłą żonę Olivię O'Flanagan. Pobrali się 7 lipca 2001, mają dwoje dzieci: syna Joego i córkę Berry. Kształcił się w dublińskiej szkole średniej St. Vincent's C.B.S. w Glasnevin.
Przyjął nazwisko swojej matki (Gillen), ponieważ inny aktor był już zarejestrowany w gildii aktorów jako Aidan Murphy.
Kariera aktorska.
Karierę aktorską zaczął w wieku 16 lat, występując w adaptacji "Snu nocy letniej" w lokalnym teatrze młodzieżowym. W późniejszym czasie przeniósł się do Londynu, gdzie od końca lat 80. zaczął grać na scenach tamtejszych teatrów.
W 1985 debiutował w telewizyjnym filmie krótkometrażowym "The Drip". Dwa lata później zagrał jedną z głównych ról w dramacie Jacka Claytona "Samotna pasja Judith Hearne" u boku Maggie Smith i Boba Hoskinsa. Od początku lat 90. zaczął regularnie pojawiać się w brytyjskich serialach. Został obsadzony w głównej roli jako Gerard Quigley w amerykańsko-irlandzkim dramacie "Spirala przemocy" (1996) obok Helen Mirren.
Popularność przyniosła mu rola Stuarta Alana Jonesa w brytyjskim serialu "Queer as Folk" (1999–2000), za którą był nominowany do nagrody British Academy Television Awards.
W latach 2003–2004 występował na Broadwayu w sztuce "The Caretaker" według Harolda Pintera. Za tę rolę w 2004 uzyskał nominację do nagrody Tony w kategorii najlepszego aktora drugoplanowego.
W 2009 za rolę Tommy'ego Carcetti w serialu HBO "Prawo ulicy" otrzymał główną irlandzką nagrodę filmową IFTA dla aktora w roli pierwszoplanowej w produkcji telewizyjnej. Po raz drugi tę nagrodę zdobył trzy lata później za występ w irlandzkim serialu kryminalnym "Love/Hate".
Od 2011 do 2017 występował w roli Petyra Baelisha w serialu "Gra o tron" produkowanym przez HBO. W 2018 zagrał menedżera muzycznego Johna Reida w "Bohemian Rhapsody".

</doc>
<doc id="1793567" url="https://pl.wikipedia.org/wiki?curid=1793567" title="Taylor Cole">
Taylor Cole

Taylor Quinn Cole (ur. 29 kwietnia 1984 w Arlington) – amerykańska aktorka i była modelka.
Modelling.
Karierę w modelingu rozpoczęła w Nowym Jorku. Reklamowała m.in. artykuły kosmetyczne marki Old Spice i pastę do zębów Crest oraz była „twarzą” marki Dooney &amp; Bourke.

</doc>
<doc id="1793568" url="https://pl.wikipedia.org/wiki?curid=1793568" title="Cha Hyun-ok">
Cha Hyun-ok

Cha Hyun-ok (kor. 차현옥) (ur. 24 grudnia 1976), posługuje się pseudonimem Yuri (kor. 유리) – wokalistka, członek girls bandu Girl Friends.

</doc>
<doc id="1793571" url="https://pl.wikipedia.org/wiki?curid=1793571" title="Ronnie Ray Smith">
Ronnie Ray Smith

Ronald „Ronnie” Ray Smith (ur. 28 marca 1949 w Los Angeles, zm. 31 marca 2013 tamże) – amerykański lekkoatleta, sprinter, mistrz olimpijski z 1968 z Meksyku.
Podczas mistrzostw Stanów Zjednoczonych (AAU) 20 czerwca 1968 w Sacramento Smith był jednym z trzech zawodników, którzy jako pierwsi osiągnęli czas poniżej 10 sekund w biegu na 100 metrów (9,9 s – pomiar ręczny). W pierwszym półfinale uczynili to Jim Hines i Smith, a w drugim Charles Greene. Według pomiaru elektronicznego Smith przebiegł 100 m w 10,14 s (wobec 10,03 Hinesa i 10,10 Greene’a). Podczas eliminacji amerykańskich przed igrzyskami olimpijskimi w 1968 w Meksyku Smith zajął 4. miejsce w biegu na 100 metrów i zakwalifikował się tylko do występu w sztafecie 4 × 100 metrów. Był wówczas studentem San José State College.
Na igrzyskach biegł na 3. zmianie sztafety 4 × 100 metrów, która zdobyła złoty medal poprawiając rekord świata na 38,24 s (biegła w składzie: Greene, Melvin Pender, Smith i Hines).

</doc>
<doc id="1793574" url="https://pl.wikipedia.org/wiki?curid=1793574" title="Grand Prix Południowej Afryki 1979">
Grand Prix Południowej Afryki 1979

Grand Prix Południowej Afryki 1979 (oryg. Simba South African Grand Prix) – trzecia runda Mistrzostw Świata Formuły 1 w sezonie 1979, która odbyła się 3 marca 1979, po raz 13. na torze Kyalami.
25. Grand Prix Południowej Afryki, 16. zaliczane do Mistrzostw Świata Formuły 1.

</doc>
<doc id="1793575" url="https://pl.wikipedia.org/wiki?curid=1793575" title="Judo na Igrzyskach Frankofońskich 2009">
Judo na Igrzyskach Frankofońskich 2009

Judo na Igrzyskach Frankofońskich 2009 w Bejrucie odbyło się w dniach 28 -30 września 2009 r. na stadionie Michel el Murr. W tabeli medalowej zwyciężyli Francuzi, którzy sięgnęli po osiem złotych krążków w tej dyscyplinie sportowej. 

</doc>
<doc id="1793576" url="https://pl.wikipedia.org/wiki?curid=1793576" title="Stanka Złatewa">
Stanka Złatewa

Stanka Christowa Złatewa bułg. Станка Златева Христова (ur. 1 marca 1983 w Kruszare) – bułgarska zapaśniczka startująca w stylu wolnym w kategorii do 72 kg. Srebrna medalistka olimpijska z Pekinu 2008 i Londynu (kategoria 72 kg), czterokrotna mistrzyni świata, sześciokrotna mistrzyni Europy.
Jest najbardziej utytułowaną zawodniczką w kraju w historii występów w tej dyscyplinie sportu. Największym osiągnięciem jest srebrny medal igrzysk olimpijskich w Pekinie i Londynie a w Atenach zajęła dwunaste miejsce. Pięciokrotnie stawała na podium mistrzostw świata w tym na najwyższym podium w 2006, 2007, 2010 i 2011. Jest ośmiokrotną medalistką mistrzostw Europy, złoty medal zdobyła w 2006, 2007, 2008, 2009, 2010 i 2014. Zajęła dwunaste miejsce na igrzyskach europejskich w 2015. Wicemistrzyni świata juniorów w 2003 i mistrzyni Europy juniorów w 2002 roku.
Przegrała z Toccarą Montgomery z USA i Kyoko Hamaguchi z Japonii i odpadła z turnieju.
Wygrała z Ohenewą Akuffo z Kanady, Maiderą Undą z Hiszpanii i Agnieszką Wieszczek a w finale przegrała z Chinką Wang Jiao.
Pokonała Białorusinkę Wasilisę Marzaluk, Jenny Fransson ze Szwecji, Laure Ali z Kamerunu i Maiderą Undą z Hiszpanii. W pojedynku finałowym uległa Rosjance Natalji Worobjowej.

</doc>
<doc id="1793578" url="https://pl.wikipedia.org/wiki?curid=1793578" title="Stanka Zlatewa">
Stanka Zlatewa



</doc>
<doc id="1793581" url="https://pl.wikipedia.org/wiki?curid=1793581" title="Orco Property Group">
Orco Property Group

Orco Property Group SA (ORCO, ORCO Group) – francuski deweloper nieruchomości z siedzibą w Luksemburgu. Jego polska siedziba znajduje się w budynku Central Tower w Warszawie. Obecnie przedsiębiorstwo zarządza aktywami o łącznej wartości około 2.2 mld euro. 
Działalność.
Obecnie spółka prowadzi działalność w Chorwacji, w Czechach, Niemczech, na Węgrzech, w Rosji, na Słowacji i w Polsce. Jej najbardziej znanym projektem jest apartamentowiec Złota 44 położony w centrum Warszawy.

</doc>
<doc id="1793583" url="https://pl.wikipedia.org/wiki?curid=1793583" title="Pochwała macochy">
Pochwała macochy

Pochwała macochy (hiszp. "Elogio de la madrastra") – powieść współczesnego peruwiańskiego pisarza Mario Vargasa Llosy. Została wydana w roku 1988. W Polsce pierwsze wydanie ukazało się w roku 1993 w przekładzie Carlosa Marrodána Casasa.
Historia drugiego małżeństwa Don Rigoberto, wielbiciela malarstwa erotycznego i zwolennika pedantycznych praktyk higienicznych, z doną Lukrecją. Don Rigoberto ma syna z pierwszego małżeństwa. Dona Lukrecja stara się nie być złą macochą i zaskarbić sobie sympatię chłopca.

</doc>
<doc id="1793584" url="https://pl.wikipedia.org/wiki?curid=1793584" title="Serbia na Letnich Igrzyskach Olimpijskich 2008">
Serbia na Letnich Igrzyskach Olimpijskich 2008

Serbię na Letnich Igrzyskach Olimpijskich 2008 reprezentowało 92 zawodników w 11 dyscyplinach.
Był to 2. start reprezentacji Serbii na letnich igrzyskach olimpijskich. Poprzedni występ miał miejsce podczas Letnich Igrzysk Olimpijskich 1912 w Sztokholmie. Wcześniej zawodnicy serbscy występowali w igrzyskach olimpijskich w reprezentacji SFR Jugosławii (1920-1992), Jugosławii (1996-2002) oraz Serbii i Czarnogóry (2006).

</doc>
<doc id="1793587" url="https://pl.wikipedia.org/wiki?curid=1793587" title="Tameshigiri">
Tameshigiri

 – japońska sztuka "próbnego cięcia", popularna od okresu Edo w XVII wieku. Pierwotnie miała na celu przede wszystkim wypróbowywanie jakości ostrza katany. 
Testowe cięcia wykonywano zarówno na żywych skazańcach, jak i na zwłokach (np. cięcie "tabi-gata" - odcinające kostkę u nogi, czy "O-kesa" - przecinające korpus od obojczyka po przeciwległe biodro). Dodatkowo wykorzystywano także maty z ryżowej trawy, maty tatami, kije bambusowe i cienkie zwoje ze stali. 
Do testowania dopuszczani byli wyłącznie najlepsi szermierze, a wynik testu "tameshigiri" był często odnotowywany na klindze miecza, dowodząc jego jakości i wartości. Często odnotowywano tam także rodzaj testu, podając liczbę ciał i rodzaj cięć. 
Współcześnie "tameshigiri" wykorzystuje się przede wszystkim do testowania umiejętności szermierza, stąd terminy , oraz - słowo będące alternatywną formą wymowy znaków określających "tameshigiri". Cięcia wykonywane są głównie na zmoczonych matach. Mokra trawa odpowiada gęstością ciału, podczas gdy zielone kije bambusowe odgrywają rolę kości. 
Zadania w "tameshigiri" różnią się trudnością, zarówno z uwagi na sam rodzaj cięcia, jak i np. ze względu na konieczność wykonania go w ruchu, z określoną szybkością, a także np. w serii kilku kolejnych cięć na tej samej macie (każde kolejne cięcie, nawet jeżeli jest przeprowadzone poprawnie, ale odcina zbyt duży fragment maty, uniemożliwia wykonanie kolejnych). 
Wiele osób pragnących zweryfikować swoje umiejętności zdobyte podczas treningów z shinken, iaito, bokken, shinai otrzymuje tę możliwość podczas zajęć "tameshigiri". Niezależnie od ćwiczonego stylu lub szkoły, jest to jedno z podstawowych ćwiczeń z którym przyjdzie się zmierzyć każdemu szermierzowi. Ruch ostrza podczas cięcia obiektu jest specyficzny – wymaga lekkiego przesunięcia tworzącego ruch tnący. Wielu adeptów nie potrafi prawidłowo wykonać tego ruchu w wyniku czego zaczynają "rąbać" obiekt kataną. Może to sprawiać problemy nawet bardzo zaawansowanemu technicznie adeptowi japońskiej szermierki.
Szczególny nacisk na regularną praktykę tameshigiri kładzie się w stylach Ishi Yama-ryū, Shinkendo, Battodo-ryū Sei Ken, Toyama-ryū, Nakamura-ryū, Mugai-ryū, Jikishinkai, Sekiguchi-ryū.

</doc>
<doc id="1793588" url="https://pl.wikipedia.org/wiki?curid=1793588" title="Wspólnota Młodej Polonii">
Wspólnota Młodej Polonii

Wspólnota Młodej Polonii (WMP) - organizacja młodzieżowa działająca od 15 września 2002 przy Polskiej Macierzy Szkolnej na Białorusi. Głównym celem WMP jest "kultywowanie polskiej kultury i tradycji narodowych oraz działanie na rzecz środowiska polskiego".

</doc>
<doc id="1793594" url="https://pl.wikipedia.org/wiki?curid=1793594" title="Norrköpings konstmuseum">
Norrköpings konstmuseum

Norrköpings konstmuseum (pol. Muzeum Sztuki w Norrköping) – galeria sztuki znajdująca się w Norrköping przy Kristinaplatsen. Została założona w 1913 roku. Posiada znaczącą kolekcję szwedzkiej sztuki współczesnej oraz jeden z największych w Szwecji zbiorów grafiki.
Historia.
Historia zbiorów Muzeum Sztuki w Norrköping zaczęła się na przełomie XIX i XX wieku, kiedy miejscowy producent snusu i jednocześnie miłośnik i kolekcjoner sztuki, Pehr Swartz zakupił zbiory Segerstéenska samlingen, na które składało się około 500 dzieł sztuki i podarował je stowarzyszeniu Norrköpings Konstförening. Ono z kolei w 1913 roku podarowało otrzymane zbiory miastu Norrköping. Kolekcja, obejmująca kilkaset dzieł sztuki, była początkowo wystawiana w prywatnej posiadłości Swartza, Villa Swartz, gdzie mieściła się również biblioteka miejska.
W 1946 roku muzeum przeniosło się do swojej obecnej siedziby przy Kristinaplatsen, zaprojektowanej przez Kurta von Schmalensee, architekta miejskiego Norrköping w latach 1929–1961. Uroczystego otwarcia placówki dokonał 27 września następca tronu, książę Gustaw Adolf. Ówczesny dyrektor muzeum, Aron Borelius zakupił wówczas dużą liczbę prac szwedzkich modernistów, takich jak: Gösta Adrian-Nilsson, Isaac Grünewald, Sigrid Hjertén i Siri Derkert.
Budynek.
Von Schmalensee zaprojektował budynek nowoczesny i funkcjonalny, z pomieszczeniami przeznaczonymi do ekspozycji dzieł sztuki oraz do urządzania wystaw okresowych. Światło dzienne przenika do wnętrza przez rząd okien zbudowanych nad podstawą dachu, a następnie rozprasza się równomiernie poprzez sufit zbudowany z matowego szkła. Światło dzienne uzupełnia oświetlenie elektryczne. W 1964 roku von Schmalensee zaprojektował dobudówkę z salą wykładową, zwaną Harlequin, funkcjonującą również jako kino. Muzeum stało się w pełni galerią sztuki, gdy w 1981 roku przeniesiono zbiory historyczne do nowych pomieszczeń na terenie Industrilandskapet. W 1997 roku odnowiono budynek muzeum, instalując w nim między innymi system klimatyzacyjny służący zabezpieczeniu zbiorów.
Zbiory.
Główną część zbiorów stanowi sztuka szwedzka XX wieku, ale są w nich również dzieła sztuki powstałe w okresie od XVII do XVIII wieku. Oprócz malarstwa w zbiorach reprezentowana jest rzeźba, fotografia, grafika, rzemiosło artystyczne, instalacja i sztuka wideo. Zbiory muzealne są skatalogowane w komputerowej bazie danych. Od 1997 roku ekspozycja w muzealnych galeriach prezentowana jest tematycznie: Człowiek, Miasto i kraj, Geometria i Portret. 
Obrazy olejne.
Kolekcja obejmuje około 1 500 obrazów. Znaczną jej część stanowią modernistyczne prace takich artystów jak Gösta Adrian-Nilsson, Isaac Grünewald, Sigrid Hjertén i Vera Nilsson. Kolejna istotna część kolekcji to różne formy sztuki abstrakcyjnej (w tym dzieła Otto G. Carlsunda), a także twórczość współczesnych kobiet-artystek. W salach wystawowych prezentowana jest jedynie niewielka część zbiorów, reszta przechowywana jest w magazynach.
Muzealne zbiory powiększały się dzięki darowiznom, między innymi prawnika Matsa Nordströma z 1970 roku oraz Carla Johana Bolandera z 2016 roku (prace Oli Billgrena, Leny Cronqvist, Petera Tillberga i Hansa Wigerta).
Grafika.
W posiadaniu muzeum jest jeden z największych w Szwecji zbiorów grafiki, liczący około 30 000 pozycji. Zbiory obejmują szwedzką oraz światową grafikę począwszy od XV wieku do dziś. Reprezentowane są tu prace takich artystów jak: Albrecht Dürer, Rembrandt, Francisco Goya, Jacques Callot i William Hogarth, natomiast spośród szwedzkich: Stig Borglind, Axel Fridell i Bertil Bull Hedlund. W zbiorach muzeum znajduje się również archiwum artystów, obejmujące korespondencję, artykuły i katalogi. Podstawa archiwum stał się dar Margarety Carlsund z 1968 roku.
Rzeźba.
Park rzeźby przy Muzeum Sztuki został zainaugurowany w 1960 roku. Powstał on dzięki donacji przedsiębiorcy budowlanego Sture Gillgårda. W parku znajduje się 15 rzeźb z okresu od początku XX wieku do współczesności. Park w sezonie letnim wykorzystywany jest do organizowania różnych imprez, w tym kulturalnych.

</doc>
<doc id="1793595" url="https://pl.wikipedia.org/wiki?curid=1793595" title="China Open 2009 (mężczyźni)">
China Open 2009 (mężczyźni)

China Open 2009 – tenisowy turniej ATP z cyklu China Open rozgrywany w dniach 5–11 października 2009 roku w Pekinie na kortach twardych o puli nagród 2 100 000 dolarów amerykańskich.

</doc>
<doc id="1793596" url="https://pl.wikipedia.org/wiki?curid=1793596" title="Sumienie powikłane">
Sumienie powikłane

Sumienie powikłane – określenie oznaczające trudności w pokonaniu problemu spowodowane tym, że dane osoba w każdym możliwym jego rozwiązaniu dostrzega grzech. Sumienie powikłane uznawane jest za jedną z form tzw. deformacji sumienia.

</doc>
<doc id="1793598" url="https://pl.wikipedia.org/wiki?curid=1793598" title="Sumienie skrupulanckie">
Sumienie skrupulanckie



</doc>
<doc id="1793599" url="https://pl.wikipedia.org/wiki?curid=1793599" title="Słowacja na Letnich Igrzyskach Olimpijskich 2008">
Słowacja na Letnich Igrzyskach Olimpijskich 2008

Słowację na Letnich Igrzyskach Olimpijskich 2008 reprezentowało 57 zawodników w 14 dyscyplinach.
Był to 4. start reprezentacji Słowacji na letnich igrzysk olimpijskich. Poprzednie występy miały miejsce na igrzyskach olimpijskich w 1996, 2000 i 2004 roku. Wcześniej zawodnicy słowaccy występowali na igrzyskach olimpijskich w reprezentacji Czechosłowacji (1920-1992).

</doc>
<doc id="1793601" url="https://pl.wikipedia.org/wiki?curid=1793601" title="Matka Boska Zwycięska w Brdowie">
Matka Boska Zwycięska w Brdowie



</doc>
<doc id="1793602" url="https://pl.wikipedia.org/wiki?curid=1793602" title="Bryan Arguez">
Bryan Arguez

Bryan Arguez (ur. 13 stycznia 1989 w Miami) – amerykański piłkarz występujący na pozycji pomocnika.
Kariera klubowa.
Wybrany w 1 rundzie w MLS SuperDraft w 2007 przez DC United. Nigdy nie rozegrał ligowego meczu w tej drużynie. 25 stycznia 2008 roku za sumę 200 tys. euro dołączył do niemieckiej Herthy BSC. Swoje jedyne spotkanie w Bundeslidze rozegrał 2 lutego 2008 przeciwko Eintrachtowi Frankfurt (0:3). Wszedł wówczas na boisko w 63. minucie meczu, zmieniając Gojko Kačara.
W styczniu 2010 został graczem zespołu Miami FC z USSF Division 2 Professional League i od razu został stamtąd wypożyczony do drugoligowego portugalskiego klubu GD Estoril Praia. W jego barwach nie zagrał jednak ani razu i kwietniu 2010 wrócił do Miami. W 2011 roku klub zmienił nazwę na Fort Lauderdale Strikers i rozpoczął grę w rozgrywkach NASL.
W 2012 roku Arguez został zawodnikiem zespołu Montreal Impact, grającego w MLS. Nie zagrał tam jednak w żadnym meczu. W sezonie 2012 przebywał na wypożyczeniu w FC Edmonton z NASL. W 2013 roku był graczem innych drużyn NASL – Minnesota United FC oraz Carolina RailHawks. W 2014 roku reprezentował barwy zespołu Miami Dade FC, występującego w lidze NAL, stanowiącej piąty poziom rozgrywek w Stanach Zjednoczonych.
Następnie Arguez występował w FC Miami City z PDL (odpowiednik IV ligi), a w 2016 roku ponownie grał w NASL, reprezentując barwy drużyn Miami FC oraz Fort Lauderdale Strikers. Kolejnymi zespołami w karierze Argueza były Pittsburgh Riverhounds SC (USL) oraz FC Golden State Force (PDL).
Kariera reprezentacyjna.
Zaczynał w reprezentacji U-17, grając tam 27 meczów zdobywając 1 bramkę. Został powołany na Mistrzostwa Świata U-20 w Piłce Nożnej 2007, lecz nie zagrał tam żadnego spotkania. Z reprezentacją U-23 zagrał na Toulon Tournament w 2008 roku, ale nie został powołany na Igrzyska Olimpijskie w Pekinie.
29 sierpnia 2009 Arguez na Mistrzostwach Świata U-20 w Piłce Nożnej zdobył bramkę dla młodzieżowej reprezentacji Stanów Zjednoczonych na 1-0 w meczu z Kamerunem. Stany Zjednoczone wygrały ostatecznie w tym meczu 4:1.

</doc>
<doc id="1793603" url="https://pl.wikipedia.org/wiki?curid=1793603" title="Here We Go Again">
Here We Go Again



</doc>
<doc id="1793604" url="https://pl.wikipedia.org/wiki?curid=1793604" title="Year of the Dog...Again">
Year of the Dog...Again

Year of the Dog...Again – szósty album amerykańskiego rapera DMX-a, pierwszy, który nie zadebiutował na pierwszym miejscu na liście Billboardu. Wydany w Wielkiej Brytanii 31 lipca 2006 roku zaś w USA 1 września 2006 roku. Album ten zapowiadany był przez dwa single: "Lord, Give Me a Sign" oraz "We in Here". Jako singel wydany został też "Come Thru’ (Move)". Według zawartego na dodatkowym DVD materiału, na powstanie albumu duży wpływ miał Mase, który przekonał DMX-a, żeby powrócił na scenę hip-hopową.
Płyta miała początkowo nazywać się "Here We Go Again", jednak po tym, jak DMX rozwiązał kontrakt z Def Jam Recordings i podpisał z Sony, nazwa została zmieniona na "Year of the Dog Again". Pod nazwą "Here We Go Again" został wydany bootleg.
Album zadebiutował na drugim miejscu listy Billboard 200 i na pierwszym Rap Charts. W pierwszym tygodniu został sprzedany w 126 tysiącach egzemplarzy. Od wejścia na pierwsze miejsce listy Billboard 200, dzieliło go 2000 kopii.
"Lord Give Me a Sign" jest głównym utworem słyszanym w "Soul of a Man".

</doc>
<doc id="1793610" url="https://pl.wikipedia.org/wiki?curid=1793610" title="Zamek Golesz w Krajowicach">
Zamek Golesz w Krajowicach

Zamek Golesz w Krajowicach – ruiny średniowiecznego zamku w Krajowicach w gminie Kołaczyce w województwie podkarpackim na obszarze Małopolski.
Historia.
Ruiny, skromne pozostałości kamiennych murów, bramy i baszty narożnej, znajdują się na spłaszczonym szczycie wzgórza Golesz o wysokości 320 m n.p.m. na prawym brzegu Wisłoki, na terenie rezerwatu przyrody Golesz. W XIII lub XIV wieku wzniesiono w tym miejscu zamek zbudowany na planie owalu o wymiarach 30 metrów na 40 metrów, otoczony fosą i wałem o wysokości 3 metrów usypanym ze żwiru skalnego. Warownia strzegła traktu handlowego prowadzącego z Kleci do Jasła przez Sowinę, Bieździadkę (odnoga prowadziła do zamku), który do 1340 roku biegł na Węgry przez te osady.
Pierwsza wzmianka o zamku pojawia się w dokumencie źródłowym z dnia 9 lutego 1319 roku, opublikowanym w "Codex diplomaticus Monasterii Tynecensis", (Kodeks dyplomatyczny klasztoru tynieckiego); wymieniony jest tam "castro Golos" („zamek Golesz”), przysądzony wraz z otaczającymi go dobrami przez króla Władysława Łokietka klasztorowi benedyktynów w Tyńcu. Z „Księgi uposażeń diecezji krakowskiej” ("Liber beneficiorum dioecesis Cracoviensis", 1470–1480) Jana Długosza wynika, że w XV wieku Krajowice były w dalszym ciągu w posiadaniu klasztoru tynieckiego; należały do benedyktynów do rozbiorów Polski. W 1474 roku spalony przez Węgrów. Miejscowość stanowiła część starostwa niegrodowego jasielskiego, które w 1613 roku zostało oddane w dożywotnio przez Zygmunta III Wazę Mikołajowi Strusiowi z Komorowa, staroście chmielnickiemu.
Zamek był siedzibą starosty królewskiego i wyższego sądu prawa magdeburskiego. Według niektórych źródeł na zamku Golesz rezydował w średniowieczu polski rycerz Zyndram z Maszkowic, dowódca chorągwi ziemi krakowskiej w czasie bitwy pod Grunwaldem; w 1409 roku był on starostą niegrodowym Jasła.
Zamek został spalony w czasie wojen szwedzkich w trakcie najazdu wojsk Jerzego Rakoczego w 1657 roku.
W pierwszej połowie XIX wieku na wzgórzu urządzono park krajobrazowy, obecnie nieistniejący; powstał on z inicjatywy Francuza, Achillesa Johannot (według niektórych źródeł Jehannotte), właściciela pobliskich fabryk tkackich. W XIX wieku, na pamiątkę twórcy parku, miejsce to było nazywane przez mieszkańców Jasła Żanotówką.
Pod koniec XIX wieku na szczycie wzgórza znajdowały pozostałości okrągłej baszty o wysokości 40 stóp; na kamieniach widać było resztki szkliwa, świadczące o wielkim pożarze. Po II wojnie światowej część murów rozebrano na kamień budowlany.
Ruiny zamku Golesz są tematem jednego z rysunków Macieja Bogusza Stęczyńskiego, a także legend. Według jednej z nich za króla Łokietka zamkiem władał rycerz Ścibor, który sprowadził sobie kochankę, by zdradzać z nią żonę w jej obecności. Żona Ścibora zmarła z rozpaczy, a kochanka pod wpływem wyrzutów sumienia popełniła samobójstwo. Zbrodnie te tak zaimponowały diabłu, że ten sam przybył po duszę rycerza przyjmując postać ognistego ducha, by zaciągnąć nieszczęśnika do piekła.
W 2009 roku ruiny zostały zdewastowane przez nieznanych sprawców. Stało się to przyczynkiem do zwrócenia uwagi na obiekt - od tamtego czasu, każdego roku w jesieni, prowadzone są wykopaliska archeologiczne.
Legendy.
Z zamkiem Golesz wiąże się kilka podań ludowych. Mówią one o skarbach ukrytych w podziemnych lochach, o duchu rycerza Bogorii błąkającym się wśród ruin i o karczmie, której gościł król Jan Kazimierz. Istnieje także legenda o rycerzu o imieniu Ścibor, który siłą sprowadził na zamek dziewczynę ze szlacheckiej rodziny, by zdradzać z nią swoją żonę; żona zmarła z rozpaczy, a dziewczyna popełniła samobójstwo. Według podania Ścibor został porwany do piekła przez ognistego ducha, po czym zamek spłonął. W "Okolicach Galicji" (1847) Macieja Bogusza Stęczyńskiego znajduje się wzmianka, że według miejscowych podań na zamku Golesz rezydował za panowania Władysława Łokietka książę o imieniu Ścibor; informację tę opublikowano w 1841 roku w czasopiśmie "Lwowianin" w artykule pod tytułem „Zamczysko”. "Słownik geograficzny Królestwa Polskiego i innych krajów słowiańskich" określa tekst zawarty w "Lwowianinie" jako nieoparty na źródłach historycznych.

</doc>
<doc id="1793611" url="https://pl.wikipedia.org/wiki?curid=1793611" title="Alfons Bentele">
Alfons Bentele

Alfons Bentele (ur. 2 sierpnia 1899 w Isenbrelzhofen, data śmierci nieznana) – zbrodniarz nazistowski, jeden z funkcjonariuszy pełniących służbę w niemieckich obozach koncentracyjnych i SS-Hauptsturmführer.
Z zawodu cukiernik. Od 1 czerwca 1918 do 1 marca 1919 pełnił służbę w niemieckiej armii. Członek NSDAP od 1 marca 1930 (nr legitymacji partyjnej 210411) i SS od 1 czerwca 1930 (nr identyfikacyjny 2043). We wrześniu 1934 rozpoczął służbę w administracji obozu w Dachau, gdzie kierował między innymi wydziałem gospodarczym. 1 marca 1935 przeniesiono go do sztabu Reichsführera-SS, a następnie do obozu szkoleniowego jednostek SS-Totenkopf w Dachau. Od 8 listopada 1936 do 5 lipca 1937 był funkcjonariuszem Urzędu Administracyjnego SS. 
12 lipca 1938 przydzielono go do obozu w Mauthausen, gdzie sprawował funkcję kierownika wydziału odpowiedzialnego za gospodarowanie pomieszczeniami i magazynami. Od 1 września 1941 do 28 maja 1942 kierował administracją w obozie Majdanek. Takie same stanowisko sprawował w obozach Arbeitsdorf (29 maja - 15 września 1942) i Neuengamme (16 września 1942 – 16 marca 1943). Powrócił następnie do kompleksu obozowego Mauthausen, gdzie był komendantem podobozów "Ebensee" (do marca 1944) i "Schlier" (do 3 maja 1945).
Zmarł we francuskim obozie jenieckim. Należał do organizacji Lebensborn.

</doc>
<doc id="1793612" url="https://pl.wikipedia.org/wiki?curid=1793612" title="Łotwa na Letnich Igrzyskach Olimpijskich 2008">
Łotwa na Letnich Igrzyskach Olimpijskich 2008

Łotwę na Letnich Igrzyskach Olimpijskich 2008 reprezentowało 50 zawodników.
Był to 9. start reprezentacji Łotwy na letnich igrzyskach olimpijskich. Poprzednie występy miały miejsce w igrzyskach olimpijskich w 1992, 1996, 2000 i 2004 roku oraz przed II wojną światową w 1924, 1928, 1932 i 1936 roku. Po II wojnie światowej zawodnicy łotewscy występowali w igrzyskach olimpijskich w reprezentacji Związku Radzieckiego (1952-1988), a przed wojną w reprezentacji Rosji w 1912.

</doc>
<doc id="1793614" url="https://pl.wikipedia.org/wiki?curid=1793614" title="Wybrzeże Kościuszkowskie">
Wybrzeże Kościuszkowskie



</doc>
<doc id="1793616" url="https://pl.wikipedia.org/wiki?curid=1793616" title="Ulica Wybrzeże Kościuszkowskie w Warszawie">
Ulica Wybrzeże Kościuszkowskie w Warszawie

Ulica Wybrzeże Kościuszkowskie – ulica w śródmieściu Warszawy
Historia.
Dawny bulwar pomiędzy mostami: Śląsko-Dąbrowskim i Poniatowskiego. W XVIII i XIX wieku miejsce składowania gruzu i śmieci, a także rozładunku piasku oraz towarów przewożonych Wisłą. Na początku XX wieku powstały tutaj liczne przystanie.
Nazwa została nadana w 15 października 1917, w setną rocznicę śmierci Tadeusza Kościuszki.
1 listopada 1930 przy ulicy, u wylotu ul. Karowej, odsłonięto pomnik Dowborczyków. W czerwcu 1939 nad Wisłą, na osi ul. Tamka, odsłonięto pomnik Syreny
5 sierpnia 1934 o godzinie 10 na Wybrzeżu Kościuszkowskim odbyły się zaślubiny Rodła z Wisłą. 3000 Polaków z zagranicy z pocztami sztandarowymi przeszło ulicami Warszawy nad Wisłę, gdzie odbyły się zaślubiny biało-czerwonych sztandarów ozdobionych Rodłem z poszczególnych dzielnic Związku Polaków w Niemczech.

</doc>
<doc id="1793619" url="https://pl.wikipedia.org/wiki?curid=1793619" title="Dean Smith (lekkoatleta)">
Dean Smith (lekkoatleta)

Finis Dean Smith (ur. 15 stycznia 1932 w Breckenridge w stanie Teksas) – amerykański lekkoatleta, sprinter, mistrz olimpijski z 1952 z Helsinek.
Został mistrzem Stanów Zjednoczonych (AAU) w biegu na 100 metrów w 1952. Na igrzyskach olimpijskich w 1952 w Helsinkach zajął w tej konkurencji 4. miejsce. Jako członek sztafety 4 × 100 metrów zdobył złoty medal olimpijski (sztafeta biegła w składzie Smith, Harrison Dillard, Lindy Remigino i Andy Stanfield).
Po ukończeniu studiów na University of Texas at Austin Smith został zawodnikiem futbolu amerykańskiego. Występował z zespołach Los Angeles Rams i Pittsburgh Steelers, ale nie grał w meczach ligowych. Po zakończeniu kariery sportowej występował jako zawodowy kowboj na rodeo oraz był kaskaderem w wielu westernach, m.in. "Alamo", "W kraju Komanczów", "Jak zdobywano Dziki Zachód", "McLintock!", "Rio Conchos", "Big Jake" i "El Dorado". Wystąpił również w serialach telewizyjnych "Tales of Wells Fargo", "Maverick", "Gunsmoke", "Lawman", "Have Gun – Will Travel", "The Iron Horse" i "Strażnik Teksasu".

</doc>
<doc id="1793620" url="https://pl.wikipedia.org/wiki?curid=1793620" title="Medal Stanisława Staszica">
Medal Stanisława Staszica



</doc>
<doc id="1793622" url="https://pl.wikipedia.org/wiki?curid=1793622" title="Henri Cordier (rzeźbiarz)">
Henri Cordier (rzeźbiarz)

Henri Louis Cordier (ur. 1853, zm. 1925) – francuski rzeźbiarz.
Był jednym z pięciorga dzieci rzeźbiarza Charles’a Cordiera i Felicji Berchère, siostrzenicy zoologa i dyrektora Muzeum Historii Naturalnej w Paryżu (w latach 1852-1853), Constanta Dumérila. 
Uczeń Frémieta i Merciéego, zadebiutował na Salonie Paryskim w 1877 r. Na Salonie w 1878 zaprezentował dwa popiersia Inuitów, zatytułowane "Okabak, Eskimos z Jakobson" i "Brite-Okabak. Eskimoska", będące studiami ludzi podpatrywanych w paryskim "Jardin d'Acclimatation". W swoich pracach lubił szczególnie oddawać wrażenie ruchu u ludzi i zwierząt. Była autorem szeregu małych prac przedstawiających duże zwierzęta, których sylwetki początkowo lepił w wosku, a następnie odlewał w brązie. Tworzył także formy monumentalne, takie jak posąg generała Lasalle'a, wykonany w 1887 r. i stojący na podwórzu zamku w Lunéville, liczne rzeźby dla kasyna i katedry w Monako (w tym sześć posągów z fasady katedry, m.in. posągi świętej Dewoty, świętego Mikołaja i świętego Benedykta; pracował nad nimi w latach 1883-1901). 

</doc>
<doc id="1793625" url="https://pl.wikipedia.org/wiki?curid=1793625" title="Deformacja sumienia">
Deformacja sumienia

Deformacja sumienia – w teologii chrześcijańskiej określenie oznaczające nieprawidłowości w postrzeganiu grzechu. Do deformacji sumienia zalicza się m. in sumienie szerokie, sumienie faryzejskie oraz sumienie skrupulanckie.
Jako przyczyny deformacji sumienia Kościół podaje przyczyny leżące w psychice człowieka oraz bierze również pod uwagę przyczyny nadprzyrodzone (kuszenie).

</doc>
<doc id="1793627" url="https://pl.wikipedia.org/wiki?curid=1793627" title="Reg Cumner">
Reg Cumner

Reginald Horace (Reg) Cumner, znany również jako Horace Cumner (ur. 31 marca 1918, zm. 18 stycznia 1999) – walijski piłkarz.
Kariera klubowa.
Przed wybuchem II wojny światowej Cumner występował w Arsenalu, Margate (na wypożyczeniu) i Hull City (na wypożyczeniu). W czasie wojny gościnnie grał w Cardiff City, Fulham, Liverpoolu, Portsmouth, Swansea Town, Aberaman Athletic, Port Vale, Clapton Orient i Plymouth Argyle. Po zakończeniu wojny reprezentował barwy Notts County, Scunthorpe United, Bradford City, Poole Town, Bridport i Swanage.
Kariera międzynarodowa.
Cumner rozegrał trzy spotkania w reprezentacji Walii i zdobył w nich jednego gola. Stało się to w 1939 podczas British Home Championship w wygranym 3–1 spotkaniu z reprezentacją Irlandii.

</doc>
<doc id="1793631" url="https://pl.wikipedia.org/wiki?curid=1793631" title="Jason Brissett">
Jason Brissett

Jason Brissett (ur. 7 września 1974) to były angielski profesjonalny piłkarz.
Kariera.
Po grze w juniorskich zespołach Brimsdown Rovers (wspólnie z Davidem Beckhamem) i Arsenalu, Brissett grał zawodowo w Peterborough United, Bournemouth, Walsall, Cheltenham Town, Leyton Orient i Stevenage Borough.

</doc>
<doc id="1793632" url="https://pl.wikipedia.org/wiki?curid=1793632" title="Wilków Namysłowski">
Wilków Namysłowski

Wilków Namysłowski – przystanek kolejowy w Wilkowie, w województwie opolskim, w powiecie namysłowskim, w gminie Wilków, w Polsce.
W roku 2018 przystanek obsługiwał 100-149 pasażerów na dobę.

</doc>
<doc id="1793633" url="https://pl.wikipedia.org/wiki?curid=1793633" title="Medal Stanisława Staszica (AGH)">
Medal Stanisława Staszica (AGH)

Medal Stanisława Staszica – medal przyznawany najlepszym absolwentom Akademii Górniczo-Hutniczej w Krakowie.
Po pierwszym roku studenci AGH ze średnią ocen wyższą niż 4,5 otrzymują dyplomy. W następnych latach studenci rywalizują o odznaki Staszica: brązową, srebrną i złotą.
Absolwenci, którzy obronili pracę dyplomową z wynikiem bardzo dobrym albo celującym, zdobywają natomiast medal Staszica, najwyższe wyróżnienie uczelni.
Uchwałą Senatu AGH z dnia 12 grudnia 2001 wygląd medalu został nieco zmieniony, m.in. przez to, że uczelniany orzeł zyskał koronę.
Wśród wyróżnionych Medalem Staszica znaleźli się m.in. prof. dr hab. Andrzej Kos (1978) oraz Karol Semik (1977).

</doc>
<doc id="1793634" url="https://pl.wikipedia.org/wiki?curid=1793634" title="O czym szumią wierzby (serial animowany 1993)">
O czym szumią wierzby (serial animowany 1993)

 – japoński serial anime wyprodukowany w latach 1993-1994 przez Enoki Films w reżyserii Tameo Ogawa. Zrealizowany na motywach powieści Kennetha Grahame'a "o tej samej nazwie" wydanej w 1908 roku. W Polsce serial emitowany był na kanałach TVN w paśmie Bajkowe kino oraz Porion z polskim dubbingiem.
Fabuła.
Serial anime opisuje przygody niesfornego Ropucha i jego przyjaciół, którzy co chwila muszą ratować go z opresji.

</doc>
<doc id="1793636" url="https://pl.wikipedia.org/wiki?curid=1793636" title="Vincenzo Iovine">
Vincenzo Iovine

Vincenzo Iovine (ur. 28 grudnia 1955 w Francolise) – włoski polityk, działacz społeczny, poseł do Parlamentu Europejskiego VII kadencji.
Życiorys.
Po zakończeniu edukacji pracował jako urzędnik administracji sądowej. W połowie lat 90. zaangażował się w działalność społeczną. W 1996 został sekretarzem generalnym zrzeszenia emerytów i rencistów ("Federazione dei Pensionati"), a dwa lata później objął tożsame stanowisko w organizacji skupiającej pracowników rolnictwa ("Federazione Nazionale del Personale dell' Agricoltura"). W 1999 powołano go na przewodniczącego konfederacji pracowników ("Ente Nazionale Confederale Assistenza Lavoratori"). Po 2000 zakładał centra doradztwa podatkowego, udzielające porad pracownikom oraz emerytom.
W wyborach w 2009 z listy partii Włochy Wartości uzyskał mandat posła do Parlamentu Europejskiego VII kadencji. Został członkiem grupy Porozumienia Liberałów i Demokratów na rzecz Europy oraz Komisji Zatrudnienia i Spraw Socjalnych. W 2010 został członkiem partii Sojusz dla Włoch, potem dołączył do Partii Demokratycznej, a następnie do Centrum Demokratycznego.

</doc>
<doc id="1793638" url="https://pl.wikipedia.org/wiki?curid=1793638" title="Denis Vaucher">
Denis Vaucher

Denis Louis Vaucher (ur. 18 lutego 1898, zm. 24 lutego 1993) – biegacz narciarski oraz biathlonista. Reprezentował Szwajcarię na I Zimowych Igrzyskach Olimpijskich w Chamonix, gdzie wspólnie z kolegami zdobył złoty medal w patrolu wojskowym.
Vaucher był członkiem narciarskiego klubu z Berna, który został założony w 1900 roku.

</doc>
<doc id="1793639" url="https://pl.wikipedia.org/wiki?curid=1793639" title="Ulica Basztowa w Krakowie">
Ulica Basztowa w Krakowie

Ulica Basztowa – ulica w Krakowie. Wchodzi w skład I obwodnicy. 
Zachodni kraniec stanowi skrzyżowanie z ulicą Garbarską, gdzie staje się przedłużeniem ulicy Juliana Dunajewskiego. Ogranicza krakowskie Stare Miasto i Planty od północy. Ulicą przebiega torowisko tramwajowe.
Pierwsza część ulicy od Dworca Głównego do Bramy Floriańskiej pochodzi z XIII wieku. Dalsza część pochodzi z XIX wieku. Nazwa nawiązuje najprawdopodobniej do znajdującego się w jej pobliżu zachowanego do dziś fragmentu murów miejskich z basztami.
Zabudowa.
Po północnej stronie ulicy:
Po południowej stronie ulicy:

</doc>
<doc id="1793640" url="https://pl.wikipedia.org/wiki?curid=1793640" title="Mistrzostwa Świata w Boksie 1978">
Mistrzostwa Świata w Boksie 1978

Mistrzostwa świata w boksie 1978 odbywały się w dniach 6 - 20 maja 1978 roku w mieście Belgrad w Jugosławii.

</doc>
<doc id="1793642" url="https://pl.wikipedia.org/wiki?curid=1793642" title="Depresja kliniczna">
Depresja kliniczna



</doc>
<doc id="1793644" url="https://pl.wikipedia.org/wiki?curid=1793644" title="Jan Svoboda">
Jan Svoboda

Jan Svoboda (ur. 8 maja 1967) – trener reprezentacji Czech w piłce siatkowej mężczyzn.
Niegdyś czołowy siatkarz reprezentacji Czech.

</doc>
<doc id="1793645" url="https://pl.wikipedia.org/wiki?curid=1793645" title="Solniki Wielkie (przystanek kolejowy)">
Solniki Wielkie (przystanek kolejowy)

Solniki Wielkie − przystanek osobowy w miejscowości Solniki Wielkie, w województwie dolnośląskim, w powiecie oleśnickim, w gminie Bierutów, w Polsce. Na stacji zatrzymują się pociągi Polregio do Wrocławia Głównego, Bierutowa, Namysłowa, Kluczborka i Lublińca. Wewnątrz budynku znajduje się poczekalnia.
W roku 2017 przystanek obsługiwał 20–49 pasażerów na dobę.
Przystanek na żądanie.

</doc>
<doc id="1793647" url="https://pl.wikipedia.org/wiki?curid=1793647" title="Laurence Stassen">
Laurence Stassen

Laurence Stassen (ur. 8 lutego 1971 w m. Sittard) – holenderska dziennikarka i polityk, posłanka do Parlamentu Europejskiego VII kadencji.
Życiorys.
Z zawodu dziennikarka, związana z regionalną telewizją TV Limburg. Prowadziła w niej cykliczny program "Limburg leeft" poświęcony życiu codziennemu w Limburgii.
W wyborach europejskich w 2009 kandydowała z listy Partii Wolności. Mandat posłanki do Parlamentu Europejskiego uzyskała po rezygnacji z jego objęcia przez lidera tego ugrupowania, Geerta Wildersa. W PE VII kadencji pozostała niezrzeszona, przystąpiła do Komisji Rynku Wewnętrznego i Ochrony Konsumentów. W 2014 wystąpiła z Partii Wolności.

</doc>
<doc id="1793648" url="https://pl.wikipedia.org/wiki?curid=1793648" title="Andrzej Kos">
Andrzej Kos

Andrzej Jan Kos (ur. 28 października 1954 w Sosnowcu) – polski elektronik, profesor zwyczajny od 2003, doktor habilitowany inżynier, pracownik Katedry Elektroniki Akademii Górniczo-Hutniczej w Krakowie, Kierownik Zespołu Nano- i Mikrosystemów.
Życiorys.
Absolwent Technikum Energetycznego w Sosnowcu i Akademii Górniczo-Hutniczej w Krakowie (1978). Jako student został odznaczony Medalem Staszica dla najlepszego studenta uczelni w roku akademickim 1977/78. 
Doktoryzował się w AGH w 1983, zaś habilitował w 1994 w Politechnice Łódzkiej. Praca doktorska (1983) dotyczyła zwiększenia sprawności i niezawodności scalonych układów elektronicznych z uwzględnieniem procesów elektro-termicznych. Praca habilitacyjna (1994) poświęcona jest projektowaniu i optymalizacji scalonych systemów elektronicznych z wykorzystaniem zarówno klasycznych metod jak i sztucznej inteligencji, w dużym stopniu przygotowana była w University of Manchester (UMIST). Tam też brał udział w projekcie dot. przedsiębiorczości akademickiej. Jest profesorem tytularnym nauk technicznych od 2001 r. ze specjalnością technologie informacyjne. 
Członek Komitetu Elektroniki i Telekomunikacji PAN od 2003. Ekspert Komisji Europejskiej od 1999. Pracuje na Wydziale Informatyki, Elektroniki i Telekomunikacji AGH, w Katedrze Elektroniki. Pełni funkcję Kierownika Zespołu Nano- i Mikro-systemów. W latach 2005-2008 był prodziekanem ds. Nauki i współpracy z zagranicą.
W swoich badaniach naukowych prof. Andrzej Kos zajmuje się projektowaniem i szeroko rozumianym zastosowaniem w praktyce mikro- i nano-systemów jako warstwy fizycznej technologii informacyjnej. Między innymi wdrożył elektroniczny system bezpieczeństwa pracy pieców indukcyjnych o masie wkładu 8 t w latach 80. XX wieku w Fabryce Silników Elektrycznych TAMEL w Tarnowie. Jego zainteresowania naukowe dotyczą także inżynierii biomedycznej. Zastosował w praktyce termiczną matrycę odczytową (tablet) dla niewidomych, wykonaną wg swojego patentu.  Termiczna matryca dla niewidomych uznana została za jedno z 10 najważniejszych wydarzeń w polskiej medycynie w 2011 r. przez portal Nauka w Polsce PAP (6 pozycja). Jest projektantem oryginalnego systemu bezpieczeństwa dla górnictwa podziemnego. Brał udział w pionierskim programie wprowadzania nauczania projektowania scalonych systemów elektronicznych w krajowych ośrodkach akademickich i przemysłowych - ADEC.
Prof. A. Kos prowadzi współpracę naukowo-badawczą i dydaktyczną z partnerami zagranicznymi, w tym z University of Ghent, Ecole Centrale d’Electronique – Paris, Aristotle University of Thessaloniki, Prowadzi wykłady dla studentów tych uczelni dotyczące projektowania bioelektronicznych systemów wielkiej skali integracji (nano-systemów). 
Współpracuje także z polskimi partnerami: KOPEX MACHINERY SA, ELSTA ELEKTRONIKA, PAYDA ELECTRONICS, KONEL, Specjalnym Ośrodkiem Szkolno-Wychowawczym dla Dzieci Niewidomych i Słabowidzących w Krakowie. Jest zapraszany na wykłady dla uczniów szkół średnich, m.in. w Jarosławiu i Przemyślu. Odbył staże naukowe w różnych ośrodkach naukowych, m.in.: Technical University of Eindhoven, University of East England, Universite de Grenoble, Technische Universitat Darmstadt, Helsinki University of Technology oraz w ośrodkach przemysłowych: w Ośrodku Badawczo-Rozwojowych Mikroelektroniki Hybrydowej i Rezystorów w Krakowie (obecnie ITE – Kraków), FSE TAMEL w Tarnowie. 
Od 2008 jest członkiem Zespołu Interdyscyplinarnego ds. Współpracy z Zagranicą przy Ministerstwie Nauki i Szkolnictwa Wyższego. Był członkiem sekcji Elektroniki Komitetu Badań Naukowych. Członek lub przewodniczący komitetów naukowych konferencji: IEEE, ICSES, IMAPS, MIXDES, ELTE, NTI. Kierownik kilkunastu projektów MNiSzW, NCBiR, NCN, Komisji Europejskiej, NATO. Jest autorem lub współautorem ok. 300 publikacji naukowych, 3 monografii, w tym jednej wydanej w Wielkiej Brytanii oraz 4 patentów. Jeden z nich otrzymał złoty medal na targach Innowacji w Brukseli w 2011 r. Jest promotorem ukończonych ponad 300 prac magisterskich lub inżynierskich i 9 doktoratów. Otrzymał wiele nagród za działalność naukową i dydaktyczną. Jest odznaczony Złotym Krzyżem Zasługi, Medalem Komisji Edukacji Narodowej i Krzyżem Kawalerskim Orderu Odrodzenia Polski. 
Żonaty, ma córkę (lekarz) i syna (inżynier elektronik). Uprawia łyżwiarstwo, turystykę górską, fotografię, interesuje się jazzem.

</doc>
<doc id="1793654" url="https://pl.wikipedia.org/wiki?curid=1793654" title="Ross (rzeka)">
Ross (rzeka)

Ross (ang. "Ross River") – rzeka w Australii, w stanie Queensland. Bierze swój początek z Jeziora Ross, przepływa przez miasto Townsville, uchodzi do Morza Koralowego. Na rzece zlokalizowana jest zapora wodna Ross River oraz trzy jazy: Aplin (zbudowany w 1927), Gleeson (ukończony w 1908) oraz Black (wybudowany w 1930, zmodernizowany w 1934).

</doc>
<doc id="1793656" url="https://pl.wikipedia.org/wiki?curid=1793656" title="Krila Oluje">
Krila Oluje

Krila Oluje (latający również pod anglojęzyczną nazwą Wings of Storm) – zespół akrobacyjny Chorwackich Sił Powietrznych powstały w 2003 roku, w bazie wojskowej Zemunik. Zespół latał w składzie sześciu samolotów Pilatus PC-9 pomalowanych w narodowe barwy.
Historia grupy zaczyna się w 2003 roku, kiedy to piloci, instruktorzy szkoły lotniczej Flight School postanowili stworzyć grupę akrobacyjną latającą na samolotach Pilatus PC-9. Jeszcze w tym samym roku oficjalnie zatwierdzono grupę jako zespół akrobacyjny Krila Oluje. W krótkim czasie stał się on również reprezentacyjnym zespołem Sił Powietrznych Chorwacji. Grupa zadebiutowała podczas Ceremonii otwarcia Żeglarskich Mistrzostw Europy w Zagarze 21 lipca 2004. 
Grupa funkcjonowała do roku 2015, kiedy to sześciu jej pilotów równocześnie złożyło podania o zwolnienie ze służby. Odtworzono ją jednak po jakimś czasie i już w lipcu 2016 roku Krila Oluje zdobyli na pokazach RIAT 2016 wyróżnienie: Miecz Pamiątkowy Króla Husajna.

</doc>
<doc id="1793657" url="https://pl.wikipedia.org/wiki?curid=1793657" title="Mistrzostwa Świata w Boksie 1982">
Mistrzostwa Świata w Boksie 1982

Mistrzostwa świata w boksie 1982 odbywały się w dniach 4 - 15 maja 1982 roku w mieście Monachium w RFN.

</doc>
<doc id="1793659" url="https://pl.wikipedia.org/wiki?curid=1793659" title="Polana Maćkowska">
Polana Maćkowska

Polana Maćkowska – polana położona na południowym zboczu Jaworzyny (947 m n.p.m.), opadającym stromo ku dolinie potoku Mała Roztoka Ryterska na wysokości 700-830 m n.p.m. Kiedyś polana zajmowała obszar ok. 12 hektarów, miała trzech właścicieli i połączona była z polaną Jaworzyną Wielką. 
Obok polany znajduje się mała jaskinia zwana Studnia pod Jaworzyną (Jaworznicki Dzwon).
Nazwa polany pochodzi od imienia Maciej, Maciek. Inne błędne nazwy spotykane na mapach i w przewodnikach: Maczkowska, Mączkowska i Baćkowskie.
Już jako polana figuruje na mapie katastralnej z 1846 roku, obok niej znajduje się też druga polana Maćkowska Niżna (obecnie zalesiona). Na początku XX wieku właścicielem polany był roztoczanin Józef Pustułka, mający 5 córek. Dwie z nich, Rozalia i Katarzyna, otrzymały w wianie polanę Maćkowską. Jedna gospodarzyła w dolnej części polany (jej spadkobiercy wytrwali tam do 1969 roku), druga w górnej części (zmarła bezdzietnie), a właścicielowi pozostał skrawek w dolnej części. Obecnie polana jest częściowo własnością państwa (Lasy Państwowe), częściowo w rękach prywatnych.

</doc>
<doc id="1793662" url="https://pl.wikipedia.org/wiki?curid=1793662" title="Hoogerheide">
Hoogerheide

Hooherheide – miejscowość w Holandii.
Jedna ze wsi w południowo-zachodniej części prowincji Brabancja Północna. Od roku 1996 należąca do gminy Woensdrecht, graniczącej bezpośrednio z Belgią. Leży pomiędzy Bergen op Zoom (12km), a Antwerpią (30km). W styczniu 2006 liczyła 8268 mieszkańców.
Pierwsze wzmianki o Hoogerheide były już w 1339 roku i opisują "dobre lenno hoeghe heide". W 1761 Hoogerheide zostało na 34 lata gminą. W XIX w. należało do gminy Huijbergen (aż do roku 1996).
Przez Hoogerheide biegnie droga łącząca Antwerpię z Zelandią i Brabancją Północną.

</doc>
<doc id="1793663" url="https://pl.wikipedia.org/wiki?curid=1793663" title="Leamon King">
Leamon King

Leamon King (ur. 13 lutego 1936 w Tulare w Kalifornii, zm. 22 maja 2001 w Delano w Kalifornii) – amerykański lekkoatleta, sprinter, mistrz olimpijski z 1956 z Melbourne.
12 maja 1956 we Fresno wyrównał rekord świata w biegu na 100 jardów czasem 9,3 s. W tym sdamym roku zajął 2. miejsce w biegu na 100 metrów na mistrzostwach Stanów Zjednoczonych (AAU) (za Bobbym Joe Morrowem), Podczas amerykańskich eliminacji przed igrzyskami olimpijskimi w 1956 w Melbourne był dopiero czwarty na tym dystansie i zakwalifikował się tylko do sztafety 4 × 100 metrów. Przed igrzyskami wyrównał rekord świata w biegu na 100 metrów osiągając czas 10,1 s 20 października 1956 w Ontario, a tydzień później powtórzył to osiągnięcie w Santa Ana. W obu przypadkach pokonał Morrowa, który niedługo później został mistrzem olimpijskim w biegu na 100 metrów.
Na igrzyskach w Melbourne King biegł na 2. zmianie amerykańskiej sztafety 4 × 100 metrów, która zdobyła złoty medal ustanawiając w finale rekord świata wynikiem 39,5 s. Sztafeta biegła w składzie: Ira Murchison, King, Thane Baker i Morrow. Biegł na pierwszej zmianie.
King został mistrzem Stanów Zjednoczonych (AAU) w biegu na 100 jardów w 19575. Po ukończeniu Uniwersytetu Kalifornijskiego w Berkeley i zakończeniu kariery sportowej pracował jako nauczyciel w Delano w Kalifornii, gdzie zmarł.

</doc>
<doc id="1793667" url="https://pl.wikipedia.org/wiki?curid=1793667" title="Peter Ramage">
Peter Ramage

Peter Iain Ramage (ur. 22 listopada 1983 w Ashington) – angielski piłkarz grający na pozycji obrońcy w Barnsley, do którego jest wypożyczony z Crystal Palace.
Ojciec Ramage'a, Iain jest zawodowym sędzią rugby.
Kariera.
Swoją karierę piłkarską Ramage rozpoczynał w zespole Cramlington Juniors. W 1996 roku dołączył do Newcastle United. Osiem lat później włączono go do pierwszego zespołu. Zadebiutował w nim 16 marca 2005 roku w meczu Pucharu UEFA z Olympiakosem Pireus. W Premier League pierwszy raz zagrał w przegranym 2:1 spotkaniu z Manchesterem United. Łącznie w sezonie 2004/2005 zagrał w czterech ligowych meczach. Rok później grał już o wiele częściej, wystąpił w 23 meczach. W sezonie 2007/2008 Ramage leczył kontuzję i zagrał w trzech meczach. 15 maja 2008 roku podpisał kontrakt z Queens Park Rangers.
W nowym zespole zadebiutował 9 sierpnia w spotkaniu Championship z Barnsley. Szybko stał się podstawowym zawodnikiem londyńskiego klubu i w sezonie 2008/2009 zagrał w 31 meczach ligowych. 8 sierpnia 2009 roku w meczu z Blackpool (1:1) Ramage strzelił swoją pierwszą bramkę dla Queens Park Rangers.

</doc>
<doc id="1793668" url="https://pl.wikipedia.org/wiki?curid=1793668" title="Louis Bontes">
Louis Bontes

Louis Bontes (ur. 28 lutego 1956 w Rotterdamie) – holenderski polityk i policjant, od 2009 do 2010 poseł do Parlamentu Europejskiego.
Życiorys.
Ukończył studia z zakresu nauk politycznych na Uniwersytecie Erasmusa w Rotterdamie. Zawodowo pracował w stoczni, następnie został zatrudniony w policji. Doszedł do stanowiska nadinspektora policji w Rotterdamie, karierę zawodową zakończył jako komendant okręgu odpowiedzialny za bezpieczeństwo przemysłowe obszarze przemysłowym i porcie.
W wyborach europejskich w 2009 z listy Partii Wolności uzyskał mandat deputowanego do Parlamentu Europejskiego. W PE VII kadencji pozostał posłem niezrzeszonym, przystąpił do Komisji Wolności Obywatelskich, Sprawiedliwości i Spraw Wewnętrznych. Z Europarlamentu odszedł rok później w związku z wyborem do niższej izby Stanów Generalnych, w 2012 ponownie został posłem krajowym. W 2013 został wykluczony z PVV za krytykę władz partii.

</doc>
<doc id="1793673" url="https://pl.wikipedia.org/wiki?curid=1793673" title="GZUT">
GZUT



</doc>
<doc id="1793675" url="https://pl.wikipedia.org/wiki?curid=1793675" title="Linia kolejowa nr 387">
Linia kolejowa nr 387

Linia kolejowa nr 387 Wschowa – Lipinka Głogowska – niezelektryfikowana normalnotorowa linia kolejowa o długości 18,600 km. Linia była wykorzystywana do podróży oraz transportu do stacji Sława Śląska.

</doc>
<doc id="1793676" url="https://pl.wikipedia.org/wiki?curid=1793676" title="Mistrzostwa Świata w Boksie 1986">
Mistrzostwa Świata w Boksie 1986

Mistrzostwa świata w boksie 1986 odbywały się w dniach 8 – 18 maja 1986 roku w mieście Reno w Stanach Zjednoczonych.

</doc>
<doc id="1793677" url="https://pl.wikipedia.org/wiki?curid=1793677" title="Snowbirds">
Snowbirds

Snowbirds – zespół akrobacyjny Kanadyjskich Sił Powietrznych, który powstał 25 czerwca 1971 w wojskowej bazie lotniczej Moose Jaw w Kanadzie. Grupa powstała w 1971 roku z inicjatywy pilotów z bazy. W tym samym roku zatwierdzono istnienie grupy jako zespół akrobacyjny Snowbirds. Od samego początku grupa wykorzystuje samoloty szkolne Canadair CL-41 Tutor produkcji Kanadyjskiej, pomalowane w narodowe barwy oraz wyposażone w tzw. wytwornice dymów. 

</doc>
<doc id="1793678" url="https://pl.wikipedia.org/wiki?curid=1793678" title="Antoaneta Todorowa">
Antoaneta Todorowa

Antoaneta Todorowa (ur. 8 czerwca 1963 w Wielkim Tyrnowie) – bułgarska lekkoatletka, która specjalizowała się w rzucie oszczepem.
Swoją międzynarodową karierę zaczęła w wieku 16 lat zdobywając brązowy medal mistrzostw Europy juniorów, a dwa lata później wygrała juniorski czempionat. Trzykrotna uczestniczka igrzysk olimpijskich - Moskwa 1980 (10. miejsce), Seul 1988 (11. miejsce) oraz Barcelona 1992 (odpadła w eliminacjach). W 1993 roku zajęła 10. miejsce w mistrzostwach świata. W 1990 była siódma, a w 1994 ósma podczas mistrzostw Europy. Wielokrotnie stawała na podium mistrzostw Bułgarii. 15 sierpnia 1981 roku w Zagrzebiu - w wieku zaledwie 18 lat - ustanowiła rekord świata rzucając na odległość 71,88. Do zmiany środka ciężkości oszczepu w 1999 roku rezultat ten był rekordem Bułgarii oraz dziewiątym wynikiem w historii.

</doc>
<doc id="1793679" url="https://pl.wikipedia.org/wiki?curid=1793679" title="Antoaneta Todorova">
Antoaneta Todorova



</doc>
<doc id="1793681" url="https://pl.wikipedia.org/wiki?curid=1793681" title="Muzeum Ziemi Sokólskiej">
Muzeum Ziemi Sokólskiej

Muzeum Ziemi Sokólskiej – muzeum powstałe m.in. z inicjatywy Macieja Musy Konopackiego (1926-2020), patriarchy polskiego Orientu – znajduje się w centrum miasta Sokółki w budynku historycznym wybudowanym przez podskarbiego litewskiego Antoniego Tyzenhauza w 1770 r. Początkowo w budynku mieściły się urzędy handlowe (PZGS) lecz dzięki aktywności Towarzystwa Miłośników Ziemi Sokólskiej obiekt został zaadaptowany na potrzeby kulturalne.
Ekspozycja.
Zbiory muzealne, obrazujące przeszłość Ziemi Sokólskiej pod względem kulturowym i wyznaniowym, zgromadzone są w działach:
W ciągu 20 lat istnienia udało się zebrać blisko 2000 eksponatów i dokumentów obrazujących dzieje Sokółszczyzny.
Piętro budynku przeznaczone jest na "dział etnograficzny". Zgromadzone zbiory obrazują życie codzienne podsokólskich wsi. Znaleźć tu można wyroby rzemiosła ludowego codziennego użytku (m.in. narzędzia rolnicze) oraz sztuki ludowej (m.in. tkaniny dwuosnowowe, hafty).
"Dział tatarski" przypomina dzieje osadnictwa tatarskiego na terenie Rzeczypospolitej i Litwy, przybliża zwyczaje Tatarów polskich, ich tradycję oraz wzajemne przenikanie się kultury polskiej i tatarskiej.
Na parterze znajduje się "dział historyczny", utworzony w 1984 r., który dzięki zgromadzonym eksponatom obrazuje dzieje Sokółki i okolic począwszy od 1524 r., kiedy to król Zygmunt I Stary przekazał te tereny swojej żonie królowej Bonie. W pomieszczeniach znajdują się eksponaty obrazujące Syberyjską Golgotę, walki oddziałów leśnych Armii Krajowej w obwodzie sokólskim i walki mieszkańców Sokólszczyzny na Frontach Europy w II wojnie światowej. 
Muzeum współpracuje z sokólskimi szkołami i organizacjami społecznymi pragnąc włączyć w działalność mieszkańców zainteresowanych dziejami swojej ziemi. Z dostępnych archiwów korzystają także historycy i studenci.
W 2004 r. dzięki decyzji samorządu przeprowadzono remont budynku, we wrześniu muzeum zostało ponownie udostępnione zwiedzającym.

</doc>
<doc id="1793683" url="https://pl.wikipedia.org/wiki?curid=1793683" title="Świadkowie Jehowy w Indonezji">
Świadkowie Jehowy w Indonezji

Świadkowie Jehowy w Indonezji – społeczność wyznaniowa w Indonezji, należąca do ogólnoświatowej wspólnoty Świadków Jehowy, licząca w 2022 roku 30 306 głosicieli, należących do 476 zborów. Na dorocznej uroczystości Wieczerzy Pańskiej w 2022 roku zebrały się 60 144 osoby. Działalność miejscowych głosicieli nadzoruje Biuro Oddziału w Dżakarcie.
Historia.
Początki.
W roku 1931 Frank Rice (zm. 1986), Świadek Jehowy z Australii skierowany przez Alexandra MacGillivraya, sługę australijskiego oddziału, rozpoczął działalność kaznodziejską w Batavii (od 1942 roku Dżakarta) w Holenderskich Indiach Wschodnich (od roku 1949 Indonezja). W miejscu swojego zamieszkania utworzył on skład literatury biblijnej. Wkrótce dzięki pomocy nauczyciela, który zainteresował się wierzeniami Świadków Jehowy, przetłumaczono na język indonezyjski broszurę „Gdzie są umarli?”. W listopadzie 1931 roku dołączyli do niego dwaj kolejni pionierzy z Australii, Clem Deschamp (ur. 1906) i Bill Hunter (ur. 1912). Przywieźli ze sobą samochód mieszkalny i rozpoczęli działalność w głównych miastach Jawy. Deschamp został nadzorcą składu literatury Towarzystwa Strażnica w Batavii.
W 1933 roku pierwszym miejscowym Świadkiem Jehowy został Theodorus (Theo) Ratu, który pomagał w składzie literatury w Batavii. Później wraz z Billem Hunterem wyruszył w podróż ewangelizacyjną po Jawie. W roku 1933 stacja radiowa w Dżakarcie zaczęła nadawanie w języku angielskim nagranych przemówień Josepha F. Rutherforda. Wykłady te były także odczytywane w języku holenderskim. Nagrania wykładów do rozgłośni dostarczał De Schumaker. Po wyemitowaniu dobitnego wykładu „Wpływ roku świętego na pokój i dobrobyt” został on przez miejscowych duchownych oskarżony o „zniesławianie, wyszydzanie i wrogość” i choć odparł te zarzuty, nakazano mu zapłacić grzywnę w wysokości 25 guldenów.
15 lipca 1935 roku po sześciomiesięcznej podróży dotarła do Batavii łódź "Lightbearer" (Nosiciel światła), należąca do Towarzystwa Strażnica, z siedmioma pionierami gotowymi głosić na terenie dzisiejszej Indonezji, Singapuru i Malezji (wtedy Malajów). W roku 1935 na Jawie działalność prowadził pionier z Australii – Charles Harris (członek załogi jachtu "Lightbearer"), rozpowszechniając duże ilości publikacji biblijnych. Do załogi jachtu na pewien czas dołączył Theo Ratu. Wpływali oni do niewielkich portów i przez głośniki odtwarzali jedno z przemówień J.F. Rutherforda. Działalność tę prowadzono przez jakieś dwa lata, po czym w grudniu 1937 roku jacht "Lightbearer" powrócił do Australii.
W 1936 roku w okolicach jeziora Toba na Sumatrze literaturę biblijną rozpowszechniał pionier Eric Ewins (kapitan jachtu "Lightbearer"), rozpoczynając w ten sposób działalność wśród Bataków. Gdy zmienił lokalizację i opuścił ten teren pod koniec lat 30. XX wieku, kilku nauczycieli posiadających publikacje Towarzystwa Strażnica samorzutnie utworzyło tam ruch religijny "Bibelkring" (). Grupa ta, licząca w szczytowym okresie setki lub może nawet tysiące osób, odmawiała pozdrawiania flagi, nie obchodziła Bożego Narodzenia czy urodzin, a niektórzy także głosili „od domu do domu”. Jednak pozbawieni łączności ze zborami wprowadzili własne zasady, a w końcu podzieleni na kilka odłamów zaczęli zanikać. Gdy jednak w latach 70. XX wieku Świadkowie Jehowy wznowili działalność na tym terenie, wielu byłych członków "Bibelkring" przyłączyło się do zborów. W 2010 roku Batakowie tworzyli około 30 zborów Świadków Jehowy.
Pod koniec lat 30. XX wieku w Bandungu powstała grupa Świadków Jehowy, która wkrótce przekształciła się w drugi zbór w kraju. W 1937 roku w całej Indonezji działało 25 Świadków Jehowy.
Okres II wojny światowej.
Gdy w kraju wzmogły się nastroje wojenne, władze kolonialne, wcześniej tolerujące działalność Świadków Jehowy, zakazały rozpowszechniania kilku publikacji biblijnych. W styczniu 1939 roku ukazał się pierwszy numer czasopisma „Pociecha” (obecnie „Przebudźcie się!”) w języku indonezyjskim, wydrukowany w Batavii przez firmę komercyjną. W krótki czas później ukazał się pierwszy indonezyjski numer „Strażnicy”. W maju 1940 roku ustały dostawy literatury biblijnej z Holandii okupowanej przez Niemcy. Zakupiono małą prasę, na której samodzielnie drukowano literaturę, a w roku 1940 dotarła duża maszyna płaska, na której drukowano broszury i czasopisma w językach indonezyjskim i holenderskim.
28 lipca 1941 roku wszystkie publikacje Świadków Jehowy zostały objęte zakazem przez władze kolonialne. Ze względu na zbliżającą się wojnę pionierom zagranicznym polecono wrócić do Australii; w kraju pozostała niewielka grupa głosicieli. Na początku 1942 roku Indonezja znalazła się pod okupacją cesarskiej Japonii. Ponieważ Świadkowie Jehowy zachowywali neutralność, niektórych zmuszono do ciężkiej pracy przy budowie dróg lub czyszczeniu rowów, a innych wtrącono do obozów i torturowano – trzy osoby zmarły.
W trakcie okupacji pochodząca z Holandii Johanna Harp tłumaczyła kolejne wydania „Strażnicy” oraz książkę „Zbawienie” z języka angielskiego na holenderski. Publikacje te były następnie powielane i dostarczane głosicielom na Jawie. Świadkowie Jehowy spotykali się w małych grupach i podejmowali ostrożną działalność kaznodziejską. W czasie wojny 6 osób zostało ochrzczonych.
Okres powojenny.
Po zakończeniu wojny do Indonezji zaczęła docierać literatura biblijna. Wkrótce dziesięcioosobowa grupa głosicieli w Dżakarcie wznowiła tłumaczenie publikacji na język indonezyjski. W 1945 roku przywódcy ruchu narodowowyzwoleńczego ogłosili niepodległość, co wywołało trwający cztery lata okres walk zbrojnych przeciw holenderskim rządom kolonialnym. W sumie przez blisko 10 lat do 1950 roku działalność kaznodziejska Świadków Jehowy napotykała na trudności powodowane różnymi konfliktami.
W 1951 roku do Dżakarty przybył Peter Vanderhaegen, pierwszy w Indonezji misjonarz, który ukończył Szkołę Gilead. Do końca roku przybyło 13 kolejnych misjonarzy pochodzących z Australii, z Niemiec i z Holandii. Przybycie misjonarzy sprawiło, że liczba głosicieli w kraju niemal się podwoiła. Dzięki ich gorliwej działalności w ciągu roku liczba głosicieli wzrosła z 34 do 91 osób. 1 września 1951 roku w centrum Dżakarty otwarto Biuro Oddziału, a Ronald Jacka (ur. 1928) został sługą oddziału. Usługiwał w tym charakterze ponad 25 lat.
Grupę głosicieli działających w Manado (dzisiejsza prowincja Celebes Północny), którą założył Theo Ratu z żoną, w listopadzie 1951 roku odwiedził Peter Vanderhaegen. W roku 1953 Peter Vanderhaegen został nadzorcą obwodu, który obejmował cały kraj. W roku 1952 utworzono dom misjonarski w Surabai na Jawie Wschodniej, gdzie zamieszkało ośmioro misjonarzy. Po trzech latach zbór w tym mieście liczył 75 głosicieli. Na kilku innych wyspach pojawili się pierwsi zainteresowani.
W 1951 roku przetłumaczono na język indonezyjski książkę "Niech Bóg będzie prawdziwy". Ze względu na przeprowadzoną reformę pisowni, która porzuciła elementy inspirowane ortografią holenderską, książkę przetłumaczono ponownie. Wkrótce po opublikowaniu cieszyła się ona dużym zainteresowaniem czytelników. W 1953 roku, po 12 latach przerwy, w nakładzie 250 egzemplarzy ukazało się wydanie „Strażnicy” w języku indonezyjskim odbite na powielaczu w Biurze Oddziału. Miało ono 12 stron i zawierało jedynie artykuły do studium. Trzy lata później indonezyjska „Strażnica” miała 16 stron, a była drukowana przez firmę komercyjną w nakładzie 10 tysięcy egzemplarzy. W 1957 roku zaczęto wydawać miesięczne wydanie „Przebudźcie się!” w nakładzie 10 tysięcy kopii.
Na początku lat 60. duchowni różnych wyznań na wiele sposobów próbowali ograniczyć działalność Świadków Jehowy. W dniach od 15 do 18 sierpnia 1963 roku w Bandungu zorganizowano kongres międzynarodowy pod hasłem „Wiecznotrwała dobra nowina”. Uczestniczyło w nim 750 osób, w tym 122 delegatów z zagranicy, a 34 osoby zostały ochrzczone. Wśród delegatów byli również członkowie zarządu Towarzystwa Strażnica, Frederick W. Franz oraz Grant Suiter. 9 lipca 1964 roku zostało zarejestrowane „Stowarzyszenie Badaczy Pisma Świętego”, korporacja prawna, którą posługiwali się Świadkowie Jehowy w Indonezji. 11 maja 1968 roku Świadkowie Jehowy zostali uznani prawnie i uzyskali potwierdzenie prawa do prowadzenia działalności w Indonezji. W roku 1968 w kraju działało około 300 misjonarzy oraz pionierów specjalnych, a także przeszło 1200 głosicieli.
Zakaz działalności.
W 1974 roku Dyrekcja Generalna ds. Wspierania Wspólnot Chrześcijańskich wznowiła trwającą od dłuższego czasu kampanię, której celem było wprowadzenie zakazu działalności Świadków Jehowy. W połowie grudnia 1976 roku rząd wprowadził zakaz działalności Świadków Jehowy, a 24 grudnia został on opublikowany w prasie. Zapas literatury oraz poufne dokumenty zostały przeniesione do mieszkań prywatnych, a obiekty Biura Oddziału sprzedano bez rozgłosu. Samo Biuro Oddziału zorganizowano w nieznanym ogółowi miejscu. W związku z presją władz wywieraną na nadzorców, aby zaprzestali działalności głoszenia, kraj odwiedził członek Ciała Kierowniczego John C. Booth.
W 1977 roku Ministerstwo ds. Religii odmówiło przedłużenia misjonarzom Świadków Jehowy wiz, wskutek czego w kraju pozostało tylko troje misjonarzy (Peter Vanderhaegen i Len Davis pozostali ze względu na podeszły wiek, a Marian Tambunan [z domu Stoove] ponieważ wyszła za mąż za Indonezyjczyka). Na wielu wyspach rozpoczęła się fala aresztowań i przesłuchań. W mieście Waingapu na wyspie Sumba doszło do brutalnego znęcania się nad grupą 23 Świadków Jehowy, trwającego 11 dni. Biuro Oddziału drogą telegraficzną wystosowało protest do komendanta w Waingapu, jak również do wysokich rangą dowódców wojskowych na Timorze i na Bali, wskutek czego komendant był zmuszony zaprzestać swoich działań.
W okresie zakazu 93 osoby skazano na kary więzienia od 2 miesięcy do 4 lat. W pewnym rejonie wielu wybito przednie zęby. Jednak takie metody odnosiły przeciwny skutek. Cierpienia gruntowały postawę Świadków Jehowy, by trwać przy swoich wierzeniach. W czasie zakazu zebrania organizowano w mieszkaniach prywatnych, a zaślubiny wykorzystywano jako okazje do urządzania większych zgromadzeń. W 1983 roku pod pretekstem jednoczesnego ślubu kilku par na stadionie w Dżakarcie przedstawiono część programu zgromadzenia pod hasłem „Jedność dzięki Królestwu”. Uczestniczyło w nim blisko 4 tysiące osób, a przed programem potajemnie ochrzczono 125 osób. Gdy po pewnym czasie zakaz zelżał, urządzano jeszcze większe zgromadzenia – w największym uczestniczyło ponad 15 tysięcy osób.
W latach 80. i 90. Biuro Oddziału wielokrotnie wnosiło prośbę do rządu o zniesienie zakazu działalności, jednak Dyrekcja Generalna ds. Wspierania Wspólnot Chrześcijańskich za każdym razem udaremniała te starania. W 1990 roku postanowiono wznieść na uboczu nową siedzibę Biura Oddziału. Projekt przygotowało Bruklińskie Biuro Konstrukcyjne oraz Regionalne Biuro Projektowe w Australii, a podczas dwuletniej realizacji projektu wzięło w nim udział około 100 fachowców z wielu krajów. 19 lipca 1996 roku otwarto nowe Biuro Oddziału w Ciawi koło Bogor, w odległości 40 km od Dżakarty. Uroczyste przemówienie wygłosił członek Ciała Kierowniczego John E. Barr. Wysłuchało go 285 osób, w tym 118 przedstawicieli Biur Oddziałów i 59 członków indonezyjskiej rodziny Betel. Po tej uroczystości w Dżakarcie odbył się dwudniowy kongres pod hasłem „Posłańcy pokoju Bożego”, w którym uczestniczyły 8793 osoby. W tym czasie w kraju działało 12 tysięcy głosicieli.
W 1999 roku kongres pod hasłem „Prorocze słowo Boże” zorganizowano w 8 miastach. W Dżakarcie obecnych było 15 666 osób z całego kraju, a na miejscu zgromadzenia po raz pierwszy można było oficjalnie zorganizować chrzest. Ogłoszono na nim również wydanie "Pisma Świętego w Przekładzie Nowego Świata" w języku indonezyjskim. Przekład ten był efektem siedmiu lat pracy translatorskiej prowadzonej w warunkach zakazu.
Uchylenie zakazu.
Gdy ustąpił prezydent Suharto, wzmożono starania, by doprowadzić do legalizacji działalności. W 2001 roku indonezyjski sekretarz stanu Djohan Effendi podczas wizyty w Nowym Jorku zwiedził Biuro Główne Świadków Jehowy oraz spotkał się z trzema członkami Ciała Kierowniczego. 1 czerwca 2001 roku prokurator generalny Indonezji, Marzuki Darusman, uchylił zakaz działalności. Decyzję o zniesieniu zakazu przekazał Tagorowi Hutasoitowi, który 25 lat wcześniej w tym samym biurze odebrał decyzję o delegalizacji. 22 marca 2002 roku Świadkowie Jehowy w Indonezji zostali oficjalnie zarejestrowani przez Ministerstwo ds. Religii. Do Indonezji mogli powrócić misjonarze.
W 2005 roku w wyniku trzęsienia ziemi na Sumatrze zniszczone zostało miasto Gunungsitoli na pobliskiej wyspie Nias. Świadkowie Jehowy zorganizowali pomoc humanitarną, wysyłając w krótkim czasie artykuły pierwszej potrzeby dla poszkodowanych. W roku 2005 Biuro Oddziału wdrożyło dwa szkolenia: Kurs Usługiwania oraz Kurs dla Nadzorców Podróżujących, z których skorzystali pionierzy specjalni i nadzorcy obwodów.
W związku z pilną potrzebą budowy Sal Królestwa po okresie zakazu w Biurze Oddziału powołano Sekcję Budowy Sal Królestwa. Pierwsza nowo wybudowana Sala powstała w mieście Gunungsitoli na wyspie Nias w 2001 roku. W latach 2001–2015 w Indonezji wzniesiono ponad 100 Sal Królestwa. W 2009 roku w Indonezji korzystano z 57 Sal Królestwa, 12 dalszych było w trakcie budowy, a około 150 planowano wybudować. Projekty budowlane koordynowały trzy składające się z wolontariuszy Regionalne Komitety Budowlane: 1. Sumatra, 2. Jawa i Borneo, 3. Celebes, Bali, Nusa Tenggara, Moluki i Papua.
14 września 2007 roku w mieście Jambi na Sumatrze powstał pierwszy zbór indonezyjskiego języka migowego.
W 2010 roku Indonezję odwiedził członek Ciała Kierowniczego Stephen Lett, który udzielił wielu zachęt. W 2011 roku w Indonezji działało około 22 500 głosicieli, w tym 1267 pionierów i 31 misjonarzy – absolwentów Szkoły Gilead (ostatnia grupa przybyła w 2011 roku). W roku 2011 Świadkowie Jehowy wydali w indonezyjskim języku migowym pierwsze publikacje. W tym samym roku utworzono pierwszy w kraju obwód języka migowego.
W roku 2014 działało 2451 pionierów stałych oraz 369 pionierów specjalnych.
Od 2010 roku tłumaczy się również literaturę biblijną na indonezyjski język migowy, w tym wiele filmów o tematyce biblijnej. W roku 2015 w Indonezji działały 23 zbory i grupy języka migowego. Rok później w mieście Medan w prowincji Sumatra Północna zorganizowano kongres w indonezyjskim języku migowym. Uczestniczyło w nim 300 osób, w 2015 roku powołano do istnienia Biuro Tłumaczeń indonezyjskiego języka migowego.
14 lutego 2015 roku oddano do użytku nowe Biuro Oddziału w Dżakarcie i z tej okazji zorganizowano specjalne zgromadzenie, którego program transmitowano do 30 miejsc. Biuro Oddziału zajmuje jedno piętro w 42-kondygnacyjnym biurowcu oraz 12 pięter w pobliskim wieżowcu. Kilka działów biura rozmieszczono w mniejszych budynkach w pobliżu (głównie w 5-kondygnacyjnym biurowcu). W 2015 roku rodzina Betel liczyła 80 osób. Z okazji otwarcia uroczyste przemówienie wygłosił Anthony Morris, wówczas członek Ciała Kierowniczego. Następnego dnia ten sam mówca wygłosił na stadionie przemówienie „Trwajmy w dobrym dziele” do 15 257 słuchaczy. Wykład ten transmitowano do 41 miejsc, w których zebrało się 11 189 osób. Było to największe zgromadzenie Świadków Jehowy w Indonezji.
W 2015 roku w Biurze Oddziału usługiwali: Budi Sentosa Lim, Vincent Witanto Ipikkusuma, Hideyuki Motoi oraz koordynator oddziału Lothar Mihank.
W dniach od 17 do 19 listopada 2017 roku w Dżakarcie odbył się kongres specjalny pod hasłem „Nie poddawaj się!” z udziałem delegacji z Australii, z Filipin, z Japonii, z Malezji, z Nepalu, z Papui-Nowej Gwinei, z Rosji, ze Stanów Zjednoczonych, z Tajlandii i z Wietnamu. W lipcu 2018 roku odbył się kongres specjalny pod hasłem „Bądź odważny!” w Kolombo w Sri Lance z udziałem delegacji z Indonezji.
We wrześniu 2018 roku zorganizowano pomoc humanitarną dla poszkodowanych przez trzęsienie ziemi. W dniach od 18 sierpnia do 2 września 2018 roku w związku z odbywającymi się w stolicy Igrzyskami Azjatyckimi 2018 zorganizowano specjalną kampanię ewangelizacyjną. W 30 miejscach udostępniono publikacje w 21 językach. 12 stycznia 2019 roku z okazji wizyty przedstawiciela Biura Głównego Świadków Jehowy, a zarazem członka Ciała Kierowniczego Geritta Löscha w stołecznym Sentul International Convention Center odbyło się specjalne zgromadzenie. Program był transmitowany do innych miejsc, skorzystało z niego przeszło 31 000 osób.
8 sierpnia 2019 roku Sąd Administracyjny w mieście Samarinda orzekł na korzyść trojga dzieci, które wydalono ze szkoły za odmowę oddawania honorów sztandarowi i śpiewania hymnu państwowego. Sąd nakazał anulowanie tej decyzji i przyjęcie całej trójki z powrotem. W 2019 roku na uroczystości Wieczerzy Pańskiej zebrało się 58 879 osób. Na początku stycznia 2020 roku zorganizowano pomoc dla poszkodowanych przez powódź w Dżakarcie, w połowie stycznia 2021 dla poszkodowanych przez powodzie w prowincjach Borneo Południowe, Celebes Północny i Moluki Północne, w kwietniu 2021 roku dla poszkodowanych przez cyklon Seroja, a w listopadzie 2022 roku przez trzęsienie ziemi w prowincji Jawa Zachodnia.
28 listopada 2020 roku Geoffrey Jackson, członek Ciała Kierowniczego Świadków Jehowy, w nagranym wcześniej przemówieniu, ogłosił wydanie Pisma Świętego w Przekładzie Nowego Świata w językach: batak karo, batak toba, jawajskim i nias. W związku z pandemią COVID-19 zorganizowano specjalne zebranie, które było nadawane w trybie telekonferencji, z którego skorzystało 41 265 osób, w tym ponad 2600 głosicieli posługujących się tymi językami. Poinformowano, że wkrótce w języku sundajskim zostaną wydane Chrześcijańskie Pisma Greckie w Przekładzie Nowego Świata (Nowy Testament). Zostały one wydane w 13 maja 2021 roku. 
W 2021 roku przekroczono liczbę 30 tysięcy głosicieli.
29 maja 2022 roku Daniel Purnomo, członek indonezyjskiego Komitetu Oddziału, ogłosił wydanie Ewangelii według Mateusza i Marka w indonezyjskim języku migowym. Z nagranego wcześniej programu skorzystało 2127 osób. Językiem tym posługuje się 649 głosicieli, należących do 12 zborów oraz 28 grup.
37 zespołów tłumaczy, liczących 117 osób, w 19 miejscach w różnych zakątkach kraju dokonuje przekładów literatury biblijnej na 25 miejscowych języków spośród 707 języków używanych w Indonezji. Od 2010 roku tłumaczy się również literaturę biblijną na indonezyjski język migowy. W Indonezji działają zbory i grupy języka migowego oraz w 26 innych językach, m.in.: abui, angielskim, balijskim, batak (dairi), batak (karo), batak (simalung), batak (toba), biak, chińskim, dajackim ahe, dajackim ngaju, dajackim tomum, indonezyjskim, hakka (Indonezja), hawu, japońskim, jawajskim (w tym wschodnim), mentawai, nias, sundajskim, tok pisin, toradża i uab meto. Zbory korzystają ze 115 Sal Królestwa. W Bogor znajduje się jeden z 17 ośrodków szkoleń biblijnych na świecie.

</doc>
<doc id="1793686" url="https://pl.wikipedia.org/wiki?curid=1793686" title="Gerald Tinker">
Gerald Tinker

Gerald Alexander Tinker (ur. 19 stycznia 1951 w Miami) – amerykański lekkoatleta sprinter, mistrz olimpijski z 1972 z Monachium, później zawodnik futbolu amerykańskiego.
Podczas amerykańskich eliminacji przed igrzyskami olimpijskimi w 1972 w Monachium zajął 4. miejsce w biegu na 100 metrów i zakwalifikował się do występu w sztafecie 4 × 100 metrów. Na igrzyskach amerykańska sztafeta w składzie Larry Black, Robert Taylor, Tinker i Edward Hart zdobyła złoty medal, w finale poprawiając rekord świata czasem 38,19 s. Larry Black był kuzynem Tinkera.
W 1974 Tinker został zawodnikiem futbolu amerykańskiego. Grał jako wide receiver. Występował w zespołach Atlanta Falcons (1974-1975) oraz Green Bay Packers (1975).

</doc>
<doc id="1793689" url="https://pl.wikipedia.org/wiki?curid=1793689" title="Ulica Stanisława Moniuszki">
Ulica Stanisława Moniuszki



</doc>
<doc id="1793693" url="https://pl.wikipedia.org/wiki?curid=1793693" title="Ulica Jana Henryka Dąbrowskiego">
Ulica Jana Henryka Dąbrowskiego



</doc>
<doc id="1793694" url="https://pl.wikipedia.org/wiki?curid=1793694" title="Claudinei da Silva">
Claudinei da Silva

Claudinei da Silva (ur. 19 listopada 1970 w Lençóis Paulista) – brazylijski lekkoatleta, który specjalizował się w biegach sprinterskich.
Dwukrotny uczestnik letnich igrzysk olimpijskich - Atlanta 1996 oraz Sydney 2000. Jest trzykrotnym medalistą mistrzostw świata oraz wicemistrzem olimpijskim w sztafecie 4x100 metrów. Zwycięzca Finału Grand Prix IAAF (bieg na 200 m, Monachium 1999). Wielokrotny medalista mistrzostw Ameryki Południowej i igrzysk panamerykańskich. W 2005 zakończył karierę lekkoatletyczną. Rok później - w 2006 - startował w zimowych igrzyskach olimpijskich w Turynie gdzie był członkiem drużyny bobslejowej.
Rekordy życiowe.
da Silva, razem z kolegami z reprezentacji jest rekordzistą Ameryki Południowej w sztafecie 4 x 100 metrów (37,90 2000), a także halowym rekordzistą Brazylii w sztafecie 4 x 400 metrów (3:10,50 1997).

</doc>
<doc id="1793695" url="https://pl.wikipedia.org/wiki?curid=1793695" title="Carlos Monzón">
Carlos Monzón

Carlos Roque Monzón (ur. 7 sierpnia 1942, zm. 8 stycznia 1995) – argentyński zawodowy bokser, jeden z najwybitniejszych w historii pięściarzy wagi średniej. Od 1964 roku był niepokonany w kolejnych 81 walkach. Niekwestionowany mistrz świata w latach 1970-74 i 1976-77, mistrz świata WBA 1970-77, mistrz świata WBC (1970-74, 1976-1977). Zakończył karierę po 14. z rzędu skutecznej obronie tytułu (26 czerwca 1976 przeciwko Rodrigo Valdezowi).
W 1990 roku został wprowadzony do Międzynarodowej Galerii Sław Boksu.

</doc>
<doc id="1793696" url="https://pl.wikipedia.org/wiki?curid=1793696" title="Mistrzostwa Świata w Boksie 1989">
Mistrzostwa Świata w Boksie 1989

Mistrzostwa świata w boksie 1989 odbywały się w dniach 17 września - 1 października 1989 roku w kompleksie sportowym „Olimpijskij” w Moskwie (ZSRR).

</doc>
<doc id="1793697" url="https://pl.wikipedia.org/wiki?curid=1793697" title="Ulica Poznańska">
Ulica Poznańska

Zobacz też: Brama Poznańska w Bydgoszczy

</doc>
<doc id="1793699" url="https://pl.wikipedia.org/wiki?curid=1793699" title="Ulica Wrocławska">
Ulica Wrocławska



</doc>
<doc id="1793701" url="https://pl.wikipedia.org/wiki?curid=1793701" title="Alan McInally">
Alan McInally

Alan Bruce McInally (ur. 10 lutego 1963 w Ayrshire) – piłkarz szkocki grający na pozycji napastnika.
Kariera klubowa.
Karierę piłkarską McInally rozpoczął w klubie Ayr United. W sezonie 1980/1981 zadebiutował w szkockiej First Division. W następnych trzech sezonach należał do najlepszych strzelców drużyny. W 1984 roku przeszedł do Celticu Glasgow. 11 sierpnia 1984 zadebiutował w Scottish Premier League w zremisowanym 0:0 wyjazdowym spotkaniu z Hibernianem. W 1985 roku wygrał z Celtikiem Puchar Szkocji, a w 1986 roku wywalczył z nim swoje pierwsze i jedyne mistrzostwo Szkocji. W Celticu spędził 3 sezony. Rozegrał dla tego klubu 65 ligowych spotkań i 17 razy zdobywał gola w lidze.
Latem 1987 roku McInally przeszedł do angielskiej Aston Villi. W angielskiej Division Two zadebiutował 30 września 1987 w zremisowanym 1:1 domowym spotkaniu z Blackburn Rovers. W 1988 roku awansował z Aston Villą do Division One, a w sezonie 1988/1989 strzelił 14 bramek.
W 1989 roku McInally został piłkarzem Bayernu Monachium. W niemieckiej Bundeslidze swoje pierwsze spotkanie rozegrał 29 lipca 1989 przeciwko 1. FC Nürnberg (3:2) i w debiucie strzelił 2 gole. W ataku Bayernu występował wraz z Rolandem Wohlfarthem i strzelił 10 goli przyczyniając się do wywalczenia mistrzostwa Niemiec. W kolejnych trzech sezonach był jednak rezerwowym i rozegrał tylko 9 meczów. W 1993 roku wrócił do Szkocji. Przez rok grał w Kilmarnock F.C., a w 1994 roku zakończył karierę.
Kariera reprezentacyjna.
W reprezentacji Szkocji McInally zadebiutował 8 lutego 1989 roku w wygranym 3:2 spotkaniu eliminacji do Mistrzostw Świata we Włoszech z Cyprem. W 1990 roku został powołany do kadry na ten turniej na Mundialu we Włoszech. Tam zagrał w jednym spotkaniu, przegranym 0:1 z Kostaryką (0:1). Od 1989 roku do 1990 roku rozegrał w kadrze narodowej 8 meczów i zdobył 3 gole.

</doc>
<doc id="1793703" url="https://pl.wikipedia.org/wiki?curid=1793703" title="Ulica Gabriela Narutowicza">
Ulica Gabriela Narutowicza

Ulica Gabriela Narutowicza:

</doc>
<doc id="1793706" url="https://pl.wikipedia.org/wiki?curid=1793706" title="Ulica Szczecińska">
Ulica Szczecińska



</doc>
<doc id="1793712" url="https://pl.wikipedia.org/wiki?curid=1793712" title="Pasmo Ben Nevis">
Pasmo Ben Nevis

Pasmo Ben Nevis – pasmo w Grampianach Zachodnich w Szkocji. Ciągnie się przez 16 km od Loch Linnhe na zachodzie do Lairig Leanach na wschodzie. Nazwa pochodzi od najwyższego szczytu pasma (równocześnie najwyższego na Wyspach Brytyjskich - Ben Nevis).
Najważniejsze szczyty: 

</doc>
<doc id="1793714" url="https://pl.wikipedia.org/wiki?curid=1793714" title="Grailknights">
Grailknights

Grailknights – niemiecki zespół grający połączenie melodic death metalu z elementami power oraz viking metalu.
Sami jego twórcy nazywają ten rodzaj metalu jako Superhero-Metal. Podczas koncertów członkowie zespołu noszą charakterystyczne stroje oraz mają na twarzach namalowane maski. Na trasę koncertową w 2009 roku stworzyli nowe kostiumy wykonane ze sztucznego materiału oraz pianki, które podkreślały mięśnie "superbohaterów".
Historia.
Zespół został założony pod koniec 2002 roku przez muzyków z Wunstorf oraz Hanoweru jako "Galactic Grailknights". Po zagraniu kilkunastu koncertów, wydali pierwszy album pod nazwą "Across the Galaxy" oraz zmienili swoją nazwę na "Grailknights". Po wielu znacznych koncertach w północnych Niemczech oraz wielu festiwali poza granicami ich ojczystego kraju, podpisali kontrakt w styczniu 2006 r. z niewielkim wydawnictwem STF Records oraz – w tym samym roku – nagrali i wydali ich drugi album pod tytułem "Return to Castle Grailskull". Dwa lata później w 2008 roku wydali kolejną płytę "Alliance" przy współpracy z tym samym wydawnictwem co przy poprzedniej płycie. Płyta miała zostać przyjęta bardzo dobrze przez recenzentów. W 2008 roku, zespół Grailknights pojechał w tournée po Europie jako support szwedzkiego zespołu powermetalowego Sabaton. Natomiast w 2009 roku pojechali w trasę pod nazwą "Reinforcment Tour", podczas której jako support występował zespół Zandelle oraz inne zespoły suportujące zależnie od kraju w jakim występowali. 21 lutego 2010 roku została ogłoszona decyzja o odejściu perkusisty Duke of Drumington z zespołu z powodów osobistych. Zastąpił go rycerz pod pseudonimem Baron van der Blast. Jego pierwszy koncert odbył się 20 marca 2010 roku podczas nagrywania DVD koncertowego. 20 marca 2010 roku w Hanowerze odbył się koncert, na którym było nagrywane pierwsze DVD Grailknights. Specjalnym gościem był amerykański muzyk Michael Cranium wraz ze swoim zespołem.
Zespół właśnie pracuje nad najnowszą płytą, którą zapowiedział na wiosnę 2011 roku.
Koncepcja wielkich rycerzy.
Grailknights toczą bitwę dobra ze złem jako przedstawiciele dobra. Oglądając ich możemy zobaczyć duże podobieństwo do fikcyjnej postaci z serii zabawek "Masters of the Universe" (Władcy Wszechświata) firmy Mattel, He-Mana. Mieszkają w zamku Grailskull. Ich największym wrogiem jest zły Dr. Skull, który zawsze na początku koncertu kradnie świętego Graala i musi on zostać odzyskany przez Grailknights. Noszą stroje superbohaterów oraz mają na twarzach namalowane maski. W przeciwieństwie do muzyków black metalowych, "rycerze graala" noszą raczej jasne kolory, np. czerwony (Mac Death), niebieski (Lord Lightbringer), zielony (Sir Optimus Prime) i żółty (Baron Van der Blast). Wraz z ich kolorowymi kostiumami walczą ze złem poprzez muzykę heavy metalową.
Ich koncerty są to przedstawienia na których nie tylko słyszymy muzykę, lecz również widzimy walkę pomiędzy Grailknights a złym Dr. Skullem oraz usłyszymy historię z ich pól walki. Również podczas występów zobaczymy kilka pobocznych postaci takich jak Beer Beauty – koń rycerzy, Mohrrüben-Mann – giermek. Po każdej piosence członkowie zespołu pytają się publiczności "Are you Grailknights Battlechoir?!", a widzowie jeśli się zgadzają, to odpowiadają "Yes Sire!".
Zespół stworzył wiele historii, które możemy zobaczyć w serwisie YouTube, na kanale Grailpod pod nazwą "Grail TV". Możemy także przeczytać je na ich stronie.
Teksty piosenek.
Teksty piosenek dotyczą głównie walki o świętego Graala, honoru, wojny, rycerskości oraz rzeczy ogólnie związanych z filozofią. Jednakże 10 piosenka z ich płyty Alliance jest wyjątkiem, gdyż jest to poemat napisany przez Johanna Wolfganga von Goethego w 1774 roku.
Koncerty.
Grailknights zagrali już ponad 110 koncertów w takich krajach jak: Holandia, Niemcy, Polska, Dania, Czechy, Austria, Szwajcaria, Belgia, Szkocja, Anglia, Szwecja oraz występowali na takich imprezach jak Dong Open Air, Klangstadt Festival, Metalfest, Ragnarök Festival, Rockstad Falun, Bleeding Edge Festival, Boarstream Open Air, Summer Breeze Open Air.
W 2009 odbyła się ich własna trasa koncertowa pod tytułem "Reinforcement Tour", która objęła takie państwa jak: Holandia, Niemcy, Polska, Dania, Belgia, Holandia.
W Polsce.
Zespół ten zagrał w Polsce już pięć koncertów:

</doc>
<doc id="1793722" url="https://pl.wikipedia.org/wiki?curid=1793722" title="Masayuki Satō">
Masayuki Satō

 – japoński skoczek narciarski, który startował w latach 1994–2004.
Swój debiut w PŚ zaliczył 22 stycznia 1994 w Sapporo. Zajął tam 52 lokatę. Najwyższą jego lokatą w Pucharze Świata było 11. miejsce. Zajmował taką lokatę trzykrotnie w Ruce, Innsbrucku i Sapporo.
W swojej karierze nie wystartował w żadnej wielkiej imprezie. Najwyższe miejsce (33.) w klasyfikacji ogólnej Pucharu Świata osiągnął w sezonie 1996/1997. Ogółem w PŚ Satō zdobył 197 punktów.
Ostatni raz w PŚ wystartował 24 stycznia 2002 w Hakubie. Zajął tam 48. miejsce. Później startował tylko w zawodach FIS i w Pucharze Kontynentalnym. Najwyższą lokatą w PK było 7. miejsce, a w zawodach FIS, 9. Ostatni raz w zawodach międzynarodowych Masayuki Satō wystartował 11 marca 2004 w Zaō na szczeblu FIS Race. Zajął tam 48. miejsce.

</doc>
<doc id="1793726" url="https://pl.wikipedia.org/wiki?curid=1793726" title="PC-7 Team">
PC-7 Team

PC-7 Team – zespół akrobacyjny sił powietrznych Szwajcarii, z bazą macierzystą w Dübendorfie. Piloci podziwiając sukcesy grupy Patrouille Suisse postanowili stworzyć swój własny zespół akrobacyjny latający na samolotach szkolnych produkcji szwajcarskiej Pilatus PC-7. Właśnie od nazwy samolotów wybranych do zespołu grupa przyjęła nazwę PC-7 Team. Początkowo tworzyło ją 6 samolotów. Następnie grupa wzbogaciła się o 3 maszyny. Obecnie grupa stanowi jeden z liczących się zespołów akrobacyjnych na świecie. Samoloty Pilatus PC-7, których używa grupa są pomalowane w barwy zespołowe i posiadają tzw. wytwornicę dymów.

</doc>
<doc id="1793733" url="https://pl.wikipedia.org/wiki?curid=1793733" title="Terry Kennedy">
Terry Kennedy

Terry Kennedy, ps. „Compton Ass Terry” (ur. 27 marca 1985 w Long Beach) – amerykański skater.
Skateboarding.
Terry Kennedy zaczął swoją karierę w wieku 14 lat. Aktualnie jest jednym z najlepszych zawodników na świecie, występował w filmach takich jak „baker 3” oraz startował na serii zawodów Street League w 2010 roku zajmując ostatecznie 19 miejsce. Występuje w grze na konsole Skate. Do sponsorów Terry’ego należą między innymi Baker Skateboards, KR3W, Supra Shoes, Fly Society, Venture Trucks, Brigada Eyewear, BAPE, Zinetti oraz Boost Mobile.
Muzyka.
Oprócz sportu, Terry jest również znany dzięki swoim piosenkom, które nagrywał między innymi z grupą Fly Society. Sam mówi, że rap to jedno z jego ulubionych zajęć, osobiście napisał utwór do swojej części filmu „Baker 3”.
Filmografia.
Wystąpił również w teledysku Ghost Ride It – Mistah F.A.B. oraz teledysku do gry „Skate”, który został wydany 14 września, 2007.
Strzelanina.
W czerwcu 2005 r., Terry został postrzelony dwa razy, raz w szczękę, i raz w przedramię, kiedy opuszczał Long Beach w Kalifornii. W pełni odzyskał siły.

</doc>
<doc id="1793734" url="https://pl.wikipedia.org/wiki?curid=1793734" title="Bronwyn Eagles">
Bronwyn Eagles

Bronwyn Eagles (ur. 23 sierpnia 1980 w Camden) – australijska lekkoatletka specjalizująca się w rzucie młotem.
Osiągnięcia.
W 2004 Eagles reprezentowała Australię podczas igrzysk olimpijskich w Atenach. 32. miejsce w eliminacjach nie dało jej awansu do finału.

</doc>
<doc id="1793741" url="https://pl.wikipedia.org/wiki?curid=1793741" title="Mikan">
Mikan

vMikan ("Chwalne") – polski herb szlachecki z nobilitacji, o niepewnym rysunku.
Opis herbu.
Istnieją przekazy o dwóch alternatywnych wizerunkach herbu:
1. W polu błękitnym gałązka oliwna zielona, w skos.
Nad tarczą korona bez hełmu, nad którą klejnot: dwa wianki zielone w pas, trzymane przez muzy stojące po bokach tarczy, z których każda trzyma w drugiej ręce chorągiewkę błękitną z godłem.
2. W polu błękitnym dwie nieokreślone muzy w pas, każda trzyma sztandar ze swoim (nieokreślonym) znakiem, zaś lewa dodatkowo trzyma koronę. Między nimi gałąź oliwna zielona.
Najwcześniejsze wzmianki.
Nadany 15 sierpnia 1556 Stefanowi Mikanowi pochodzącemu z Bolonii, doktorowi filozofii i medycyny.
Herbowni.
Mikan - Mikani - Micanus.

</doc>
<doc id="1793742" url="https://pl.wikipedia.org/wiki?curid=1793742" title="Mamores">
Mamores

Mamores – pasmo w Grampianach Zachodnich, w Szkocji. Mamores to pasmo wciśnięte między Pasmo Ben Nevis na północy a Pasmo Glencoe na południu. Rozciąga się na przestrzeni 18 km od rzeki Kiachnish na zachodzie do Abhainn Rath na wschodzie. Najwyższym szczytem pasma jest Binnein Mòr, który osiąga wysokość 1130 m.
Najważniejsze szczyty:

</doc>
<doc id="1793744" url="https://pl.wikipedia.org/wiki?curid=1793744" title="Ulica Szczecińska w Koszalinie">
Ulica Szczecińska w Koszalinie

Ulica Szczecińska – jedna z ważniejszych ulic Koszalina, przedłużenie głównej ulicy miasta, ulicy Zwycięstwa. Pomiędzy zachodnimi granicami miasta i ul. Syrenki jest częścią ciągu drogi krajowej nr 6, zaś w dalszej części, razem z ul. Zwycięstwa w ciągu drogi wojewódzkiej nr 206.
Położona jest równoleżnikowo, w zachodniej części miasta, wyprowadza ruch w stronę Szczecina.

</doc>
<doc id="1793748" url="https://pl.wikipedia.org/wiki?curid=1793748" title="Deborah Sosimenko">
Deborah Sosimenko

Deborah Anne „Debbie” Sosimenko (ur. 5 kwietnia 1974 w Sydney) – australijska lekkoatletka specjalizująca się w rzucie młotem.

</doc>
<doc id="1793749" url="https://pl.wikipedia.org/wiki?curid=1793749" title="Henryk Nakoniecznikoff">
Henryk Nakoniecznikoff

Henryk Nakoniecznikoff (ur. 18 lipca 1890 w Warszawie, zm. 7 kwietnia 1945) – porucznik kawalerii Wojska Polskiego, kawaler Orderu Virtuti Militari.
Życiorys.
Urodził się 18 lipca 1890 w Warszawie, w rodzinie Bolesława. 1 czerwca 1921 pełnił służbę w Adiutanturze Generalnej Naczelnego Wodza, a jego oddziałem macierzystym był 14 Pułk Ułanów Jazłowieckich. Na początku 1922 został przeniesiony do rezerwy i przydzielony w rezerwie do 14 puł. we Lwowie. 8 stycznia 1924 został zatwierdzony w stopniu porucznika ze starszeństwem z 1 czerwca 1919 i 123. lokatą w korpusie oficerów rezerwy jazdy (od 1924 – kawalerii). W 1934, jako oficer pospolitego ruszenia pozostawał w ewidencji Powiatowej Komendy Uzupełnień Starogard. Posiadał przydział do Oficerskiej Kadry Okręgowej Nr VIII. Był wówczas „przewidziany do użycia w czasie wojny”. 12 czerwca 1935 Komitet Krzyża i Medalu Niepodległości odrzucił wniosek o przyznanie mu tego odznaczenia z „powodu braku pracy niepodległościowej”. W aktach został zanotowany jako przemysłowiec, zamieszkały w Warszawie przy ul. Wilczej 26 m. 2.
Zmarł 7 kwietnia 1945. Został pochowany na cmentarzu Parisien de Bagneux (kwatera 40-9 od av. des Frênes Monophylles-32 od av. Pumila Elms).

</doc>
<doc id="1793751" url="https://pl.wikipedia.org/wiki?curid=1793751" title="Pablo Urtasun">
Pablo Urtasun

Pablo Urtasun Perez (ur. 29 marca 1980 w Urdiain) – hiszpański kolarz szosowy. Do zawodowego peletonu należy od 2005 roku. Jeździ w barwach baskijskiej drużyny Euskaltel-Euskadi.
Jako zawodowiec ma już kilka sukcesów na swoim koncie, przeważnie w hiszpańskich i portugalskich wyścigach etapowych. W 2006 roku wygrał jeden etap Volta al Alentejo, a na dwóch był trzeci. W tym samym roku zajął 2. miejsce w klasyfikacji generalnej Rheinland-Pfalz Rundfahrt. Przegrał tylko o 10 sekund z René Haselbacherem. Rok później wygrał etap Vuelta a La Rioja i jak do tej pory był to jego największy sukces. 
Jest szybkim kolarzem. Potrafi skutecznie zafiniszować z peletonu. 

</doc>
<doc id="1793753" url="https://pl.wikipedia.org/wiki?curid=1793753" title="Galeria V.K. Jonynasa">
Galeria V.K. Jonynasa

Galeria V.K. Jonynasa – litewska galeria sztuki w Druskienikach ("adres galerii: ul. M.K. Čiurlionisa 41, 66164 Druskienniki, języki: litewski, angielski, rosyjski, estoński i fiński").
Galeria powstała w 1993 roku. W placówce wystawione są rysunki, grafiki, obrazy, rzeźby i projekty witraży litewskiego malarza Vytautasa Kazimierasa Jonynasa (1907-1997), tworzącego przez wiele lat w Niemczech i Stanach Zjednoczonych.
W galerii prezentowane są zdjęcia i materiały filmowe przedstawiające najcenniejsze wnętrza kościołów i obiekty architektury monumentalnej zaprojektowane przez artystę.
Galeria organizowała wiele wystaw sezonowych artystów litewskich i polskich. Wystawy ze zbiorów prywatnych i ze zbiorów Narodowego Muzeum Sztuki M.K. Čiurlionisa. W galerii wystawiali między innymi artyści związani ze środowiskiem gdańskim jak: Henryk Cześnik, Danuta Joppek, Jan Misiek, Zbigniew Wąsiel.

</doc>
<doc id="1793758" url="https://pl.wikipedia.org/wiki?curid=1793758" title="Pasmo Glencoe">
Pasmo Glencoe

Pasmo Glencoe - pasmo w Grampianach Zachodnich, w Szkocji. Rozciąga się od Glen Etive na wschodzie do Loch Leven na zachodzie. Glencoe jest jednym z najbardziej znanych rejonów w Grampianach. W 1692 r. miała tu miejsce Rzeź w Glencoe. Najwyższym szczytem pasma jest Bidean nam Bian, który osiąga wysokość 1150 m. 
Najważniejsze szczyty:

</doc>
<doc id="1793759" url="https://pl.wikipedia.org/wiki?curid=1793759" title="2 Armia Ogólnowojskowa WP (1955–1990)">
2 Armia Ogólnowojskowa WP (1955–1990)

2 Armia Ogólnowojskowa Wojska Polskiego – związek operacyjny Sił Zbrojnych PRL, powoływany na wypadek wojny ze składu jednostek Śląskiego Okręgu Wojskowego Wojska Polskiego, wchodzący w skład Frontu Polskiego, utworzony na mocy uzgodnień pomiędzy rządami ZSRR i PRL ze stycznia 1955 r. Sformowanie 2 Armii Ogólnowojskowej ujęto w Planie mobilizacyjnym PM-58, a potem w kolejnych wersjach planów mobilizacyjnych.
Dowódcy armii.
Dowódcami armii byli dowódcy Śląskiego Okręgu Wojskowego

</doc>
<doc id="1793760" url="https://pl.wikipedia.org/wiki?curid=1793760" title="Rubikon (album)">
Rubikon (album)

Rubikon – pierwsza w pełni autorska płyta Piotra Rubika.
Wśród osiemnastu kompozycji znalazły się znane utwory jak „Dotyk” Edyty Górniak, czy „Niech mówią, że to nie jest miłość” Olgi Szomańskiej i Przemysława Brannego oraz nagrania premierowe takie jak duet Roberta Janowskiego i Katarzyny Skrzyneckiej w utworze „Ten, którego kocham”, czy „Odmierzam czas” Wojciecha Dmochowskiego.
Oprócz wyżej wymienionych artystów pojawiają się również Fiolka, Michał Bajor, Małgorzata Walewska i Tytus Wojnowicz. Całość uzupełnia sygnał dźwiękowy Wiadomości TVP1 oraz teledysk z Festiwalu Jedynki Sopot 2005.
Album uzyskał status potrójnie platynowej płyty.

</doc>
<doc id="1793761" url="https://pl.wikipedia.org/wiki?curid=1793761" title="Objaw Hoovera">
Objaw Hoovera

W medycynie jako objaw Hoovera określa się dwa różne objawy opisane przez Charlesa Franklina Hoovera:

</doc>
<doc id="1793763" url="https://pl.wikipedia.org/wiki?curid=1793763" title="Bundesliga niemiecka w piłce siatkowej mężczyzn (2009/2010)">
Bundesliga niemiecka w piłce siatkowej mężczyzn (2009/2010)

Bundesliga siatkarzy 2009/2010 – 54. sezon rozgrywek o mistrzostwo Niemiec. Zainaugurowany został 3 października 2009 roku, a zakończony 5 maja 2010 r.
W fazie zasadniczej 12 zespołów rozegrało mecze system każdy z każdym, mecz i rewanż. Do fazy play-off przeszło 8 najlepszych zespołów, gdzie rywalizowały systemem drabinkowym (ćwierćfinały i półfinały do dwóch zwycięstw, a finał do trzech zwycięstw). 
W sezonie 2009/2010 w Lidze Mistrzów Niemcy reprezentowały VfB Friedrichshafen, w Pucharze CEV – Generali Haching, a w Pucharze Challenge – SCC Berlin.
Faza zasadnicza.
Tabela fazy zasadniczej.
1 Klub VC Franken ukarany został odjęciem dwóch punktów.
Klasyfikacja końcowa.
1 Klub VC Franken nie otrzymał licencji na grę w 1. Bundeslidze.

</doc>
<doc id="1793766" url="https://pl.wikipedia.org/wiki?curid=1793766" title="Nakoniecznikoff">
Nakoniecznikoff

Znane postacie noszące nazwisko „Nakoniecznikoff”:

</doc>
<doc id="1793767" url="https://pl.wikipedia.org/wiki?curid=1793767" title="Złomiska Zatoka">
Złomiska Zatoka

Złomiska Zatoka () – środkowa, orograficznie prawa odnoga Doliny Złomisk w słowackich Tatrach Wysokich. Otoczona jest z trzech stron przez Złomiską Turnię, masyw Siarkana, stoki Wysokiej, Smoczy Szczyt i Szarpane Turnie. Jest to kamienne rumowisko z trawiastymi tarasami i upłazkami, położone na wysokości powyżej 2000 m n.p.m. Przez Złomiską Zatokę prowadzi najłatwiejsza droga na Wysoką. Na trawiastym tarasie, w jego płaskiej części znajduje się koleba, tzw. Pośrednia Złomiska Koleba

</doc>
<doc id="1793768" url="https://pl.wikipedia.org/wiki?curid=1793768" title="Philip Claeys">
Philip Claeys

Philip Claeys (ur. 24 maja 1965 w Gandawie) – belgijski i flamandzki polityk, poseł do Parlamentu Europejskiego V, VI i VII kadencji.
Życiorys.
Z wykształcenia tłumacz, ukończył w tym zakresie studia magisterskie. Od połowy lat 90. związany z Blokiem Flamandzkim i następnie (po delegalizacji tej partii) z Interesem Flamandzkim. Od 1995 do 1999 przewodniczył organizacji młodzieżowej VB, następnie został redaktorem naczelnym partyjnego biuletynu. W latach 1995–2003 był sekretarzem klubu Vlaams Blok we flamandzkim parlamencie, a także członkiem administracji dystryktu Bruksela-Halle-Vilvoorde.
W 2003 z listy flamandzkich narodowców objął mandat posła do Parlamentu Europejskiego, rok później uzyskał reelekcję. Był wiceprzewodniczącym istniejącej w 2007 frakcji pod nazwą Tożsamość, Tradycja i Suwerenność. W wyborach w 2009 kandydował z listy Interesu Flamandzkiego, mandat eurodeputowanego utrzymał po rezygnacji z jego objęcia ogłoszonej przez faktycznego lidera tego ugrupowania, Filipa Dewintera. W PE VII kadencji pozostał posłem niezrzeszonym, przystąpił do Komisji Wolności Obywatelskich, Sprawiedliwości i Spraw Wewnętrznych.

</doc>
<doc id="1793770" url="https://pl.wikipedia.org/wiki?curid=1793770" title="Radeon 9200">
Radeon 9200



</doc>
<doc id="1793772" url="https://pl.wikipedia.org/wiki?curid=1793772" title="Vitello">
Vitello



</doc>
<doc id="1793773" url="https://pl.wikipedia.org/wiki?curid=1793773" title="Krajowa Konferencja Dyrektorów Szkół">
Krajowa Konferencja Dyrektorów Szkół

Krajowa Konferencja Dyrektorów Szkół (KKDS) - coroczna, ogólnopolska konferencja dyrektorów szkół, organizowana od wiosny 1999 przez Ministerstwo Edukacji Narodowej (MEN), miesięcznik kierowniczej kadry oświatowej "Dyrektor Szkoły" (DS), Ogólnopolskie Stowarzyszenie Kadry Kierowniczej Oświaty (OSKKO) oraz Ogólnopolskie Centrum Edukacji Niestacjonarnej (OCEN).

</doc>
<doc id="1793774" url="https://pl.wikipedia.org/wiki?curid=1793774" title="KKDS">
KKDS



</doc>
<doc id="1793776" url="https://pl.wikipedia.org/wiki?curid=1793776" title="Samuel Rawet">
Samuel Rawet

Samuel Rawet (ur. 23 lipca 1929 w Klimontowie, zm. 25 sierpnia 1984) – brazylijski pisarz.
Urodził się w rodzinie żydowskiej. W 1936 wspólnie z rodzicami wyemigrował do Brazylii, gdzie zamieszkali w Rio de Janeiro. Z wykształcenia był inżynierem, ukończył Escola National de Engenharia. Współpracował z Oscarem Niemeyerem przy budowie Brasílii, gdzie później osiadł. Jako prozaik debiutował w 1956 zbiorem "Contos de Imigrante". Oprócz opowiadań psychologicznych i nowel pisał eseje oraz sztuki teatralne.

</doc>
<doc id="1793777" url="https://pl.wikipedia.org/wiki?curid=1793777" title="Glen Etive">
Glen Etive

Glen Etive (gael. "Gleann Èite") - pasmo w Grampianach Zachodnich, w Szkocji. Pasmo to ciągnie się od Black Mount na wschodzie, przez Loch Etive, do brzegów Loch Creran na zachodzie. Na północy graniczy z Pasmem Glencoe a na południu z Grupą Cruachan. Najwyższym szczytem pasma jest Ben Starav, który osiąga wysokość 1078 m.
Najważniejsze szczyty:

</doc>
<doc id="1793778" url="https://pl.wikipedia.org/wiki?curid=1793778" title="Ulica Zwycięstwa w Koszalinie">
Ulica Zwycięstwa w Koszalinie

Ulica Zwycięstwa – najdłuższa ulica Koszalina, tworząca razem z ulicą Szczecińską oś komunikacyjną wschód-zachód. Od skrzyżowania z ulicami 4 Marca i R. Traugutta do wschodnich granic miasta jest częścią drogę wojewódzką nr 206, która wyprowadza ruch w stronę południowo-wschodnią, do Polanowa. Przy ulicy znajduje się Rynek Staromiejski z siedzibą urzędu miasta.
Historia.
Droga w miejscu dzisiejszej ulicy Zwycięstwa istniała prawdopodobnie jeszcze przed lokacją miasta, jednak dopiero w jej wyniku uzyskała ona swój obecny przebieg. Zachodni odcinek ulicy, wiodący od rynku miejskiego do Bramy Nowej, nosił nazwę Neutorstrasse (Nowobramna), zaś wschodni, od rynku do Bramy Górnej, Bergstrasse (Górska). Od połowy XIX w. ulica Nowobramna była stopniowo wydłużana w kierunku zachodnim, a Górska - wschodnim. Na początku lat 30. XX wieku ul. Nowobramna sięgała przejazdu kolejowo-drogowego na zachodzie, zaś ul. Górska kończyła swój bieg na skrzyżowaniu z ul. Gdańską (Danziger Strasse, dziś ul. Piłsudskiego) na wschodzie. Dalszy odcinek nosił nazwę Rogzower Allee i prowadził do granicy miasta (dalej drogę nazywano Pollnower Chaussee).. W 1939 r. reprezentacyjny odcinek ul. Górskiej pomiędzy Bramą Górną a ul. Gdańską przemianowano na Adolf-Hitler-Strasse.
Po włączeniu miasta do Polski w 1945 r. przystąpiono do polonizacji koszalińskich ulic. Zaplanowano wówczas nazwanie dawnej Bergstrasse imieniem marszałka Polski i ZSRR Konstantego Rokossowskiego, ale ostatecznie przyjęto propozycję pierwszego starosty koszalińskiego, Edmunda Dobrzyckiego, który zaproponował nazwę "Zwycięstwa". Tę jednolitą nazwę otrzymały oddzielne dotąd ulice Nowobramna i Górska. Gdy 4 lutego 1954 r. włączono do Koszalina Rokosowo, przyłączono do ulicy Zwycięstwa dotychczasową główną ulicę Rokosowa, będącą jej bezpośrednim przedłużeniem. Ostatnie przedłużenie ulicy miało miejsce 1 stycznia 1989 r. po włączeniu do miasta Lubiatowa.
Zabudowa.
Zabudowa ulicy jest zróżnicowana. Na odcinku od ulicy Krakusa i Wandy po parzystej stronie w kierunku wschodnim znajduje się kwartał zabudowy pochodzącej z końca XIX wieku. Zabudowa strony niepatrzystej została w latach 1973–1975 rozebrana w związku z przygotowaniami do uroczystości dożynek ogólnokrajowych i przeprowadzoną rozbudową ulicy.
W części staromiejskiej dominują budynki z lat 50. XX wieku, które zastąpiły kamienice zburzone podczas ofensywy radzieckiej w 1945 r.. Na wschód od Rynku Staromiejskiego ulica jest jednojezdniowa, przecina Park Książąt Pomorskich oraz wybudowane w XIX wieku dawne Przedmieście Fryderyka Wilhelma. 
W dalszej części ulicy, aż do Lubiatowa trzon zabudowy stanowią bloki mieszkalne. Od skrzyżowania z ul. Zieloną pojawia się zabudowa jednorodzinna. Ostatnia część ulicy jest praktycznie niezabudowana.

</doc>
<doc id="1793780" url="https://pl.wikipedia.org/wiki?curid=1793780" title="Steenbergen">
Steenbergen

Steenbergen – gmina samorządowa i miasto w południowej Holandii, w prowincji Brabancja Północna.
Powszechnie uznaje się, że Steenbergen uzyskał prawa miejskie w roku 1272.
W mieście znajduje się wiele zabytków z okresu od XVI w. do XIX w. Znajduje się tam także 3. co do wielkości kościół w Brabancji Północnej, a 15. w całej Holandii – Sint-Gummaruskerk, którego budowę zakończono w 1903, a odrestaurowano w 1944 roku. Kościół mierzy 83 m i jest typową neogotycką budowlą. Architektami byli Jos Cuypers i Jan Stuyt.
W mieście znajduje się także niewielki port rzeczny.
W samym Steenbergen mieszkało w 2007 roku 12 440 osób, ponadto w Dinteloord 5680, Nieuw-Vossemeer 2400, Kruisland 2340 i w De Heen 580. Razem w całej gminie 23 440.

</doc>
<doc id="1793781" url="https://pl.wikipedia.org/wiki?curid=1793781" title="Kenia na Letnich Igrzyskach Olimpijskich 2008">
Kenia na Letnich Igrzyskach Olimpijskich 2008

Kenię na Letnich Igrzyskach Olimpijskich 2008 reprezentowało 123 zawodników w 5 dyscyplinach.
Był to 12. start reprezentacji Kenii na letnich igrzyskach olimpijskich. 15 zdobytych medali (wszystkie w biegach) było najlepszym wynikiem Kenii w historii występów tego kraju na letnich igrzyskach olimpijskich.

</doc>
<doc id="1793785" url="https://pl.wikipedia.org/wiki?curid=1793785" title="Jutta Steinruck">
Jutta Steinruck

Jutta Steinruck (ur. 1 września 1962 w Ludwigshafen am Rhein) – niemiecka polityk, działaczka związkowa, posłanka do Parlamentu Europejskiego VII i VIII kadencji.
Życiorys.
Ukończyła studia z zakresu administracji biznesu w wyższej szkole zawodowej w Mannheim. Pracowała w różnych spółkach prawa handlowego, zajmując się szkoleniami i zarządzaniem personelem.
Działa w związkach zawodowych Industriegewerkschaft Bergbau, Chemie, Energie i Vereinte Dienstleistungsgewerkschaft. W 2004 została przewodniczącą jednego z okręgów centrali związkowej Deutscher Gewerkschaftsbund. Od 2006 do 2009 była deputowaną do landtagu Nadrenii-Palatynatu.
W 1996 wstąpiła do Socjaldemokratycznej Partii Niemiec. W wyborach w 2009 z listy tego ugrupowania uzyskała mandat deputowanej do Parlamentu Europejskiego. Przystąpiła do grupy Postępowego Sojuszu Socjalistów i Demokratów, została też członkinią Komisji Zatrudnienia i Spraw Socjalnych. W 2014 z powodzeniem ubiegała się o europarlamentarną reelekcję.
W 2017 zwyciężyła w wyborach na urząd burmistrza Ludwigshafen am Rhein (z kadencją od 1 stycznia 2018). W konsekwencji z końcem grudnia 2017 złożyła mandat eurodeputowanej.

</doc>
<doc id="1793787" url="https://pl.wikipedia.org/wiki?curid=1793787" title="Zakwity wód">
Zakwity wód



</doc>
<doc id="1793788" url="https://pl.wikipedia.org/wiki?curid=1793788" title="Ulica Syrenki w Koszalinie">
Ulica Syrenki w Koszalinie

Ulica Syrenki – ulica w zachodniej części Koszalina, położona pomiędzy ul. Szczecińską i ul. Bohaterów Warszawy. W całości leży w ciągu drogi krajowej nr 6. W całości przebiega przez Osiedle Nowobramskie.
Została wytyczona w 1981 jako połączenie ulicy Bohaterów Warszawy z ulicą Szczecińską. Do 1983 nie posiadała nazwy, po poszerzeniu stała się częścią drogi krajowej i otrzymała obecną nazwę.

</doc>
<doc id="1793800" url="https://pl.wikipedia.org/wiki?curid=1793800" title="Konungabók">
Konungabók

Konungabók („Księga Królów”) – księga zawierająca dzieje królów norweskich od początku dynastii Yngling do śmierci Haralda Sigurdssona. 

</doc>
<doc id="1793801" url="https://pl.wikipedia.org/wiki?curid=1793801" title="Fluocynolon">
Fluocynolon

Fluocynolon – organiczny związek chemiczny, syntetyczny, fluorowany steroidowy lek przeciwzapalny i przeciwuczuleniowy. Zmniejsza obrzęk oraz przepuszczalność naczyń włosowatych. Siła działania przeciwzapalnego, przeciwuczuleniowego i kurczącego naczynia krwionośne jest porównywalna z triamcynolonem.
Dawkowanie.
Zewnętrznie. Dawkę i częstotliwość stosowania leku ustala lekarz. Zwykle 2–3 razy dziennie przez 1–2 tygodni na zmienioną chorobowo skórę.

</doc>
<doc id="1793804" url="https://pl.wikipedia.org/wiki?curid=1793804" title="Norbert Neuser">
Norbert Neuser

Norbert Neuser (ur. 22 marca 1949 w Boppard) – niemiecki polityk i nauczyciel, poseł do Parlamentu Europejskiego VII, VIII i IX kadencji.
Życiorys.
Studiował nauczanie początkowe w Koblencji, kształcił się następnie w zakresie edukacji dorosłych. Pracował zawodowo jako nauczyciel.
W 1972 wstąpił do Socjaldemokratycznej Partii Niemiec. Podjął też działalność w związku zawodowym Gewerkschaft Erziehung und Wissenschaft. W połowie lat 80. stał na czele młodych socjalistów w Nadrenii-Palatynacie. Od 1986 do 2006 kierował powiatowymi strukturami SPD w powiecie Rhein-Hunsrück. Stanął na czele Eine-Welt-Forum, organizacji doradczej przy partii socjaldemokratycznej w Nadrenii-Palatynacie.
W wyborach w 2009 z listy SPD uzyskał mandat deputowanego do Parlamentu Europejskiego. Przystąpił do grupy Postępowego Sojuszu Socjalistów i Demokratów, został też członkiem Komisji Rozwoju. W 2014 i 2019 z powodzeniem ubiegał się o europarlamentarną reelekcję. W październiku 2021 ogłosił rezygnację z mandatu deputowanego, odchodząc z PE w styczniu 2022.

</doc>
<doc id="1793805" url="https://pl.wikipedia.org/wiki?curid=1793805" title="Żeglarstwo na Letnich Igrzyskach Olimpijskich Młodzieży 2010">
Żeglarstwo na Letnich Igrzyskach Olimpijskich Młodzieży 2010

Żeglarstwo na Letnich Igrzyskach Olimpijskich Młodzieży 2010 odbyło się w dniach 16 - 24 sierpnia w National Sailing Centre w Singapurze. Zawodnicy rywalizowali w czterech konkurencjach (w 2 męskich i 2 żeńskich). W zawodach ogółem startowało 100 zawodników.
Kwalifikacje.
Kwalifikacje na igrzyska można było uzyskać podczas Mistrzostw kontynentalnych kadetów w 2010 roku oraz w specjalnych zawodach kwalifikacyjnych. Zawodnicy musieli być urodzeni między 1 stycznia 1994 a 31 grudnia 1995 roku.

</doc>
<doc id="1793806" url="https://pl.wikipedia.org/wiki?curid=1793806" title="Backlash (2009)">
Backlash (2009)



</doc>
<doc id="1793810" url="https://pl.wikipedia.org/wiki?curid=1793810" title="1 Armia Ogólnowojskowa WP (1955–1990)">
1 Armia Ogólnowojskowa WP (1955–1990)

1 Armia Ogólnowojskowa Wojska Polskiego – związek operacyjny Sił Zbrojnych PRL, powoływany na wypadek wojny ze składu Pomorskiego Okręgu Wojskowego Wojska Polskiego, wchodzący w skład Frontu Polskiego, utworzony na mocy uzgodnień pomiędzy rządami ZSRR i PRL ze stycznia 1955 r. Sformowanie 1 Armii Ogólnowojskowej ujęto w Planie mobilizacyjnym PM-58, a potem w kolejnych wersjach planów mobilizacyjnych WP.
Dowódcy armii.
Dowódcami armii byli dowódcy Pomorskiego Okręgu Wojskowego

</doc>
<doc id="1793814" url="https://pl.wikipedia.org/wiki?curid=1793814" title="Thorwald Heinz">
Thorwald Heinz



</doc>
<doc id="1793816" url="https://pl.wikipedia.org/wiki?curid=1793816" title="Ulica Bohaterów Warszawy w Koszalinie">
Ulica Bohaterów Warszawy w Koszalinie

Ulica Bohaterów Warszawy (do 1981 "Boczna") – ulica w zachodniej części Koszalina, położona w ciągu drogi krajowej nr 6. Stanowi obejście ścisłego centrum zlokalizowanego wzdłuż ulic Zwycięstwa i Szczecińskiej. W całości przebiega przez Osiedle Nowobramskie.
Powstała w połowie lat 60. XX wieku jako droga prowadząca do dzielnicy przemysłowej, w 1975 została poszerzona do dwóch jezdni. W 1981 zmieniono jej nazwę z Bocznej na Bohaterów Warszawy oraz wybudowano połączenie z ulicą Szczecińską (obecnie ulica Syrenki).
Przy ulicy Bohaterów Warszawy mieści się Koszalińskie Centrum Kształcenia i Hala Kupiecka.

</doc>
<doc id="1793818" url="https://pl.wikipedia.org/wiki?curid=1793818" title="Egil Olsen">
Egil Olsen

Egil Roger Olsen (ur. 22 kwietnia 1942 r. w Fredrikstadzie) – trener piłkarski i były norweski piłkarz, były reprezentant kraju.
Kariera klubowa.
Olsen rozpoczynał karierę w klubie Østsiden. W 1965 przeszedł do znanego w całej Norwegii klubu Vålerenga Fotball. Po trzech latach gry w 1968 przeszedł do Sarpsborg FK. W 1972 przeszedł do klubu Frigg. W 1975 zagrał w Hasle-Løren, w którym w tym samym roku zakończył karierę piłkarską.
Kariera reprezentacyjna.
Po raz pierwszy koszulkę reprezentacji Norwegii założył w 1964. Po raz ostatni zagrał w niej w 1971 i zagrał w 16 spotkaniach.
Kariera trenerska.
Klubowa.
W 1972 rozpoczął karierę trenerską jako grający trener w klubie Frigg. W 1975 pełnił tę samą rolę w klubie Hasle-Løren. W tym czasie prowadził jeszcze takie kluby jak Østsiden, Fossum IF, Lyn Fotball, Aalesunds FK, Vålerenga Fotball, Wimbledon F.C. i Fredrikstad FK.
Reprezentacyjna.
W 1979 podjął się zadania prowadzenia reprezentacji Norwegii U-21. Po sześciu latach pracy zrezygnował w tej funkcji. W 1990 przez kilka miesięcy prowadził kadrę Norwegii U-23. W tym samym roku powierzono mu funkcję trenera pierwszej reprezentacji Norwegii. W ciągu ośmiu lat pracy awansował na MŚ 1994 i MŚ 1998. Po tym turnieju przestał trenować pierwszą reprezentację. W 2003 przez rok trenował kadrę Norwegii U-19. W 2007 powierzono mu funkcję trenera reprezentacji Iraku. Od 2009 do 2013 ponownie był selekcjonerem pierwszej reprezentacji Norwegii.

</doc>
<doc id="1793819" url="https://pl.wikipedia.org/wiki?curid=1793819" title="Mistrzostwa Świata w Boksie 1991">
Mistrzostwa Świata w Boksie 1991

Mistrzostwa świata w boksie 1991 odbywały się w dniach 15 - 23 listopada 1991 roku w mieście Sydney w Australii.

</doc>
<doc id="1793821" url="https://pl.wikipedia.org/wiki?curid=1793821" title="4 Armia Ogólnowojskowa WP (1955–1990)">
4 Armia Ogólnowojskowa WP (1955–1990)

4 Armia Ogólnowojskowa Wojska Polskiego (4 A) – związek operacyjny Sił Zbrojnych PRL
4 Armia miała być formowana na wypadek wojny ze składu dowództwa i jednostek Warszawskiego Okręgu Wojskowego. Stanowiła ona jedną z trzech armii ogólnowojskowych Frontu Polskiego wydzielanego przez Wojsko Polskie w skład Zjednoczonych Sił Zbrojnych Układu Warszawskiego. 
4 A utworzono na mocy uzgodnień pomiędzy rządami ZSRR i PRL ze stycznia 1955 r. Jej sformowanie ujęto w Planie mobilizacyjnym PM-58, a potem w kolejnych wersjach planów mobilizacyjnych. Dowództwo 4 A istniało do kwietnia 1990, kiedy to zastąpiono je dowództwem 3 Korpusu Zmechanizowanego czasu "W". Skład bojowy korpusu był zbliżony do wcześniejszego składu 4 A.
Skład armii (1985).
Stan osobowy i uzbrojenie
Armia liczyła etatowo 64700 żołnierzy. Jej podstawowe uzbrojenie stanowiło: 626 czołgów T-55, 41 bojowych wozów piechoty BWP-1, 437 transporterów opancerzonych SKOT i 220 rozpoznawczych samochodów opancerzonych BRDM-2.
Dowódcy.
Dowódcami 4 Armii byli dowódcy Warszawskiego Okręgu Wojskowego

</doc>
<doc id="1793822" url="https://pl.wikipedia.org/wiki?curid=1793822" title="Callirrhoe">
Callirrhoe



</doc>
<doc id="1793825" url="https://pl.wikipedia.org/wiki?curid=1793825" title="Aleja Armii Krajowej w Koszalinie">
Aleja Armii Krajowej w Koszalinie

Aleja Armii Krajowej (do 1990 "Aleja Trzydziestolecia") – ulica w centralnej części Koszalina, stanowi obejście ścisłego centrum zlokalizowanego wzdłuż ulic Zwycięstwa i Szczecińskiej.
Jest położona w ciągu drogi krajowej nr 6, a pomiędzy Szczecińską/Zwycięstwa i Bohaterów Warszawy jest także częścią drogi krajowej nr 11.
Początkowo północna część ulicy nazywała się Am Bahndamm, a południowa Eisenbahnstraße. Do 1937 przez całą długość Eisenbahnstraße przebiegała linia tramwajowa. Wzdłuż zachodniej pierzei znajdowały się tereny kolejowe i dworzec, po wschodniej rozproszona zabudowa i zieleńce. W 1945 ulica otrzymała nazwę Dworcowa, w 1960 u zbiegu z ulicą Szczecińską wybudowano dworzec autobusowy, a cztery lata później obecny gmach dworca kolejowego. W 1974 w związku z planowanymi dożynkami centralnymi, które miały się odbyć w Koszalinie ulicę całkowicie przebudowano. W związku z tym wyburzono część domów przy obecnej ulicy Dworcowej (wówczas gen. Karola Świerczewskiego), a przedłużeniu tej ulicy wybudowano pierwsze i jedyne w Koszalinie przejście podziemne, w którym ulokowano placówki handlowe. Ulica zyskała po trzy pasy ruchu w każdym kierunku, a pomiędzy jezdniami ulokowano parkingi, jest to najszersza ulica w Koszalinie.

</doc>
<doc id="1793826" url="https://pl.wikipedia.org/wiki?curid=1793826" title="Microsoft Certified Desktop Support Technician">
Microsoft Certified Desktop Support Technician

Microsoft Certified Desktop Support Technician (MCDST) – jest świadectwem umiejętności udzielania pomocy technicznej w zakresie obsługi sprzętu oraz oprogramowania Microsoft Windows. Certyfikat uzyskuje się po zdaniu egzaminów z zakresu systemu klienckiego Windows XP.
Certyfikat został wycofany przez firmę Microsoft z powodu wprowadzenia systemu Vista, lecz jest nadal wspierany.

</doc>
<doc id="1793827" url="https://pl.wikipedia.org/wiki?curid=1793827" title="Microsoft Certified Systems Administrator">
Microsoft Certified Systems Administrator

Microsoft Certified Solutions Associate (MCSA) – to certyfikat Microsoftu
przeznaczony dla specjalistów w zakresie implementacji środowisk sieciowych i systemowych opartych na platformach Microsoft Windows Server, w tym na systemach z rodziny Windows Server 2003, zarządzania tymi środowiskami i rozwiązywania dotyczących ich problemów. Obowiązki w zakresie implementacji obejmują instalowanie i konfigurowanie elementów systemów. Obowiązki w zakresie zarządzania obejmują administrowanie systemami i obsługę ich użytkowników. 
Certyfikat MCSA uzyskuje się po zdaniu egzaminów.
Osoba posiadająca certyfikat MCSA może uzyskać specjalizacje w zakresie Security (MCSA-S) oraz Messaging (MCSA-M). Tytuł MCSA należy do istniejącej generacji certyfikatów Microsoft.

</doc>
<doc id="1793828" url="https://pl.wikipedia.org/wiki?curid=1793828" title="Microsoft Certified Systems Engineer">
Microsoft Certified Systems Engineer

Microsoft Certified Systems Engineer (MCSE) – jest to pierwszy tytuł przyznawany przez firmę Microsoft dla osób, które potwierdziły wiedzę z zakresu znajomości systemów operacyjnych z rodziny Microsoft Server NT/2000/2003/2008/2012 i zdały 5 egzaminów. Było to około 100 osób w Polsce certyfikat specjalistów zajmujących się analizą wymagań biznesowo-informatycznych oraz projektowaniem i wdrażaniem infrastruktury rozwiązań informatycznych wykorzystujących platformę Microsoft Windows Server, w tym systemy z rodziny Windows Server 2012. 
Certyfikat MCSE uzyskuje się po zdaniu pięciu egzaminów.
Certyfikat MCSE można uzyskać w specjalnościach:
Tytuł MCSE należy do istniejącej generacji certyfikatów Microsoft.
Certyfikacja MCSE pierwotnie oznaczała Microsoft Certified Systems Engineer. W 2012 r. Microsoft dokonał pewnych zmian w programie Microsoft Certified Professional (MCP) i zmienił nazwę MCSE na Microsoft Certified Solutions Expert [7]. W tym samym czasie nazwa MCSA została przemianowana na Microsoft Certified Solutions Associate; od oryginalnej, poprzedniej nazwy Microsoft Certified Systems Administrator.

</doc>
<doc id="1793829" url="https://pl.wikipedia.org/wiki?curid=1793829" title="Microsoft Certified Database Administrator">
Microsoft Certified Database Administrator

Microsoft Certified Database Administrator (MCDBA) – to główny certyfikat dla specjalistów implementujących systemy baz danych Microsoft SQL Server i administrujących takimi systemami. Jest on odpowiedni dla osób, które opracowują projekty fizycznej bazy danych i logiczne modele danych, tworzą fizyczne bazy danych oraz usługi danych przy użyciu mechanizmu Transact-SQL, zarządzają bazami danych i utrzymują je, monitorują i optymalizują bazy danych oraz instalują i konfigurują serwer Microsoft SQL Server.
Tytuł MCDBA należy do istniejącej generacji certyfikatów Microsoft.

</doc>
<doc id="1793837" url="https://pl.wikipedia.org/wiki?curid=1793837" title="Poonsawat Kratingdaenggym">
Poonsawat Kratingdaenggym

Poonsawat Kratingdaenggym (ur. 20 listopada 1980 w Sakon Nakhon) – tajski bokser, były zawodowy mistrz świata organizacji WBA w kategorii junior piórkowej (do 122 funtów).
Zawodową karierę rozpoczął w czerwcu 2001 roku. 31 sierpnia 2005 roku, w swojej dwudziestej trzeciej walce, pokonał po niejednogłośnej decyzji sędziów późniejszego mistrza świata WBA w kategorii junior piórkowej, Ricardo Cordobę. Stawką pojedynku był tytuł tymczasowego mistrza świata WBA w kategorii koguciej. Niecałe cztery miesiące później pokonał na punkty mistrza WBA w czterech różnych kategoriach wagowych (od słomkowej do junior koguciej), Leo Gameza. Była to ostatnia walka Gameza w karierze.
15 lipca 2006 roku zmierzył się z pełnoprawnym mistrzem świata WBA, Wołodymyrem Sydorenką. Taj przegrał pojedynek jednogłośnie na punkty.
Po tej porażce stoczył osiem zwycięskich pojedynków ze słabszymi pięściarzami, a w marcu 2008 roku, w walce eliminacyjnej WBA w kategorii junior piórkowej, pokonał przez techniczny nokaut w jedenastej rundzie Somsaka Sithchatchawala. Po czterech kolejnych zwycięskich walkach z mniej znanymi bokserami zmierzył się w walce o tytuł tymczasowego mistrza świata WBA z Rafaelem Hernandezem. Walka odbyła się w kwietniu 2009 roku, a Taj wygrał ją przez techniczny nokaut w dziewiątej rundzie.
Zwycięstwo to utorowało mu drogę do walki o tytuł pełnoprawnego mistrza świata federacji WBA. 26 września 2009 roku W Dublinie doszło do pojedynku Kratingdaenggyma z Bernardem Dunnem, ówczesnym mistrzem WBA. Taj znokautował Irlandczyka już w trzeciej rundzie i odebrał mu pas mistrzowski. Dunne po walce został umieszczony w szpitalu na obserwacji, jednak lekarze nie stwierdzili u niego żadnych dolegliwości zdrowotnych.
W pierwszej obronie swojego tytułu wygrał decyzją większości na punkty z Satoshi Hosono.

</doc>
<doc id="1793845" url="https://pl.wikipedia.org/wiki?curid=1793845" title="Dana Ellis">
Dana Ellis

Dana Ellis (ur. 7 grudnia 1979 w Kitchener w prowincji Ontario) – kanadyjska lekkoatletka, tyczkarka.
Jej mężem jest amerykański tyczkarz – Russ Buller.

</doc>
<doc id="1793846" url="https://pl.wikipedia.org/wiki?curid=1793846" title="Dana Buller-Ellis">
Dana Buller-Ellis



</doc>
<doc id="1793851" url="https://pl.wikipedia.org/wiki?curid=1793851" title="Dziewulski">
Dziewulski



</doc>
<doc id="1793852" url="https://pl.wikipedia.org/wiki?curid=1793852" title="3 Armia Lotnicza WP (1955–1980)">
3 Armia Lotnicza WP (1955–1980)

3 Armia Lotnicza (3 AL) – związek operacyjny Wojsk Lotniczych Sił Zbrojnych PRL.
Armia nie występowała w pokojowej strukturze organizacyjnej Sił Zbrojnych. Była formowana z chwilą ogłoszenia mobilizacji. W skład armii wchodziły istniejące w czasie pokojowym związki taktyczne i oddziały podporządkowane powstałemu w lipcu 1957. Dowództwu Lotnictwa Operacyjnego, a po jego likwidacji w sierpniu 1967 - Dowództwu Wojsk Lotniczych.
3 AL powstała na mocy uzgodnień pomiędzy rządami ZSRR i PRL ze stycznia 1955, a jej organizacja ujęta została w "Planie mobilizacyjnym PM-58" z 1958. Zmiany organizacyjne armii zachodzące w następnych czterech dekadach były uwzględniane w kolejnych planach mobilizacyjnych.
3 AL wchodziła w skład Frontu Polskiego i miała wykonywać zadania na korzyść jego wojsk. Od 1985 w miejsce 3 AL wprowadzono tzw. Lotnictwo Frontu, którego skład bojowy był zbliżony do składu armii.
Skład i uzbrojenie (1980).
Stany etatowe armii według kolejnych planów mobilizacyjnych (PM) i protokołów uzgodnień miały tendencję wzrostową:
Uzbrojenie: 384 samoloty bojowe, w tym: 108 MiG-21, 150 MiG-17FM, 36 MiG-15A, 30 SU-7, 36 MiG-21R i 24 SU-20R.
Dowódcy armii.
Dowódcami armii byli kolejni dowódcy Lotnictwa Operacyjnego i Wojsk Lotniczych:

</doc>
<doc id="1793854" url="https://pl.wikipedia.org/wiki?curid=1793854" title="Ansi Agolli">
Ansi Agolli

Ansi Agolli (ur. 1 października 1982 roku w Tiranie) – albański piłkarz grający na pozycji pomocnika, reprezentant Albanii.
Kariera piłkarska.
Kariera klubowa.
Wychowanek klubu SK Tirana. Występował na wypożyczeniu w zespołach KS Elbasani i KS Apolonia Fier. W 2005 wyjechał do Szwajcarii, gdzie bronił barw klubów Neuchâtel Xamax i FC Luzern. W 2007 podpisał kontrakt z fińskim Vaasan Palloseura, a w sezonie 2008/09 został wypożyczony do rodzimego klubu SK Tirana. Od 2009 gra w ukraińskim klubie Krywbas Krzywy Róg. Latem 2010 został wypożyczony do azerskiego Qarabağ Ağdam. W styczniu 2012 klub wykupił kontrakt piłkarza. 13 marca 2019 przeniósł się do New York Cosmos.
Kariera reprezentacyjna.
Od 2005 występuje w reprezentacji Albanii.

</doc>
<doc id="1793855" url="https://pl.wikipedia.org/wiki?curid=1793855" title="Mistrzostwa Świata w Boksie 1993">
Mistrzostwa Świata w Boksie 1993

Mistrzostwa świata w boksie 1993 odbywały się w dniach 7 - 16 maja 1993 roku w Hakametsän jäähalli w mieście Tampere w Finlandii.

</doc>
<doc id="1793857" url="https://pl.wikipedia.org/wiki?curid=1793857" title="Włochy na Letnich Igrzyskach Olimpijskich 2008">
Włochy na Letnich Igrzyskach Olimpijskich 2008

Włochy na Letnich Igrzyskach Olimpijskich 2008 reprezentowało 344 sportowców.
Był to 25. start reprezentacji Włoch na letnich igrzyskach olimpijskich, nie wystąpili tylko w 1904.

</doc>
<doc id="1793860" url="https://pl.wikipedia.org/wiki?curid=1793860" title="Opowieści taty bobra">
Opowieści taty bobra

Opowieści taty bobra (fr. "Les histoires du Père Castor", ang. "Papa Beaver's Storytime", 1993-1994) – francusko-kanadyjski serial animowany.
Opis fabuły.
Serial opisuje przygody taty bobra, który opowiada małym bobrom różne opowieści.
Wersja polska.
W Polsce serial emitowany był na kanale TVP1.
Opracowanie wersji polskiej: EUROCOM
Reżyseria: Maryla Ankudowicz
Dialogi: Stanisława Dziedziczak
Dźwięk i montaż: 
Kierownik produkcji: Marzena Wiśniewska
Udział wzięli:
oraz
i inni
Teksty piosenek: Marek Robaczewski
Śpiewała: Beata Jankowska
Kierownictwo muzyczne: Marek Klimczuk

</doc>
<doc id="1793861" url="https://pl.wikipedia.org/wiki?curid=1793861" title="Encke">
Encke



</doc>
<doc id="1793869" url="https://pl.wikipedia.org/wiki?curid=1793869" title="Mistrzostwa Świata w Boksie 1995">
Mistrzostwa Świata w Boksie 1995

Mistrzostwa świata w boksie 1995 odbywały się w dniach 4 - 15 maja 1995 roku w mieście Berlin w Niemczech.

</doc>
<doc id="1793880" url="https://pl.wikipedia.org/wiki?curid=1793880" title="Jan Marynowski">
Jan Marynowski

Jan Marynowski (ur. 23 kwietnia 1911 w Proszowicach, zm. 7 sierpnia 1956 tamże) – polski lekkoatleta, długodystansowiec. 
W wojsku odkryto jego talent. W połowie lat 30. reprezentował WKS Kielce. Zdobył wówczas wicemistrzostwo Polski w maratonie z rezultatem 2:58.06. Już jako zawodnik Warszawianki zdobył złoty medal mistrzostw Polski w chodzie na 50 kilometrów (Białystok 1937), w 1938 roku sięgnął po mistrzostwo kraju w maratonie i w biegu na 10 000 metrów. Trzykrotnie startował w reprezentacji Polski w meczach międzypaństwowych. Miał duże predyspozycje: miał ogromną pojemność płuc. Przezywano go „Puls”. Ścigał się z Januszem Kusocińskim i miał prawie takie same wyniki jak on.
II wojna światowa przerwała jego karierę. Nie umiał zorganizować sobie podstawowych środków do życia i zmarł opuszczony.

</doc>
<doc id="1793887" url="https://pl.wikipedia.org/wiki?curid=1793887" title="Microsoft Certified Master">
Microsoft Certified Master

Microsoft Certified Master (MCM) – certyfikat Microsoftu służący potwierdzeniu eksperckich umiejętności w zakresie projektowania i wdrażania rozwiązań Microsoftu o największych wymaganiach biznesowych.
Tytuł MCA należy do nowej generacji certyfikatów Microsoft.
Aktualnie istnieje możliwość zdobycia tytułów MCM w ramach następujących specjalizacji:
Certyfikat MCM jest wymagany do podjęcia certyfikatu Microsoft Certified Architect.

</doc>
<doc id="1793891" url="https://pl.wikipedia.org/wiki?curid=1793891" title="Mistrzostwa Świata w Boksie 1997">
Mistrzostwa Świata w Boksie 1997

Mistrzostwa świata w boksie 1997 odbywały się w dniach 18 - 26 października 1997 roku w mieście Budapeszt na Węgrzech.

</doc>
<doc id="1793892" url="https://pl.wikipedia.org/wiki?curid=1793892" title="Disconnected">
Disconnected



</doc>
<doc id="1793894" url="https://pl.wikipedia.org/wiki?curid=1793894" title="Habitat, moje miejsce na ziemi">
Habitat, moje miejsce na ziemi

Habitat – moje miejsce na Ziemi – oratorium Piotra Rubika. Dwupłytowy album koncertowy ukazał się 25 marca 2008 roku nakładem wytwórni muzycznej EMI Music Poland. Autorem libretta jest Roman Kołakowski, a muzykę skomponował Piotr Rubik.
Koncert został zarejestrowany 9 grudnia 2007 roku podczas finału obchodów 750-lecia Gorzowa Wielkopolskiego, a wysłuchało go prawie pięć tysięcy mieszkańców miasta. W koncercie wystąpili soliści: Zofia Nowakowska, Marta Moszczyńska, Anna Józefina Lubieniecka, Michał Gasz, Grzegorz Wilk, Michał Bogdanowicz, jako narratorzy: Jakub Wieczorek i Przemysław Kapsa. Solistom towarzyszyła krakowska orkiestra symfoniczna „Horizon”, Wrocławski Chór Akademicki pod dyrekcją Alana Urbanka oraz częstochowski chór „La Musica Corale” pod dyrekcją Beaty Ciemny.
W nagraniu udział wzięli reprezentanci muzyki klubowej – DJ Kostek, DJ Simo, beatbox trio: Al-fatnujah oraz Robert Leszczyński. Na jednej scenie, podczas nagrania koncertu, zaprezentowało się 190 wykonawców.
"Habitat - moje miejsce na Ziemi" pierwotnie miał być pierwszą odsłoną tryptyku "Oratorium dla Świata". Jednak kolejne produkcje do tej pory nie zostały zrealizowane.
Single.
Pierwszym singlem promującym płytę został utwór „To cała prawda”. W czerwcu 2007 odbyła się premiera piosenki podczas koncertu TOPtrendy oraz video w formie fotoreportażu. 27 września 2007 roku ukazał się oficjalny teledysk do singla. Piosenka została wydana również w wersji angielskiej „The right to love”. Drugim singlem został utwór „Świat się nie kończy”, jego premiera odbyła się 28 stycznia 2008 roku. Piosenka była wykonywana również w wersji słowackiej „Svet sa nekončí”. Trzecim singlem został utwór „Most dwojga serc”, premiera teledysku odbyła się 30 października 2010 roku.
Sprzedaż.
Płyta dotarła na 1 miejsce sprzedaży w połowie marca 2008 roku. Album uzyskał status podwójnie platynowej płyty.

</doc>
<doc id="1793898" url="https://pl.wikipedia.org/wiki?curid=1793898" title="Bitwa o Nową Kartaginę">
Bitwa o Nową Kartaginę

Bitwa o Nową Kartaginę – starcie zbrojne, które miało miejsce w roku 209 p.n.e.
Przed bitwą.
Równocześnie z walkami prowadzonymi przez Hannibala w Italii, zaostrzyła się sytuacja w Hiszpanii, gdzie stały siły kartagińskie dowodzone przez Hazdrubala, Magona i Hazdrubala syna Giskona. Po sukcesach Kartagińczyków w roku 211 p.n.e. oraz śmierci Korneliusza Scypiona, Rzymianie wysłali do Hiszpanii nowe wojska pod wodzą Gajusza Klaudiusza Nerona, które miały połączyć się z siłami legata Lucjusza Marcjusza. 
Kolejny rok przyniósł sukcesy Kartagińczykom, którzy wyparli Rzymian z niemalże całej Hiszpanii. W roku 210 p.n.e. senat rzymski wysłał do Iberii kolejną armię w sile 10 000 piechoty i 2500 jazdy pod wodzą Publiusza Korneliusza Scypiona, który po pokonaniu przeciwnika nad rzeką Ebro w roku 209 p.n.e. wyruszył na stolicę Kartagińczyków w Hiszpanii - Nową Kartaginę. Po wzmocnieniu siły wojska Scypiona wynosiły 25 000 piechoty i 2 500 jazdy wspieranych przez flotę rzymską (ok. 100 okrętów). Stacjonujący w mieście Magon dysponował siłami 1 000 ludzi oraz 2 000 uzbrojonych mieszkańców.
Bitwa.
Po dotarciu do miasta Rzymianie rozłożyli się obozem a flota zajęła stanowiska od strony morza. Do pierwszego starcia doszło już następnego dnia, kiedy to oddział 500 ludzi Magona zaatakował 2 000 Rzymian przygotowujących się do szturmu. Po krótkiej walce Kartagińczycy, ponosząc pewne straty wycofali się do miasta. Równocześnie pozostali legioniści przystawiali drabiny do murów z innej strony, próbując wedrzeć się do środka. Atak zakończył się porażką Rzymian, a wielu z nich poległo spadając z dużej wysokości z drabin. Następnego dnia Rzymianie w większej sile podjęli kolejny szturm. Nowe oddziały w sile 500 ludzi zaatakowały od strony mielizny, gdzie nie było obrony kartagińskiej. Po wejściu na mury, Rzymianie weszli od tej strony do miasta likwidując obrońców i otwierając bramy, przez które wdzierali się pozostali żołnierze. Doszło do masakry ludności i rabunku miasta. Niedobitki obrońców z Magonem na czele po schronieniu się w miejscowej cytadeli, poddały się Rzymianom. Dopiero wówczas Scypion nakazał zaprzestania rzezi. W mieście Rzymianie zdobyli olbrzymie łupy, Kartagińczyków sprzedano w niewolę, natomiast rdzennym Iberyjczykom darowano wolność, dzięki czemu większość miejscowych plemion przeszła na stronę Scypiona.

</doc>
<doc id="1793901" url="https://pl.wikipedia.org/wiki?curid=1793901" title="Słowicza podłoga">
Słowicza podłoga

 – specjalna konstrukcja podłóg korytarzy w siedzibach japońskich władców, chroniąca przed próbą niepostrzeżonego i niepożądanego wtargnięcia do zamkowych komnat. 
Podłogi te były projektowane tak, aby pod wpływem nacisku, specjalnie zamontowane gwoździe wydawały dźwięk przypominający ćwierkanie wierzbówki japońskiej (jap. 鴬 "uguisu", "Cettia diphone").
Przykładem konstrukcji takich korytarzy jest zamek Nijō (Nijō-jō) w Kioto wzniesiony przez siogunów z rodu Tokugawa, jako jedna z jego siedzib. Można je także napotkać w świątyni Chion-in, usytuowanej również w dawnej stolicy Japonii.

</doc>
<doc id="1793902" url="https://pl.wikipedia.org/wiki?curid=1793902" title="Romana Maláčová">
Romana Maláčová

Romana Maláčová (ur. 15 maja 1987 w Brnie) – czeska lekkoatletka, tyczkarka.
Osiągnięcia.
W 2009 brała udział w mistrzostwach świata w Berlinie, 29. lokata w eliminacjach nie dała jej awansu do finału.
W 2016 i 2020 reprezentowała Czechy na igrzyskach olimpijskich: w Rio de Janeiro i Tokio nie przebrnęła eliminacji.

</doc>
<doc id="1793906" url="https://pl.wikipedia.org/wiki?curid=1793906" title="Wish I">
Wish I

Wish I – trzeci singel szkockiej wokalistki Jem, promujący jej pierwszy studyjny album Finally Woken. Piosenka została użyta, jako ścieżka dźwiękowa do reality show Celebrity Love Island oraz ABC's Grey's Anatomy.

</doc>
<doc id="1793913" url="https://pl.wikipedia.org/wiki?curid=1793913" title="Albioriks">
Albioriks



</doc>
<doc id="1793914" url="https://pl.wikipedia.org/wiki?curid=1793914" title="Stanisław Nakoniecznikow-Klukowski">
Stanisław Nakoniecznikow-Klukowski



</doc>
<doc id="1793915" url="https://pl.wikipedia.org/wiki?curid=1793915" title="Mistrzostwa Świata w Boksie 1999">
Mistrzostwa Świata w Boksie 1999

Mistrzostwa świata w boksie 1999 odbywały się w dniach 15 - 29 sierpnia 1999 roku w mieście Houston w Stanach Zjednoczonych.

</doc>
<doc id="1793916" url="https://pl.wikipedia.org/wiki?curid=1793916" title="Black Mount">
Black Mount

Black Mount – pasmo w Grampianach Zachodnich, w Szkocji. Rozciąga się od Loch Tulla na południu do Glen Etive na północy. Nazwa pasma pochodzi od Lasu Black Mount (ang. "The Black Mount Forest"), obecnie w większości wyciętego. Najwyższym szczytem pasma jest Meall a’ Bhùiridh, który osiąga wysokość 1108 m.
Najważniejsze szczyty:

</doc>
<doc id="1793917" url="https://pl.wikipedia.org/wiki?curid=1793917" title="Przemysław Nakoniecznikow-Klukowski">
Przemysław Nakoniecznikow-Klukowski



</doc>
<doc id="1793920" url="https://pl.wikipedia.org/wiki?curid=1793920" title="Irene Cara">
Irene Cara

Irene Cara Escalera (ur. 18 marca 1959 w Nowym Jorku, zm. 25 listopada 2022 w Largo) – amerykańska wokalistka, kompozytorka, aktorka oraz pianistka muzyki pop pochodzenia kubańsko-portorykańskiego. Zyskała rozgłos dzięki sukcesom singli „Fame” (pierwsze miejsce na UK Singles Chart i czwarte miejsce na Billboard Hot 100) oraz „Flashdance... What a Feeling” (drugie miejsce na UK Singles Chart i pierwsze miejsce na Billboard Hot 100).
Życiorys.
W wieku trzech lat była jedną z pięciu finalistek konkursu "Mała Miss Ameryki" ("Little Miss America").
Cara przyciągnęła uwagę swojej rodziny, kiedy zaraz po swoich piątych urodzinach zaczęła grać ze słuchu na pianinie. Wkrótce – za namową i przyzwoleniem rodziców – poświęciła dużo czasu dla rozwoju talentów muzyczno-scenicznych oraz tanecznych.
Jej kariera rozpoczęła się od występów w hiszpańskojęzycznej telewizji. Uwagę widzów i zainteresowanie mediów przyciągnęła swoim profesjonalnym śpiewem i tańcem. Prawdziwą promocją jej talentu było pojawienie się w cieszących się dużą popularnością programach telewizyjnych: „Original Amateur Hour” oraz „The Tonight Show” Johnny Carsona. Była regularnym gościem w edukacyjnym programie PBS „The Electric Company”, obok takich gwiazd jak Bill Cosby, Rita Moreno oraz Morgan Freeman. Jako dziecko nagrała płytę w języku hiszpańskim przeznaczoną na rynek latynoski. Niedługo po tym nagrała album z piosenkami na Boże Narodzenie. Wystąpiła również w koncercie poświęconym pamięci Duke Ellingtona, w którym wystąpiły gwiazdy jak: Stevie Wonder, Sammy Davis Jr. i Roberta Flack.
W 1980 Irene Cara znalazła się w obsadzie ekranizacji amerykańskiego musicalu „Fame”. Rola w filmie przyniosła jej międzynarodową sławę. Cara miała początkowo jedynie tańczyć, ale kiedy producent usłyszał jej głos, postanowiono zmienić rolę przewidzianą w scenariuszu. Początkująca aktorka wystąpiła jako Coco Hernandez, śpiewając tytułową piosenkę „Fame” oraz drugi hit z filmu – „Out Here on My Own”. Oba utwory w znaczącym stopniu pomogły soundtrackowi z filmu wspiąć się na szczyty list sprzedaży. Po raz pierwszy w historii zdarzyło się, iż dwie piosenki z tego samego filmu były nominowane do Nagrody Akademii Filmowej w kategorii Najlepsza Oryginalna Piosenka Filmowa. Cara była jedną z nielicznych piosenkarek, które miały możliwość zaprezentować więcej niż jeden utwór na ceremonii rozdania Oscarów (uwaga: Robert Goulet, który w 1963 zaprezentował wszystkie nominowane do Oscara piosenki w tym roku, był jednym z nielicznych piosenkarzy, którzy dokonali tej sztuki w przeszłości). „Fame”, napisana przez Michaela Gore i Deana Pitchforda zdobyła Oscara w 1980.
Film „Fame” przyniósł aktorce nominację do Złotego Globu w kategorii Najlepsza aktorka w filmie komediowym lub musicalu w 1980 oraz nominację do Nagrody Grammy w kategorii Best New Artist w 1981.
Amerykański magazyn muzyczny Billboard przyznał jej tytuł „Najlepszej Nowej Artystki Solowej” („Top New Single Artist”), podczas gdy Cashbox Magazine uhonorował ją tytułami „Najbardziej Obiecująca Wokalistka” (ang. „Most Promising Female Vocalist”) oraz „Najlepsza Wokalistka” („Top Female Vocalist”).
Życie prywatne.
13 kwietnia 1986 wzięła ślub z Conradem E. Palmisanem, którego poznała dwa lata wcześniej na planie "Szału". Mieli dwoje dzieci. Małżeństwo zakończyło się rozwodem w 1991.
Zmarła 25 listopada 2022 w wieku 63 lat. Bezpośrednią przyczyną śmierci była choroba miażdżycowa i nadciśnienie tętnicze serca.

</doc>
<doc id="1793921" url="https://pl.wikipedia.org/wiki?curid=1793921" title="Kurzawka (Raszowa)">
Kurzawka (Raszowa)

Kurzawka (śl.: "Kuszówka", niem.: "Kuschofka") - przysiółek wsi Raszowa, położony w Polsce, w województwie opolskim, w powiecie strzeleckim, w gminie Leśnica. Do 1945 roku Kurzawka znajdowała się na terenach niemieckich. W latach 1975–1998 miejscowość administracyjnie należała do ówczesnego województwa opolskiego. Populacja przysiółka wynosi 45 osób.
W okresie hitlerowskiego reżimu w latach 1939-1945 miejscowość nosiła nazwę "Kuschhofen". 
Kurzawka, razem ze wsią Łąki Kozielskie oraz przysiółkiem Rokicie, należy do parafii pod wezwaniem Wszystkich Świętych w Raszowej.

</doc>
<doc id="1793922" url="https://pl.wikipedia.org/wiki?curid=1793922" title="Jeździectwo na Letnich Igrzyskach Olimpijskich 2000">
Jeździectwo na Letnich Igrzyskach Olimpijskich 2000

Jeździectwo na Letnich Igrzyskach Olimpijskich 2000 w Sydney zostało rozegrane w dniach 16 września – 1 października w hali Sydney International Equestrian Centre. Odbyły się trzy konkurencje jeździeckie zarówno indywidualnie jak i drużynowo: ujeżdżenie, konkurs skoków przez przeszkody i wszechstronny konkurs konia wierzchowego (WKKW). Jeźdźcy reprezentujący Holandię zwyciężyli w tabeli medalowej zawodów z dorobkiem czterech krążków (dwóch złotych i dwóch srebrnych medali). W zawodach udział wzięło 195 zawodników (128 mężczyzn i 67 kobiet) jeźdźców z 37 państw świata.

</doc>
<doc id="1793923" url="https://pl.wikipedia.org/wiki?curid=1793923" title="Mistrzostwa Świata Kobiet w Curlingu 1990">
Mistrzostwa Świata Kobiet w Curlingu 1990

Mistrzostwa Świata Kobiet w Curlingu 1990 odbyły się między 1 a 7 kwietnia 1990 w szwedzkim Västerås, w Rocklundahallen. Były to pierwsze mistrzostwa, na których wystąpiła drużyna spoza Europy i Ameryki Północnej, była to Japonia.
Tytuł mistrzów świata po raz pierwszy zdobyły Norweżki (Dordi Nordby) pokonując w finale Szkotki (Carolyn Hutchinson) 4:2. Brązowe medale zdobyły Dunki (Helena Blach), które przegrały w półfinale ze Szkocją 3:8 i Kanadyjki (Alison Goring) pokonane 4:7 przez Norwegię.

</doc>
<doc id="1793924" url="https://pl.wikipedia.org/wiki?curid=1793924" title="Kamini">
Kamini

Kamini Zantoko (ur. 8 grudnia 1979 w Nouvion-en-Thiérache) - francuski raper. 
Zasłynął w 2006 roku piosenką pt. "Marly-Gomont", w której śpiewa o swojej rodzinnej miejscowości. Utwór stał się fenomenem internetowym.

</doc>
<doc id="1793925" url="https://pl.wikipedia.org/wiki?curid=1793925" title="Diecezja skopijska">
Diecezja skopijska

Diecezja skopijska (łac.: "Dioecesis Scopiensis", mac.: "Скопска бискупија") – katolicka diecezja w Macedonii Północnej, obejmująca swoim zasięgiem cały kraj. Siedziba biskupa znajduje się w Katedrze Najświętszego Serca Pana Jezusa w Skopju.
Historia.
W starożytności obszar dzisiejszej diecezji Skopje wchodził w skład archidiecezji Dardanii, założonej ok. 400 roku. Od samego początku jej istnienia istniała ona bardziej na papierze niż w rzeczywistości, czego dowodzą długi okresy bez ordynariuszy. Swoim zasięgiem obejmowała zachodnią część Bałkanów.
W 1656 roku została ona przekształcona w archidiecezje Skopje, podlegającą bezpośrednio do Stolicy Apostolskiej. Ze względu na nieprzychylne warunki dla szerzenia misji Kościoła katolickiego ze strony Imperium Osmańskiego wielu jej biskupów przebywało poza krajem. Sytuacja ta ustabilizowała się dopiero na przełomie XIX/XX wieku.
29 października 1924 roku papież Pius XI zmienił jej rangę z archidiecezji na diecezję. Od 2 października 1969 roku funkcjonowała pod nazwą diecezji skopijsko-prizreńskiej.
24 maja 2000 roku papież Jan Paweł II wydzielił z jej granic administraturę apostolską Prizrenu dla Albańczyków mieszkających w Kosowie. Tym samym przywrócono macedońskiemu biskupstwu jego poprzednią nazwę, która obowiązuje do dziś, podporządkowując je metropolii sarajewskiej.
Podział administracyjny.
Diecezja skopijska składa się z dwóch parafii, które posiadają swoje filie:

</doc>
<doc id="1793926" url="https://pl.wikipedia.org/wiki?curid=1793926" title="Rafał Sikora">
Rafał Sikora

Rafał Józef Sikora (ur. 17 lutego 1987 w Mielcu) – polski lekkoatleta, chodziarz, olimpijczyk.
Osiągnięcia.
Zawodnik największy dotychczasowy sukces na arenie krajowej odniósł w roku 2009, kiedy to został mistrzem kraju w chodzie na 50 km. Uzyskał wówczas najlepszy wynik w Europie na 50 km do lat 23. Wielokrotny Mistrz Polski Juniorów w chodzie sportowym, rekordzista Polski młodzików, juniorów młodszych na 5 km. Dwukrotny brązowy medalista pucharu Europy w drużynie (Metz 2009 – chód na 20 km, Dudince 2013 – chód na 50 km). Brązowy medalista drużynowych mistrzostw świata w chodzie (chód na 50 km, drużyna). Siódmy zawodnik mistrzostw świata juniorów młodszych w Kanadzie (Sherbrooke 2003). Piętnasty zawodnik igrzysk olimpijskich w Londynie (2012) w chodzie na 50 kilometrów. Wychowanek Sokoła Mielec.

</doc>
<doc id="1793928" url="https://pl.wikipedia.org/wiki?curid=1793928" title="Kamini Zantoko">
Kamini Zantoko



</doc>
<doc id="1793929" url="https://pl.wikipedia.org/wiki?curid=1793929" title="Santo Subito">
Santo Subito

Santo Subito − Cantobiografia JP II – dwupłytowy album studyjny Piotra Rubika. Wydawnictwo ukazało się 2 października 2009 nakładem wytwórni muzycznej EMI Music Poland. Autorem libretta jest Jacek Cygan, a muzykę skomponował Piotr Rubik.
Jako soliści wystąpili Anna Józefina Lubieniecka, Marta Moszczyńska, Zofia Nowakowska, Grzegorz Wilk, Michał Gasz i Michał Bogdanowicz. Na koncertach od 2010 roku Annę Józefinę Lubieniecką zastąpiła Ewa Prus. W roli narratora wystąpił Jakub Wieczorek. Na płycie wystąpił Wrocławski Chór Akademicki pod kierunkiem Alana Urbanka i muzyków Polskiej Orkiestry Radiowej. Autorem okładki płyty jest artysta plastyk Andrzej Pągowski.
Singlami promującymi album zostały utwory „Nie wstydź się mówić, że kochasz”, do którego premiera teledysku odbyła się 8 października 2010 roku, oraz „Miłość cierpliwa jest, lecz i niecierpliwa”, premiera teledysku do piosenki miała miejsce 22 października 2010.
Wykonania na żywo.
Prapremierowy koncert odbył się 4 kwietnia 2009 roku w bazylice mniejszej pw. Świętego Wincentego à Paulo w Bydgoszczy. Koncert premierowy odbył się 5 kwietnia 2009 roku w Sali Kongresowej w Warszawie.
27 kwietnia 2014 roku na Rynku we Wrocławiu odbył się koncert "Santo Subito" z okazji kanonizacji Jana Pawła II.
Sprzedaż.
Płyta dotarła na 8 miejsce sprzedaży pod koniec listopada 2009 roku. Album uzyskał status platynowej płyty.
Lista utworów.
Opracowano na podstawie materiału źródłowego

</doc>
<doc id="1793930" url="https://pl.wikipedia.org/wiki?curid=1793930" title="Rakuten Japan Open Tennis Championships 2009">
Rakuten Japan Open Tennis Championships 2009

Rakuten Japan Open Tennis Championships 2009 – tenisowy turniej ATP z cyklu Rakuten Japan Open Tennis Championships rozgrywany w dniach 5–11 października 2009 roku w Tokio na kortach twardych o puli nagród 1 226 500 dolarów amerykańskich.

</doc>
<doc id="1793933" url="https://pl.wikipedia.org/wiki?curid=1793933" title="Ślimacznikowate">
Ślimacznikowate

Ślimacznikowate (Drilini) – plemię chrząszczy wielożernych z rodziny sprężykowatych, wyróżniane do niedawna jako osobna rodzina Drilidae.
U osobników dorosłych występuje silny dymorfizm płciowy. Samce mają zawsze w pełni rozwinięte skrzydła tylne, podczas gdy samice są bezskrzydłe, larwokształtne i prowadzą skryty tryb życia. Dymorfizm płciowy zaznacza się także w wielkości owadów – samice afrykańskiego gatunku "Selasia unicolor" są dziesięciokrotnie większe od samców
Larwy są wyspecjalizowanymi drapieżnikami polującymi na ślimaki. Ciało ich jest długie, niekiedy (zwłaszcza w ostatnim stadium) C-kształtnie wygięte, oprócz ostatniego stadium porośnięte długimi szczecinkami. U rodzajów "Drilus" i "Malacogaster" ciało z pigmentowanymi, twardymi tergitami i słabiej zesklerotyzowanymi sternitami. Głowę mają krótką, prognatyczną, wyposażoną w trójczłonowe czułki, czteroczłonowe głaszczki szczękowe, dwuczłonowe głaszczki wargowe i wąskie, sierpowate (w ostatnim stadium silnie zredukowane) żuwaczki. Mózg położony jest w zapotylicznej części głowy. Przedtułów jest prawie tak długi jak śródtułów i zatułów razem wzięte, nieco rozszerzony ku tyłowi. Odnóża są pięcioczłonowe z dwoma szpatułkowatymi szczecinkami na przedstopiu, w ostatnim stadium skrócone. Odwłok ma wyrostki pleuralne i boczne tergalne, w ostatnim stadium zredukowane. Dziewiąty tergit wyposażony jest w parę urogomf.
W Palearktyce występuje około 230 gatunków. Biologia ślimacznikowatych jest słabo poznana. W Polsce występuje jeden gatunek, "Drilus concolor".
Systematyka.
Takson ten powszechnie wyróżniany był z rangą rodziny (np. systemy Lawrence'a i Newtona z 1995, Lawrence'a i innych z 2011 oraz Boucharda i innych z 2011), jednak wyniki wszystkich przeprowadzonych analiz molekularnych podważają zasadność takiego kroku. W 2011 Kundrata i Bocák na podstawie badań DNA rybosomalnego i mitochondrialnego obniżyli ślimacznikowate do rangi plemienia Drilini w obrębie Agrypninae (podrodzina sprężykowatych), wyłączając zeń rodzaje "Pseudeuanoma" i "Euanoma", które umieszczone zostały w rozgniotkowatych.
Należą tu 4 rodzaje:

</doc>
<doc id="1793934" url="https://pl.wikipedia.org/wiki?curid=1793934" title="Drilidae">
Drilidae



</doc>
<doc id="1793938" url="https://pl.wikipedia.org/wiki?curid=1793938" title="Kururo niebieskawy">
Kururo niebieskawy

Kururo niebieskawy ("Spalacopus cyanus") – gatunek gryzonia z rodzaju "Spalacopus" z rodziny Octodontidae (infrarząd: jeżozwierzokształtne), zamieszkujący suche tereny Chile, na obszarach między 27° i 36°S, od regionu Coquimbo do regionu Maule – zarówno nadbrzeżne niziny jak i zbocza Andów do wysokości 3400 m n.p.m.
Nazewnictwo.
Juan Ignacio Molina w wydanej w 1782 roku "Historii natury w Chile" dla kururo napotkanego w rejonie Valparaíso używał nazwy "Mus cyanus". Na przestrzeni lat kururo niebieskawy było określane kilkoma równoległymi nazwami. W 1832 Johann Georg Wagler opisywał napotkanego „u podnóży Andów” w centralnym Chile gryzonia jako "Spalacopus poeppigii". W 1834 Georges Cuvier dla zwierzęcia z rejonu Coquimbo używał określenia "Poephagomys ater". Eduard Poeppig w 1835 na wydmach koło Concón widział "Psammomys noctivagus", a Oldfield Thomas napotykając kururo niebieskawego w południowym Chile używał określenia "Spalacopus tabanus". Dopiero Wilfred Osgood użył w 1943 obecnej nazwy "Spalacopus cyanus". Nie było jednak jasności, czy są to oddzielne gatunki lub podgatunki, czy też opisywano to samo zwierzę. Aktualny podział na trzy podgatunki pochodzi z lat 80 XX wieku (Tamayo i Frassinetti 1980; Contreras 1987) i obejmuje: "S.cyanus cyanus", "S.cyanus poeppigii" i "S.cyanus maulinus".
Nazewnictwo łacińskie.
Nazwa rodzajowa "Spalacopus" pochodzi od greckich słów: "spalax" oznaczającego kreta oraz "pous", znaczącego „stopa” i w zamyśle miało podkreślać przystosowanie do życia w norach. Człon "cyanus" ma korzenie greckie ("kyaneos" = ciemnoniebieski) i prawdopodobnie odnosi się do połysku futra kururo niebieskawego. Człon nazwy podgatunku "S. cyanus poeppigii" pochodzi od nazwiska niemieckiego badacza Chile i zoologa Eduarda Poeppiga. Z kolei nazwa podgatunku "S. cyanus maulinus" wywodzi się od chilijskiego regionu Maule, choć w rzeczywistości podgatunek ten występuje w rejonie regionu Ñuble.
Nazwa "kururo".
Upowszechniona nazwa „kururo” – hiszp. "cururo" – ma dwa prawdopodobne znaczenia. Według jednej wersji jest to onomatopeja charakterystycznego „śpiewu” tych zwierząt, a w drugiej pochodzi od słowa "curi" lub "curu" co w języku plemienia Mapuche oznacza kolor „czarny”, czyli – być może – wskazuje na ubarwienie tego kururo. Inna teoria mówi o podobieństwie używanych na południowych krańcach Chile słów: "cuyu" – określającego kururo – oraz "cuyul" – oznaczającego węgiel drzewny, a zatem również upatruje w nazwie gryzonia aluzję do jego barwy.
W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę kururo niebieskawy, nazwę kururo rezerwując nazwę dla rodzaju tych gryzoni.
Występowanie.
Luki w znanej lokalizacji – szczególnie pomiędzy 34°S a 36°S – wynikają raczej z nieudokumentowania występowania niż z faktycznej nieobecności na tym obszarze.
Charakterystyka.
Kururo niebieskawe to gryzonie wiodące życie w norach. Cechują się krępym ciałem z dużą głową i krótką szyją. Futro ma barwę ciemnobrązową lub czarną, na łapach przechodzi w ciemnoszare. Kururo niebieskawy ma stosunkowo krótki, gładki ogon. Oczy i uszy małe. Siekacze są długie, szerokie i – co jest wyjątkowe obrębie rodziny koszatniczkowatych – mocno zakrzywione do przodu. Trzonowce mają charakterystyczny kształt na powierzchni żucia są ukształtowane w formie „ósemki”. Stąd w członie łacińskiej nazwy rodziny "Octodontidae" znajdujemy określenie „octo-”.
Dane.
Kururo niebieskawe żyjące na terenach nizinnych są mniejsze od swoich krewniaków żyjących w wyższych partiach Andów.
Rozród.
Kururo niebieskawy rozmnażają się dwa razy w roku. Samica rodzi 1–3 młode. Małe kururo niebieskawe rodzą się czarne, nagie i ślepe. Oczy otwierają w 10–12 dni od narodzin. Stwierdzono jednak przypadki narodzin kururo z otwartymi oczami i młodą sierścią. Podczas badań prowadzonych na przestrzeni 10 lat w różnych lokalizacjach na populacji 224 osobników stwierdzono, że proporcja płci wynosi średnio 88 samców na 100 samic.
Życie.
Kururo niebieskawy zamieszkują bardzo zróżnicowane tereny: od trawiastych terenów górskich w Andach, poprzez suche sawanny porośnięte "Acacia caven", po wydmy i piaszczyste lasy na wybrzeżu Pacyfiku. Kururo niebieskawe na wolności żyją w rozgałęzionych norach i rzadko wychodzą na powierzchnię. Obszar, na którym funkcjonuje pojedyncza kolonia, jest stosunkowo mały – wynosi średnio około 40,3 m³. Podziemny kompleks, w którym żyją, składa się z nor połączonych tunelami zagłębionymi od 10 do 12 cm pod powierzchnią ziemi i mającymi średnicę od 5 do 7 cm. Tunele te spełniają funkcję „jadalni”, w których można się skryć i bezpiecznie zjadać przyniesione pożywienie. Drugi, bardziej zagłębiony system korytarzy (40 do 60 cm pod powierzchnią ziemi) jest używany do dłuższych pobytów i z nim łączy się komora gniazda, wyłożona trawami, czasem zamieszkiwana przez chrząszcze kusakowate czy równonogi. Budowanie i naprawianie jest nieustannym, wspólnym zajęciem stada, które zazwyczaj składa się z kilkunastu osobników. Podczas prac ziemnych przy korytarzach jedna kolonia potrafi w ciągu roku wynieść na pryzmy ok. 2,5 m³ wydobytej z tuneli ziemi. Systemy kompleksów poszczególnych stad mogą być ze sobą połączone. Kururo po wyczerpaniu zapasów żywności w okolicy podejmują decyzję o przeprowadzce i budowie nowych nor. Są aktywne w ciągu dnia, choć część zoologów uważa, że ich tryb życia jest raczej nocny.
Behawior.
Kururo niebieskawe żyją w koloniach nie przekraczających zazwyczaj 15 osobników, w skład których wchodzi „rodzina” składająca się z kilku par i ich potomstwa. W codziennej komunikacji często jest stosowany kontakt dotykowy nos-w-nos. Badanie i komunikowanie węchowe obejmuje rejony narządów płciowych, biodra, uda i kark. Poszczególne kolonie rywalizują ze sobą o prawo do władania danym terenem i są w tym zakresie agresywne. Kururo niebieskawe używają moczu jako markera do znaczenia swojego terytorium, a podczas oznaczania przyjmują pozycję, w której podnoszą kończynę oddając mocz na zewnątrz. Podczas niebezpieczeństwa "S. cyanus" używają charakterystycznych sygnałów dźwiękowych o częstotliwości 0,9–1,2 kHz. Kururo potrafią bez problemu przepłynąć w wodzie krótki dystans, większy zapał do pływania mają "S. cyanus maulinus" – kururo niebieskawe z populacji w południowej części Chile. Przednie i tylne łapy podczas pływania wykonują dynamiczne ruchy, a nos, oczy i uszy utrzymywane są ponad powierzchnią wody.
Pożywienie.
Kururo niebieskawe są roślinożercami – główne ich pożywienie stanowią bulwy i łodygi rodzimych roślin z rodziny kosaćcowatych: miecznica, "Libertia", "Alophia". Na terenach nadmorskich zaobserwowano pożywianie się łodygami i bulwami "Leucocoryne ixioides". W norach kururo niebieskawych znaleziono także bulwy "Rhodophiala" z rodziny amarylkowatych. Kururo niebieskawe znoszą pożywienie do nor i tam w bezpiecznym miejscu je spożywają. Okazjonalne dożywianie się kururo poza norą odbywa się jedynie w odległości nie większej od wejścia niż długość zwierzęcia. Podobnie jak niektóre "Ctenomys" kururo unikają oddalania się od nory. Robią zapasy na okresy zimowe – szczególnie w rejonach, gdzie w okresach zimowych ziemia jest przykryta śniegiem.
Zagrożenia.
Do głównych wrogów kururo niebieskawego należą: ptaki z rodzaju "Buteo" i myszołowiec towarzyski z rodziny jastrzębiowatych, pustułka amerykańska z sokołowatych, puchacz wirginijski, grizon mniejszy z rodziny łasicowatych i ocelot pampasowy. Na kururo pasożytują glisty "Graphidioides yanesi" oraz pchły "Ectinorus cocyti".

</doc>
<doc id="1793939" url="https://pl.wikipedia.org/wiki?curid=1793939" title="Łukasz Nowak">
Łukasz Nowak

Łukasz Nowak (ur. 18 grudnia 1988 w Poznaniu) – polski lekkoatleta, chodziarz.
Osiągnięcia.
Zawodnik AZS Poznań jest pięciokrotnym medalistą mistrzostw kraju w chodzie na 50 kilometrów. Na tym samym dystansie zajął 8. miejsce podczas mistrzostw Europy (Barcelona 2010). Zajął 11. lokatę na uniwersjadzie w 2011 (Chód na 20 kilometrów) oraz 6. miejsce w chodzie na 50 km na Igrzyskach Olimpijskich w Londynie w 2012 roku. W 2013 był siódmy w chodzie na 50 kilometrów podczas mistrzostw świata w Moskwie.

</doc>
<doc id="1793940" url="https://pl.wikipedia.org/wiki?curid=1793940" title="Spalacopus">
Spalacopus



</doc>
<doc id="1793945" url="https://pl.wikipedia.org/wiki?curid=1793945" title="Spalacopus cyanus">
Spalacopus cyanus



</doc>
<doc id="1793950" url="https://pl.wikipedia.org/wiki?curid=1793950" title="Bryan Gunn">
Bryan Gunn

Bryan James Gunn (ur. 22 grudnia 1963 w Thurso) - piłkarz szkocki grający na pozycji bramkarza.
Kariera klubowa.
Karierę piłkarską Gunn rozpoczął w klubie Aberdeen F.C. W sezonie 1982/1983 zadebiutował w jego barwach w Scottish Premier League, jednak w kolejnych latach pełnił rolę rezerwowego dla reprezentanta Szkocji, Jima Leightona. W 1983 roku wywalczył z Aberdeen Puchar Zdobywców Pucharów, a także Puchar Szkocji (zdobył go też w 1984 i 1986 roku). W 1984 i 1985 roku jako dubler Leightona został mistrzem kraju, a w 1986 roku sięgnął po Puchar Ligi Szkockiej.
Jesienią 1986 roku Gunn opuścił Aberdeen i przeszedł do angielskiego Norwich City. W angielskiej Division One zadebiutował 8 listopada 1986 w wygranym 2:1 domowym spotkaniu z Tottenhamem Hotspur. W 1993 roku zajął z Norwich 3. miejsce w Premier League, najwyższe w historii klubu, a w 1994 roku dotarł do 1/8 finału Pucharu UEFA. W latach 1988 i 1993 był wybierany przez kibiców Norwich Piłkarzem Roku. Od 1986 do 1998 roku rozegrał w barwach Norwich 390 ligowych meczów. W 2002 roku został wybrany do Galerii Sław Norwich City.
Karierę piłkarską Gunn zakończył w 1998 roku jako piłkarz Hibernianu Edynburg, w którym grał przez końcowe pół roku swojej kariery.
Kariera reprezentacyjna.
W reprezentacji Szkocji Gunn zadebiutował 16 maja 1990 roku w przegranym 1:3 towarzyskim spotkaniu z Egiptem. W 1990 roku został powołany do kadry na Mistrzostwa Świata we Włoszech. Tam był rezerwowym bramkarzem dla Jima Leightona i nie wystąpił w żadnym spotkaniu. Od 1990 roku do 1994 roku rozegrał w kadrze narodowej 6 meczów.

</doc>
<doc id="1793951" url="https://pl.wikipedia.org/wiki?curid=1793951" title="Józef Blauer">
Józef Blauer

Józef Blauer ps. „Kratowicz” (ur. 15 stycznia 1895 w Busku, zm. 26 października 1915) – podporucznik Legionów Polskich, działacz niepodległościowy pochodzenia żydowskiego, kawaler Orderu Virtuti Militari.
Życiorys.
Urodził się 15 stycznia 1895 w Busku, w ówczesnym powiecie kamioneckim Królestwa Galicji i Lodomerii, w rodzinie Teodora, lekarza i Franciszki z Schönfeldów. Był bratem Zygmunta ps. „Chełmski” (1896–1926), porucznika piechoty Wojska Polskiego. Przed wojną uczęszczał najpierw do gimnazjum w Samborze, a następnie studiował na wydziale budowy maszyn Politechniki Lwowskiej. Od 1908 związany był z polskimi ugrupowaniami niepodległościowymi o zabarwieniu lewicowym. Najpierw, jeszcze w gimnazjum, w socjalistycznej organizacji „Płomień”, a w czasie studiów w organizacjach „Porozumienie” oraz studenckiej „Życie”.
Jednocześnie należał do Związku Strzeleckiego. Był jednym z organizatorów oddziału w Samborze, a następnie członkiem oddziału lwowskiego.
Po wybuchu wojny z udał się z oddziałem Strzelca ze Lwowa do Krakowa, do formujących się Legionów. Tutaj przydzielony zostaje do I Brygady do 1 pułku piechoty Legionów. Bierze udział we wszystkich bitwach swego pułku. W pierwszych swych nominacjach (9 października 1914) Piłsudski uwzględnia zaangażowanie
Józefa Blauera i mianuje go podporucznikiem.
W 1915 dowodzi kompanią w V batalionie. W czasie bitwy pod Kuklami dowodząc w zastępstwie batalionem 25 października Józef Blauer zostaje ciężko ranny. Umarł dnia następnego w szpitalu polowym w Jabłonkach Wielkich na Wołyniu. Pochowano go we Lwowie.

</doc>
<doc id="1793952" url="https://pl.wikipedia.org/wiki?curid=1793952" title="Framlingham">
Framlingham

Framlingham – miasteczko i civil parish w Wielkiej Brytanii, w Anglii, w hrabstwie Suffolk, w dystrykcie East Suffolk. W 2011 roku civil parish liczyła 3342 mieszkańców.

</doc>
<doc id="1793956" url="https://pl.wikipedia.org/wiki?curid=1793956" title="Mistrzostwa Świata w Boksie 2001">
Mistrzostwa Świata w Boksie 2001

Mistrzostwa świata w boksie 2001 odbywały się w dniach 3 - 10 czerwca 2001 roku w mieście Belfast w Irlandii Północnej.

</doc>
<doc id="1793958" url="https://pl.wikipedia.org/wiki?curid=1793958" title="Tigga i Togga">
Tigga i Togga

Tigga i Togga (ang. "Tigga &amp; Togga", 2006-2007) – kanadyjski serial animowany emitowany w Polsce na kanale JimJam. Wyprodukowany przez Cuppa Coffee Studios.
Opis fabuły.
Tigga i Togga to dwójka najwierniejszych przyjaciół, którzy poprzez dźwięki odkrywają życie. Każdego dnia dzięki dźwiękom muzyki uczą się czegoś nowego oraz rozwiązują trudne problemy.

</doc>
<doc id="1793959" url="https://pl.wikipedia.org/wiki?curid=1793959" title="Alber Elbaz">
Alber Elbaz

Alber Elbaz (ur. 12 czerwca 1961 w Casablance, w Maroku, zm. 24 kwietnia 2021 w Paryżu) – główny projektant francuskiego domu mody Jeanne Lanvin SA w latach 2001-2015.
Alber Elbaz urodził się w rodzinie żydowskiej, ale gdy miał 10 lat przeprowadził się z rodzicami do Izraela. W roku 2007 otrzymał Order Narodowy Legii Honorowej za zasługi dla francuskiej mody. W 2016 został mianowany oficerem tego orderu.
Zmarł 24 kwietnia 2021 roku na COVID-19 w czasie pandemii we Francji, miał 59 lat.

</doc>
<doc id="1793960" url="https://pl.wikipedia.org/wiki?curid=1793960" title="Biskupi Skopja">
Biskupi Skopja

Biskupi Skopja

</doc>
<doc id="1793962" url="https://pl.wikipedia.org/wiki?curid=1793962" title="Lim Eun-ji">
Lim Eun-ji

Lim Eun-ji (ur. 2 kwietnia 1989) – koreańska lekkoatletka, tyczkarka.
W 2009 brała udział w mistrzostwach świata w Berlinie, 29. lokata w eliminacjach nie dała jej awansu do finału. Sezon zakończyła zdobywając złoty medal igrzysk Azji Wschodniej.
W 2010 została zdyskwalifikowana na 3 miesiące za stosowanie niedozwolonych środków dopingujących.
W 2013 zajęła 4. miejsce na mistrzostwach Azji w Pune. Srebrna medalistka igrzysk azjatyckich w Incheon (2014).

</doc>
<doc id="1793964" url="https://pl.wikipedia.org/wiki?curid=1793964" title="Fałszerz (powieść)">
Fałszerz (powieść)

Fałszerz (ang. "The Deceiver") – powieść autorstwa Fredericka Forsytha z 1991 roku opowiadająca o zwalnianym z pracy agencie SIS Samie McCready. W 2013 roku książkę wydano w Polsce pod zmienionym tytułem „Dezinformator”.
Fabuła.
„Fałszerz” to potoczne określenie szefa wydziału kamuflażu, dezinformacji i operacji psychologicznych w wywiadzie brytyjskim. W 1990, w związku z reorganizacją służb specjalnych, przełożeni dają mu do wyboru zmianę stanowiska lub przejście na wcześniejszą emeryturę. McCready zgłasza odwołanie od tej decyzji. Na rozprawie przedstawiane są ważniejsze sprawy, którymi się zajmował. Opowieści o tych wydarzeniach stanowią główne rozdziały książki, a przerywnikami są fragmenty rozprawy odwoławczej.
Do opisanych spraw należą:
Mimo przedstawienia ww. spraw, Sam McCready odchodzi na wcześniejszą emeryturę. W Epilogu czytelnik dowiaduje się o inwazji Iraku na Kuwejt.

</doc>
<doc id="1793969" url="https://pl.wikipedia.org/wiki?curid=1793969" title="Bianca">
Bianca



</doc>
<doc id="1793972" url="https://pl.wikipedia.org/wiki?curid=1793972" title="Okręg Rostock">
Okręg Rostock

Okręg Rostock (niem. "Bezirk Rostock") – okręg administracyjny w dawnej Niemieckiej Republice Demokratycznej.
Geografia.
Okręg najbardziej wysunięty na północ, rozciągał się wzdłuż całego wybrzeża Bałtyku NRD. Graniczył od południa z okręgiem Neubrandenburg i okręgiem Schwerin oraz na krótkich odcinkach od wschodu z PRL (w 1990 roku z RP) a od zachodu z RFN.

</doc>
<doc id="1793973" url="https://pl.wikipedia.org/wiki?curid=1793973" title="Mistrzostwa Świata w Boksie 2003">
Mistrzostwa Świata w Boksie 2003

Mistrzostwa świata w boksie 2003 odbywały się w dniach 6 - 13 lipca 2003 roku w Bangkoku w Tajlandii.

</doc>
<doc id="1793976" url="https://pl.wikipedia.org/wiki?curid=1793976" title="Siatka Kirchhoffa">
Siatka Kirchhoffa

Siatka Kirchhoffa – siatka umowna, nazwa na imieniem E.K. Kirchhoffa, znana już w XV w. Zaliczana do siatek pseudowalcowych lub trapezowych. Służy do przedstawiania powierzchni całej Ziemi lub jednej z jej półkul. Siatka odwzorowuje wiernie równik, południk środkowy oraz równoleżniki 60°. Wszystkie równoleżniki są odcinkami równoległymi do równika, południki są natomiast liniami łamanymi na równiku i równoleżnikach 60° zbieżnymi w biegunach. Siatka nie zachowuje wiernych kątów, powierzchni lub odległości (wyjątek: równik, południk środkowy oraz równoleżniki 60°).

</doc>
<doc id="1793977" url="https://pl.wikipedia.org/wiki?curid=1793977" title="Katastrofa lotu Cougar Helicopters 91">
Katastrofa lotu Cougar Helicopters 91

Katastrofa lotnicza w pobliżu Nowej Fundlandii – katastrofa lotnicza, która miała miejsce 12 marca 2009 roku w pobliżu kanadyjskiej wyspy Nowa Fundlandia. W jej wyniku śmierć poniosło 17 osób, a jedna osoba została ranna. 
Śmigłowcem Sikorsky S-92 do obsługiwania morskich instalacji naftowych leciało do pracy 18 osób. Śmigłowiec spadł do Oceanu Atlantyckiego. Ocalałą osobę ratownicy odnaleźli kilkanaście minut po katastrofie.

</doc>
<doc id="1793980" url="https://pl.wikipedia.org/wiki?curid=1793980" title="Paul Nuttall">
Paul Nuttall

Paul Andrew Nuttall (ur. 30 listopada 1976 w Liverpoolu) – brytyjski polityk, poseł do Parlamentu Europejskiego VII i VIII kadencji, w latach 2008–2010 przewodniczący Partii Niepodległości Zjednoczonego Królestwa, a od 2016 do 2017 lider tego ugrupowania. 
Życiorys.
Z zawodu nauczyciel historii. Był początkowo związany z Partią Konserwatywną. W 2004 wstąpił do Partii Niepodległości Zjednoczonego Królestwa. Bez powodzenia reprezentował to ugrupowanie w wyborach krajowych i lokalnych w okręgu Bootle. Od 2006 do 2008 pracował w Brukseli w ramach grupy asystentów europosłów swojego ugrupowania. W 2008 został formalnym przewodniczącym partii, funkcję tę pełnił przez dwa lata.
W wyborach w 2009 z ramienia UKIP uzyskał mandat deputowanego do Parlamentu Europejskiego. Przystąpił do nowo powołanej grupy pod nazwą Europa Wolności i Demokracji, a także do Komisji Ochrony Środowiska Naturalnego, Zdrowia Publicznego i Bezpieczeństwa Żywności. W 2014 z powodzeniem ubiegał się o europarlamentarną reelekcję.
W listopadzie 2016 w wyniku wewnątrzpartyjnego głosowania został wybrany na nowego lidera Partii Niepodległości Zjednoczonego Królestwa. Ustąpił w czerwcu 2017 po słabym wyniku partii w wyborach do Izby Gmin. W grudniu 2018 zrezygnował z członkostwa w UKIP, a w 2019 dołączył do Brexit Party.
Członek antyaborcyjnej organizacji Society for the Protection of Unborn Children.

</doc>
<doc id="1793981" url="https://pl.wikipedia.org/wiki?curid=1793981" title="Republika Niemieckiej Austrii">
Republika Niemieckiej Austrii

Republika Niemieckiej Austrii (, "Deutsch-Österreich") – krótkotrwałe państwo na terenie obecnej Austrii oraz częściowo Włoch, Czech, Słowenii i Polski, które istniało od 12 listopada 1918 roku do 21 października 1919 roku.
Historia.
W habsburskich Austro-Węgrzech termin "Niemiecka Austria" był nieoficjalnym określeniem tej części państwa, w której dominowali etniczni Niemcy. Po upadku Austro-Węgier, w wyniku odrywania się terenów zamieszkanych przez mniejszości narodowe w końcu 1918 roku, niemieccy deputowani do parlamentu austriackiego (Reichsrat) podjęli prace mające na celu utworzenie etnicznie niemieckiego państwa na ruinach imperium. Ogłosili się oni zgromadzeniem narodowym niepodległej Niemieckiej Austrii. Kanclerzem został Karl Renner. Do zgromadzenia należeli także deputowani niemieccy z Czech, Moraw i austriackiego Śląska (w tym z Cieszyna i Bielska), którzy, powołując się na prawo narodów do samostanowienia, odmówili przyłączenia się do obrad parlamentu nowo powstałej Czechosłowacji, która ogłosiła niepodległość 28 października 1918 roku. Wojska czechosłowackie wkrótce zajęły niemieckojęzyczne tereny dawnej Korony Świętego Wacława i narzuciły zwierzchnictwo rządu w Pradze.
Formalne ogłoszenie powstania republiki miało miejsce dzień po rezygnacji z udziału w rządach cesarza Karola I (formalnie nigdy nie abdykował), czyli 12 listopada.
10 września 1919 kanclerz Karl Renner podpisał traktat w Saint Germain, który Reichsrat ratyfikował 21 października. Zgodnie z traktatem nazwa kraju została zmieniona na "Republika Austriacka" ("Austria") i zakazane zostało zjednoczenie z Niemcami, która to koncepcja była bardzo popularna wśród władz i mieszkańców kraju.
Od ratyfikacji traktatu w Saint Germain przez Reichsrat 21 października 1919 roku państwo, w zmienionych granicach, nosiło do 1934 roku nazwę Republiki Austriackiej.

</doc>
<doc id="1793982" url="https://pl.wikipedia.org/wiki?curid=1793982" title="Wielka Łomnicka Baszta">
Wielka Łomnicka Baszta

Wielka Łomnicka Baszta lub Łomnicka Strażnica (słow. "Veľká Lomnická veža", niem. "Lomnitzer Turm", węg. "Lomnici-torony") – najwyższe wzniesienie Łomnickiej Grani (fragmentu południowej grani Łomnicy) o wysokości 2215 lub 2202 m n.p.m., znajdujące się w słowackiej części Tatrach Wysokich. Od Łomnickiej Kopy oddziela ją Łomnicka Przełęcz, a od Myśliwskiej Czuby oddzielona jest Wyżnim Myśliwskim Przechodem. Dla taterników najbardziej interesująca jest jej zachodnia ściana opadająca do Doliny Małej Zimnej Wody, natomiast tą opadającą do Doliny Łomnickiej prowadzi obecnie trasa narciarska.
Topografia.
Wierzchołek Wielkiej Łomnickiej Baszty jest utworzony z zębatego grzebienia. W stokach opadających w kierunku Doliny Małej Zimnej Wody znajdują się:
Historia.
Pierwsze wejścia na Wielką Łomnicką Basztę nie są znane. Powodem tego jest jej łatwa dostępność od strony Doliny Łomnickiej. Niegdyś teren ten był popularnym miejscem polowań, więc najprawdopodobniej pierwszego wejścia na nią dokonał anonimowy koziarz. W latach 1957–1959 wybudowano kolejkę krzesełkową prowadzącą pod sam wierzchołek Wielkiej Łomnickiej Baszty. W 1978 r. wyciąg ten został zdemontowany, na jego miejsce powstał nowy, który wwozi turystów pod siodło Łomnickiej Przełęczy.
Dawniej Wielką Łomnicką Basztę nazywano też Łomnickim Grzebieniem.

</doc>
<doc id="1793984" url="https://pl.wikipedia.org/wiki?curid=1793984" title="Kiro Stojanow">
Kiro Stojanow

Kiro Stojanow, mac. Киро Стојанов (ur. 9 kwietnia 1959 w Radowie w okręgu Bosiłowo) – macedoński biskup rzymskokatolicki, biskup pomocniczy Skopje w latach 1999–2005, biskup diecezji Skopje i eparchii Matki Bożej Wniebowziętej w Strumicy-Skopju (do 2018 egzarchatu apostolskiego Macedonii).
Życiorys.
Urodził się w macedońskiej rodzinie katolickiej. Święcenia kapłańskie otrzymał 6 kwietnia 1986. Następnie pracował w parafii katedralnej Najświętszego Serca Pana Jezusa w Skopju jako proboszcz.
4 stycznia 1999 został powołany przez papieża Jana Pawła II na stanowisko biskupa pomocniczego diecezji skopijskiej ze stolicą tytularną w Centuriones. Był pierwszym od ponad 104 lat biskupem pochodzenia macedońskiego. Sakrę biskupią otrzymał 1 maja 1999. 20 lipca 2005 decyzją papieża Benedykta XVI został następcą zmarłego biskupa diecezjalnego Skopje Joakima Herbuta i egzarchy apostolskiego dla grekokatolików w Macedonii. W 2018 po podniesieniu egzarchatu do rangi eparchii Matki Bożej Wniebowziętej w Strumicy-Skopje został mianowany jej pierwszym biskupem.
W 2003 roku został członkiem zakonu maltańskiego.

</doc>
<doc id="1793989" url="https://pl.wikipedia.org/wiki?curid=1793989" title="Zapora Ross River">
Zapora Ross River

Zapora Ross River () – zapora wodna położona na rzece Ross, w stanie Queensland (Australia) na terenie samorządu terytorialnego City of Townsville. Stanowi ona główne zaopatrzenie w wodne dla mieszkańców Townsville oraz sąsiednich miast. Zbudowana w 1971 roku przez firmę Leighton Holdings w celu gromadzenia wody i przeciwdziałaniu powodziom. Pojemność zbiornika wynosi ok. 233 mln m3, długość nasypu wynosi 8,35 km, a wysokość sięga 27 m. Obszar zajmowanego dorzecza wynosi 750 km². Najniższą iliść zgromadzonej wody odnotowano w styczniu 2008 r. (11% objętości nominalnej), a największą w lutym 2019 r. (233% objętości nominalnej).

</doc>
<doc id="1793992" url="https://pl.wikipedia.org/wiki?curid=1793992" title="Galeria Jurajska">
Galeria Jurajska

Galeria Jurajska – centrum handlowo-rozrywkowe w Częstochowie wybudowane przez polskiego dewelopera Globe Trade Centre. Galeria została otwarta 3 października 2009 roku. Znajduje się przy al. Wojska Polskiego 207, w dzielnicy Stare Miasto. Na terenie galerii znajduje się ponad 200 sklepów, m.in. Zara, Stradivarius, Reserved, H&amp;M, Empik, Intersport, Jysk, RTV Euro AGD, 8-salowe kino Cinema City, kawiarnie i restauracje oraz Biedronka (dawniej Alma Market). W pierwszym miesiącu od otwarcia galerię odwiedziło ponad 650 tys. klientów.
Galeria Jurajska została wybudowana w miejscu, gdzie pierwotnie znajdowała się założona w 1867 roku Fabryka Papieru i Młynów Walcowych Karola Ginsberga i Berka Kohna, od 1945 roku Częstochowska Papiernia. Obok Papierni płynął kanał Kohna, wybudowany w 1867 roku w ramach regulacji rzeki Warty i budowy młynów. Został zasypany gruzem ze zburzonych budynków papierni, a w jego miejscu znajduje się ulica Kanał Kohna.
We wrześniu 2018 r. w galerii otwarto ścianę wodną z zegarem mechanicznym. Ściana o powierzchni 100 m² i wysokości 15 m była w chwili otwarcia największą konstrukcją tego typu na świecie.

</doc>
<doc id="1793993" url="https://pl.wikipedia.org/wiki?curid=1793993" title="Tytania">
Tytania

Media:
Postacie fikcyjne:
Obiekty astronomiczne:

</doc>
<doc id="1793994" url="https://pl.wikipedia.org/wiki?curid=1793994" title="Okręg Neubrandenburg">
Okręg Neubrandenburg

Okręg Neubrandenburg (niem. "Bezirk Neubrandenburg") – okręg administracyjny w dawnej Niemieckiej Republice Demokratycznej.
Geografia.
Okręg położony w północno-wschodniej części NRD. Graniczył od południa z okręgiem Frankfurt (Oder) i okręgiem Poczdam, od zachodu z okręgiem Schwerin a od północy z okręgiem Rostock oraz od wschodu z PRL.

</doc>
<doc id="1793996" url="https://pl.wikipedia.org/wiki?curid=1793996" title="Erriapus">
Erriapus



</doc>
<doc id="1793997" url="https://pl.wikipedia.org/wiki?curid=1793997" title="Erriapo">
Erriapo



</doc>
<doc id="1794003" url="https://pl.wikipedia.org/wiki?curid=1794003" title="Wojciech Malicki">
Wojciech Malicki

Wojciech Malicki (ur. 1971) — dziennikarz, autor książek.
Z wykształcenia prawnik (Uniwersytet Marii Curie-Skłodowskiej).
Karierę dziennikarską rozpoczął w ok. 1991 r. jako reporter w „Dzienniku Obywatelskim A-Z”. Następnie pracował w „Gazecie Wyborczej”, „Nowinach” (publikacje w 1992–1993) i „Tygodnika Nadwiślańskiego” (1994–2003), gdzie przez jakiś czas był zastępcą redaktora naczelnego. Przez kilka lat był stałym współpracownikiem „Prawa i Życia” i krakowskiego „Tempa”. W 2003/4 wrócił do podkarpackich „Nowin”, gdzie pracował do 2010/11 (m.in. jako publicysta i reporter śledczy).
Współzałożyciel i pierwszy przewodniczący Związku Zawodowego Dziennikarzy i Pracowników Mediów Regionalnych (od 2009 do ok. 2010).
Autor kilku tysięcy tekstów, które publikował także w: „Polityce”, „Rzeczpospolitej”, „Angorze” (liczne przedruki), „Expressie Wieczornym”, „Super Expressie”, „Dzienniku Polskim”, „Super Nowościach”, „Wspólnocie”, „Dzienniku Wschodnim”, „Gazecie Współczesnej”, „Głosie Pomorza”, „Słowie”, „Przyjaciółce”, „Odkrywcy”, „Echu Dnia”.
Zdobywca nagród w konkursach dziennikarskich, m.in.: Obywatel Reporter (2001 i 2002), Podkarpacki Dziennikarz Roku 2002, laureat Konkursu Nagrody SDP (2003, 2004, 2008), Konkursie Prasowym im. Jana Stepka (2008) i konkursie Onet.pl „CzłoWWWiek na główną stronę” (2008).
W 2010 został doradcą ds. kontaktów z mediami prezydenta Tarnobrzega, a w 2011–2014 był dyrektorem kancelarii i rzecznikiem prasowym.
Był zastępcą przewodniczącego rady nadzorczej Kopalni Siarki "Machów" w latach 2012–2014.
W 2013 odznaczony Brązowym Medalem za Długoletnią Służbę.

</doc>
<doc id="1794005" url="https://pl.wikipedia.org/wiki?curid=1794005" title="Telewizja komórkowa">
Telewizja komórkowa



</doc>
<doc id="1794007" url="https://pl.wikipedia.org/wiki?curid=1794007" title="Yasser Fathy">
Yasser Fathy



</doc>
<doc id="1794011" url="https://pl.wikipedia.org/wiki?curid=1794011" title="Siatka Kirhoffa">
Siatka Kirhoffa



</doc>
<doc id="1794012" url="https://pl.wikipedia.org/wiki?curid=1794012" title="Marta Andreasen">
Marta Andreasen

Marta Andreasen (ur. 26 listopada 1954 w Buenos Aires) – hiszpańska polityk i księgowa argentyńskiego pochodzenia, była urzędniczka administracji europejskiej, brytyjska posłanka do Parlamentu Europejskiego VII kadencji.
Życiorys.
W 1977 w Buenos Aires uzyskała uprawnienia księgowej. Pracowała jako audytor w PricewaterhouseCoopers, następnie zajmowała stanowiska dyrektora regionalnego w różnych koncernach. Od 1998 była zatrudniona w Organizacji Współpracy Gospodarczej i Rozwoju.
W 2002 została główną księgową w administracji Komisji Europejskiej. W tym samym roku publicznie zgłaszała istniejące w jej ocenie nieprawidłowości w księgowaniu unijnego budżetu. W 2003 odmówiła podpisania się pod wydatkami, w swoich wypowiedziach przyrównywała unijne finanse do księgowości w Enronie. Ostatecznie została zawieszona w obowiązkach służbowych za krytykę i niewykonywanie obowiązków służbowych. W 2007 Sąd do spraw Służby Publicznej potwierdził prawidłowość jej zwolnienia z zajmowanego stanowiska.
W 2007 wstąpiła do brytyjskiej Partii Niepodległości Zjednoczonego Królestwa, obejmując stanowisko skarbnika tego ugrupowania. W wyborach w 2009 z ramienia UKIP uzyskała mandat deputowanej do Parlamentu Europejskiego. Przystąpiła do nowo powołanej grupy pod nazwą Europa Wolności i Demokracji, a także do Komisji Kontroli Budżetowej. W 2013 przeszła do frakcji konserwatystów, a także odeszła z UKIP, przechodząc do Partii Konserwatywnej.

</doc>
<doc id="1794013" url="https://pl.wikipedia.org/wiki?curid=1794013" title="Ulica Raciborska w Katowicach">
Ulica Raciborska w Katowicach

Ulica Raciborska w Katowicach – jedna z ważniejszych ulic w katowickiej dzielnicy Śródmieście, swą nazwę wzięła od Raciborza.
Przebieg.
Ulica Raciborska zaczyna swój bieg skrzyżowaniem z ulicą Mikołowską, biegnie obok placu dra Józefa Rostka (w czasach niemieckich "Nikolaiplatz"), krzyżuje się z ul. Strzelecką, ul. Kozielską i ul. ks. bpa St. Adamskiego. Za przejazdem kolejowo-drogowym dobiega do zabudowań kolejowych (Zakład Taboru w Katowicach), gdzie kończy swój bieg.
Historia.
W 1878 w rejonie dzisiejszych ulic Mikołowskiej i Raciborskiej uruchomiono hutę żelaza "Ludwig" (późniejsza odlewnia brązu "Münster"). W latach dwudziestych XX wieku radca budownictwa miejskiego w Urzędzie Miasta Katowice (Magistrat) – Lucjan Sikorski – zaprojektował przy ulicy Raciborskiej kolonię urzędniczą, która odwoływała się bezpośrednio do najnowszych tendencji w europejskiej architekturze mieszkaniowej. Lucjan Sikorski, razem z pracującym także w Magistracie Tadeuszem Łobosem, w 1926 na Ogólnopolskiej Wystawie Budowlanej i Drogowej we Lwowie zgłosili projekt "zabudowy blokowej mieszkań", który dwa lata później został zrealizowany w postaci kolonii przy ul. Raciborskiej. W okresie między styczniem a wrześniem 1928 wzniesiono dwadzieścia domów, połączonych szeregowo w trzy bloki skierowane ścianami szczytowymi do ulicy. W prześwitach pomiędzy nimi ulokowano jednokondygnacyjne sklepy, zamykające przestrzenie między blokami w rodzaj podwórza służącego wyłącznie mieszkańcom kolonii. Poszczególne bloki tworzą sumarycznie potraktowane prostopadłościany, których podstawową artykulację stanowią okna i balkony, ozdobione zróżnicowaną dekoracją ceramiczną z rytmicznie grupowanych poziomych układów pasów (tak zwane "szczypanki").
W 1904 pod numerem "27" otwarto Szpital Miejski. W latach międzywojennych XX w. szpitalne budynki powiększono. Pod numerem "28" w 1912 otwarto Miejski Szpital Dziecięcy. W dwudziestoleciu międzywojennym pod numerem "29" działał przytułek dla starców. Na końcu ulicy w tym czasie wybudowano kąpielisko "Bugla".
W okresie Rzeszy Niemieckiej (do 1922) ulica nosiła nazwę "Kronprinzenstraße". W latach międzywojennych 1922–1939 "ul. Raciborska". W latach niemieckiej okupacji Polski (1939–1945) "Ratiborerstraße". W latach 1945-1946 ponownie "ul. Raciborska", od 11 października 1946 "ul. Karola Świerczewskiego".
Obiekty zabytkowe.
Przy ul. Raciborskiej znajdują się następujące obiekty:
Instytucje.
Przy ul. Raciborskiej swoją siedzibę mają: Koleje Śląskie, Katowickie Centrum Onkologii (do 2016 jako "Szpital im. Stanisława Leszczyńskiego"), Galeria na Schodach, Regionalne Centrum Krwiodawstwa i Krwiolecznictwa, Zespół Szkół Ekonomicznych im. Wojciecha Korfantego, Wojewódzka Stacja Sanitarno-Epidemiologiczna.

</doc>
