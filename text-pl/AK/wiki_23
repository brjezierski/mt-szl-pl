<doc id="1796634" url="https://pl.wikipedia.org/wiki?curid=1796634" title="Dariusz Jemielniak">
Dariusz Jemielniak

Dariusz Jemielniak (ur. 17 marca 1975) – polski profesor, badacz społeczny analizujący dezinformację w sieci i ruchy antynaukowe (w tym antyszczepionkowe), specjalizujący się w organizacjach otwartej współpracy i w badaniu społeczności internetowych. 
Kierownik Katedry Management in Networked and Digital Societies (MINDS) w Akademii Leona Koźmińskiego. Od 2019 członek korespondent Polskiej Akademii Nauk, oraz wiceprezes w kadencji 2023–2026. Od 2015 członek Rady Powierniczej Wikimedia Foundation. Od 2016 pracuje jako "faculty associate" Berkman Klein Center for Internet &amp; Society na Uniwersytecie Harvarda.
Życiorys.
Ukończył VI Liceum Ogólnokształcące im. Tadeusza Reytana w Warszawie (1994) i studia magisterskie na kierunku „Zarządzanie gospodarcze” w Wydziale Zarządzania Uniwersytetu Warszawskiego (2000). W 2004 uzyskał stopień doktora nauk ekonomicznych w Akademii Leona Koźmińskiego. Promotorem jego pracy, zatytułowanej "Informatycy w organizacjach. Studium kultury zawodowej programistów", był Andrzej Koźmiński. W 2009, na podstawie rozprawy "Praca oparta na wiedzy", uzyskał stopień doktora habilitowanego, a w 2014 tytuł profesora nauk ekonomicznych.
Profesor wizytujący m.in. na Cornell University (2004–2005), Harvard University (2007, 2015–2016, 2019–2020), University of California Berkeley (2008), Harvard Law School (2011–2012), Massachusetts Institute of Technology (2015–2016, 2019–2020), Universidad Complutense de Madrid (2019). Stypendysta m.in. Collegium Invisibile (1998), Fundacji Nauki Polskiej (2000, przedłużone na rok 2001), Fundacji Fulbrighta (2004), Fundacji Kościuszkowskiej (2007), laureat stypendium dla wybitnych młodych naukowców Ministra Nauki i Szkolnictwa Wyższego (2009), stypendium fundacji Tygodnika „Polityka” (2009), nagrody zespołowej Ministra Nauki i Szkolnictwa Wyższego za osiągnięcia dydaktyczne (2009), nagrody indywidualnej Ministra Nauki i Szkolnictwa Wyższego za pracę habilitacyjną (2010), medalu KEN (2010), a także stypendium Mobilność Plus Ministra Nauki i Szkolnictwa Wyższego (2011). W 2018 odznaczony Brązowym Krzyżem Zasługi. Od 2011 członek Rady Programowej Centrum Nauki Kopernik. W 2012 został członkiem Akademii Młodych Uczonych PAN na kadencję 2012–2017. W 2014 został powołany do Komitetu Polityki Naukowej Ministerstwa Nauki i Szkolnictwa Wyższego. W 2015 uzyskał status "fellow" w Berkman Center for Internet and Society na Harvard University, a w 2016 został tam "faculty associate". W 2015 amerykańskie Media Ecology Association przyznało mu nagrodę "Dorothy Lee" za pracę naukową z zakresu ekologii kultury. W 2016 otrzymał nagrodę naukową Prezesa PAN. W 2020 otrzymał nagrodę naukową Prezesa Rady Ministrów.
W latach 1998–2004 przewodniczący stowarzyszenia Collegium Invisibile trzech kolejnych kadencji. Członek Komitetu Socjologii PAN 2012–2018 i Komitetu Nauk Organizacji i Zarządzania PAN 2012–2018. Finalista plebiscytu "Polacy z werwą" w 2015. W latach 2010–2015 redaktor naczelny zagranicznego czasopisma z zakresu zarządzania i teorii organizacji „Tamara Journal of Critical Organization Inquiry”.
Autor największego polskiego darmowego słownika internetowego "ling.pl" oraz darmowego serwisu do nauki języka angielskiego "angielski.edu.pl". Członek grupy doradczej programu "English Teaching" Polsko-Amerykańskiej Fundacji Wolności i Nidzickiej Fundacji Rozwoju „Nida”. Od 2009 polski przedstawiciel „The Annals of Improbable Research”, czasopisma przyznającego Nagrody Ig Nobla.
Jest aktywistą ruchu Wikimedia (od 2007 jest członkiem Stowarzyszenia Wikimedia Polska); brał udział m.in. w międzynarodowym dyskursie na temat dopuszczalności płatnych edycji na Wikipedii, a także sposobów na redukcję biurokracji na Wikipedii, zarządzania konfliktami oraz zwiększania udziału kobiet w edytowaniu. Jest też orędownikiem większego zaangażowania naukowców i uczelni w wykorzystanie Wikipedii na studiach (pisania artykułów przez studentów jako dobrej formy sprawdzania wiedzy, jak i tworzenia czegoś społecznie użytecznego). Twierdzi, że moralnym obowiązkiem wszystkich korzystających z Wikipedii, o ile nie przekazują dotacji na jej rozwój, jest poprawianie zauważonych błędów. Jest też autorem pierwszej na świecie etnografii społeczności Wikipedii, która ukazała się w 2014 nakładem Stanford University Press. W 2012 został jednym z siedmiu członków międzynarodowego Komitetu Finansowego ("Funds Dissemination Committee") przy Wikimedia Foundation i jego przewodniczącym przez pierwsze trzy kadencje. W 2015 wybrany do Rady Powierniczej Wikimedia Foundation, jako pierwsza osoba wybrana przez społeczność spoza USA i Europy Zachodniej W 2017 wybrany kolejny raz na kolejną kadencję 2017–2020, a w 2021 wybrany na trzecią kadencję 2021–2024.
Polska Akademia Nauk.
5 grudnia 2019, w wieku 44 lat, został wybrany członkiem korespondentem PAN. Jest jednym z najmłodszych członków PAN i najmłodszym w historii przedstawicielem nauk społecznych i humanistycznych. Średnia wieku wśród wybranych w tym roku 51 członków i członkiń korespondentów to 59 lat.
22 listopada 2022 został ogłoszony kandydatem na wiceprezesa Polskiej Akademii Nauk po zgłoszeniu przez Prezesa-elekta Marka Konarzewskiego. 8 grudnia, podczas 148. sesji Zgromadzenia Ogólnego PAN został wybrany na stanowisko Wiceprezesa PAN w kadencji 2023–2026, wspólnie z dr hab. Mirosławą Ostrowską, prof. Natalią Sobczak i prof. Aleksandrem Welfe.
Życie prywatne.
Instruktor i posiadacz czarnego pasa (stopnia Ekspert) w krav maga.
Zainteresowania badawcze.
Zajmuje się badaniami typu "Thick Big Data", łączącymi badania ilościowe z zakresu data science z badaniami jakościowymi typu etnograficznego. Wykorzystuje je do analizy społeczności tworzących wiedzę w internecie, zarówno skoncentrowanych na wiedzy naukowej, jak w ruchu otwartej wiedzy czy nauki obywatelskiej, jak i na zaprzeczaniu naukowemu konsensusowi, jak w przypadku ruchów kwestionujących zmianę klimatu, czy użyteczność szczepionek.
Wcześniej zajmował się badaniami jakościowymi organizacji w ramach paradygmatu interpretatywnego, krytyczną teorią zarządzania, action research, teorią profesjonalizacji, a także badaniami ilościowymi społeczności internetowych. Prowadził badania pracowników wiedzy ("knowledge-workers") na przykładzie programistów w Polsce i w Stanach Zjednoczonych. Zajmuje się badaniem tożsamości i kształtowania ról w projektach open source na przykładzie społeczności wikipedystów, którą analizował metodami etnografii uczestniczącej. Analizował także przemiany organizacyjne zachodzące na uczelniach i brał udział w debacie publicznej o reformie szkolnictwa wyższego w Polsce.

</doc>
<doc id="1796639" url="https://pl.wikipedia.org/wiki?curid=1796639" title="Wachnia">
Wachnia

Wachnia, nawaga pacyficzna ("Eleginus gracilis") – gatunek ławicowej ryby oceanicznej z rodziny dorszowatych (Gadidae). 
Zasięg występowania.
Żyje w wodach północnego Pacyfiku, od wybrzeży Japonii, Korei i Rosji, po wybrzeża Alaski i północne krańce Kanady. Zazwyczaj żyje na głębokości do 60 metrów, choć może schodzić nawet na 300 m. Może przebywać w słonawych lub słodkich wodach. Często wpływa do ujść i zatok przybrzeżnych i podąża daleko w górę rzek.
Charakterystyka.
Grzbiet ciemnoszary, łuski w kierunku brzucha coraz jaśniejsze, jaskrawo ubarwione podgardle. Ryba ta dorasta do prawie 60 cm długości i 1,3 kg masy ciała. Jest poławiana w dużych ilościach przez Rosjan i Japończyków, ze względu na specyficzny smak.
Biologia.
Wachnie na zimę gromadzą się w płytkich wodach przybrzeżnych, by tam odbyć tarło. W ciągu lata przebywają na głębszych wodach. Młode po wykluciu przebywają w pobliżu meduz. Wciąż nie wiadomo, co jest powodem takiego zachowania. Żywią się skorupiakami i drobnymi rybami. Dojrzałość płciową osiągają po około 3–4 latach.

</doc>
<doc id="1796643" url="https://pl.wikipedia.org/wiki?curid=1796643" title="Uniwersytet Hawajski">
Uniwersytet Hawajski

Uniwersytet Hawajski, Uniwersytet Hawajów – zespół uczelni publicznych na Hawajach, prowadzących studia licencjackie, magisterskie, doktoranckie i podoktorskie. W jego skład wchodzą trzy uniwersytety, siedem kolegiów, trzy ośrodki uniwersyteckie, cztery ośrodki edukacyjne i kilka jednostek badawczych.
Placówki.
Szkoły uniwersyteckie są rozsiane na sześciu wyspach Hawajów. Najstarszą, a zarazem najważniejszą, instytucją całego systemu jest Uniwersytet Hawajski w Mānoa (dzielnicy Honolulu), który został założony jako kolegium. Oferuje studia w zakresie językoznawstwa, medycyny, prawa, literatury wschodnioazjatyckiej. Drugą co do wielkości instytucją jest Uniwersytet Hawajski w Hilo (na Dużej Wyspie). Kształci się na nim około 3000 studentów. Najmniejszy z uniwersytetów znajduje się na południowym zachodzie wyspy Oʻahu, w Kapolei. Cztery kolegia znajdują się na Oʻahu, a pozostałe na Maui, Kauaʻi i Hawaiʻi. Uniwersyteckie ośrodki edukacyjne znajdują się w wielu odległych miejscach Hawajów, dzięki czemu społeczność wiejska może się uczyć na odległość.
Statystyki.
W całym zespole Uniwersytetu Hawajskiego kształci się w przybliżeniu 50 000 studentów, z których około 44 000 na studiach licencjackich. Średnio 42% z nich to mężczyźni a 58% to kobiety. Pod względem etnicznym przeważają biali (20%) i Japończycy (20%), następnie są Filipińczycy (15%) i Hawajczycy (13%); pozostałe 32% to studenci innych narodowości. 89% wykładowców mieszka na Hawajach, a 6% pochodzi z kontynentalnych Stanów Zjednoczonych. Uniwersytet oferuje w sumie 616 specjalizacji.
Pieczęć i motto.
Środek uniwersyteckiej pieczęci zajmuje stylizowana mapa Pacyfiku, w której centrum znajduje się pochodnia i książka zatytułowana „Mālamalama” („Światło wiedzy”). Pod nimi widnieje rok założenia uniwersytetu. Od dołu mapę otacza napis w języku hawajskim, będący mottem Hawajów, "Ua mau ke ea o ka ʻāina i ka pono" (Suwerenność kraju jest uwieczniona w prawości). 
Uniwersyteckie motto, „Ma luna aʻe o nā lāhui a pau ke ola o ke kanaka” (Ponad wszystkimi narodami jest człowieczeństwo), napisane w języku hawajskim i angielskim, jest umieszczone na bramie Założycieli, na Uniwersytecie Hawajskim w Mānoa.

</doc>
<doc id="1796645" url="https://pl.wikipedia.org/wiki?curid=1796645" title="Mikołaj Chrząstowski">
Mikołaj Chrząstowski

Mikołaj Chrząstowski z Brzezia, Mikołaj z Chrząstowa, herbu Kościesza (Strzegomia) (ur. w XIV wieku, zm. 1483) – kasztelan chełmski (1470-1481), starosta krasnystawski, rycerz.
Jego synem był Florian Chrząstowski z Brzezia.

</doc>
<doc id="1796646" url="https://pl.wikipedia.org/wiki?curid=1796646" title="Nawaga europejska">
Nawaga europejska

Nawaga europejska, nawaga ("Eleginus nawaga") – gatunek ławicowej ryby oceanicznej z rodziny dorszowatych (Gadidae), blisko spokrewniony z gatunkami rodzaju "Gadus". 
Zasięg występowania.
Występuje na północy Rosji i wschodniej Europy, w Morzu Białym, Morzu Barentsa, Morzu Karskim, Zatoce Kolskiej oraz ujściu rzeki Ob. Zamieszkuje płytkie wody przybrzeżne o miękkim dnie, najczęściej w pobliżu lodowców. Często wpływa do ujść i zatok przybrzeżnych i podąża daleko w górę rzek.
Charakterystyka.
Grzbiet ciemnobrązowy, a podbrzusze jasnoszare. Na całym ciele obecne są jaśniejsze plamki. Zazwyczaj dorasta do około 25–40 cm długości i niecałego kilograma masy ciała, jednak populacja zamieszkująca Morze Białe jest stosunkowo mniejsza, dorasta do 15–25 cm długości. Zarówno samiec jak i samica żyją około 10–12 lat. Głównym pożywieniem nawagi są skorupiaki oraz drobne ryby.
Rozmnażanie.
Tarło odbywa się w sezonie zimowym, w małych płytkich zatoczkach lub w ujściach mniejszych rzek. Samica składa wtedy od 6 do 9 tysięcy jajek wprost do piaszczystego podłoża lub rozprasza po skalistym dnie.

</doc>
<doc id="1796647" url="https://pl.wikipedia.org/wiki?curid=1796647" title="Złamane śluby (film 1969)">
Złamane śluby (film 1969)

Złamane śluby () – amerykański dramat muzyczny z 1969 roku, w którym główne role grają Elvis Presley i Mary Tyler Moore. Jest to także ostatni fabularny film Elvisa.
Fabuła.
Doktor John Carpenter prowadzi klinikę w miejskim getcie. Jest zaskoczony, kiedy pewnego dnia przychodzą do niego trzy kobiety i oferują mu swoją pomoc. Przez długi czas nie zdaje sobie sprawy z tego, że panie są zakonnicami i biorą udział w doświadczalnym programie, którego celem jest efektywniejsze dotarcie do ludzi żyjących w zamkniętych grupach. Pracują w społeczeństwie jako zwykłe kobiety i noszą cywilne ubrania, gdyż boją się, że mieszkańcy mogliby być im niechętni, gdyby poznali ich prawdziwą tożsamość. Z czasem Carpenter zakochuje się w jednej z sióstr, Michelle Gallagher, nie wiedząc, że jest ona zakonnicą. Siostra Michelle także zaczyna odwzajemniać jego uczucia, ale jest niechętna temu, by zostawić zakon.
Produkcja.
Kiedy Elvis kończył swoją aktorską karierę w Hollywood, jak na ironię dostał rolę o której zawsze marzył. Chociaż nie był to szczególnie głęboki film, to "Złamane śluby" zaprezentował inny niż dotychczas wizerunek Elvisa. Zamiast kolejnej komedii był dramat, w którym śpiewa tylko trzy piosenki, czwarta gra w czasie, gdy rozpoczyna się film.
Film kręcono w Los Angeles i studiach Universalu, w marcu i kwietniu 1969 r. Premiera w USA miała miejsce 10 listopada 1969 r. Film przez cztery tygodnie utrzymywał się na liście Variety Box Office Survey, gdzie dotarł na 17 miejsce.
Ścieżka dźwiękowa.
W filmie pojawiają się tylko cztery piosenki, dlatego też ścieżka dźwiękowa, jak przy wcześniejszych filmach, nie została wydana. Wszystkie utwory znalazły się jednak na późniejszych albumach Elvisa. Piosenka "Rubberneckin" ze ścieżki dźwiękowej filmu, nagrana została w American Sound Studios w Memphis w styczniu 1969 r. czyli w czasie, gdy Elvis nagrywał album "From Elvis in Memphis" zapowiadający jego powrót na scenę. Pozostałe piosenki ze ścieżki dźwiękowej Elvis nagrał już w Recording Studios w Los Angeles między 5 a 7 marca 1969 r. Tylko "Rubberneckin" ukazał się jako singiel (razem z "Don’t Cry Daddy"), pozostałe piosenki "Change of Habit" i "Have a Happy" wydano w 1970 r. na kompilacyjnym albumie "Let's Be Friends". "Let Us Pray" z kolei wypuszczono dopiero w 1971 r. z albumem "You'll Never Walk Alone". Została nagrana jeszcze dodatkowa piosenka "Let's Be Friends" ale nie wykorzystano jej w filmie, wydano ją za to na płycie pod tym samym tytułem.
Lista piosenek:

</doc>
<doc id="1796649" url="https://pl.wikipedia.org/wiki?curid=1796649" title="Find a Grave">
Find a Grave

Find a Grave – strona internetowa, która umożliwia dostęp do baz danych cmentarzy. Za jej pomocą można odszukać m.in. groby wielu znanych osób.
Historia.
Założycielem, powstałej w 1995 strony jest Jim Tipto, mieszkaniec Salt Lake City. Według niego pomysł na jej zrobienie powstał, kiedy okazało się, że nigdzie nie może znaleźć informacji na temat swojego nietypowego hobby, którym jest odwiedzanie grobów znanych ludzi. Na początku zajął się więc internetowym forum, które po jakimś czasie przekształcił w stronę internetową. W 2019 strona podała, że posiada 170 milionów wpisów.
Charakterystyka.
Strona zawiera wykazy cmentarzy i grobów z całego świata. Amerykańskie cmentarze są zorganizowane przez stany i hrabstwa, dlatego wiele cmentarnych zapisów zawiera mapy Google Maps (ze współrzędnymi GPS) i fotografie cmentarzy. Wpisy indywidualnych użytkowników zawierać mogą takie dane jak: data i miejsce urodzin oraz śmierci, informacje biograficzne, dane i plan cmentarza, fotografie np. grobu lub osoby i informacje użytkownika.
Zarejestrowani użytkownicy mogą za darmo umieszczać „pomniki” dla krewnych i przyjaciół. Otrzymują też większe możliwości edytowania. Mogą również poprosić ochotników Find a Grave o zrobienie zdjęć grobów.

</doc>
<doc id="1796652" url="https://pl.wikipedia.org/wiki?curid=1796652" title="Pier Francesco Mola">
Pier Francesco Mola

Pier Francesco Mola (ur. 1612 w Coldrerio k. Lugano, zm. 13 maja 1666 w Rzymie) – włoski malarz i rysownik okresu baroku.
Był synem architekta Giovanniego Battisty Moli. Uczył się u Francesca Albaniego.
Od 1662 był członkiem Akademii św. Łukasza w Rzymie. Lata 1633-47 spędził w pn. Włoszech.
Malował obrazy i freski o tematyce religijnej i mitologicznej oraz portrety. 

</doc>
<doc id="1796658" url="https://pl.wikipedia.org/wiki?curid=1796658" title="Bynack More">
Bynack More

Bynack More (gael. "A' Bheithneag Mhòr" lub "Beinn Bheithneag") – szczyt w paśmie Cairngorm, w Grampianach Wschodnich. Leży w Szkocji, w regionie Highland. 

</doc>
<doc id="1796662" url="https://pl.wikipedia.org/wiki?curid=1796662" title="Sgor Gaoith">
Sgor Gaoith

Sgor Gaoith – szczyt w paśmie Cairngorm, w Grampianach Wschodnich. Leży w Szkocji, w hrabstwie Highland. 

</doc>
<doc id="1796663" url="https://pl.wikipedia.org/wiki?curid=1796663" title="Frans Floris">
Frans Floris

Frans Floris, właśc. Frans de Vriendt (ur. 1516 w Antwerpii, zm. 1 października 1570 tamże) – niderlandzki malarz, rysownik i rytownik okresu manieryzmu.
Był synem rzeźbiarza. Początkowo pracował z bratem architektem Cornelisem de Vriendt. W latach 1536-38 był uczniem Lamberta Lombarda w Liège. W 1541 przybył do Rzymu, gdzie przez siedem lat studiował rzymskich manierystów (Jacopo Pontormo, Giorgio Vasari) i kopiował „Sąd Ostateczny” Michała Anioła.
Malował głównie portrety oraz manierystyczne obrazy o tematyce mitologicznej. W portretach kontynuował styl Anthonisa Mora.
Wykształcił na malarzy dwóch swoich synów: Jana Battistę Florisa oraz Fransa Florisa.

</doc>
<doc id="1796665" url="https://pl.wikipedia.org/wiki?curid=1796665" title="An Gearanach">
An Gearanach

An Gearanach (wymowa gaelicka: []) – szczyt w paśmie Mamores, w Grampianach Zachodnich. Leży w Szkocji, w regionie Highland. 

</doc>
<doc id="1796667" url="https://pl.wikipedia.org/wiki?curid=1796667" title="Binnein Beag">
Binnein Beag

Binnein Beag (wymowa gaelicka: ) – szczyt w paśmie Mamores, w Grampianach Zachodnich. Leży w Szkocji, w regionie Highland. 

</doc>
<doc id="1796668" url="https://pl.wikipedia.org/wiki?curid=1796668" title="Na Gruagaichean">
Na Gruagaichean

Na Gruagaichean – szczyt w paśmie Mamores, w Grampianach Zachodnich. Leży w Szkocji, w regionie Highland. 

</doc>
<doc id="1796669" url="https://pl.wikipedia.org/wiki?curid=1796669" title="Michael Davidson">
Michael Davidson

Michael Davidson (ur. jako Michael Jay Davidson w 20 lipca 1963 roku w New Jersey) – amerykański piosenkarz i autor piosenek, tzw. artysta jednego przeboju.
Kariera.
W 1987 roku nagrał piosenkę "Turn It Up" na płytę "Who's That Girl" Madonny. Była to w rzeczywistości ścieżka dźwiękowa do filmu "Kim jest ta dziewczyna?". Piosenka "Turn It Up" została wydana na singlu i nakręcono do niej teledysk. Dotarła ona do 15. miejsca na amerykańskiej liście tanecznej Hot Dance Club Play i zdobyła popularność w dyskotekach.
Drugi i ostatni singel Davidsona, zatytułowany "Warehouse", ukazał się w 1989 roku. Został wydany, podobnie jak poprzedni, przez Warner Music, a wyprodukował go Mark Kamins.
Jest także autorem piosenek innych wykonawców. Napisał m.in. utwór "It's a Strange Love" dla Brigitte Nielsen na jej debiutancki album "Every Body Tells a Story" z 1987 roku.

</doc>
<doc id="1796671" url="https://pl.wikipedia.org/wiki?curid=1796671" title="Ostatni żywy bandyta">
Ostatni żywy bandyta

Ostatni żywy bandyta – amerykański western z 1993 roku.
Fabuła.
Podczas wojny secesyjnej pułkownik Graff walczy po stronie konfederatów. Kiedy wojna się kończy Graff tworzy i kieruje gangiem, który napada na banki Jankesów z północy. Jeden z napadów, na skutek zdrady, nie udaje się, a Graff zostaje ranny i porzucony przez kolegów. Od tej pory staje po stronie prawa i ściga swoich dawnych kumpli.

</doc>
<doc id="1796672" url="https://pl.wikipedia.org/wiki?curid=1796672" title="Käthe Löwenthal">
Käthe Löwenthal



</doc>
<doc id="1796676" url="https://pl.wikipedia.org/wiki?curid=1796676" title="Państwowa Wyższa Szkoła Zawodowa w Zamościu">
Państwowa Wyższa Szkoła Zawodowa w Zamościu



</doc>
<doc id="1796678" url="https://pl.wikipedia.org/wiki?curid=1796678" title="Atsede Habtamu">
Atsede Habtamu

Atsede Habtamu (ur. 26 października 1987) – etiopska lekkoatletka specjalizująca się w biegach na długich dystansach. 

</doc>
<doc id="1796680" url="https://pl.wikipedia.org/wiki?curid=1796680" title="Kim jesteś przybyszu?">
Kim jesteś przybyszu?

Kim jesteś przybyszu? (w Polsce znany także jako "Obcy") – amerykański western z 2002 roku na podstawie książki Penelope Williamson.
Fabuła.
Rebecca po śmierci męża sama wychowuje syna i zajmuje się hodowlą owiec. Pewnego dnia pod jej pojawia się ranny rewolwerowiec Johnny Gault. Wbrew postawie miejscowej ludności amiszów, udziela mu pomocy. Kobieta zaczyna się do niego przywiązywać. Ale wkrótce pojawią się czarne chmury.

</doc>
<doc id="1796681" url="https://pl.wikipedia.org/wiki?curid=1796681" title="Rok szabatowy">
Rok szabatowy



</doc>
<doc id="1796688" url="https://pl.wikipedia.org/wiki?curid=1796688" title="Minczo Nejczew">
Minczo Nejczew

Minczo Kołew Nejczew (bułg. Минчо Нейчев, ur. 4 kwietnia 1887 roku w Starej Zagorze – zm. 11 sierpnia 1956 roku w Tyrgowiszte) – bułgarski działacz komunistyczny, prawnik i polityk, aktywny organizator struktur Bułgarskiej Partii Komunistycznej w XX-leciu międzywojennym, uczestnik powstania wrześniowego w 1923 roku. Po 1945 roku jedna z ważniejszych postaci w budowaniu nowego, socjalistycznego porządku w Bułgarii: był współtwórcą nowej konstytucji (1947), przewodniczącym Prezydium Zgromadzenia Narodowego (1947–1950), a także trzykrotnie członkiem rządu na stanowiskach ministra sprawiedliwości (1944–1946), edukacji (1946–1947) oraz – aż do śmierci – spraw zagranicznych (1950–1956).
Wykształcenie i działalność polityczna w XX-leciu międzywojennym.
W 1908 roku ukończył prawo w Szwajcarii. Po powrocie do kraju pracował jako adwokat w Starej Zagorze. Tam także rozpoczął działalność partyjną: w 1920 roku wstąpił do powołanej rok wcześniej Bułgarskiej Partii Komunistycznej i organizował jej lokalne struktury w swoim rodzinnym mieście.
W kraju wzrastało napięcie między obozem komunistycznym a rządzącym od 1918 roku Bułgarskim Ludowym Związkiem Chłopskim, kierowanym przez premiera Aleksandyra Stambolijskiego. Kiedy w 1923 roku następca Stambolijskiego Aleksandyr Cankow po zamachu stanu wprowadził dyktaturę wojskową, komuniści – zachęcani przez Sowietów – zorganizowali powstanie, na którego czele stanęli Georgi Dymitrow i Wasyl Kołarow. Nejczew, jako aktywny uczestnik zamieszek, został skazany na karę kilkumiesięcznego więzienia.
Po raz drugi aresztowano go w 1941 roku, po tym, jak premier Bogdan Fiłow podpisał protokół przystąpienia Bułgarii do Paktu Trzech Mocarstw. Został zwolniony dopiero w 1943 roku. Od razu zaangażował się w działalność lewicowej koalicji Frontu Ojczyźnianego.
Po 1945 roku.
Zajęcie w 1944 roku Bułgarii przez Armię Czerwoną spowodowało obalenie monarchii i ustanowienie republiki ludowej, potwierdzone w plebiscycie z września 1946 roku. W wyborach z listopada 1945 roku zwyciężył Front Ojczyźniany.
Wcześniej, w 1944 roku, Nejczew wszedł do lewicowego rządu Kimona Georgijewa na stanowisko ministra sprawiedliwości. Gabinet podpisał rozejm ze Związkiem Radzieckim. W okresie sprawowania funkcji premiera przez Georgijewa, Front Ojczyźniany zapoczątkował system represji wobec opozycji antykomunistycznej powołując do tego celu Sąd Ludowy i tworząc obozy pracy przymusowej.
Po dojściu Frontu Ojczyźnianego do pełnej władzy Nejczew rozpoczął szybką karierę w aparacie partyjnym. Był kolejno członkiem Komitetu Centralnego Bułgarskiej Partii Komunistycznej (od 1945) oraz członkiem Biura Politycznego (od 1949). Jednocześnie wzrastała jego rola w strukturach państwowych: stał na czele komisji przygotowującej projekt nowej konstytucji (1947) oraz był przewodniczącym Prezydium VI Konstytuanty (1947–1949) i Zgromadzenia Narodowego (1950).
W rządzie pełnił obowiązki ministra edukacji (gabinet Dymitrowa) oraz szefa bułgarskiej dyplomacji w latach 1950–1956 (gabinety Wyłko Czerwenkowa i Antona Jugowa).
Jego pozycja słabła wraz z usuwaniem w cień Wyłka Czerwenkowa przez frakcję kierowaną przez Todora Żiwkowa. W pierwszej połowie lat 50. Nejczew stracił większość stanowisk w partii, chociaż utrzymał tekę ministra spraw zagranicznych. Funkcję tę sprawował aż do śmierci, w sierpniu 1956 roku.

</doc>
<doc id="1796692" url="https://pl.wikipedia.org/wiki?curid=1796692" title="Dżalal ad-Dunja Sultanszach">
Dżalal ad-Dunja Sultanszach



</doc>
<doc id="1796699" url="https://pl.wikipedia.org/wiki?curid=1796699" title="Charles Clark">
Charles Clark

Charles Clark (ur. 10 sierpnia 1987) – amerykański lekkoatleta, sprinter.

</doc>
<doc id="1796703" url="https://pl.wikipedia.org/wiki?curid=1796703" title="Przełęcz pod Smoczym Szczytem">
Przełęcz pod Smoczym Szczytem

Przełęcz pod Smoczym Szczytem (słow. "Vyšné Dračie sedlo", dawniej "Horné Dračie sedlo", niem. "Obere Déchyscharte", węg. "Felső-Déchy-csorba") – położona na wysokości ok. 2490 m przełęcz w słowackich Tatrach Wysokich oddzielająca południowo-wschodni wierzchołek Wysokiej (2547 m) od masywu Smoczego Szczytu, a dokładniej Małego Smoczego Szczytu ("Malý Dračí štít", ~ 2518 m). Nie znajduje się w głównej grani Tatr, lecz w bocznej południowo-wschodniej grani Wysokiej. Wznosi się ponad Dolinką Smoczą i Dolinką Rumanową. Przez Przełęcz pod Smoczym Szczytem ani w ogóle przez masyw Wysokiej nie prowadzi żaden szlak turystyczny. Dla taterników przez przełęcz wiedzie najłatwiejsza droga na Smoczy Szczyt.
Pierwsze wejście turystyczne: Alfred Martin i przewodnik Johann Franz senior, 1 kwietnia 1907 r. (zimowe).

</doc>
<doc id="1796704" url="https://pl.wikipedia.org/wiki?curid=1796704" title="Julian Smulikowski">
Julian Smulikowski

Julian Smulikowski, ps. „Jan Kotwicz” (ur. 24 kwietnia 1880 we Lwowie, zm. 5 marca 1934 w Warszawie) – działacz socjalistyczny i związkowy. Nauczyciel, lider Związku Nauczycielstwa Polskiego.
Życiorys.
Był synem Henryka i Marii ze Szczerbowskich. Ojciec uczestniczył w ruchu galicyjskim w 1848, natomiast w 1863 oboje rodzice wspierali powstanie styczniowe.
Ukończył studia na Uniwersytecie Lwowskim. Był członkiem Polskiej Partii Socjalno-Demokratycznej Galicji i Śląska Cieszyńskiego oraz organizatorem akcji oświatowej wśród robotników m.in. w latach 1904–1905 w ramach Towarzystwa Szkoły Ludowej im. Słowackiego we Lwowie.
Od 1905 był działaczem Krajowego Związku Nauczycielstwa Ludowego w Galicji (przekształconego w 1913 w Związek Polskiego Nauczycielstwa Ludowego). W 1906 wraz z Marianem Kukielem i Kazimierzem Pużakiem utworzył sekcję lwowską PPS Frakcja Rewolucyjna.
W 1919 został wiceprezesem Związku Polskiego Nauczycielstwa Szkół Powszechnych powstałego w wyniku połączenia Zrzeszenia Polskiego Nauczycielstwa Szkół Początkowych ze Związkiem Polskiego Nauczycielstwa Ludowego. Od 1919 był członkiem Polskiej Partii Socjalistycznej i z jej ramienia posłem na Sejm II RP (Ustawodawczy oraz I i II kadencji).
W październiku 1928 wraz Rajmundem Jaworowskim i grupą posłów wystąpił ze Związku Parlamentarnego Polskich Socjalistów i przystąpił do prorządowego Klubu Parlamentarnego PPS dawna Frakcja Rewolucyjna.
Od lipca 1930 pełnił funkcję wiceprezesa zjednoczonego Związku Nauczycielstwa Polskiego.
Był członkiem Państwowej Rady Oświecenia Publicznego i Rady Naukowej Wychowania Fizycznego. W 1930 został posłem z listy BBWR. Zmarł w 1934. Pochowany na cmentarzu Powązkowskim (kwatera 229 przed-3-8).
Jego starszy syn, Adam Smulikowski ps. „Kotwicz”, był dowódcą odcinka „Południe” łączności zagranicznej Komendy Głównej Związku Walki Zbrojnej – Armii Krajowej w okresie 1939–1943, później pracował w bazie "Wera" w Bernie w Szwajcarii. Młodszy syn Bolesław zginął we wrześniu 1939 w obronie Warszawy i pochowany jest na Powązkach Wojskowych.
Upamiętnienie.
 W 1952 zmieniono nazwę ulicy na Władysława Spasowskiego. 23 czerwca 1992 dotychczasową ulicę Spasowskiego nazwano ponownie imieniem Smulikowskiego. Przy ulicy tej mieści się Zarząd Główny ZNP.

</doc>
<doc id="1796706" url="https://pl.wikipedia.org/wiki?curid=1796706" title="Pieter Huys">
Pieter Huys

Pieter Huys (ur. ok. 1520 w Antwerpii, zm. ok. 1584 tamże) – niderlandzki malarz okresu renesansu.
W 1545 uzyskał tytuł mistrza gildii św. Łukasza. Od 1560 pracował dla wydawcy Christophe’a Plantina, wykonując ryciny m.in. do „Biblii Królewskiej’’ (1560). Jego brat Frans Huys był wybitnym rytownikiem.
Malował głównie obrazy religijne, naśladując styl Hieronima Boscha.

</doc>
<doc id="1796708" url="https://pl.wikipedia.org/wiki?curid=1796708" title="WEA Records">
WEA Records



</doc>
<doc id="1796710" url="https://pl.wikipedia.org/wiki?curid=1796710" title="Marian Dygo">
Marian Dygo

Marian Dygo (ur. 22 stycznia 1951 w Pasłęku) – historyk wieków średnich, profesor nadzwyczajny na Uniwersytecie Warszawskim i na Wydziale Historycznym Akademii Humanistycznej im. Aleksandra Gieysztora w Pułtusku.
Życiorys.
Absolwent historii Uniwersytetue Warszawskiego. Tytuł magistra uzyskał na w 1975 na podstawie pracy "Pieniądz w gospodarce Małopolski, Śląska i Czech w XIII–XIV wieku"). Uczeń Mariana Małowista i Benedykta Zientary. Doktorat uzyskał w 1983 roku ("Polityka monetarna Zakonu Krzyżackiego w latach 1350–1450") w Instytucie Historycznym UW. Habilitacja ("Studia nad początkami władztwa zakonu niemieckiego w Prusach (1226–1259)") w 1993 roku tamże. Zatrudniony w Instytucie Historycznym UW od 1975 kolejno jako asystent stażysta, asystent, starszy asystent, adiunkt, od 1997 profesor nadzwyczajny w Zakładzie Historii Średniowiecznej. W latach 1993–2002 zastępca dyrektora Instytutu Historycznego UW .
Członek Komitetu Głównego Olimpiady Historycznej; członek Komitetu Redakcyjnego czasopisma „Srednie veka” (Rosja).
Ponadto wykłada na Akademii Humanistycznej w Pułtusku. Z Wydziałem Historycznym AH związany od powstania uczelni w 1994 roku. W latach 2006–2008 był Prodziekanem Wydziału Historycznego AH.
Odznaczenia: Złoty Krzyż Zasługi (2005).

</doc>
<doc id="1796713" url="https://pl.wikipedia.org/wiki?curid=1796713" title="I.DE.A Institute">
I.DE.A Institute

I.DE.A Institute (Institute of Development in Automotive Engineering) – dawne przedsiębiorstwo zajmujące się designem i projektowaniem głównie na potrzeby branży motoryzacyjnej. Firma założona w 1978 roku w Turynie, posiadając oprócz Włoch oddziały we Francji, Rumunii, Brazylii oraz Chinach. 

</doc>
<doc id="1796714" url="https://pl.wikipedia.org/wiki?curid=1796714" title="Janusz Ignacy Gronowski">
Janusz Ignacy Gronowski

Janusz Ignacy Gronowski (ur. 2 stycznia 1935 w Korcu) – syn Ignacego (zginął w czasie wojny) i Stanisławy Nowackiej. Ukończył I Gimnazjum Ogólnokształcące we Wrocławiu (1952) i rozpoczął studia na tamtejszej Politechnice (1953), które ukończył na Wydziale Inżynierii Sanitarnej i Wodnej Politechniki Warszawskiej, gdzie otrzymał tytuł mgr inż. budownictwa. 
Kariera sportowa.
W latach 1955-1959 był zawodnikiem Gwardii Wrocław, w roku 1960 przeniósł się do Gwardii Warszawa, którą reprezentował przez sześć lat, 18-krotny reprezentant Polski w meczach międzypaństwowych 1957-1963 (6 zwycięstw indywidualnych), 3-krotny mistrz (1960-62) i 3-krotny rekordzista Polski w skoku o tyczce (4,56, 4,65, 4,69). Rekord życiowy ustanowił 1 maja 1963 roku w Lahti (4,80 m). W 1960 roku w Rzymie na Igrzyskach Olimpijskich odpadł w kwalifikacjach osiągając wynik 4,20. Uczestnik Uniwersjady w Sofii w 1961 roku i Mistrzostw Europy w Belgradzie (1962). Odznaczony Krzyżem Kawalerskim Orderu Odrodzenia Polski (1984). Rozwiedziony, ma czworo dzieci. Obecnie mieszka we Wrocławiu.

</doc>
<doc id="1796715" url="https://pl.wikipedia.org/wiki?curid=1796715" title="Joos van Cleve">
Joos van Cleve

Joos van Cleve lub Joos van der Beke, dawniej Mistrz Zaśnięcia Marii (ur. ok. 1485 w Kleve, zm. ok. 1540 w Antwerpii) – niderlandzki malarz, przedstawiciel manieryzmu antwerpskiego.
W 1511 został mistrzem cechu w Antwerpii. W latach 1530-35 działał na dworze króla Francji Franciszka I. Jego styl ukształtował się pod wpływem Gerarda Davida, Quentina Massysa i Joachima Patinira.
Malował tłumne, zagęszczone kompozycje figuralne w rozbudowanej scenerii architektonicznej lub na tle panoramicznego krajobrazu.
Najważniejsze zamówienia pochodzące z terytorium Polski w warsztacie Joosa van Cleve, to przede wszystkim skrzydła ołtarza św. Rajnolda zamówionego przez Bractwo św. Rajnolda w Gdańsku przed 1516 r., obecnie w Muzeum Narodowym w Warszawie oraz tryptyk z Pokłonem Trzech Króli, zamówionym najprawdopodobniej przez króla Zygmunta I około roku 1520 z okazji nadania mu Orderu Złotego Runa, obecnie w Gemäldegalerie w Berlinie.

</doc>
<doc id="1796717" url="https://pl.wikipedia.org/wiki?curid=1796717" title="Mieczysław Prószyński">
Mieczysław Prószyński



</doc>
<doc id="1796719" url="https://pl.wikipedia.org/wiki?curid=1796719" title="Faksymilografia">
Faksymilografia



</doc>
<doc id="1796720" url="https://pl.wikipedia.org/wiki?curid=1796720" title="Janusz Gronowski">
Janusz Gronowski



</doc>
<doc id="1796721" url="https://pl.wikipedia.org/wiki?curid=1796721" title="Psychopatia">
Psychopatia



</doc>
<doc id="1796726" url="https://pl.wikipedia.org/wiki?curid=1796726" title="Hokej na lodzie na Zimowej Uniwersjadzie 1981">
Hokej na lodzie na Zimowej Uniwersjadzie 1981

Turniej hokeja na lodzie na Zimowej Uniwersjadzie 1981 odbył się w dniach 24 lutego – 4 marca w Jaca.

</doc>
<doc id="1796727" url="https://pl.wikipedia.org/wiki?curid=1796727" title="Venkatraman Ramakrishnan">
Venkatraman Ramakrishnan

Venkatraman „Venki” Ramakrishnan (tamil. வெங்கட்ராமன் ராமகிருஷ்ணன், ur. 1952 w Ćidambaram) – amerykański biofizyk pochodzenia indyjskiego, związany z Laboratory of Molecular Biology, Cambridge, wykładowca w Trinity College. W 2009 został wyróżniony, wraz z Adą Jonath i Thomasem Steitzem, Nagrodą Nobla w dziedzinie chemii za badania nad strukturą i funkcją rybosomów.
Życiorys.
W 1971 otrzymał tytuł B.Sc. z fizyki na Uniwersytecie Baroda w Vadodarze. W 1976 uzyskał stopień doktora (Ph.D.) fizyki na Uniwersytecie Ohio. W latach 1976–1978 studiował biologię na Uniwersytecie Kalifornijskim w San Diego. W latach 1978–1982 był doktorantem na Uniwersytecie Yale. W latach 1983–1995 związany z Brookhaven National Laboratory (od 1983 do 1985 jako asystent biofizyki, od 1985 do 1988 "Associate", od 1988 do 1990 biofizyk, od 1990 do 1994 jako biofizyk mianowany, od 1994 do 1995 jako starszy biofizyk mianowany). W latach 1995–1999 profesor biochemii na Uniwersytecie Utah. Od 1999 kieruje laboratorium w Medical Research Council w Cambridge.
Dorobek naukowy.
Od 1977 Venkatraman Ramakrishnan opublikował ponad 95 prac badawczych. Jego wczesne prace dotyczyły budowy histonów i chromatyny. Zajmował się badaniem struktury białek przy zastosowaniu metod rozpraszania anomalnego, wielokrotnej anomalnej dyspersji (MAD) i rozpraszania neutronowego. W 2000 w jego laboratorium ustalono budowę podjednostki 30S rybosomu i jej kompleksów z różnymi antybiotykami. Kolejne badania dotyczyły strukturalnych uwarunkowań mechanizmów zapewniających wierność procesu biosyntezy białka. Później udało się mu i jego współpracownikom ustalić strukturę molekularną całego rybosomu w kompleksie z tRNA i mRNA.
Nagrody i wyróżnienia.
Jest członkiem Royal Society (od 2003), EMBO (od 2002) i United States National Academy of Sciences (od 2004). Członek zagraniczny Indian National Science Academy (2008).
W 2009 roku został wyróżniony, razem z Adą Jonath i Thomasem Steitzem, Nagrodą Nobla w dziedzinie chemii za badania nad strukturą i funkcją rybosomów.

</doc>
<doc id="1796728" url="https://pl.wikipedia.org/wiki?curid=1796728" title="Mocha (wyspa)">
Mocha (wyspa)

Mocha (hiszp. "Isla Mocha") – mała wyspa należąca do Chile, zlokalizowana na Pacyfiku, na zachód od wybrzeża prowincji Arauco, w regionie Biobio. Wyspa ma ok. 48 km² powierzchni z małym pasmem górskim na linii północ-południe. Najwyższe wzniesienie wynosi 300 m n.p.m.
Od 1988 około 45% powierzchni wyspy zajmuje teren rezerwatu przyrodniczego La Corporación Nacional Forestal (CONAF). Wyspa jest zamieszkana m.in. przez endemiczny gatunek gryzoni z rodzaju "Octodon" – koszatniczkę pacyficzną.
Historia.
Mocha była w przeszłości zamieszkana przez Mapuczy znanych też pod nazwą "Lafkenches". Została odkryta przez Juana Bautistę Pastene 10 września 1544 i nazwana Isla de San Nicolas de Tolentino.
Mocha była regularnie odwiedzana przez piratów z Holandii i Anglii. Później Francis Drake i Olivier van Noort korzystali z wyspy jako swojego zaplecza i bazy wypadowej. Kiedy Francis Drake odwiedził ją podczas swojego rejsu dookoła świata, został raniony przez członków tubylczego plemienia Mapuczy. Ostatecznie w 1685 Mapucze zostali stąd deportowani na mocy decyzji gubernatora José de Garro do redukcji misyjnej, mieszczącej się na prawym brzegu rzeki Biobio, w miejsce nazwane Doliną Mocha. Obecnie w tym miejscu znajduje się miasto Concepcion.
Wody otaczające wyspę uważane są za siedlisko słynnego w XIX wieku kaszalota zwanego "Mocha Dick". Historia statku wielorybniczego Essex, który w 1820 roku został staranowany przez kaszalota 'mocha dick', była inspiracją dla stworzenia w 1851 przez Hermana Melville fikcyjnej postaci białego wieloryba "Moby Dick".

</doc>
<doc id="1796729" url="https://pl.wikipedia.org/wiki?curid=1796729" title="Ada E. Yonath">
Ada E. Yonath



</doc>
<doc id="1796730" url="https://pl.wikipedia.org/wiki?curid=1796730" title="Stróż krokodyli">
Stróż krokodyli



</doc>
<doc id="1796731" url="https://pl.wikipedia.org/wiki?curid=1796731" title="Mahmud z Ghazni">
Mahmud z Ghazni



</doc>
<doc id="1796733" url="https://pl.wikipedia.org/wiki?curid=1796733" title="Tantan">
Tantan

Tantan (arab. طانطان, fr. "Tan-Tan") – miasto w południowym Maroku, w regionie Kulmim-Asmara, w dolinie Wadi Bin Chalil, łączącej się z doliną rzeki Dara kilkanaście kilometrów na północ od miasta. Tantan liczy ok. 71 tys. mieszkańców, w większości dawnych berberskich nomadów, do dziś noszących tradycyjne, błękitne stroje.
Na przełomie maja i czerwca w Tantanie odbywa się tradycyjny targ wielbłądów. Miasto znane jest także jako miejsce rozpoczęcia Zielonego Marszu z 1975 roku oraz miejsce znalezienia figurki Wenus z Tan-Tan.

</doc>
<doc id="1796735" url="https://pl.wikipedia.org/wiki?curid=1796735" title="Tan-Tan">
Tan-Tan



</doc>
<doc id="1796737" url="https://pl.wikipedia.org/wiki?curid=1796737" title="Menu podręczne">
Menu podręczne



</doc>
<doc id="1796741" url="https://pl.wikipedia.org/wiki?curid=1796741" title="Thomas Steitz">
Thomas Steitz

Thomas Arthur Steitz (ur. 23 sierpnia 1940 w Milwaukee, zm. 9 października 2018 w Branford) – amerykański biochemik i biofizyk molekularny, laureat Nagrody Nobla w dziedzinie chemii w 2009 roku.
W 1966 uzyskał na Uniwersytecie Harvarda stopień doktora biochemii i biofizyki molekularnej. Pracował w Instytucie Medycznym Howarda Hughesa oraz na Uniwersytecie Yale.
W 2009 został, wraz z Adą Jonath i Venkatramanem Ramakrishnanem, wyróżniony Nagrodą Nobla w dziedzinie chemii za badania nad strukturą i funkcją rybosomów.

</doc>
<doc id="1796743" url="https://pl.wikipedia.org/wiki?curid=1796743" title="Mito HollyHock">
Mito HollyHock

 – japoński klub piłkarski grający w J2 League. Klub ma siedzibę w Mito w prefekturze Ibaraki, w regionie Kantō.
Przydomek "HollyHock" pochodzi z herbu rodu Tokugawy, których siedzibą w okresie Edo było Mito.
Klub został założony w 1990 roku w Tsuchiura jako "Prima Aseno FC" (potem "Prima Ham FC Tsuchiura") przez pracowników fabryki firmy spożywczej "Prima Ham". Przed początkiem 1997 sezonu, klub połączył się z "FC Mito" (założony w 1994 r.). Było to spowodowane decyzją firmy "Prima Ham" która postanowiła przerwać swoje wsparcie finansowe dla klubu. Nowo stworzony klub przyjął nazwę "Mito HollyHock". 
Klub awansował do J2 League w 2000. Taktyka Mito, jako jednego ze słabszych klubów w tej lidze, opierała się na grze defensywnej.

</doc>
<doc id="1796746" url="https://pl.wikipedia.org/wiki?curid=1796746" title="Thomas A. Steitz">
Thomas A. Steitz



</doc>
<doc id="1796747" url="https://pl.wikipedia.org/wiki?curid=1796747" title="Aleja św. Jana Pawła II w Kołobrzegu">
Aleja św. Jana Pawła II w Kołobrzegu

aleja św. Jana Pawła II w Kołobrzegu – jedna z głównych ulic śródmieścia Kołobrzegu.
Historia.
Ulica została wytyczona w 1873 r. wkrótce po likwidacji lądowej twierdzy w Kołobrzegu. Powstała w miejscu dawnych wałów ziemnych i rowów fortecznych. Do 1945 r. nosiła nazwę ul. Chmielnej (niem. "Kummertstrasse").
Zabudowa ulicy znacznie ucierpiała w czasie II wojny światowej. W latach 60. XX wieku wybudowano wzdłuż niej postmodernistyczne osiedle mieszkaniowe, przy którym powstał pasaż punktów usługowych i sklepów. W okresie Polskiej Rzeczypospolitej Ludowej była to główna ulica miasta. W 2017 r. w związku z dekomunizacją nazewnictwa, zmieniono nazwę ulicy z "Walki Młodych" na "aleja św. Jana Pawła II".
Obecnie nie odgrywa już roli centrum miasta z uwagi na przywrócenie tej funkcji w latach 90. XX wieku obszarowi wokół placu Ratuszowego i ulicy Armii Krajowej.
Opis.
Ulica rozpoczyna się przy skrzyżowaniu z ulicą Podporucznika E. Łopuskiego, pod budynkiem dawnego sądu, obecnie pełniącego funkcję siedziby Komendy Powiatowej Policji w Kołobrzegu. Kończy się przy skrzyżowaniu z ulicą Koszalińską. Na całej niemal długości posiada dwie jezdnie rozdzielone pasem zieleni. Na obydwu jezdniach wytyczony został pas dla rowerzystów.

</doc>
<doc id="1796750" url="https://pl.wikipedia.org/wiki?curid=1796750" title="Venki Ramakrishnan">
Venki Ramakrishnan



</doc>
<doc id="1796751" url="https://pl.wikipedia.org/wiki?curid=1796751" title="Wzgórze Gajowe">
Wzgórze Gajowe

Wzgórze Gajowe – sztucznie usypane wzgórze położone na osiedlu Gaj we Wrocławiu o wysokości 155,4 m n.p.m., popularnie zwane przez okolicznych mieszkańców „Wysypem”. Określenie to związane jest z genezą powstania wzgórza, która wiąże się głównie z odgruzowywaniem miasta po zniszczeniach wojennych. Wysokość względna Wzgórza Gajowego wynosi 31,5 m. Najwyższy punkt tego wzniesienia znajduje się w południowo-wschodnim narożniku wzgórza. Jest to drugi pod względem wysokości punkt terenowy we Wrocławiu (wyższe jest Wzgórze Maślickie). Powierzchnia zajęta przez usypisko wynosi 8 ha.
Historia powstania.
To tu między innymi wywożony był gruz ze zniszczonych w czasie II Wojny Światowej budowli i budynków we Wrocławiu. Zasadnicze usypisko powstało w latach pięćdziesiątych i sześćdziesiątych XX wieku. W latach 70 były tu także składowane odpady komunalne z południowych osiedli Wrocławia. Wzgórze zostało podwyższone w 2005 roku, gdyż zwożono tu ziemię z części Wzgórza Andersa podczas przygotowywania terenu pod budowę wrocławskiego aquaparku.
Przed II wojną światową w miejscu obecnego usypiska znajdowała się fabryka nawozów "Silesia". W 1933 roku istniał tu krótko jeden z pierwszych w III Rzeszy obóz koncentracyjny - KZ Dürrgoy. 
Znaczenie przyrodnicze.
Po zakończeniu aktywnego wywozu gruzu i ukształtowaniu stoków z ziemi, na wzgórzu i w jego otoczeniu wykształciło się środowisko przyrodnicze obejmujące:
Zinwentaryzowano tu wiele gatunków zwierząt, wśród których szczególnie cennych jest pięć gatunków chrząszczy:
- "Melanophthalma maura" - pierwszy stwierdzony przypadek tego gatunku w Polsce,
- "Bruchus brachialis" - drugie stanowisko w Polsce,
- "Bruchus martinezi" - stanowisko to jest potwierdzeniem występowania tego chrząszcza w Polsce,
- "Bruchus affinis" - pierwsze stwierdzone stanowisko na Dolnym Śląsku od XIX wieku,
- "Spermophagus calystegiae" - jedyne miejsce występowania na Dolnym Śląsku.
Stwierdzono także występowanie niespotykanego do tej pory w Polsce pająka "Zodarion rubidum". Ponadto spotykane są tu: murawka darniowiec, hurtnica pospolita, ślinik luzytański i ślimak winniczek. 
Zagospodarowanie wzgórza i jego funkcja społeczna.
Długie lata braku zagospodarowania Wzgórza Gajowego pozwoliły na wykształcenie się wyżej opisanego środowiska przyrodniczego. Istniała koncepcja zagospodarowania na potrzeby rekreacji i sportu, w szczególności wybudowania stoku narciarskiego, która jednak nie została zrealizowana. Alternatywna koncepcja powstała pod wpływem badań środowiska przyrodniczego wzgórza i postuluje zachowanie go jako użytku ekologicznego. 
Ogólnodostępność, brak zagospodarowania i znaczna dominacja Wzgórza Gajowego ponad otaczający teren przyczyniły się do popularności tego miejsca wśród mieszkańców południowej części Wrocławia jako miejsca spotkań i wypoczynku. Wzgórze to służy jako miejsce do jazdy rowerem górskim, spacerów, biegów, urządzania ognisk, grilli i biwakowania (stąd częste zajęcia ogniem suchych traw i pozostałości śmieci), a także jako doskonały punkt widokowy na Wrocław i Sudety co czyni je dogodnym miejscem do wykonywania dalekich obserwacji. Ze Wzgórza Gajowego przy odpowiednich warunkach atmosferycznych można dostrzec wrocławski Stary Ratusz, Halę Stulecia, Sky Tower, kominy wrocławskiej elektrociepłowni, elektrociepłownię Czechnica w Siechnicach, wysokie budynki w Oławie i elektrownię wiatrową w Gaju Oławskim. Częstym jest również widok na Wzgórza Strzelińskie, Masyw Ślęży, Góry Sowie, Góry Bardzkie i Góry Kamienne. Nieco rzadziej obserwować można Karkonosze, Góry Kaczawskie, Góry Opawskie, Jesioniki i Masyw Śnieżnika w Sudetach Wschodnich. 
W 2015 roku w głosowaniu w ramach Wrocławskiego budżetu obywatelskiego mieszkańcy zdecydowali się na realizację projektu zagospodarowania terenu u podnóża Wzgórza Gajowego. Za projektem głosowało 2921 osób, co pozwoliło na realizację przedsięwzięcia. Prace polegające na uprzątnięcia terenu, wyznaczenia alejek, posadzeniu drzew i postawieniu ławek zakończyły się w grudniu 2016 r., w kolejnym etapie postawiono urządzenia siłowni terenowej, natomiast w dalszym ciągu nie zrealizowano budowy placu zabaw (stan na grudzień 2017 r.).

</doc>
<doc id="1796757" url="https://pl.wikipedia.org/wiki?curid=1796757" title="Rumień lombardzki">
Rumień lombardzki



</doc>
<doc id="1796759" url="https://pl.wikipedia.org/wiki?curid=1796759" title="Serge Racine">
Serge Racine

Serge Racine (ur. 9 października 1951) – były haitański piłkarz grający na pozycji pomocnika. Uczestnik Mistrzostw Świata w 1974.
Kariera klubowa.
Podczas kariery piłkarskiej Serge Racine grał w Aigle Noir AC. Dobra gra na Mistrzostwach Świata w 1974 zaowocowała transferem do niemieckiego Wacker 04 Berlin, który występował wtedy w 2. Bundeslidze. W klubie z Berlina grał przez 4 lata.
Kariera reprezentacyjna.
W reprezentacji Haiti Serge Racine grał w latach siedemdziesiątych. Podczas Mistrzostw Świata 1974 w RFN Serge Racine zagrał w dwóch meczach z reprezentacją Argentyny oraz reprezentacją Polski. Po wyjeździe do Europy przestał występować w reprezentacji.

</doc>
<doc id="1796760" url="https://pl.wikipedia.org/wiki?curid=1796760" title="Serge Ducosté">
Serge Ducosté

Serge Ducosté (ur. 4 lutego 1944) – były haitański piłkarz grający na pozycji obrońcy. Uczestnik Mistrzostw Świata w 1974.
Kariera klubowa.
Podczas kariery piłkarskiej Serge Ducosté grał w Aigle Noir AC.
Kariera reprezentacyjna.
W reprezentacji Haiti Serge Ducosté grał w latach sześćdziesiątych i siedemdziesiątych. Uczestniczył w eliminacjach do Mundialu 1970 w Meksyku, jednakże reprezentacja Haiti przegrała rywalizacje o awans z Salwadorem. Następne eliminacje zakończyły się sukcesem w postaci awansu do Mistrzostw Świata.
Podczas Mistrzostw Świata 1974 w RFN Serge Ducosté zagrał w meczu z reprezentacją Argentyny.

</doc>
<doc id="1796761" url="https://pl.wikipedia.org/wiki?curid=1796761" title="Tokushima Vortis">
Tokushima Vortis

 – japoński klub piłkarski grający w J2 League. Klub ma siedzibę w Tokushima, w prefekturze Tokushima, na wyspie Sikoku. Klub gra na stadionie zlokalizowanym w Naruto.
Tokushima Vortis jestem jednym z dwóch klubów J2 League z wyspy Sikoku. Ich lokalnym rywalem jest Ehime F.C.

</doc>
<doc id="1796762" url="https://pl.wikipedia.org/wiki?curid=1796762" title="To nic kiedy płyną łzy">
To nic kiedy płyną łzy

To nic kiedy płyną łzy – pierwszy singel promujący pierwszy solowy album studyjny polskiej piosenkarki Sashy Strunin pt. "Sasha". Jego premiera odbyła się w czerwcu 2009.
Utwór notowany był w pierwszej piątce polskiej listy airplay. Zrealizowany do niego teledysk był jednym z najczęściej oglądanych w serwisie Interia.pl. Z piosenką Strunin ubiegała się o udział w konkursie Sopot Festival 2009.

</doc>
<doc id="1796766" url="https://pl.wikipedia.org/wiki?curid=1796766" title="The Gore Gore Girls">
The Gore Gore Girls

The Gore Gore Girls to amerykański horror w reżyserii Herschella Gordona Lewisa. Miał premierę w 1972 roku.
Fabuła.
Striptizerka zostaje brutalnie zamordowana przez nieznanego sprawcę. Główny bohater filmu postanawia dowiedzieć się, kto stoi za jej zabójstwem. Z czasem giną kolejne kobiety. Wszystkie je łączy nie tylko zawód, ale także to samo miejsce pracy - jeden z klubów nocnych w Chicago...

</doc>
<doc id="1796770" url="https://pl.wikipedia.org/wiki?curid=1796770" title="Friedrich Hund">
Friedrich Hund

Friedrich Hermann Hund (ur. 4 lutego 1896 w Karlsruhe, zm. 31 marca 1997 w Getyndze) – niemiecki fizyk znany z prac nad atomami i cząsteczkami.
Życiorys.
Friedrich Hund wykładał na uniwersytetach w Rostocku, Lipsku, Jenie, Frankfurcie nad Menem i Getyndze.
Friedrich Hund pracował z fizykami takimi jak Erwin Schrödinger, Paul Adrien Maurice Dirac, Werner Heisenberg, Max Born czy Walther Bothe. Przez pewien czas był asystentem Maxa Borna, kiedy ten pracował nad kwantową interpretacją pasma widm cząsteczek dwuatomowych.
Był członkiem International Academy of Quantum Molecular Science.
W 1943 roku odznaczony Medalem Maxa Plancka za wybitne osiągnięcia w dziedzinie fizyki.

</doc>
<doc id="1796772" url="https://pl.wikipedia.org/wiki?curid=1796772" title="Mike Alexander">
Mike Alexander

Michael "Mike" Alexander (ur. 22 czerwca 1977 w West Ham w Londynie – zm. 5 września 2009 w Luleå w Szwecji) – brytyjski basista. Były członek grupy muzycznej Evile.
Alexander zmarł 5 września 2009 roku w Luleå w Szwecji podczas trasy koncertowej wraz z zespołem Evile. Miał 32 lata.

</doc>
<doc id="1796773" url="https://pl.wikipedia.org/wiki?curid=1796773" title="Ulica Armii Krajowej w Kołobrzegu">
Ulica Armii Krajowej w Kołobrzegu

Ulica Armii Krajowej w Kołobrzegu – główna ulica śródmieścia Kołobrzegu.
Historia.
Ulica powstała w średniowieczu. Została wytyczona wraz z lokacją miasta Kołobrzegu na prawie lubeckim w 1255 roku. Łączyła miasto z przedmieściem Ujście. Znajdowały się przy niej główne obiekty takie jak: ratusz, kościół farny - bazylika konkatedralna Wniebowzięcia Najświętszej Maryi Panny, komendantura Twierdzy Kołobrzeg.
Od XIX wieku odgrywała rolę ulicy reprezentacyjnej miasta. Od ratusza do dzisiejszego placu 18 Marca stanowiła deptak. Odbywały się przy niej główne uroczystości oraz parady wojskowe. Przed II wojną światową wzdłuż ulicy wybudowano wiele wielokondygnacyjnych kamienic, w których mieściły się sklepy, restauracje, kawiarnie banki i hotele. 
W 1945 roku zabudowa ulicy Armii Krajowej znacznie ucierpiała. Niewiele zachowało się przy niej niezniszczonych domów. Mimo to po osiedleniu się w Kołobrzegu polskich repatriantów zaczęła się odradzać. Na parterach wypalonych kamienic do lat 50. XX wieku powstało wiele zakładów usługowych, sklepów i lokali gastronomicznych. Na początku lat 60. XX większą część nieremontowanej po zniszczeniach wojennych zabudowy wyburzono.
Ulica została odbudowana w latach 80. i 90. XX wieku. Obecnie ponownie pełni funkcje centralnej ulicy miasta.
Nazwy ulicy.
Ulica wielokrotnie zmieniała swoją nazwę. Do XIX wieku na całej długości nosiła nazwę ul. Ujście (niem. "Münderstrasse"). Po wytyczeniu placu Cesarskiego (niem. "Kaiserplatz") położony przy nim fragment przemianowano na ul. Przy Placu Cesarskim (niem. "Am Kaiserplatz"). W okresie międzywojennym zmieniono nazwę ul. Ujście na ul. Adolfa Hitlera (niem. "Adolf Hitlerstrasse").
Po II wojnie światowej ponownie kilkakrotnie nosiła różne nazwy. Początkowo była ul. Wyzwolenia, od lat 50. XX wieku ul. Włodzimierza Lenina, a od lat 90. XX wieku ul. Armii Krajowej.

</doc>
<doc id="1796779" url="https://pl.wikipedia.org/wiki?curid=1796779" title="Jan Tęczyński (1492–1541)">
Jan Tęczyński (1492–1541)

Jan Tęczyński herbu Topór (ur. w 1492, zm. między: 8–21 lipca 1541) – starosta bełski, chełmski, krasnostawski i ratnieński, hrubieszowski (1536–1541), tyszowiecki (1536–1541), miecznik krakowski, podkomorzy chełmski (1515), kasztelan chełmski (1515–1525), wojewoda bełski (1528–1533), podolski (1533–1536), ruski (1536–1537), sandomierski (1537–1541), przedstawiciel dyplomatyczny Rzeczypospolitej w Imperium Osmańskim w 1524 roku.
Kariera.
Odziedziczył po ojcu posiadłości Tenczyńskie wraz z wytwórnią papieru w Krzeszowicach, i m.in. Rytwiany, gdzie w 1621 Jan Tęczyński sprowadził kamedułów, którzy wybudowali klasztor i kościół. W 1521 Jan Tęczyński za 5500 florenów zakupił Książ Wielki i 7 wsi od Marcina Kamienieckiego. Odbył podróże po wielu krajach, (które opisał Paprocki), zdobywając w nich wykształcenie. Potem przebywał na dworach. Zabiegał o dziesięcioletni rozejm z Turcją.
Pochodzenie i rodzina.
Był synem Mikołaja (wojewody ruskiego), zwanego Krakowczykiem, (zm. 26 października 1497); i Aleksandry z Chożowa (zm. 1 października 1522/1526 – córki Olechny Sudymontowicza, wojewody wileńskiego), bratem Stanisława (zm. 1521/1527), (starosty lubomelskiego), Anny (ur. 1480 ?, zm. 1532), ż. Mikołaja Szydłowieckiego, Jadwigi (zm. 1549/60), ż. Adama Kurozwęckiego vel Rytwianskiego, i Barbary Tarnowskiej (ok. 1490–1521) – żony Jana Amora Tarnowskiego.
Był mężem Katarzyny Łaskiej, h: Korab (ur. między: 1496 a 1497, zm. 16 stycznia 1557 – córki Jarosława) oraz ojcem Zofii (zm. 1588, żony Stanisława Ostroroga, kasztelana międzyrzeckiego) i Katarzyny (1538 – 1566 – żony Jana Bonera i następnie Stanisława Barzi). Jego stryjecznym bratem był Andrzej Tęczyński (zm. 1536) – wojewoda sandomierski, który od cesarza Karola V uzyskał dla rodziny tytuł hrabiego Świętego Imperium Rzymskiego (1527).
Jan Tęczyński – jeden z najbogatszych ludzi w Polsce, zmarł w lipcu 1541, pozostawiając olbrzymi majątek i dwie córki.
Jego nagrobek, jeden z najwspanialszych nagrobnych pomników renesansowych, kosztem obu zięciów wykonano w Książu Wielkim w 1541 r. Przy nim w 1566 została pochowana jego córka Katarzyna Barzi, zmarła w 28 roku życia.

</doc>
<doc id="1796782" url="https://pl.wikipedia.org/wiki?curid=1796782" title="Taxus media">
Taxus media



</doc>
<doc id="1796783" url="https://pl.wikipedia.org/wiki?curid=1796783" title="Valerio Albisetti">
Valerio Albisetti

Valerio Albisetti - psychoterapeuta i autor książek poradnikowych poświęconych psychologii. Twórca psychoterapii personalistycznej. Z pochodzenia Szwajcar.

</doc>
<doc id="1796784" url="https://pl.wikipedia.org/wiki?curid=1796784" title="Ercole Spada">
Ercole Spada

Ercole Spada (ur. 26 lipca 1937) – włoski projektant działający w branży motoryzayjnej. Współpracował z wieloma firmami motoryzacyjnymi, najbardziej znany z projektów samochodów sportowych dla producentów takich jak Aston Martin, Ferrari, Maserati.
Życiorys.
Swoją karierę projektanta rozpoczął w firmie Zagato w lutym 1960. Jego pierwszym projektem był Aston Marin DB4 GT Zagato. Dokonania Ercole Spady szybko wyznaczyły trendy projektowania w branży motoryzacyjnej. Po odjeściu z Zagato zaprojektował uważany za jeden z najbardziej nowocześnie wyglądających samochodów tamtej epoki Alfa Romeo Junior Z. w 1970 roku podjął współpracę z koncernem Forda, zatrudniony jako główny projektant w Carozzeria Ghgia (przejętej w 1970 roku przez Ford Motor Company). Po odejściu z Forda, przez krótki okres związany był z Audi by w 1976 roku podjąć współpracę z koncernem BMW, gdzie zaprojektował modele E32 i E34.
W 1983 roku Ercole Spada wraca do Włoch aby zostać szefem I.DE.A Institute. Dla koncernu Fiata projektuje modele uważane za przełomowe w historii firmy Tipo i Tempra, oraz ich bliźniacze, ale bardziej luksusowe odmiany, Delta i Dedra. Inne projekty dla włoskiego koncernu to Alfa Romeo 155 oraz Lancia Kappa. W 1993 roku wraca do Zagato, gdzie projektuje m.in. dla Ferrari.
Obecnie prowadzi własną firmę Spadaconcept.

</doc>
<doc id="1796785" url="https://pl.wikipedia.org/wiki?curid=1796785" title="Hieronim Szczegóła">
Hieronim Szczegóła

Hieronim Szczegóła (ur. 24 września 1931 w Rostarzewie) – polski historyk, specjalizujący się w historii regionalnej, historii współczesnej Polski, naukach politycznych; nauczyciel akademicki związany z Wyższą Szkołą Pedagogiczną w Zielonej Górze i jej wieloletni rektor w latach 1971–1975, 1981–1984 i 1986–1999.
Życiorys.
Urodził się w 1931 roku w Rostarzewie w powiecie grodziskim. Po ukończeniu szkoły elementarnej kontynuował naukę w Liceum Pedagogicznym w Sulechowie, gdzie w 1950 roku zdał egzamin maturalny. Następnie przez trzy lata pracował jako nauczyciel w tej szkole. W 1953 roku podjął studia historyczne w Wyższej Szkole Pedagogicznej w Krakowie, które ukończył magisterium w 1957 roku. Bezpośrednio po ukończeniu studiów pracował w szkołach średnich na terenie województwa zielonogórskiego (Lubsko, Szprotawa). W międzyczasie prowadził własne badania naukowe nad historią tego obszaru Polski, które stanowiły podstawę do napisania pracy doktorskiej, po której obronie w 1964 roku w Instytucie Historii Uniwersytetu im. Adama Mickiewicza w Poznaniu uzyskał stopień naukowy doktora nauk humanistycznych na podstawie pracy pt. "Koniec panowania piastowskiego nad środkową Odrą". W 1970 roku na tej samej uczelni otrzymał stopień naukowy doktora habilitowanego nauk humanistycznych w zakresie historii.
W 1971 roku przeprowadził się do Zielonej Góry, gdzie został mianowany pierwszym rektorem tamtejszej Wyższej Szkoły Nauczycielskiej, która została wkrótce przekształcona w Wyższą Szkołę Pedagogiczną. Zorganizował od podstaw struktury tej uczelni. Ponadto wykładał w Instytucie Historii WSP na stanowisku profesor nadzwyczajnego, a od 1987 roku profesora zwyczajnego. Już w 1975 roku Rada Państwa PRL w uznaniu jego dorobku naukowego nadała mu tytuł profesora nauk humanistycznych. Funkcję rektora pełnił do 1975 roku, a potem jeszcze ponownie w latach 1981–1984 i 1996–1999.
Poza działalnością naukowo-dydaktyczną zaangażował się na przełomie lat 50. i 60. XX wieku w lokalną politykę zostając radnym Wojewódzkiej Rady Narodowej w Zielonej Górze, w której w latach 1961–1974 przewodniczył Komisji Kultury. Z jego inicjatywy zrealizowano wówczas: cykl wystaw „Złote Grono”, który gromadził licznych plastyków i rzeźbiarzy oraz najstarszy obecnie w Polsce festiwal filmów – Lubuskie Lato Filmowe, który ruszył w 1969 roku. Należał także do czynnych działaczy sportowych, zostając w 1952 roku pierwszym przewodniczącym Rady Wojewódzkiej Ludowych Zespołów Sportowych, zaś w latach 1967–1972 sprawował funkcję prezesa Okręgowego Związku Lekkiej Atletyki.
Dorobek naukowy i odznaczenia.
Zainteresowania badawcze Hieronim Szczegóły koncentrują się wokół problematyki związanej ze znanych w historii pogranicza polsko-niemieckiego i historii tzw. Ziem Odzyskanych. Opublikował ogółem 30 książek, blisko 500 artykułów i przeszło 200 prac popularnonaukowych. Za swoje osiągnięcia w obszarze kultury otrzymał w 1964 roku z rąk ówczesnego Ministra Kultury Złoty Krzyż Zasługi, a rok później odznakę „Zasłużonego Działacza Kultury”. Ponadto otrzymał medal za zasługi dla miasta i gminy Szprotawa w 2004 roku, tytuł Honorowego Obywatela Zielonej Góry w 2010 roku oraz Krzyż Komandorski z Gwiazdą Orderu Odrodzenia Polski w 2001 roku. Do jego najważniejszych publikacji należą:

</doc>
<doc id="1796788" url="https://pl.wikipedia.org/wiki?curid=1796788" title="Eugène Mangalaza">
Eugène Mangalaza

Eugène Régis Mangalaza (ur. 13 lipca 1950 w Ambodivoanio) – madagaskarski profesor, filozof i antropolog, premier Madagaskaru od 10 października 2009 do 18 grudnia 2009.
Życiorys.
Eugène Mangalaza urodził się w 1950. W 1970 ukończył szkołę średnią "Lycée Jacques Rabemananjara" w Tamatawie. W 1977 uzyskał doktorat z filozofii na Université de Bordeaux III. W 1988 zdobył doktorat z antropologii na Université de Bordeaux II.
Po ukończeniu studiów, Mangalaza podjął pracę pedagogiczną i naukową. Wykładał na wielu uczelniach w kraju i zagranicą. Został autorem licznych książek i publikacji w dziedzinie filozofii i antropologii. W latach 1980–1986 zajmował stanowisko dziekana Wydziału Nauk Humanistycznych Uniwersytetu w Toliarze. Od 1987 do 1991 był dyrektorem kadrowym w porcie w Toamasinie. W latach 1992–2002 pełnił funkcję rektora Uniwersytetu w Toamasinie. Od 1987 do 2000 był członkiem Rady Administracyjnej AUPELF (Stowarzyszenia Uniwersytetów Częściowo i Całkowicie Francuskojęzycznych), od 2001 wiceprzewodniczącym AUF (Agencji Akademickiej Frankofonii). W okresie Drugiej Republiki, w latach 1989–1991, był deputowanym do Zgromadzenia Narodowego.
Za swoją działalność na polu naukowym w 1995 został kawalerem "Ordre National du Mérite de Madagaskcar" (Narodowy Order Zasługi Madagaskaru), w 1999 kawalerem "Ordre National du Mérite de la France" (Narodowy Order Zasługi Francji), a w 2001 oficerem "Ordre National Malgache" (Order Narodowy Madagaskaru).
6 października 2009, w czasie rozmów negocjacyjnych pod międzynarodową egidą w Antananarywie zmierzających do zakończenia kryzysu politycznego na Madagaskarze, Eugène Mangalaza został wyznaczony przez strony konfliktu do objęcia stanowiska premiera rządu tymczasowego, sprawującego władzę do czasu przeprowadzenia w 2010 wyborów prezydenckich. Jego kandydaturę zaproponował obóz byłego prezydenta Didiera Ratsiraki. 10 października 2009 prezydent Andry Rajoelina mianował Eugène'a Mangalazę nowym szefem rządu. Strony nie zdołały porozumieć się jednak co do obsady poszczególnych stanowisk we wspólnym gabinecie. W związku z tym 18 grudnia 2009 Rajoelina podjął jednostronną decyzję i odwołał ze stanowiska premiera Mangalazę, mianując jego następcą dotychczasową wicepremier, Cécile Manorohantę.

</doc>
<doc id="1796789" url="https://pl.wikipedia.org/wiki?curid=1796789" title="Schronisko Štefánika">
Schronisko Štefánika

Schronisko Štefánika (słow. "Chata M. R. Štefánika pod Ďumbierom", "Štefánička") – schronisko turystyczne położone w Niżnych Tatrach pod najwyższą górą pasma – Dziumbierem. Znajduje się u południowo-wschodnich podnóży kopuły szczytowej Dziumbiera, na wysokości 1728 m n.p.m.
Historia.
W 1902 powstał w tym miejscu schron turystyczny pod nazwą "Karlova ochranná chata", z którego do dzisiaj pozostała tylko góra kamieni. Wybudowało go Węgierskie Towarzystwo Karpackie (węg. Magyarországi Kárpát Egyesület).
Po I wojnie światowej Klub Czechosłowackich Turystów (oddział KČST Ďumbier z miejscowości Podbrezova) zdecydował się wybudować tutaj schronisko. Kamień węgielny pod budowę położono w lipcu 1924 r. Zaczęła go stawiać firma z Uherskiego Brodu, ale wkrótce zrezygnowała z powodu złych warunków atmosferycznych. Budowę kontynuowała firma "Šašinka" z Popradu. Uroczyste otwarcie obiektu miało miejsce 9 września 1928 r. Nazwano go "Chatą generała Milana Rastislava Štefánika – słowackiego astronoma, pilota z czasów I wojny światowej i polityka, bohatera narodowego Słowaków. Pierwszym chatarem został Róbert Petrla, a obsługę stanowili byli pracownicy "Šašinki". Zapasy były dostarczane z Doliny Jánskiej. Schronisko było pierwszym, jakie powstało w tej części Niżnych Tatr.
W 1938 r. obiekt przejęła nowo utworzono organizacja – Klub Słowackich Turystów i Narciarzy (słow. "Klub slovenských turistov a lyžiarov", KSTL). W okresie II wojny światowej podczas słowackiego powstania narodowego w tej części operowali słowaccy, francuscy i radzieccy partyzanci (o czym przypomina pomnik stojący obok schroniska), a sam budynek został uszkodzony od wybuchu granatu (lub przypadkowego pocisku artyleryjskiego). W przeciwieństwie jednak do większości obiektów KSTL, budynek po remoncie nadawał się do ponownego przyjmowania turystów. Po wojnie, w latach 50., przemianowano go na "Chatu Hrdinov SNP na Ďumbieri". 21 lipca 1990 r. powrócono do dawnej nazwy, o czym przypomina pamiątkowa tablica z podobizną M.R. Štefánika na budynku schroniska.
Obecnie obiekt jest własnością Klubu Słowackich Turystów ("Klub Slovenských turistov"), a "chatarem" (dzierżawcą i kierownikiem) jest Igor Fabricius (od 1991 r.).
Wyposażenie.
Praktycznie wszystkie materiały i żywność są do schroniska wnoszone z Trangoški przez tragarzy zwanych tu "nosiczami". Tragarz za jednym kursem wnosi przeciętnie 60 kg ładunku. W ciągu roku do schroniska wnoszony jest towar o wadze 40 tys. kilogramów. Rekordzistą wśród tragarzy jest aktualny kierownik chaty, I. Fabricius, który wniósł do schroniska towary o łącznej masie ponad 173 tys. kilogramów.
Otoczenie schroniska.
W 2018 r. w pobliżu schroniska została odsłonięta pamiątkowa tablica, poświęcona artyście malarzowi Zoltánowi Palugyaowi (1898-1935), który zginął 18 września 1935 r. po upadku z Dziumbiera do Doliny Jańskiej.
Szlaki turystyczne.
Chata M. R. Štefánika jest ważnym węzłem turystycznym. Przebiegają tędy szlaki:
W pobliżu schroniska (poniżej, zejście szlakiem zielonym ku Trangošce) znajduje się Jaskinia Martwych Nietoperzy (słow. "Jaskyňa mŕtvych netopierov"), otwarta dla turystów.

</doc>
<doc id="1796791" url="https://pl.wikipedia.org/wiki?curid=1796791" title="Synagoga w Pruszkowie">
Synagoga w Pruszkowie

Synagoga w Pruszkowie – została wzniesiona w XX w. i mieściła się przy ulicy Prusa. Podczas II wojny światowej została zniszczona przez Niemców. Po wojnie nie została odbudowana, zachowane zostały fragmenty mykwy.

</doc>
<doc id="1796793" url="https://pl.wikipedia.org/wiki?curid=1796793" title="Dziurka (kawiarnia)">
Dziurka (kawiarnia)

Dziurka – warszawska kawiarnia działająca w latach 20. XIX wieku. Mieściła się na półpiętrze pałacu Teppera przy ul. Miodowej 7. 
Opis.
Do lokalu wchodziło się z klatki schodowej pałacu przez niewielkie drzwi, czyli „dziurkę“. 
Gośćmi kawiarni byli głównie młodzi dziennikarze, literaci, naukowcy. Do częstych bywalców lokalu można zaliczyć: Maurycego Mochnackiego, Klemensa Mochnackiego, Józefa Bohdana Zaleskiego, Maurycego Gosławskiego, Seweryna Goszczyńskiego, Ludwika Nabielaka, Ksawerego Bronikowskiego, Fryderyka Chopina, Antoniego Edwarda Odyńca. Lokal został zamknięty po upadku powstania listopadowego.
Pałac Teppera spłonął podczas obrony Warszawy we wrześniu 1939. W 1948 jego ruiny rozebrano w związku z budową tunelu Trasy W-Z.

</doc>
<doc id="1796795" url="https://pl.wikipedia.org/wiki?curid=1796795" title="Gehren">
Gehren

Gehren – dzielnica miasta Ilmenau w Niemczech, w kraju związkowym Turyngia, w powiecie Ilm. Do 5 lipca 2018 jako gmina () siedziba wspólnoty administracyjnej Langer Berg.
Do 30 grudnia 2013 miasto. 31 grudnia 2013 przyłączono gminę Möhrenbach, która stała się dzielnicą nowo powstałej gminy.
Współpraca.
Miejscowość partnerska:

</doc>
<doc id="1796798" url="https://pl.wikipedia.org/wiki?curid=1796798" title="Emanuel Schäfer">
Emanuel Schäfer

Emanuel Schäfer (ur. 20 kwietnia 1900 w Hluczynie, zm. 4 grudnia 1974) – niemiecki prawnik, oficer gestapo, SS−Oberführer i zbrodniarz wojenny.
Urodził się w Hulczynie (obecne Czechy, wówczas pruska prowincja Śląsk) w 1900 roku. Jego ojciec był właścicielem hotelu. Ukończył studia prawnicze na uniwersytecie w Breslau; doktoryzował się z prawa cywilnego. W czasie I wojny światowej służył w regimencie artylerii polowej. Po wojnie służył w oddziałach Freikorps, a także był członkiem faszystowskiej organizacji Stahlhelm. W 1926 roku wstąpił do policji w Poczdamie. Schäfer miał katolickie pochodzenie, w 1928 r. przyjął protestantyzm, a w 1936 r. został "Gottgläubigerem" (nazwa wierzącego w okultystyczną religię Gottgläubigkeit).
W 1933 roku wstąpił do SA i Sicherheitsdienst (SD), której był aktywnym członkiem. W maju 1934 roku mianowano go szefem gestapo w Opolu. W 1936 roku został członkiem SS.
W 1939 jako komendant Einsatzgruppe II w randze SS-Sturmbannführera odpowiedzialny za zbrodnie dokonane na terenie okupowanej Polski w pasie operacyjnym Grupy Armii "Południe" (na Śląsku i w Małopolsce). W 1940 roku objął stanowisko szefa gestapo w Kolonii.
W czasie wojny Schäfer pełnił służbę w organach policji bezpieczeństwa na terenie Serbii. Po wojnie wrócił do Niemiec, gdzie został skazany na sześć i pół roku więzienia za zagazowanie 6820 dzieci i kobiet.
Emanuel Schäfer zmarł w 1974 roku w wieku 74 lat.

</doc>
<doc id="1796800" url="https://pl.wikipedia.org/wiki?curid=1796800" title="Nowy Sołoniec">
Nowy Sołoniec



</doc>
<doc id="1796802" url="https://pl.wikipedia.org/wiki?curid=1796802" title="Muzyka dance">
Muzyka dance



</doc>
<doc id="1796803" url="https://pl.wikipedia.org/wiki?curid=1796803" title="(5277) Brisbane">
(5277) Brisbane

(5277) Brisbane – planetoida z grupy pasa głównego asteroid okrążająca Słońce w ciągu 3 lat i 183 dni w średniej odległości 2,3 j.a. Została odkryta 22 lutego 1988 roku w Siding Spring Observatory w Australii przez Roberta McNaughta. Nazwa planetoidy pochodzi od miasta Brisbane w stanie Queensland, którego gubernatorem był Thomas Brisbane (1773-1860), żołnierz i astronom. Przed nadaniem nazwy planetoida nosiła oznaczenie tymczasowe (5277) 1988 DO.

</doc>
<doc id="1796807" url="https://pl.wikipedia.org/wiki?curid=1796807" title="Klaus Lindenberger">
Klaus Lindenberger

Klaus Lindenberger (ur. 28 maja 1957 w Linzu) – piłkarz austriacki grający na pozycji bramkarza.
Kariera klubowa.
Karierę piłkarską Lindenberger rozpoczął w amatorskim SV Bad-Hall. Następnie grał w rodzinnym Linzu, w klubie LASK Linz. W 1979 roku zadebiutował w jego barwach w austriackiej Bundeslidze i w swoim debiutanckim sezonie stał się pierwszym bramkarzem zespołu. Do 1988 roku pełnił rolę pierwszego bramkarza LASK i łącznie w barwach tego klubu rozegrał 283 ligowe spotkania.
Latem 1988 Lindenberger zmienił klub i przeszedł do FC Swarovskiego Tirol z Innsbrucka, w którym zastąpił w bramce Jugosłowianina Tomislava Ivkovicia. W 1989 roku wywalczył ze Swarovskim zarówno mistrzostwo Austrii, jak i Puchar Austrii. Rok później po raz drugi i ostatni został mistrzem kraju. W barwach Swarovskiego przez 3 lata rozegrał 89 meczów.
W 1991 roku Lindenberger został golkiperem FC Stahl Linz, beniaminka Bundesligi. Grał w nim przez 2 lata, a w 1993 roku odszedł do amatorskiego Eintrachtu Wels, w barwach którego zakończył karierę w 1997 roku.
Kariera reprezentacyjna.
W reprezentacji Austrii Lindenberger zadebiutował 28 kwietnia 1982 roku w wygranym 2:1 towarzyskim spotkaniu z Czechosłowacją. W tym samym roku został powołany do kadry na Mistrzostwa Świata w Hiszpanii. Tam był rezerwowym bramkarzem dla Friedricha Koncilii i nie wystąpił w żadnym spotkaniu. Natomiast w 1990 roku na Mundialu we Włoszech był podstawowym golkiperem Austrii i wystąpił w 3 spotkaniach grupowych: z Włochami (0:1), Czechosłowacją (0:1) i ze Stanami Zjednoczonymi (2:1). Od 1982 do 1990 roku rozegrał w kadrze narodowej 43 spotkania.

</doc>
<doc id="1796811" url="https://pl.wikipedia.org/wiki?curid=1796811" title="Mogi">
Mogi

 – jedna z dawnych, japońskich ceremonii inicjacyjnych przechodzenia dziewcząt arystokracji w dorosłość, praktykowana od okresu Heian do Azuchi-Momoyama (w rodzinie cesarskiej do okresu Meiji). 
Podczas ceremonii dziewczęta po raz pierwszy w życiu były ubierane w rodzaj spódnicy o nazwie "mo" (裳). Wiek, w którym dziewczęta uczestniczyły w ceremonii nie był ustalony. Zazwyczaj odbywało się to pomiędzy 12 a 16 rokiem życia. W okresie Sengoku zdarzało się, że dziewczęta z arystokracji przechodziły przez tę ceremonię już w wieku 8~10 lat, aby były gotowe do zawarcia wczesnego małżeństwa z rozsądku, służącego poprawieniu sytuacji politycznej władcy danej prowincji.
Przejście dziewczyny przez tę ceremonię oznaczało, że rodzice pragną wydać córkę za mąż. Osoba, która ubierała dziewczynę w "mo" była wybierana wśród osób mających moralny wpływ na jej rozwój. Po ubraniu dziewczyny, po raz pierwszy barwiono jej zęby na kolor czarny ("o-haguro"), golono brwi i malowano je powyżej na czole ("hiki-mayu"), nakładano ciężki makijaż ("atsu-geshō"). Po odbyciu inicjacji, kobieta nosiła białe "kosode" (dosł. „małe rękawy”, co odnosi się do wąskiego otworu rękawa, rodzaj kimona) i szkarłatne hakama (od okresu Edo kobiety nosiły ciemnofioletowe "hakama" aż do ślubu).
Podobną ceremonią dla chłopców było genpuku.

</doc>
<doc id="1796814" url="https://pl.wikipedia.org/wiki?curid=1796814" title="Chakumo">
Chakumo



</doc>
<doc id="1796816" url="https://pl.wikipedia.org/wiki?curid=1796816" title="Bluszcze">
Bluszcze

Bluszcze – kolonia rolnicza założona w 1838 r. znajdująca się w warszawskiej dzielnicy Praga-Południe. Kolonia powstała na północnych terenach wsi Las, gminy Zagóźdź (obecnie Kosmatki, Stoczniowców). Obszar wydzielono dla Wincentego Chmielewskiego.
W 1870 r. zamieszkiwało ją 12 osób, liczyła ok. 9,6 ha. W 1905 r. istniały tam 3 gospodarstwa i zamieszkiwało ją 17 osób, w 1921 - 32 mieszkańców (5 gospodarstw).
W 1884 r. Bluszcze wraz z kilkoma innymi miejscowościami (Las, Saska Kępa, Gocław, Zbytki) zostały zalane. 
11 marca 1905 r. podczas zebrania gminnego w Wawrze podjęto decyzję w sprawie budowy wału. Koszt jaki mieli ponieść mieszkańcy to: 1 rubel od posiadanej morgi płacony przez 30 lat począwszy od 1 stycznia 1907 r. Roboty miały odbywać się trzyetapowo. Najpierw zabezpieczono obszar od Miedzeszyna do wsi Las i Bluszcze. Prace wykonano niestarannie co spowodowało podniesienie poziomu wód gruntowych. Doprowadziło to do zabagnienie terenów Lasa i Bluszczy.
Na początku dwudziestolecia międzywojennego z powodu likwidowania niekorzystnego rozbicia gospodarstw rolnych gmina Wawer weszła w skład wsi Las. 
W 1938 r. na części terenów Bluszczy powstało lotnisko sportowe na Gocławku. 11 września 1944 r. radzieckie dywizje piechoty 175 i 143 doprowadziły do wycofania się wojsk niemieckich ze wsi Las i Bluszcze. W 1951 r. kolonia stała się częścią Warszawy.
Notatki.
Współrzędne punktu na mapie odpowiadają położeniu napisu „Bluszcze” na mapie topograficznej z 1931 roku oraz napisu „Ус. БлющЪ (Bljuschtsch)” na mapie z 1914 roku.

</doc>
<doc id="1796826" url="https://pl.wikipedia.org/wiki?curid=1796826" title="Stefan Ciara">
Stefan Ciara

Stefan Jerzy Ciara (ur. 21 sierpnia 1949 w Warszawie) – polski historyk, doktor habilitowany nauk humanistycznych, profesor nadzwyczajny na Uniwersytecie Warszawskim.
Życiorys.
Tytuł magistra uzyskał na Uniwersytecie Warszawskim w 1972, doktorat tamże w 1986, habilitację w 2004.
W latach 1972–1973 zatrudniony w Bibliotece Uniwersytetu Warszawskiego, w Archiwum Głównym Akt Dawnych 1973–1979, w Instytucie Historycznym UW od 1979 jako starszy asystent, adiunkt od 1987. W trakcie pracy w AGAD ukończył Studium Podyplomowe Archiwistyki na Uniwersytecie Mikołaja Kopernika w Toruniu (1975–1976). W latach 1994–1999 był p.o. Kierownika Zakładu Nauk Pomocniczych Historii IH UW.
Odbył staże zagraniczne: Wiedeń wrzesień 1992 i czerwiec 1994 (na zaproszenie Österreichisches Ost- und Südosteuropa Institut).
Jego zainteresowania naukowe: historia społeczna Polski nowożytnej; archiwistyka i nauki pomocnicze historii; historia Polski XIX w. na tle historii powszechnej tej epoki; historia historiografii polskiej (zwłaszcza ośrodka lwowskiego).
W przeszłości prowadził zajęcia z neografii rosyjskiej w Akademii Podlaskiej w Siedlcach.
Współpracuje z Wydziałem Historycznym Akademii Humanistycznej im. Aleksandra Gieysztora w Pułtusku.

</doc>
<doc id="1796830" url="https://pl.wikipedia.org/wiki?curid=1796830" title="Chil Wolf Rubin">
Chil Wolf Rubin



</doc>
<doc id="1796832" url="https://pl.wikipedia.org/wiki?curid=1796832" title="Śledź pacyficzny">
Śledź pacyficzny

Śledź pacyficzny ("Clupea pallasii") – gatunek małej ławicowej ryby oceanicznej z rodziny śledziowatych (Clupeidae), o srebrnoszarej barwie łusek na grzbiecie, srebrnym podbrzuszu i ciemnych płetwach. Dorosłe osobniki mogą dorastać nawet do ponad 45 cm. Zwykle jednak osiągają około 25–30 cm. Długość życia szacuje się na poziomie 18–20 lat. Dorosłe osobniki odżywiają się małymi rybami i większymi skorupiakami, młode zaś mniejszymi skorupiakami i larwami mięczaków. Jeden z podstawowych gatunków poławianych na północnym Pacyfiku. Mięso śledzia pacyficznego trafia głównie na rynek azjatycki. Ikry i płetw śledzia używa się w chińskiej medycynie.
Występowanie.
Żyje w przybrzeżnych wodach północnego Pacyfiku, w tym Ameryki Północnej (od Półwyspu Kalifornijskiego po północne krańce Alaski) i Azji (w Morzu Ochockim, Japońskim, Beringa i Czukockim) oraz u wybrzeży północnej Rosji (w morzach Białym, Barentsa i Karskim). Ryby te spotykane były na głębokości 475 m poniżej poziomu morza, zazwyczaj jednak przebywają na głębokości do 150 m.
Rozród.
Śledzie pacyficzne odbywają tarło w płytkich wodach zatokowych lub przy ujściach rzek w listopadzie i grudniu. Naukowcy uważają, ze samce poprzez wytwarzanie feromonu zawartego w mleczu, pobudzają samice do tarła. Jedna samica może złożyć nawet 20 tysięcy jajek. Ryby te odbywają tarło w grupach, dlatego na jeden metr kwadratowy dna przypada około 6 milionów 1,2–1,5-milimetrowych jajek. Młode wykluwają się po około 10 dniach. Szacuje się, że na 10 tysięcy zapłodnionych jajek tylko 1–3 osobników osiąga dorosłość.

</doc>
<doc id="1796835" url="https://pl.wikipedia.org/wiki?curid=1796835" title="Błękitny deszcz">
Błękitny deszcz

Błękitny deszcz (ang. "Powder Blue") – dramat produkcji amerykańskiej z 2009 roku w reżyserii Timothy Linh Bui. Film ten jest ostatnim występem przed śmiercią znanego aktora Patricka Swayze, która nastąpiła 14 września 2009 roku.
Opis fabuły.
Film opowiada historię czterech osób których życiowe ścieżki przecinają się w wigilię Bożego Narodzenia. Patrick Swayze gra parszywego właściciela klubu ze striptizem, gdzie zatrudniona jest tancerka, w którą wciela się Jessica Biel. Postać ta ma syna, który jest w śpiączce. Młody grabarz odwiedzający klub, grany przez Eddiego Redmayna zakochuje się w tancerce. Kolejną postać odtwarza Kris Kristofferson, który wciela się w rolę szefa organizacji przestępczej i który próbuje przekonać jednego ze swoich byłych podwładnych (Ray Liotta), aby nie szukał zemsty na byłych współpracownikach. Postać grana przez Liottę okazuje się być ojcem tancerki. Forest Whitaker, który był także producentem tego filmu, gra byłego księdza o skłonnościach samobójczych. Niespodziewanie, transseksualna prostytutka, zagrana przez Alejandro Romero, zostaje połączona więzią z byłym księdzem.

</doc>
<doc id="1796836" url="https://pl.wikipedia.org/wiki?curid=1796836" title="Nizar Ibn al-Mustansir">
Nizar Ibn al-Mustansir

Nizar Ibn al-Mustansir, (ur. 26 września 1045 – zm. 1095 w Kairze) – fatymidzki pretendent do tronu, przez nizarytów uważany za dziewiętnastego imama.
Fatymidzki kalif Al-Mustansir (1036 – 1094) zgodnie z szyicką zasadą "nassu" ("tekst") wyznaczył na następcę swojego najstarszego syna, Nizara. Sprawujący w chwili śmierci Al-Mustansira funkcję wezyra Al-Afdal (zm. 1121) preferował jednak kandydaturę przyrodniego brata Nizara, Ahmada (1094 – 1101). Urodzony w roku 1074 był on dużo młodszy od Nizara i całkowicie zależny od Al-Afdala, którego siostrę wówczas poślubił. Już w dzień po śmierci Al-Mustansira Al-Afdal umieścił Ahmada na fatymidzkim tronie z tytułem Al-Musta'li bi-Allah. Wspierany przez armię wezyr uzyskał od notabli przysięgę lojalności dla nowego kalifa. Późniejsi isma'ilici mustaliccy twierdzili, iż Al-Mustansir wydał na łożu śmierci dekret, w którym wyznaczał Al-Musta'liego na swojego następcę.
W rzeczywistości jednak Al-Mustansir nigdy nie odwołał praw Nizara do sukcesji i ten odmówił uznania Al-Musta'liego i uciekł do Aleksandrii. Tam otrzymał silne poparcie miejscowych frakcji wojskowych działających pod przywództwem namiestnika Nasr ad-Dauli Aftakina, które niegdyś zostały poskromione przez ojca Al-Afdala, Badr al-Dżamaliego (zm. 1094). Wkrótce Nizar obwołał się kalifem, przyjmując tytuł Al-Mustafa li-Din Allah, oraz odebrał przysięgę wierności od popierającej go ludności miasta. Początkowo odnosił on sukcesy w walce z Al-Afdalem i wspierany przez arabskich sojuszników dotarł aż do granic Kairu. Później jednak stworzona przez niego koalicja osłabła i po krótkim oblężeniu Aleksandrii Nizar poddał się Al-Afdalowi pod koniec 1095 roku. Jeszcze w tym samym roku Nizar na rozkaz Al-Musta'liego został stracony w Kairze. Pozostawił on jednak po sobie męskich potomków, i niektórzy z nich buntowali się przeciwko późniejszym kalifom fatymidzkim. Na czele ostatniego z tych buntów stanął w roku 1161 wnuk Nizara.
Spór o sukcesję po Al-Mustansirze na trwałe podzielił isma'ilitów na zwolenników imamatu Al-Musta'liego, zwanych mustalitami, i Nizara, zwanych nizarytami. Pierwszego uznały isma'ilickie wspólnoty w Egipcie, Jemenie i zachodnich Indiach. Drugiego natomiast działający pod przywództwem Hasana-i Sabbaha (zm. 1124) isma'ilici irańscy. W Syrii walczyli ze sobą przedstawiciele obu ugrupowań, ostatecznie wśród tamtejszych isma'ilitów zwyciężyła jednak opcja nizarycka. Isma'ilici Azji Środkowej prawdopodobnie przez pewien czas nie angażowali się po żadnej ze stron, potem jednak podporządkowali się przywódcom nizarytów irańskich.
Możliwe iż przynajmniej przez pewien czas perscy nizaryci nie wiedzieli o śmierci Nizara. W każdym razie przez jakieś siedemdziesiąt lat po niej w Alamucie bito monety z jego imieniem. Nie jest jasne czy pierwsi nizaryci uważali, iż Nizar przeszedł do ukrycia i czekali na jego pojawienie się. Niemniej władcy Alamutu używali tytułu "hudżdża", to jest "dowód, wskazówka" – w domyśle na istnienie nieobecnego imama, który powróci jako mahdi. Jednocześnie już w czasach Hasana-i Sabbaha wielu nizarytów uważało, że z Egiptu do Iranu w tajemnicy przewieziono syna lub wnuka Nizara. W roku 1164 czwarty z władców Alamutu, Hasan II (1162 – 1166), zaczął przyznawać sobie status już nie hudżdży, ale samego imama. Jego syn i następca, Muhammad (imam 1166 – 1210), ogłosił, że on i jego ojciec w rzeczywistości są potomkami wnuka Nizara, Al-Muhtadiego, którego niegdyś sekretnie przetransportowano do Alamutu, a później ukrywano.

</doc>
<doc id="1796840" url="https://pl.wikipedia.org/wiki?curid=1796840" title="Błękitny Deszcz">
Błękitny Deszcz



</doc>
<doc id="1796850" url="https://pl.wikipedia.org/wiki?curid=1796850" title="Mistrzostwa Świata w Zapasach 1904">
Mistrzostwa Świata w Zapasach 1904

Mistrzostwa Świata w Zapasach 1904 odbyły się 23 maja 1904 w mieście Wiedeń (Austria).

</doc>
<doc id="1796851" url="https://pl.wikipedia.org/wiki?curid=1796851" title="Bóbr (rzeka w Polsce)">
Bóbr (rzeka w Polsce)



</doc>
<doc id="1796852" url="https://pl.wikipedia.org/wiki?curid=1796852" title="Pozdrowienia z Paryża">
Pozdrowienia z Paryża

Pozdrowienia z Paryża (ang. "From Paris with Love") – francuski film akcji w reżyserii Pierre’a Morela. Scenariusz napisał Luc Besson. W główne role wcielili się John Travolta, Jonathan Rhys Meyers oraz Kasia Smutniak. Premiera w Stanach Zjednoczonych odbyła się 5 lutego 2010 roku, a w Polsce – 19 lutego 2010 roku.
Fabuła.
Młody pracownik amerykańskiej ambasady Richard Stevens (Jonathan Rhys Meyers) i agent CIA Charlie Wax (John Travolta) wykonują niebezpieczną misję powstrzymania terrorystów w Paryżu.

</doc>
<doc id="1796854" url="https://pl.wikipedia.org/wiki?curid=1796854" title="From Paris With Love">
From Paris With Love



</doc>
<doc id="1796856" url="https://pl.wikipedia.org/wiki?curid=1796856" title="Ołeh Babajew">
Ołeh Babajew

Ołeh Mejdanowycz Babajew, ukr. Олег Мейданович Бабаєв (ur. 21 października 1965 w Kursku, zm. 26 lipca 2014 w Krzemieńczuku) – ukraiński polityk i przedsiębiorca azerskiego pochodzenia, działacz sportowy, prezes klubu piłkarskiego Worskła Połtawa.
Życiorys.
W 1986 ukończył mińską szkołę wojskowo-polityczną, przez 10 lat służył w wojsku jako oficer. W 1996 został dyrektorem finansowym w prywatnym przedsiębiorstwie. W 1998 objął funkcję przewodniczącego zarządu OAT „Kremenczukmjaso”. W 2000 ukończył także studia na Uniwersytecie Kijowskim.
Jako działacz sportowy zaangażował się w pracę w klubie sportowym Worskła Połtawa, w 2005 obejmując w nim stanowisko prezesa.
W wyborach z września 2007 z listy Bloku Julii Tymoszenko uzyskał mandat poselski, będąc członkiem partii Batkiwszczyna (podobnie jak Kostiantyn Żewaho, właściciel Worskły Połtawa). W 2010 wybrany na mera miasta Krzemieńczuk. Odszedł następnie z BJuT i złożył mandat poselski.
Ołeh Babajew był żonaty, miał dwie córki. 26 lipca 2014 został zastrzelony w pobliżu miejsca zamieszkania.

</doc>
<doc id="1796858" url="https://pl.wikipedia.org/wiki?curid=1796858" title="Parafia św. Jadwigi Śląskiej w Rogoźniku">
Parafia św. Jadwigi Śląskiej w Rogoźniku

Parafia św. Jadwigi Śląskiej w Rogoźniku - rzymskokatolicka parafia, położona w dekanacie sączowskim, diecezji sosnowieckiej, metropolii częstochowskiej w Polsce. Utworzona 7 maja 1957 roku z parafii Siemonia. Obsługiwana jest przez księży diecezjalnych.
Historia.
Parafia została utworzona 7 maja 1957 roku. Erygował ją biskup częstochowski Zdzisław Goliński wydzielając ją w całości z parafii Siemonia. Początkowo nabożeństwa odbywały się w kapliczce wybudowanej w XVII wieku. W 1956 roku wikariusz terenowy, późniejszy proboszcz ks. Franciszek Jodłowski wraz z mieszkańcami postawił większą, drewnianą kaplicę, która spłonęła 10 grudnia 1987 roku. Obecny kościół wybudowano w latach 1984 - 1993, 6 czerwca 1993 został konsekrowany przez bp Adama Śmigielskiego.

</doc>
<doc id="1796860" url="https://pl.wikipedia.org/wiki?curid=1796860" title="Dzwoniące cedry Rosji">
Dzwoniące cedry Rosji

Dzwoniące cedry Rosji – ruch społeczny wywodzący się z Rosji, aktywnie działający i rozwijający się w krajach byłego Związku Radzieckiego. Do członków ruchu należą osoby popierające idee zawarte w książkach Władimira Megre, które w Rosji stały się bestsellerem. Niektóre kraje (np. Dzwoniące Cedry Białorusi) tworzą własne organizacje, opierające się na koncepcji Dzwoniących Cedrów.
Ruch nie ma formalnego przywództwa ani zarządu. Główną ideą „Dzwoniących cedrów” jest koncepcja rodowego siedliska — posiadania kawałka ziemi o powierzchni co najmniej jednego hektara, wydzielonego dla jednej rodziny i przekazanego w wieczyste użytkowanie (bez prawa do odsprzedaży, wyłącznie z prawem dziedziczenia) w celu stworzenia miejsca do życia. Takie rodowe posiadłości łączą się, tworząc rodowe wioski. Przykładami takich wiosek są: "Kowczeg (Ковчег), Rodowoje i Slawnoje (Родовое и Славное), Rodnoje (Родное), Sinegorje „Wedrusja” (Синегорье/СНП "Ведруссия"), Dolina Dżerieł (Долина Джерел), Sibirskie Rosy (Сибирские Росы), Sarap (Сарап)". Podobne osady istnieją również na Białorusi.
W Rosji w 2013 roku została zarejestrowana Rodnaja Partia, której głównym założeniem programowym jest dodanie do konstytucji Federacji Rosyjskiej zapisu o bezpłatnym przydziale każdej chętnej rosyjskiej rodzinie hektara ziemi. W niektórych obwodach w Rosji (np. briańskim czy biełgorodzkim) prawo to jest już wprowadzone w życie. Pod koniec 2013 roku projekt „Ustawy o rodowych siedliskach” został złożony do rosyjskiej Dumy Państwowej. W 2015 władze rosyjskie rozpoczęły akcję przydzielania hektarowych działek na Dalekim Wschodzie. Stosowną ustawę Władmir Putin podpisał 2 maja 2016 roku.
„Dzwoniące cedry Rosji” uważane są niekiedy za ruch religijny, a przez Rosyjską Cerkiew Prawosławną nawet za sektę, którą określa się czasami nazwą "anastazjanizm". W badaniach naukowych podkreśla się, że rozwój ruchu jest reakcją na przymusową kolektywizację i industrializację Rosji w okresie komunistycznym i stanowi on próbę przywrócenia zapomnianych elementów kultury ludowej.
Inicjatywa pączkuje również w Polsce.

</doc>
<doc id="1796861" url="https://pl.wikipedia.org/wiki?curid=1796861" title="(5741) Akanemaruta">
(5741) Akanemaruta

(5741) Akanemaruta – planetoida z pasa głównego asteroid okrążająca Słońce w ciągu 4 lat i 310 dni w średniej odległości 2,87 j.a. Została odkryta 2 grudnia 1989 roku w obserwatorium Nihondaira. Początkowo odkrycie przypisane astronomom Watariemu Kakei, Minoru Kizawie i Takeshiemu Uracie, później uznane za odkrycie zespołowe zespołu "Stacji Oohira Obserwatorium Nihondaira". Nazwa planetoidy pochodzi od "Akane Maruty" (1988-1998), dziewczynki, która zginęła w wypadku. Jej imieniem nazwano Obserwatorium Astronomiczne Akane. Nazwa została zaproponowana przez N. Matsumoto. Przed jej nadaniem planetoida nosiła oznaczenie tymczasowe (5741) 1989 XC.

</doc>
<doc id="1796871" url="https://pl.wikipedia.org/wiki?curid=1796871" title="Hypo Group Tennis International 2007">
Hypo Group Tennis International 2007

Hypo Group Tennis International 2007 – tenisowy turniej ATP rangi ATP International Series z cyklu Hypo Group Tennis International rozgrywany w dniach 20–26 maja 2007 roku w Pörtschach na kortach ziemnych o puli nagród 353 450 euro.

</doc>
<doc id="1796875" url="https://pl.wikipedia.org/wiki?curid=1796875" title="Alfred Beszterda">
Alfred Beszterda

Alfred Wojciech Beszterda (ur. 27 października 1941 w Brusach, zm. 3 października 2018 w Warszawie) – polski prawnik i działacz partyjny, wiceprzewodniczący prezydium Komitetu Wykonawczego PRON (1983–1989), członek Rady Krajowej PRON.
Życiorys.
Syn Franciszka i Wandy. Ukończył studia prawnicze na Uniwersytecie im. Adama Mickiewicza (w 1966), po czym podjął pracę na kierowniczym stanowisku w dziale mieszkalnictwa Prezydium Miejskiej Rady Narodowej w Koszalinie (do 1971). Od tego czasu wieloletni pracownik aparatu partyjnego Stronnictwa Demokratycznego oraz członek jego najwyższych władz (w latach 1981-1985 członek Prezydium i sekretarz Centralnego Komitetu SD). W 1983 objął funkcję wiceprzewodniczącego Prezydium Komitetu Wykonawczego Rady Krajowej PRON z ramienia SD. W latach 1983-89 pełnił obowiązki wiceprzewodniczącego Towarzystwa Przyjaźni Polsko-Radzieckiej. W latach 1986–1989 był członkiem Ogólnopolskiego Komitetu Grunwaldzkiego. Po 1989 nie uczestniczył w życiu publicznym.
Był członkiem Resortowej Komisji Orzekającej w sprawach o naruszenie dyscypliny finansów publicznych przy Ministrze Finansów.
Odznaczony Krzyżem Komandorskim i Kawalerskim Orderu Odrodzenia Polski oraz Srebrnym Krzyżem Zasługi.

</doc>
<doc id="1796885" url="https://pl.wikipedia.org/wiki?curid=1796885" title="Ferajna">
Ferajna

Ferajna – album zespołu Farben Lehre wydany 9 października 2009 roku nakładem wytwórni Lou Rocked Boys.
Album sprzedał się w nakładzie 5–6 tysięcy egzemplarzy.

</doc>
<doc id="1796886" url="https://pl.wikipedia.org/wiki?curid=1796886" title="Geto Boys">
Geto Boys

Geto Boys – hip-hopowa grupa z Houston w stanie Teksas, w skład której wchodzą Scarface, Willie D i Bushwick Bill. Pierwszy skład zespołu, nazywającego się wtedy Ghetto Boys tworzyli: Prince Jonny C, Sire Jukebox, DJ Reddy Red i Little Billy, tancerz, później znany jako Bushwick Bill. Pierwszym albumem grupy, o którym jednak nie było zbyt głośno był "Making Trouble" który zawierał takie utwory jak "Making Trouble", "Ghetto Boys Will Rock You", "Balls and My Word", "Assassins" i "Snitches".
Grupa rozpadła się wkrótce po tym, jak zebrany został nowy skład, między innymi dlatego, że Scarface i Willie D mieli aspiracje na kariery solowe.
Geto Boys zdobyli popularność głównie przez swoje agresywne teksty, które zawierały gore, nekrofilię i mizoginię. Pomimo tego, krytyk Alex Henderson wyraził opinię jakoby grupa "była bardziej szczera niż wielu pseudo gangsta raperów...którzy podczepili się pod popularność tego nurtu we wczesnych latach 90."
Geto Boys swoimi ujmującymi południowymi rytmami (które prawdopodobnie stały się prekursorami nurtu jakim jest Dirty South), produkowanymi przez takich ludzi jak Johnny C, Doug King, a później N.O. Joe i Mike Dean przetarli szlak dla innych artystów z tego rejonu.
Historia.
W 1990 roku, album grupy pt. "The Geto Boys" musiał zmienić dystrybutora z Geffen Records na Warner Bros. Records przez obrazowe przedstawienie na nim gwałtu, nekrofilii i morderstwa w utworze "Mind of a Lunatic." Później ukazał się on, z alternatywnym tekstem w serwisie iTunes i na kompilacji "Uncut Dope". "The Geto Boys" jest właściwie kompilacją składającą się z dziesięciu utworów z "Grip It! On That Other Level" dwóch nowych piosenek i jednej z debiutanckiego albumu, "Making Trouble".
We wczesnym okresie dekady kilku amerykańskich polityków atakowało gangsta raperów, w tym między innymi właśnie Geto Boys, a także tak znanych artystów jak Ice T i 2 Live Crew. Incydent, w którym Bushwick Bill stracił oko w strzelaninie ze swoją dziewczyną pomógł w sprzedaży ich czwartego albumu, "We Can't Be Stopped". Okładką jest zdjęcie na którym Scarface i Willie D wiozą rannego Bushwicka przez szpital. Tytułowy utwór albumu jest odpowiedzią na wyrzucenie ich z Geffen Records. "Mind Playing Tricks on Me" stał się hitem wśród społeczności hip-hopowej.
Wszyscy trzej członkowie rozpoczęli solowe kariery, ale tylko Willie D naprawdę opuścił grupę. Scarface i Bushwick Bill kontynuowali Geto Boys razem z Big Mikiem na albumie "Till Death Do Us Part" w 1993. Willie D powrócił w 1996 na "The Resurrection" i "Da Good, Da Bad, &amp; Da Ugly" wydanym w 1998. Po latach przerwy, grupa wydała siódmy album, "The Foundation" w 2005. Geto Boys byli też gośćmi na albumie Scarface'a "My Homies Part 2".
Popularność grupy wzrosła około roku 1999 przez wykorzystanie ich dwóch piosenek —"Damn It Feels Good to Be a Gangsta" i "Still" — w filmie Mike'a Judge'a "Życie biurowe," teraz uważanym za kultowy. Również piosenka "Mind of a Lunatic" została wydana przez Marilyn Manson jako cover w 2003, na albumie The Golden Age of Grotesque.
Grupa Aqueduct nagrała cover piosenki "Damn it Feels Good to Be a Gangsta" podobnie jak piosenkarz country Carter Falco. Utwór "Street Life" z płyty "Till Death Do Us Part" pojawił się w filmie Dzielnica. Został wydany także teledysk do tego utworu zawierający sceny z filmu.
Grupa ma powrócić na festiwalu Smoke Out w San Bernardino (Kalifornia) 23 października 2009.

</doc>
<doc id="1796889" url="https://pl.wikipedia.org/wiki?curid=1796889" title="The Geto Boys">
The Geto Boys



</doc>
<doc id="1796891" url="https://pl.wikipedia.org/wiki?curid=1796891" title="(5821) Yukiomaeda">
(5821) Yukiomaeda

(5821) Yukiomaeda – planetoida z grupy pasa głównego asteroid okrążająca Słońce w ciągu 3 lat i 303 dni w średniej odległości 2,45 j.a. Została odkryta 4 listopada 1989 roku w obserwatorium Nihondaira. Początkowo odkrycie przypisane astronomom Watariemu Kakei, Minoru Kizawie i Takeshiemu Uracie, później uznane za odkrycie zespołowe zespołu "Stacji Oohira Obserwatorium Nihondaira".
Nazwa planetoidy pochodzi od "Yukio Maedy" (ur. 1948), astronoma oraz inżyniera w Instytucie Przestrzeni Kosmicznej i Astronautyki. Nazwa została zaproponowana przez "Y. Matogawę" i "R. Hasuo". Przed nadaniem nazwy planetoida nosiła oznaczenie tymczasowe (5821) 1989 VV.

</doc>
<doc id="1796897" url="https://pl.wikipedia.org/wiki?curid=1796897" title="Zeta Virginis">
Zeta Virginis

Zeta Virginis ("ζ Vir", "Heze") – gwiazda w gwiazdozbiorze Panny. Jest odległa od Słońca o około 74 lata świetlne.
Nazwa.
Gwiazda ta ma nazwę własną Heze, która pojawia się w atlasie Bečvářa. Międzynarodowa Unia Astronomiczna w 2018 roku formalnie zatwierdziła użycie nazwy Heze dla określenia tej gwiazdy.
W chińskiej astronomii jest to druga gwiazda asteryzmu Rogu, .
Charakterystyka.
Zeta Virginis to biała gwiazda ciągu głównego, należąca do typu widmowego A. Ma ona temperaturę 8400 K i jest 18 razy jaśniejsza niż Słońce. Ma masę 1,9 razy większą od Słońca, promień dwukrotnie większy i powstała około pół miliarda lat temu. Nie zaobserwowano wokół niej dysku pyłowego, ale wyróżnia ją duża prędkość obrotu, 222 km/s na równiku, co odpowiada pełnemu obrotowi w ciągu pół doby. Znajduje się bardzo blisko równika niebieskiego; poruszając się na południe przekroczyła równik w lutym 1883 roku.
Gwiazda ma towarzyszkę o małej masie, czerwonego karła należącego do typu widmowego M4–M7. Masa tej gwiazdy to około 0,17 .

</doc>
<doc id="1796900" url="https://pl.wikipedia.org/wiki?curid=1796900" title="Heze">
Heze



</doc>
<doc id="1796902" url="https://pl.wikipedia.org/wiki?curid=1796902" title="Behawioryzm (literatura)">
Behawioryzm (literatura)

Behawioryzm – termin literaturoznawczy, przeszczepiony na grunt nauk literackich z nauk psychologicznych. Stosowany jest na określenie rodzaju techniki narracyjnej lub tendencji literackiej, występującej w danym utworze.
Historia.
Behawioryzm ukształtował się w literaturze Stanów Zjednoczonych, niedługo po zakończeniu I wojny światowej, jako reakcja na uprawianą licznie we wcześniejszych latach prozę opartą na analizie psychologicznej i jako przeciwieństwo prozy tworzonej na zasadzie monologu wewnętrznego i strumienia świadomości. Utwory o tendencji behawiorystycznej tworzyli w okresie międzywojennym m.in. Ernest Hemingway ("In Our Time") oraz John Steinbeck ("Myszy i ludzie"). W prozie europejskiej behawioryzm spopularyzował się w połowie lat 40., w związku ze wzrostem zainteresowania prozą amerykańską.
Behawioryzm w literaturze polskiej.
W Polsce tendencje behawiorystyczne w prozie pojawiły się po 1945 roku. Stanowiły one początkowo reakcję na prozę psychologiczną, wynikały również z doświadczenia II wojny światowej, postrzeganego jako doświadczenie, które wymaga specyficznego i innego niż dotychczasowe ujęcia w literaturze. Tendencje behawiorystyczne reprezentowały ówcześnie m.in. "Medaliony" Zofii Nałkowskiej, opowiadania Tadeusza Borowskiego i "Buty" Jana Józefa Szczepańskiego. Recepcja behawioryzmu w Polsce zatrzymała się w okresie 1949–1950, ze względu na narzuconą przez państwo konwencję socrealizmu. Ta tendencja literacka zyskała popularność po 1954, kiedy to polityka kulturalna państwa stała się mniej rygorystycznie przestrzegana. Początkowo behawioryzm stosowany był jako sprzeciw wobec socrealizmu, popularności zyskiwała mu także fala przekładów z literatury amerykańskiej i wzmożone zainteresowanie krytyki. Powstały wtedy m.in. opowiadania Marka Hłaski, "Ciężar" Tadeusza Różewicza oraz "Benek kwiaciarz" Marka Nowakowskiego. Behawioryzm jako ostro zarysowana tendencja zaczął zanikać w literaturze polskiej w połowie lat 60. Od tego momentu stawał się jedną ze strategii pisarskich, stosowanych w połączeniu z innymi typami narracji.

</doc>
<doc id="1796903" url="https://pl.wikipedia.org/wiki?curid=1796903" title="Ihor Dworecki">
Ihor Dworecki

Ihor Wołodymyrowycz Dworecki (ukr. Ігор Володимирович Дворецький, ur. 22 lutego 1963 w Jelizowie, w obwodzie kamczackim) – ukraiński biznesmen pochodzenia żydowskiego, działacz sportowy, właściciel klubu piłkarskiego Metałurh Zaporoże.
Życiorys.
W 1985 ukończył Dnieprodzierżyński Industrialny Instytut. Od 1991 zajmuje kierownicze stanowiska w bankach komercyjnych w Kołomyi i Zaporożu. W 1999 został wprowadzony do Rady Nadzorczej OAT "Zaporiżstal", a w kwietniu 2000 został wybrany Członkiem Rady Nadzorczej, w której pracuje do dziś. Również wybrany Członkiem Rady Nadzorczej w Banku Komercyjnym "Industrialbank". Pracuje w Radzie Żydowskiej Konfederacji Ukrainy.
Jako działacz sportowy zaangażował się w pracę w klubie Metałurh Zaporoże, faktycznie jest jego właścicielem.
W 2008 nagrodzony Orderem "Za zasługi" III stopnia.
Żonaty, wychowuje córkę.

</doc>
<doc id="1796905" url="https://pl.wikipedia.org/wiki?curid=1796905" title="Góry Monadhliath">
Góry Monadhliath

Góry Monadhliath - pasmo w Grampianach Centralnych, w Szkocji. Pasmo to graniczy z Wzgórzami Loch Laggan i Wzgórzami Ben Alder na południu oraz z pasmem Cairngorm na wschodzie. Najwyższym szczytem jest Càrn Dearg, który osiąga wysokość 945 m.
Najważniejsze szczyty:

</doc>
<doc id="1796908" url="https://pl.wikipedia.org/wiki?curid=1796908" title="Hölloch">
Hölloch

Hölloch – jaskinia krasowa, druga pod względem długości w Europie (po ukraińskiej Jaskini Optymistycznej) i jedna z najdłuższych na świecie. Znajduje się w Alpach Glarneńskich w Szwajcarii, w dolinie rzeki Muota. Łączna długość korytarzy jaskini wynosi ok. 200 km. Posiada wielopoziomową sieć korytarzy i wielkie komory, np. "Schwarzer Dom" (dł. 106 m, szer. 66 m, wys. 75 m).

</doc>
<doc id="1796914" url="https://pl.wikipedia.org/wiki?curid=1796914" title="Dziurawa Przełęcz (Tatry Wysokie)">
Dziurawa Przełęcz (Tatry Wysokie)

Dziurawa Przełęcz (słow. "Kahulská štrbina", niem. "Nördliche Končystascharte", węg. "Északi Koncsisztacsorba") – przełęcz położona na wysokości 2415 m n.p.m. znajdująca się w Grani Kończystej w słowackiej części Tatr Wysokich. Oddziela ona masyw Małej Kończystej od Pośredniej Kończystej (dokładnie od Dziurawej Turniczki). Na jej siodło nie prowadzą żadne znakowane szlaki turystyczne, dla taterników stanowi jeden z łatwiejszych dostępów do Grani Kończystej, choć jedynie od strony Doliny Złomisk.
Historia.
Pierwsze wejścia turystyczne:

</doc>
<doc id="1796916" url="https://pl.wikipedia.org/wiki?curid=1796916" title="Petr Brandl">
Petr Brandl

Petr Jan Brandl (niem. Peter Johann Brandl; ur. 1668 w Pradze, tam ochrzczony 24 października tego roku, zm. 24 września 1735 w Kutnej Horze) – czeski malarz późnobarokowy i rysownik, nazywany „czeskim Rubensem”.
Życiorys.
Był szóstym dzieckiem krawca i szynkarza Michaela Brandla, prawdopodobnie z pochodzenia Niemca, oraz Alžběty Hrbkovej, wywodzącej się z czeskiej rodziny chłopskiej z Přestanic na południu Czech. Pobierał nauki w gimnazjum jezuickim na Malej Stranie. Wpływ na rozbudzenie zainteresowań artystycznych u chłopca miał najprawdopodobniej wuj – złotnik Marcus Hrbk. W l. 1683–89, po ukończeniu gimnazjum, Brandl kształcił się u nadwornego malarza i inspektora cesarskiej galerii malarstwa, Christiana Schrödera, który umożliwił mu również studiowania dzieł włoskich i niderlandzkich mistrzów w galerii obrazów na Hradczanach.
Pierwszy samodzielny obraz namalował dla kościoła św. Bartłomieja w Kolinie, nie będąc jeszcze mistrzem, co wywołało oburzenie członków praskiego cechu malarzy, załagodzone po uznaniu przez cech lat terminowania u Schrödera. Od tej pory Brandl podpisywał już obrazy swoim nazwiskiem. W 1693 Brandl ożenił się z Heleną Klosse, wówczas dwudziestotrzyletnią, najstarszą córką nieżyjącego już wtedy malarza Jana Bartoloměja Klossego. Małżonkowie doczekali się troje dzieci, dwóch synów i córki.
18 marca 1694 Brandl został członkiem cechu malarzy św. Łukasza na Starym Mieście w Pradze. Miał coraz większą renomę oraz coraz liczniejsze grono bogatych zleceniodawców, co zapewniało mu duże dochody, malarz nigdy nie zrezygnował z hulaszczego trybu życia, tytoniu i alkoholu, co powodowało szybkie roztrwonienie pieniędzy. Z tego też powodu rozpadło się jego małżeństwo – malarz już po kilku latach porzucił żonę i dwójkę dzieci (trzecie – chłopiec -zmarło w dzieciństwie przed rozstaniem małżonków), w znacznym stopniu unikając obowiązku alimentacyjnego względem nich do końca życia. Podobnie nie płacił obowiązkowych składek dla swojego macierzystego cechu.
Popadając w długi i konflikty z prawem Brandl trafił po raz pierwszy do więzienia w Hradcu Králové jesienią 1728. Po opuszczeniu go nie był jednak w stanie spłacić swoich wierzycieli, w związku z czym ponownie został uwięziony. Dopiero w sierpniu 1731 pomógł mu opat cysterski z Krzeszowa Innozenz Fritsch, który poręczył za artystę oraz spłacił jego długi częścią honorarium za namalowanie obrazu do ołtarza głównego dla nowo budowanego kościoła swojego opactwa. Pozwoliło to Brandlowi na wyjście z więzienia, ale nie zmieniło jego trybu życia. W Krzeszowie malarz przebywał do 26 października 1732, pozostawiając po sobie co najmniej pięć dzieł.
Po opuszczeniu Śląska Brandl udał się do Kuksu, gdzie w pobliskim Novym Lesie ozdobił jedną ze skał przedstawieniem Ucieczki do Egiptu, które jednak nie zachowało się do naszych czasów. Ostatnie lata życia spędził w Kutnej Horze, szukając tam odpoczynku i wytchnienia od wierzycieli. Podupadł jednak na zdrowiu i żył w biedzie. Zmarł, co było znamienne dla jego trybu życia, w gospodzie – była to gospoda "U Černeho konička" w Kutnej Horze. Mieszkańcy Kutnej Hory, mając świadomość jego wielkości jako malarza, wyprawili mu wielki, uroczysty pogrzeb.
Twórczość.
Inspiracje. Cechy stylu.
Szczególny wpływ na jego twórczość wywarła twórczość takich malarzy, jak:
Elementy te, w połączeniu z talentem artysty, stworzyły harmonijny i oryginalny styl jego obrazów. Dzieła Brandla charakteryzują się silnym, dopracowanym do perfekcji światłocieniem, dynamizmem kompozycji oraz liryzmem i malarskim wyrafinowaniem.
Zakres prac. Współpraca z innymi artystami.
Brandl specjalizował się w malowaniu obrazów olejnych na płótnie, przy czym były to zarówno monumentalne malowidła religijne do ołtarzy głównych i bocznych w kościołach, jak i niewielkie, wręcz kameralne scenki rodzajowe. Ważnym elementem jego działalności twórczej były portrety, które tworzą zbiór przedstawień różnych rodzajów osobowości i typów fizjonomii. Brandl był także rysownikiem, autorem wielu projektów grafik dla profesjonalnych miedziorytników, takich jak: B. von Westerhout, A. Birckhardt, G. Heüss, J.S. Klauber, M. Rentz. Współpracował także z wybitnymi praskimi rzeźbiarzami barokowymi: Ferdinandem Maximilianem Brokoffem oraz Matthiasem Bernardem Braunem (dla którego Brandl sporządził w 1710 rysunkowy projekt do słynnej rzeźby św. Ludgardy, która stanęła następnie na praskim Moście Karola).
Zleceniodawcy.
Głównymi zleceniodawcami Brandla byli duchowni i hierarchowie Kościoła katolickiego, głównie opaci klasztorów, ale także prascy arcybiskupi i czeskie duchowieństwo diecezjalne niższego rzędu. Artysta pracował także dla licznych świeckich odbiorców, takich jak Sternbergowie (w 1697 został ich nadwornym malarzem) czy Czerninowie. Jego dzieła znajdują się w licznych czeskich miastach i miasteczkach, takich jak Chýše, Manětín, Chabařovice, Litoměřice, Lnáře, Praga, Zbraslav, Hradec Králové, Nová Paka, Kutná Hora, Smiřice, Sedlec koło Kutnej Hory, Kuks, a także w Polsce, m.in. w Krzeszowie, Chełmsku Śląskim i Skałce.
Znaczenie.
Brandl był najwybitniejszą osobowością artystyczną dojrzałego baroku w Czechach. Wywarł wielki wpływ na czeskie malarstwo późnego baroku i rokoka, zyskując miano ,czeskiego Rubensa”. Wśród malarzy inspirujących się twórczością Brandla byli m.in.: Wacław Wawrzyniec Reiner, Johann Franz Hoffmann i Christian Philipp Bentum.
Dzieła.
Do najlepszych prac Brandla zaliczają się:
Najważniejsze obrazy Petra Brandla na terenie obecnej Polski to:
Wymienione wyżej obrazy z terenu Polski powstały w l. 1731–32 z wyjątkiem obrazu ze Skałki, datowanego na l. 1717–20

</doc>
<doc id="1796917" url="https://pl.wikipedia.org/wiki?curid=1796917" title="Cyfrowa lustrzanka pełnoklatkowa">
Cyfrowa lustrzanka pełnoklatkowa

Cyfrowa lustrzanka pełnoklatkowa, aparat full-frame (w skrócie FF), full-frame DSLR (FFDSLR, ) – lustrzanka cyfrowa wyposażona w matrycę światłoczułą ekwiwalentną do rozmiaru klatki 35 mm, czyli o rozmiarze 36×24 mm. Aparat "full-frame" jest cyfrowym odpowiednikiem klasycznej małoobrazkowej lustrzanki jednoobiektywowej. Rozmiar matrycy jest główną cechą odróżniającą aparaty tego typu od wprowadzonych wcześniej lustrzanek cyfrowych z matrycą APS-H, APS-C, 4/3 lub mniejszą.
Z uwagi na wysoki koszt produkcji, jak również często zwiększone rozmiary, masę i zaawansowanie technologiczne samego aparatu, matryce full-frame są montowane w kosztownych aparatach profesjonalnych takich jak Canon EOS 5D czy Nikon D3.
Historia.
Aparaty pełnoklatkowe były kontynuacją i naturalnym krokiem w ewolucji fotografii cyfrowej, powstały one w wyniku dążenia do osiągania coraz lepszej jakości wykonywanych zdjęć. Pierwszą w historii pełnoklatkową lustrzanką cyfrową był zapowiedziany w roku 2000, a wyprodukowany w 2002 aparat Contax N Digital, który oferował 6-megapikselową matrycę marki Philips. Był to model oparty na korpusie klasycznej wersji aparatu Contax N – pierwszej w ofercie Contaxa wyposażonej w autofocus. W roku 2000 Pentax również obwieścił plany produkcji pełnoklatkowego aparatu MZ-D, jednak model ten utknął w fazie prototypu, nigdy nie trafiając do masowej produkcji. Wkrótce po nim, w 2002 r. na rynek trafił sztandarowy model japońskiego producenta Canon EOS-1Ds z pełnoklatkową matrycą CMOS o rozdzielczości 11,4 megapikseli. W roku 2011 szwedzka firma Hasselblad zaprezentowała profesjonalny model lustrzanki średnioformatowej z matrycą 50 megapikseli. Cena takiego aparatu to około 40 000 euro.
Poniżej zaprezentowano niektóre z debiutów aparatów pełnoklatkowych:
Wady i zalety cyfrowych aparatów full-frame.
Pierwszą zaletą, będącą wynikiem (przeważnie) większego niż w aparatach niepełnoklatkowych rozmiaru pojedynczego piksela, jest wyższa jakość zdjęć – doskonałe odwzorowanie barw, duża rozpiętość tonalna fotografii, niższy szum matrycy. Kolejne to łatwość osiągania małej głębi ostrości, efektu pożądanego w niektórych typach fotografii, np. portretach, oraz jaśniejszy i większy wizjer – pochodna zastosowania większego pryzmatu.
Do wad należy zaliczyć, iż większa matryca podkreśla te wady optyczne, które nasilają się wraz ze zbliżaniem do brzegu kadru: winietowanie, komę, spadek ostrości. Wady te występują w mniejszym nasileniu przy zastosowaniu aparatu posiadającego mniejszy sensor (zob. mnożnik ogniskowej). Zwiększony kąt widzenia można uznać za wadę przy stosowaniu teleobiektywów: dla osiągnięcia tego samego powiększenia co przy aparatach z mniejszą matrycą, konieczne jest zastosowanie obiektywu o dłuższej ogniskowej. Aparaty pełnoklatkowe z uwagi na trudność osiągania dużej głębi ostrości, niezbyt dobrze nadają się do stosowania w makrofotografii. Wady pochodne matrycy pełnoklatkowej to waga, rozmiar oraz cena korpusu.
Większy sensor pozwala jednak na zastosowanie większej rozdzielczości – obecne sensory osiągnęły już praktycznie dolny limit rozmiaru piksela (odległość środków pikseli jest zbliżona do długości fali świetlnej) – zatem jedyny rzeczywisty wzrost zdolności rozdzielczej aparatu można uzyskać zwiększając rozmiar matrycy światłoczułej.

</doc>
<doc id="1796918" url="https://pl.wikipedia.org/wiki?curid=1796918" title="Andrij Stecenko">
Andrij Stecenko

Andrij Wiktorowycz Stecenko (ukr. Андрій Вікторович Стеценко, ur. 8 kwietnia 1966) – ukraiński biznesmen, działacz sportowy, prezes klubu piłkarskiego Dnipro Dniepropetrowsk.
Życiorys.
Jako działacz sportowy w 1996 zaangażował się w pracę w klubie Dnipro Dniepropetrowsk, w którym został wybrany dyrektorem generalnym (prezesem).

</doc>
<doc id="1796919" url="https://pl.wikipedia.org/wiki?curid=1796919" title="Wzgórza Loch Laggan">
Wzgórza Loch Laggan

Wzgórza Loch Laggan - pasmo w Grampianach Centralnych, w Szkocji. Pasmo to graniczy z Pasmem Ben Nevis i Wzgórzami Loch Treig na południu, Wzgórzami Ben Alder na wschodzie oraz z Górami Monadhliath na północy. Najwyższym szczytem jest Creag Meagaidh, który osiąga wysokość 1130 m.
Najważniejsze szczyty:

</doc>
<doc id="1796926" url="https://pl.wikipedia.org/wiki?curid=1796926" title="Jurij Kindzerski">
Jurij Kindzerski

Jurij Iwanowycz Kindzerski (ukr. Юрій Іванович Кіндзерський, ur. 26 sierpnia 1968 w Dobromilu) – ukraiński biznesmen i działacz sportowy, właściciel i prezes klubu piłkarskiego FK Lwów.
Życiorys.
W 1989 ukończył studia w Kijowskim Handlowo-Ekonomicznym Instytucie. W 1992 wybrany na stanowisko dyrektora Państwowo-Komunalnego Przedsiębiorstwa "RMT". W 1994 objął stanowisko Przewodniczącego ZAT "RMT", w którym pracował do 1998. W 2001 zaangażował się w pracę w branży ubezpieczenia. W 2001 ukończył drugie studia w Narodowej Akademii Prawa Ukrainy im. Jarosława Mudrego. Od stycznia 2006 Przewodniczący Zarządu ZAT "Ukraińska Kompania Ubezpieczeń "Kniaża"
Jako działacz sportowy zaangażował się w pracę w FK Lwów. W maju 2006 został wybrany jego honorowym prezesem. 
Żonaty, wychowuje syna i córkę.

</doc>
<doc id="1796928" url="https://pl.wikipedia.org/wiki?curid=1796928" title="(9917) Keynes">
(9917) Keynes

(9917) Keynes – planetoida z pasa głównego asteroid okrążająca Słońce w ciągu 3 lat i 237 dni w średniej odległości 2,37 j.a. Została odkryta 26 czerwca 1979 roku w obserwatorium "Cerro El Roble Astronomical Station" w Santiago przez Carlosa Torresa. Nazwa planetoidy pochodzi od "John Maynarada Keynesa" (1883-1946), brytyjskiego ekonomisty. Przed jej nadaniem planetoida nosiła oznaczenie tymczasowe (9917) 1979 MK.

</doc>
<doc id="1796929" url="https://pl.wikipedia.org/wiki?curid=1796929" title="Come into a Decade (10th Anniversary)">
Come into a Decade (10th Anniversary)

Come into a Decade (10th Anniversary) – drugi album piosenkarki Gali Rizzatto, który został wydany w 1998 roku. Płyta zawiera zremixowane utwory z debiutanckiego albumu Come into My Life.

</doc>
<doc id="1796930" url="https://pl.wikipedia.org/wiki?curid=1796930" title="Wzgórza Ben Alder">
Wzgórza Ben Alder

Wzgórza Ben Alder - pasmo w Grampianach Centralnych, w Szkocji. Pasmo to graniczy z Wzgórzami Loch Laggan i Wzgórzami Loch Treig na zachodzie, z Górami Monadhliath na północy, pasmem Cairngorm na północnym wschodzie, pasmem Atholl i East Drumochter na wschodzie oraz z West Drumochter na południowym wschodzie. Najwyższym szczytem jest Ben Alder, który osiąga wysokość 1148 m.
Najważniejsze szczyty:

</doc>
<doc id="1796932" url="https://pl.wikipedia.org/wiki?curid=1796932" title="Międzynarodowe Triennale Rzeźby w Poznaniu">
Międzynarodowe Triennale Rzeźby w Poznaniu

Międzynarodowe Triennale Rzeźby w Poznaniu (początkowo było to biennale) – największa i najważniejsza cykliczna wystawa rzeźby współczesnej w Polsce i jeden z ważniejszych przeglądów światowych tendencji i poszukiwań rzeźbiarskich w Europie. 
Odbywa się w Poznaniu, na terenie Zamku Cesarskiego, który stanowi znaczące centrum sztuki współczesnej. Impreza wywodzi się z ponad 30-letniej tradycji prezentacji rzeźby współczesnej w Poznaniu. Kuratorem generalnym pozostaje Robert Sobociński – rzeźbiarz, autor wielu rzeźb plenerowych i pomników.
W ramach triennale prezentowane były rzeźby takich artystów jak m.in.: Marino Di Teana, François Weil, Eugène Dodeigne, Ludwika Ogorzelec, Magdalena Abakanowicz, Kira Hanusch, Jean-Robert Ipousteguy, Roman Kosmala, Jan de Weryha-Wysoczański.
Kalendarium.
Wystawa odbywała się w następujących latach:

</doc>
<doc id="1796933" url="https://pl.wikipedia.org/wiki?curid=1796933" title="Rap-A-Lot">
Rap-A-Lot



</doc>
<doc id="1796935" url="https://pl.wikipedia.org/wiki?curid=1796935" title="Lucjusz Woluzjusz Saturninus (konsul w 12 p.n.e.)">
Lucjusz Woluzjusz Saturninus (konsul w 12 p.n.e.)



</doc>
<doc id="1796936" url="https://pl.wikipedia.org/wiki?curid=1796936" title="Uchylny ekran">
Uchylny ekran

W cyfrowym aparacie fotograficznym lub kamerze uchylny ekran to funkcja pozwalająca na zamianę położenia wyświetlacza LCD w stosunku do korpusu.
Uproszczona wersja zwykle umożliwia odchylenie ekranu o 90° do góry i 45° w dół (ang. "Tilting screen"), a niektóre rozwiązania umożliwiają odchylenie o 180° i obracanie ekranu wokół własnej osi ("obrotowy ekran" ang. "Vari-Angle", "Swivel LCD", "Articulating screen") jeszcze bardziej zwiększając funkcjonalność. Uchylny ekran jest szczególnie użyteczny przy filmowaniu lub fotografowaniu dzieci (nie trzeba klękać czy kucać by uniknąć zaburzenia perspektywy występującego przy fotografowaniu z góry), w tłumie ponad głowami, nisko np. tuż przy ziemi, z żabiej lub ptasiej perspektywy, w miejscach trudno dostępnych i w małych pomieszczeniach. 
W uchylny ekran wyposażona jest większość kamer cyfrowych i niektóre cyfrowe aparaty fotograficzne. 
Alternatywę dla uchylnego ekranu stanowi obrotowy obiektyw (ang. "Swivel lens").

</doc>
<doc id="1796937" url="https://pl.wikipedia.org/wiki?curid=1796937" title="Olivia Rogowska">
Olivia Rogowska

Olivia Rogowska (ur. 7 czerwca 1991 w Melbourne) – australijska tenisistka pochodzenia polskiego.
Kariera tenisowa.
W swojej karierze zwyciężyła w szesnastu singlowych i osiemnastu deblowych turniejach rangi ITF. Najwyżej w rankingu WTA Tour w singlu sklasyfikowana była na 102. miejscu (11 sierpnia 2014) i w deblu na 86. miejscu (4 sierpnia 2014).

</doc>
<doc id="1796941" url="https://pl.wikipedia.org/wiki?curid=1796941" title="Manolis Piławow">
Manolis Piławow

Manolis Wasylowycz Piławow (ukr. Маноліс Васильович Пілавов, ur. 23 marca 1964 w Tetri Ckaro) – separatysta i polityk nieuznawanej Ługańskiej Republiki Ludowej, od 2014 roku w ramach ŁRL szef administracji miasta Ługańska. Jest prezesem klubu piłkarskiego Zoria Ługańsk i prezesem Związku Piłki Nożnej w Ługańsku.
Od 2015 roku jest poszukiwany przez Służbę Bezpieczeństwa Ukrainy.
Życiorys.
W 1981 roku ukończył Wyższą Szkołę Budowlaną w Woroszyłowgradzie. Następnie uzyskał dyplom z budownictwa rolniczego w Instytucie Rolniczym w Ługańsku. Następnie służył w Armii Radzieckiej. Od października 1990 roku był prezesem spółdzielni mieszkaniowej w dzielnicy żowtniewskiej, a w 1998 roku został zastępcą kierownika wydziału mieszkalnictwa Miejskiego Komitetu Wykonawczego w Ługańsku. W 2001 roku ukończył wydział administracji publicznej na Wschodnioukraińskim Uniwersytecie Narodowym. Od czerwca 2002 roku był dyrektorem generalnym Regionalnego Przedsiębiorstwa Komunalnego Luhanskvoda.
W 2009 roku został prezesem Związku Piłki Nożnej w Ługańsku. Po przekazaniu przez Marynę Bukajewą praw na klub Zoria Ługańsk miejskim władzom, we wrześniu tego samego roku został wybrany jego prezesem.
Działalność polityczna.
W 1998 roku został pierwszym zastępca przewodniczącego Rady Miasta Ługańsk. W kwietniu 2002 roku został powołany na zastępcę burmistrza Ługańska ds. działalności organów wykonawczych. W lutym 2004 roku został wiceprzewodniczący Kamennobrodskiej Rady Rejonowej w Ługańsku. W kwietniu 2006 roku mianowano go pierwszym zastępcą burmistrza Ługańska. Dołączył do Partii Regionów. W wyborach samorządowych w 2010 roku został wybrany radnym Ługańska.
W 2014 roku wspierał powstanie prorosyjskiej, separatystycznej Ługańskiej Republiki Ludowej. W sierpniu tego samego roku, po zatrzymaniu Serhija Krawczenki przez żołnierzy ukraińskich (w trakcie podjętej przez niego próby ucieczki z obwodu ługańskiego) przejął obowiązki burmistrza. 2 grudnia tego samego roku przewodniczący nieuznawanej Ługańskiej Republiki Ludowej Igor Płotnicki mianował szefem administracji miasta Ługańsk.
Od 2015 roku, na podstawie art. 258 Kodeksu karnego Ukrainy jest poszukiwany przez Służbę Bezpieczeństwa jako aktywny członek nielegalnej formacji zbrojnej. W lipcu 2018 roku Prokuratura Generalna złożyła do sądu wniosek o przeprowadzenie wobec Piławowa dochodzenia, zarzucając mu współudział w naruszaniu integralności terytorialnej Ukrainy, zdradę oraz nielegalne zajęcie budynków administracji państwowych i publicznych.
Życie prywatne.
Jest żonaty, para ma dwóch synów.

</doc>
<doc id="1796943" url="https://pl.wikipedia.org/wiki?curid=1796943" title="Kościół Matki Boskiej Ostrobramskiej we Lwowie">
Kościół Matki Boskiej Ostrobramskiej we Lwowie

Kościół Matki Boskiej Ostrobramskiej we Lwowie (obecnie "cerkiew pw. Świętej Pokrowy (Opieki Matki Boskiej)") – jest położony przy ul. Łyczakowskiej 175 w dzielnicy Łyczaków.
Historia.
Kościół Matki Boskiej Ostrobramskiej został wzniesiony jako kościół wotywny ufundowany przez społeczeństwo Lwowa w podzięce Matce Boskiej za opiekę nad Lwowem w czasie walk o miasto w latach 1918 – 1920. Świątynię postanowiono zlokalizować na Górnym Łyczakowie, w miejscu, gdzie eksplodował pierwszy pocisk wystrzelony przez Armię Czerwoną w stronę Lwowa. Inicjatorem wzniesienia świątyni był ks. arcybiskup dr Bolesław Twardowski. Jego zabiegi w tym względzie poparł ówczesny prezydent Lwowa Józef Neuman oraz rada miejska, która ofiarowała pod budowę kościoła grunt przy ul. Łyczakowskiej oraz przeznaczyła na cele budowy subwencję w kwocie 250.000 zł. Arcybiskup Twardowski powołał do życia Komitet budowy kościoła, którego kierownictwo objął prof. Politechniki Lwowskiej Otto Nadolski – jako komisarz rządowy m. Lwowa podpisał on akt darowizny gruntu na rzecz kościoła.
5 sierpnia 1931 roku rozpoczęto wykopy pod fundamenty, a 7 października tego samego roku, w dniu Matki Boskiej Różańcowej, arcybiskup Twardowski dokonał poświęcenia kamienia węgielnego.
Kościół zaprojektował Tadeusz Obmiński. Po jego śmierci w 1932 roku kierownictwo architektoniczne objął inż. Wawrzyniec Dajczak, kierownikiem budowy natomiast został inż. Stefan Neuhoff.
7 października 1934 roku arcybiskup Twardowski konsekrował kościół. Opiekę nad kościołem powierzono księżom salezjanom.
Po drugiej wojnie światowej kościół został zamknięty i zamieniony na magazyn książek.
W 1992 roku nieczynna świątynia została przekazana Kościołowi greckokatolickiemu i otrzymała nowe wezwanie Покрови Пресвятої Богородиці (Opieki Matki Bożej).
Architektura.
Kościół został wzniesiony na stoku tarasowego wzgórza w formie starochrześcijańskiej bazyliki z wolno stojącą z lewej strony dzwonnicą o wysokości 60 m ponad posadzkę kościoła, zbudowaną na planie kwadratu, zwieńczoną u szczytu delikatną gloriettą. Wieża wybudowana została ze zbrojonego betonu i żelaza. W 1936 roku zakupiono dzwony w firmie Odlewnia dzwonów Karol Schwabe. Największy o wadze 3100kg otrzymał nazwę „Bolesław” na cześć arcybiskupa Bolesława Twardowskiego. Na dzwonie umieszczono napis: "„J. Eksc. Ks. Arcybiskupowi Metropolicie lwowskiemu, Dr. Bolesławowi Twardowskiemu, Asystentowi Tronu Papieskiego i hrabiemu rzymskiemu z okazji złotych godów kapłańskich jako Fundatorowi Kościoła Matki Boskiej Ostrobramskiej na górnym Łyczakowie ofiaruje duchowieństwo i wierni archidiecezji"". Drugi dzwon o wadze 1900kg, napisem „Matki Boskiej Nieustającej Pomocy”. 19 września 1936 roku dzwony uroczyście konsekrował biskup Franciszek Lisowski.
Na taras przed świątynią prowadzą z niżej położonego placu podwójne, dwuramienne schody, wykonane z kamienia i okolone kamienną balustradą. Front tarasu pomiędzy schodami wieńczy również balustrada, zbudowana z gładko ociosanych bloków kamiennych, podobnie jak i właściwy cokół kościoła. Kamień, jakiego użyto do budowy, pochodził z okolic Tarnopola i pobliskich Borek Wielkich. We frontonie głównego portalu świątyni, w jego części środkowej, na wysokości drugiej kondygnacji, wbudowana została otwarta kaplica, obramowana kamiennymi kolumnami. W kaplicy umieszczono obraz Matki Boskiej Ostrobramskiej, wykonany przez T. J. Pieczonkę z Krakowa.
W 1938, podczas obchodów obrony Lwowa z 1918, na obrazie Matki Boskiej Ostrobramskiej umieszczono trzy ryngrafy (zaprojektowane przez Rudolfa Mękickiego, a wykonane w srebrze, częściowo złocone przez Kazimierza Wojtycha):
Kościół wybudowany został jako jednonawowy. Jego wnętrze stanowi nawa główna o długości 45 m, wysokości ponad 20 m i szerokości 13 m. Po jej obu stronach występują nieznaczne filary ku środkowi kościoła i wytwarzają wnęki, w głębi których stały ołtarze boczne i konfesjonały. Nad wnękami umieszczono smukłe, żelazne okna, wypełnione szkłem o pastelowych kolorach.
Nawa pokryta jest płaskim plafonem z prostokątnymi belkami. Łuk tęczowy oddziela nawę główną od prezbiterium we formie konchy. Po lewej stronie prezbiterium położona jest zakrystia a po przeciwległej kaplica boczna Serca Jezusowego.
Ołtarz główny przed wojną miał charakter prowizoryczny i poświęcony był Matce Boskiej Ostrobramskiej.
Po lewej stronie prezbiterium tuż obok wejścia do zakrystii umieszczoną została pamiątkowa tablica ku czci inicjatora i fundatora świątyni, arcybiskupa Twardowskiego, według projektu inż. arch. Wawrzyńca Dajczaka, w wykonaniu firmy Tyrowicza.
Kościół Matki Boskiej Ostrobramskiej może pomieścić w swym wnętrzu do 2200 osób. Pod względem objętości należy do największych kościołów lwowskich.

</doc>
<doc id="1796947" url="https://pl.wikipedia.org/wiki?curid=1796947" title="Herb gminy Stary Lubotyń">
Herb gminy Stary Lubotyń

Herb gminy Stary Lubotyń przedstawia w polu zielonym dwa krzyże procesyjne; prawy zakończony słońcem, lewy księżycem rogami w prawo i w górę, złote. Po ich prawej stronie dwa kłosy zboża w pas, złote, zaś po lewej – takaż ostroga gwiazdką w górę.
Symbolika.
Elementy herbu przypominają o przynależności wsi gminy do różnych właścicieli w przeszłości. Dwa krzyże procesyjne symbolizują kanoników regularnych z Czerwieńska, będących w posiadaniu Koskowa, Rząśnika, Starego Lubotynia i Starego Turobina. Kłosy oznaczają wioski włościańskie (Klimonty i Stare Rogowo), a także obecny, rolniczy charakter gminy. Ostroga odnosi się do szlacheckich posiadaczy ziemskich, którzy dzierżyli wioski Budziszki, Chmielewo, Gawki, Gniazdowo, Gumowo, Kosewo, Podbiele, Rabędy, Sulęcin Szlachecki, Świerże, Żochowo i Żyłowo.
Historia herbu.
Ponieważ na terenie gminy Stary Lubotyń pojedynczy ród szlachecki nigdy nie osiągnął większego znaczenia niż inne, nie wykorzystano w projekcie elementów żadnego herbu szlacheckiego. Zdecydowano się zatem oddać w herbie dawną, złożoną strukturę własnościową na terenie dzisiejszej gminy. Herb został przyjęty dnia 6 sierpnia 2009. Zaprojektował go Andrzej Podrez.

</doc>
<doc id="1796957" url="https://pl.wikipedia.org/wiki?curid=1796957" title="Shin’ya Aoki">
Shin’ya Aoki

 – japoński grapler, zawodnik mieszanych sztuk walki (MMA). Były mistrz Shooto w wadze średniej, DREAM w wadze lekkiej oraz ONE Championship w wadze lekkiej.
Kariera sportowa.
Aoki specjalizuje się w grapplingu. Zaczynał od judo (czarny pas), później startował również z sukcesami w turniejach sambo i BJJ (czarny pas). Techniki chwytów efektywnie wykorzystuje też w MMA – większość ze swoich zwycięstw osiągnął przez poddanie rywali. 
W MMA zadebiutował w 2003 roku. Przez pierwsze lata walczył w DEEP oraz Shooto wygrywając m.in. z mającym polskie korzenie Keithem Wiśniewskim oraz przegrywając z Hayato Sakuraiem. 17 lutego 2006 roku zdobył mistrzostwo organizacji Shooto w wadze średniej. Jeszcze w tym samym roku związał się z czołową japońską organizacją PRIDE Fighting Championships tocząc dla niej do 2007 roku cztery zwycięskie pojedynki m.in. z Joachimem Hansenem. 31 grudnia 2007 na pożegnalnej gali Yarennoka! pokonał na punkty medalistę olimpijskiego z Sydney w judo Junga Bu-kyunga. W lipcu 2008 roku walczył ponownie z Hansenem w finale turnieju DREAM Lightweight Grand Prix o mistrzostwo DREAM w wadze lekkiej. Został niespodziewanie znokautowany w pierwszej rundzie walki. Porażkę powetował sobie 31 grudnia 2008 roku, pokonując przez poddanie Eddiego Alvareza w walce o pas WAMMA w wadze lekkiej. 
6 października 2009 roku stoczył w Jokohamie rewanżową walkę z Hansenem. Pokonał go, zakładając mu dźwignię na staw łokciowy na 4 sekundy przed końcem walki. Tym samym odebrał Norwegowi pas mistrza DREAM w wadze lekkiej. 
17 kwietnia 2010 roku walczył w Nashville o mistrzostwo Strikeforce w wadze lekkiej. Przegrał z dzierżącym tytuł Gilbertem Melendezem przez jednogłośną decyzję sędziów (wszyscy punktowali 45-50) po 5-rundowym pojedynku. Następnie Aoki wygrał 7 walk z rzędu, m.in. dwukrotnie broniąc w Saitamie mistrzostwa DREAM − 10 lipca poddał Tatsuyę Kawajiriego, a 31 grudnia 2011 Satoru Kitaokę.
W kwietniu 2012 roku zadebiutował w organizacji Bellator Fighting Championships, gdy na gali Bellator 66 zmierzył się z Eddiem Alvarezem. Amerykanin zrewanżował mu się za porażkę sprzed 4 lat, wygrywając przez TKO w 1. rundzie.
W 2012 roku związał się z nowo powstałą azjatycką organizacją ONE Championship. Zadebiutował w niej 6 października tego samego roku na gali ONE FC - Rise of Kings poddając swojego rywala Francuza Arnauda Leponta w ciągu niecałej półtorej minuty, a w 2013 roku zdobył pas tejże organizacji odbierając go rodakowi Kotetsu Boku.
29 grudnia 2015 zadebiutował w nowo powstałej organizacji RIZIN Fighting Federation założonej przez byłych właścicieli PRIDE FC Nobuyukiego Sakakibarę i Nobuhiko Takadę. W walce wieczoru pokonał przez TKO wracającego do MMA po pięcioletniej przerwie Kazushiego Sakurabę. 
11 listopada 2016, na gali ONE Championship 49, nieoczekiwanie stracił pas mistrzowski, który dzierżył przez trzy lata, na rzecz Filipińczyka Eduarda Folayanga, przegrywając z nim przez TKO w 3. rundzie pojedynku.
Osiągnięcia.
Mieszane sztuki walki: 
Grappling:

</doc>
<doc id="1796958" url="https://pl.wikipedia.org/wiki?curid=1796958" title="Wojna Kartaginy z Masynissą">
Wojna Kartaginy z Masynissą

Wojna Kartaginy z Masynissą 152 p.n.e.-150 p.n.e.
W roku 152 p.n.e. doszło w Kartaginie do politycznego sporu pomiędzy zwolennikami i przeciwnikami sojuszu z Masynissą. Zwolenników króla numidyjskiego ostatecznie wygnano z Kartaginy, skazując na banicję. Wówczas to Masynissa wstawił się za banitami, wysyłając poselstwo do Kartaginy, które miało żądać przywrócenia wygnanych do łask. Postępowanie Masynissy wzbudziło w Kartagińczykach gniew, a orszak prowadzony przez syna Masynissy Gulussę został napadnięty przez oddział Hamilkara Samnity. Śmierć kilku podwładnych w tym ataku dała Masynissie pretekst do wojny.
Pod koniec roku wojska Masynissy wkroczyły na ziemie Kartaginy, zajmując kilka miast. W roku 152 p.n.e. Kartagińczycy wysłali przeciwko Masynissie własne wojska pod wodzą sufeta Hazdrubala Bithiasa w sile 25 000 piechoty i 400 jazdy. Pierwsze walki zakończyły się sukcesem Hazdrubala, a na jego stronę przeszło dodatkowo 6000 Numidów. Do większej bitwy, w której po obu stronach miało walczyć ponad 100 000 wojowników doszło na obszarze pustynnym. Starcie nie przyniosło zwycięstwa żadnej ze stron, na dodatek Masynissa odrzucił proponowane przez Kartagińczyków warunki pokojowe. Dopiero po kilku kolejnych miesiącach wyczerpana walkami i pozbawiona wody i żywności na pustyni, armia Hasdrubala zaprzestała walk. Tym razem warunki pokojowe korzystne dla Masynissy zostały przez niego zaakceptowane, jednak jak się później okazało król Numidów nie dotrzymał słowa. Za odchodzącymi Kartagińczykami Numidowie posłali swoją jazdę, która w krótkiej walce rozgroniła wojowników Hazdrubala. Resztki ocalałych żołnierzy Hazdrubala powróciły do Kartaginy.

</doc>
<doc id="1796960" url="https://pl.wikipedia.org/wiki?curid=1796960" title="Leonid Rudenko (didżej)">
Leonid Rudenko (didżej)

Leonid Anatoljewicz Rudenko (ur. 16 lipca 1986 w Moskwie) – rosyjski DJ. Zdobył popularność wydając w 2009 roku piosenkę pt. „Everybody”, która dotarła do dwudziestej czwartej pozycji UK Singles Chart.

</doc>
<doc id="1796961" url="https://pl.wikipedia.org/wiki?curid=1796961" title="George Becali">
George Becali

George „Gigi” Becali (ur. 25 czerwca 1958 w Zagnie w okręgu Braiła) – rumuński polityk i przedsiębiorca, właściciel klubu piłkarskiego Steaua Bukareszt, od 2009 do 2012 poseł do Parlamentu Europejskiego, parlamentarzysta krajowy.
Życiorys.
Po ukończeniu szkoły średniej podjął studia prawnicze na Uniwersytecie Bukareszteńskim. Zajął się prowadzeniem działalności gospodarczej w różnych branżach, kontrolując różne spółki prawa handlowego i powołaną przez siebie fundację. Stał się jednym z najbogatszych ludzi w Rumunii. W latach 90. wszedł do rady właścicieli klubu piłkarskiego Steaua Bukareszt, przejął wkrótce faktyczną władzę w klubie.
Wielokrotnie wywoływał kontrowersje swoimi publicznymi wypowiedziami uznawanymi za ksenofobiczne. Twierdził m.in., że klub sportowy CFR 1907 Cluj jest finansowany przez „węgierskich masonów”. Prowadzono również postępowania związane z podejrzeniami co do nieprawidłowości prowadzonych przez niego interesów biznesowych. W 2009 przez kilkanaście dni był tymczasowo aresztowany pod zarzutem bezprawnego pozbawienia wolności. Został zatrzymany po tym, jak z ochroniarzami wywiózł trzech mężczyzn podejrzewanych o kradzież jego samochodu.
W 2000 kandydował do Izby Deputowanych jako przedstawiciel organizacji mniejszości włoskiej. W 2004 stanął na czele Partii Nowej Generacji. W tym samym roku ubiegał się o urząd prezydenta, zdobywając w pierwszej turze wyborów 1,77% głosów. W 2007 i 2008 jego ugrupowanie nie przekraczało wyborczego progu w wyborach europejskich i krajowych.
W wyborach w 2009 jako niezależny kandydat z listy Partii Wielkiej Rumunii uzyskał mandat deputowanego do Parlamentu Europejskiego. Nie przystąpił do żadnej frakcji, został członkiem Komisji Handlu Międzynarodowego.
W listopadzie 2009 wziął udział w wyborach prezydenckich w Rumunii, w których zajął siódme miejsce, uzyskując 1,91% głosów poparcia.
W 2012 w wyborach krajowych z rekomendacji Partii Narodowo-Liberalnej uzyskał mandat posła do Izby Deputowanych. W 2013 został skazany na karę trzech lat pozbawienia wolności za nadużycia przy wymianie gruntów z ministerstwem obrony narodowej w latach 1996–1999.

</doc>
<doc id="1796969" url="https://pl.wikipedia.org/wiki?curid=1796969" title="Piasecki H-21 Shawnee">
Piasecki H-21 Shawnee

Piasecki H-21 Shawnee/Workhorse (znany też jako CH-21) – amerykański dwuwirnikowy śmigłowiec transportowy zaprezentowany w 1949 roku przez przedsiębiorstwo Piasecki Helicopter. Śmigłowiec z powodu charakterystycznego wyglądu określany był mianem "latającego banana".
Śmigłowce H-21 Shawnee były wykorzystywane m.in. podczas wojny algierskiej przez Francuzów oraz podczas wojny wietnamskiej.

</doc>
<doc id="1796973" url="https://pl.wikipedia.org/wiki?curid=1796973" title="Marino Di Teana">
Marino Di Teana

Marino Di Teana, właśc. Francesco Marino (ur. 8 sierpnia 1920 w Teana, zm. 1 stycznia 2012 w Périgny) – włoski rzeźbiarz, malarz, architekt, urbanista i filozof, zwany "poetą przestrzeni". Był także dyplomowanym inżynierem.
Życiorys.
Studiował w Szkole Sztuk Pięknych w Buenos Aires (dokąd wyemigrował z Włoch w 1936). W 1953 wrócił do Europy i osiadł ostatecznie w Paryżu.
Autor ponad 50 rzeźb monumentalnych, w tym jednej z największych w Europie – przedstawiającej wyobrażenie Wolności w Fontenay. Wszystkie projekty wykonywał samodzielnie – poczynając od makiet. Ważnym elementem procesu tworzenia jest uwzględnianie przez artystę przyszłego otoczenia danej rzeźby – kontekst ten stanowił część założenia. Nazywał go "kompleksem sygnifikatywnym" (rzeźba – przestrzeń – otaczające budynki).
Rzeźby Marino Di Teany są konstruktywne i ewolucyjne – łączą w sposób całkowity rzeźbę z architekturą. Każda z jego rzeźb posiada „strukturę architektoniczną”. Artysta wyobrażał sobie możliwą ewolucję swoich rzeźb w przyszły pomnik, budynek, pałac, kompleks budynków, czy miasto. Jego prace znajdują się w kolekcjach publicznych muzeów (m.in. Centre Georges Pompidou, National Modern Art Museum, The new Contemporary Art Museum MACVAL, FRAC-National Funds for Contemporary Art) oraz kolekcjach prywatnych (m.in. Francois Pinault, The Marcel Joray w Szwajcarii, The Thomas Neirynk donation w King Baudouin Foundation w Belgii).
W październiku 2009 odbyła się kompleksowa wystawa prac artysty podczas Międzynarodowego Triennale Rzeźby w Poznaniu, zatytułowana "Rzeźba architektoniczna i monumentalna".
Nagrody.
Marino Di Teana był wielokrotnie nagradzany prestiżowymi nagrodami – m.in. I nagrodą Saint-Gobain (1962) i srebrnym medalem na Międzynarodowym Kongresie Architektury w Bochum (nagroda dzielona z Le Corbusierem).
Życie prywatne.
Syn artysty, Nicolas Marino, był współorganizatorem wystaw ojca.

</doc>
<doc id="1796974" url="https://pl.wikipedia.org/wiki?curid=1796974" title="H-21 Shawnee">
H-21 Shawnee



</doc>
<doc id="1796975" url="https://pl.wikipedia.org/wiki?curid=1796975" title="Piasecki H-21">
Piasecki H-21



</doc>
<doc id="1796976" url="https://pl.wikipedia.org/wiki?curid=1796976" title="Swietłograd">
Swietłograd

Swietłograd () – miasto w południowej Rosji, w Kraju Stawropolskim, na Kaukazie Północnym. Położone w odległości 90 km na północny wschód od Stawropola na zboczu góry Kucaj, nad rzeką Kałaus (dopływ Manycza Wschodniego). 
Miasto zamieszkuje 39,5 tys. mieszkańców (dane z 2008).
Założone w 1786 roku jako Piotrowskoje, nazwane po imieniu pierwszego z osiedleńców Piotra Burłaka.
W 1965 otrzymał status miasta i zmienił nazwę na Swietłograd.

</doc>
<doc id="1796977" url="https://pl.wikipedia.org/wiki?curid=1796977" title="Piasecki CH-21 Shawnee">
Piasecki CH-21 Shawnee



</doc>
<doc id="1796978" url="https://pl.wikipedia.org/wiki?curid=1796978" title="Gnejusz Sencjusz Saturninus Młodszy">
Gnejusz Sencjusz Saturninus Młodszy



</doc>
<doc id="1796979" url="https://pl.wikipedia.org/wiki?curid=1796979" title="Piasecki CH-21 Workhorse">
Piasecki CH-21 Workhorse



</doc>
<doc id="1796981" url="https://pl.wikipedia.org/wiki?curid=1796981" title="Gnejusz Sencjusz Saturninus Starszy">
Gnejusz Sencjusz Saturninus Starszy



</doc>
<doc id="1796982" url="https://pl.wikipedia.org/wiki?curid=1796982" title="Piasecki H-21 Workhorse">
Piasecki H-21 Workhorse



</doc>
<doc id="1796983" url="https://pl.wikipedia.org/wiki?curid=1796983" title="Gajusz Sencjusz Saturninus Młodszy">
Gajusz Sencjusz Saturninus Młodszy



</doc>
<doc id="1796984" url="https://pl.wikipedia.org/wiki?curid=1796984" title="Piasecki CH-21">
Piasecki CH-21



</doc>
<doc id="1796985" url="https://pl.wikipedia.org/wiki?curid=1796985" title="CH-21 Shawnee">
CH-21 Shawnee



</doc>
<doc id="1796986" url="https://pl.wikipedia.org/wiki?curid=1796986" title="CH-21 Workhorse">
CH-21 Workhorse



</doc>
<doc id="1796987" url="https://pl.wikipedia.org/wiki?curid=1796987" title="H-21 Workhorse">
H-21 Workhorse



</doc>
<doc id="1796994" url="https://pl.wikipedia.org/wiki?curid=1796994" title="Ireneusz Zjeżdżałka">
Ireneusz Zjeżdżałka

Ireneusz Zjeżdżałka (ur. 1972 we Wrześni, zm. 25 lipca 2008) – polski fotograf, kurator, krytyk.
Życiorys.
Absolwent Akademii Rolniczej w Poznaniu. Od 2003 był redaktorem naczelnym kwartalnika "Fotografia", współzałożycielem i pierwszym kuratorem "Galerii 2r". W latach 1998-2003 pracował w "Galerii Fotografii pf" w Poznaniu, mieszczącej się w Centrum Kultury "Zamek". W 2002 został uhonorowany Medalem Młodej Sztuki. Należał do dokumentalistów polskich przełomu XX i XXI wieku. Rejestrował m.in. przestrzeń chaosu, związanego z transformacją krajobrazu.

</doc>
<doc id="1796998" url="https://pl.wikipedia.org/wiki?curid=1796998" title="Związek Polskich Posłów Socjalistycznych">
Związek Polskich Posłów Socjalistycznych



</doc>
<doc id="1797000" url="https://pl.wikipedia.org/wiki?curid=1797000" title="Robotnicy">
Robotnicy

Robotnicy – opowiadanie Marka Hłaski, opublikowane po raz pierwszy w "Nowej Kulturze" w 1955 pod tytułem "Most", a następnie już pod właściwym tytułem w 1956 w zbiorze "Pierwszy krok w chmurach". Bohaterami utworu są robotnicy pracujący przy budowie mostu. W sierpniu 1955 opowiadanie zostało wyróżnione Nagrodą Pracy w konkursie literackim na V Światowym Festiwalu Młodzieży i Studentów o Pokój i Przyjaźń w Warszawie.
Konstrukcja opowiadania opiera się na odwróceniu schematu typowej powieści produkcyjnej. Podobnie jak w produkcyjniakach, akcja koncentruje się wokół realizacji ważnej inwestycji. W utworach socrealistycznych praca jest dla zaangażowanych w nią osób źródłem satysfakcji, przyczynia się do budowy socjalizmu i integruje zaangażowane w nią jednostki, które stają się zgranym kolektywem. W "Robotnikach" jest odwrotnie – praca jest źródłem udręki i monotonii, a grupa pracowników rozpada się na zdenerwowane i zniechęcone jednostki. Zanegowane również zostaje stereotypowe optymistyczne zakończenie, typowe dla produkcyjniaków – u Hłaski zakończenie budowy mostu nie wiąże się z wesołością i poczuciem spełnienia, a z wściekłością i zniechęceniem. Zakończenie służy również obnażeniu fałszu języka oficjalnej propagandy – pompatyczne, pełne entuzjazmu przemówienie spikera radiowego, relacjonującego uroczystość otwarcia mostu, zostaje przerwane przez wulgarne przekleństwo wykrzyczane przez biorącego udział w budowie sekretarza partii.

</doc>
<doc id="1797002" url="https://pl.wikipedia.org/wiki?curid=1797002" title="Parafia Niepokalanego Poczęcia Najświętszej Maryi Panny i Św. Wojciecha w Nidzicy">
Parafia Niepokalanego Poczęcia Najświętszej Maryi Panny i Św. Wojciecha w Nidzicy

Parafia Świętego Wojciecha, biskupa i męczennika w Nidzicy – rzymskokatolicka parafia w Nidzicy, należąca do archidiecezji warmińskiej i dekanatu Nidzica. Została utworzona w XV wieku. Kościół parafialny jest budowlą gotycką wybudowaną w XIV wieku, przebudowaną w stylu neorenesansowym w latach 1920–1924. Mieści się przy ulicy Młynarskiej.

</doc>
<doc id="1797006" url="https://pl.wikipedia.org/wiki?curid=1797006" title="Park Złotnicki">
Park Złotnicki

Park Złotnicki to park położony w zachodniej części Wrocławia na osiedlu Złotniki. Na zachód od parku, za ulicą Żwirową, przepływa rzeka Bystrzyca. Park obejmuje powierzchnię ok. 20 ha.. Położony jest w obrębie ulic: Złotnickiej, Żwirowej i Solińskiej. Na południe od parku przebiega linia kolejowa nr 275 biegnąca z Wrocławia do Legnicy. Pieczę nad Parkiem Złotnickim sprawuje Zarząd Zieleni Miejskiej podległy Departamentowi Architektury i Rozwoju Urzędu Miejskiego Wrocławia. Obecna nazwa parku obowiązuje na podstawie § 1 pkt 15 uchwały nr LXXI/454/93 Rady Miejskiej Wrocławia z dnia 9 października 1993 roku "w sprawie nazw parków i terenów leśnych istniejących we Wrocławiu".
Obszar na którym leży park objęty jest strefą ochrony konserwatorsko-archeologicznej. Na terenie parku odkryto dwa grodziska wczesnośredniowieczne z ok. IX - XI wieku.
W latach 1991-1995 park został odrestaurowany według projektu Pracowni Projektowej "Miasto + Zieleń".
W paku znajdują się obiekty rekreacyjno-sportowe:
Utworzone również zostały ciekawe elementy krajobrazowo-przyrodnicze:
W parku znajdują się pomniki przyrody – 9 sztuk dębów szypułkowych. Na zachodnim skraju parku, przy ulicy Żwirowej, w pobliżu Kładki Złotnickiej, znajduje się pomnik upamiętniający mieszkańców "Goldschmieden" (Złotnik) poległych w czasie I wojny światowej.

</doc>
<doc id="1797008" url="https://pl.wikipedia.org/wiki?curid=1797008" title="Parafia Miłosierdzia Bożego w Nidzicy">
Parafia Miłosierdzia Bożego w Nidzicy

Parafia Miłosierdzia Bożego w Nidzicy – rzymskokatolicka parafia w Nidzicy, należąca do archidiecezji warmińskiej i dekanatu Nidzica. Została utworzona 1 lipca 1989. Budowę kościoła rozpoczęto w 1991 roku.

</doc>
<doc id="1797011" url="https://pl.wikipedia.org/wiki?curid=1797011" title="Ordina Open 2007 (mężczyźni)">
Ordina Open 2007 (mężczyźni)

Ordina Open 2007 – tenisowy turniej ATP rangi ATP International Series z cyklu Rosmalen Open rozgrywany w dniach 16–23 czerwca 2007 roku w ’s-Hertogenbosch na kortach trawiastych o puli nagród 353 450 euro.

</doc>
<doc id="1797018" url="https://pl.wikipedia.org/wiki?curid=1797018" title="I Walked with a Zombie">
I Walked with a Zombie

"I Walked with a Zombie" - singel amerykańskiego zespołu Wednesday 13. 
Piosenka ta została zainspirowana horrorem z 1943 roku o tej samej nazwie (pol. "Wędrowałam z zombie"). Wydany w 2005 przez wytwórnię Roadrunner Records.

</doc>
<doc id="1797020" url="https://pl.wikipedia.org/wiki?curid=1797020" title="Władimir Chodus">
Władimir Chodus

Władimir Aleksiejewicz Chodus (ros. Владимир Алексеевич Ходус; ur. 13 lipca 1952 w Swietłogradzie, w Kraju Stawropolskim, Rosyjska FSRR) – rosyjski trener piłkarski.
Kariera trenerska.
W 1974 ukończył Pedagogiczny Instytut w Stawropolu. W 1985 rozpoczął pracę trenerską w juniorskiej drużynie Torpeda Zaporoże. W 1989 otrzymał dyplom trenera najwyższej kwalifikacji po ukończeniu Wyższej Szkoły Trenerskiej w Moskwie. Pomagał trenować kluby Torpedo Zaporoże i Dinamo Stawropol. W 1991 pracował na stanowisku głównego trenera Worskły Połtawa. Następnie wyjechał zagranicę, gdzie trenował kluby Turbacz Mszana Dolna, Al-Ahed Bejrut, Al-Nahda i Aroba Sur. W 2005 powrócił na Ukrainę, gdzie został trenerem Ołkomu Melitopol. W 2007 otrzymał licencję trenerską kategorii A UEFA. Od 2008 pracuje w sztabie szkoleniowym Metałurha Zaporoże. Od września 2009 pełni funkcje głównego trenera klubu, a potem kierował drugą drużynę Metałurha. W 2014 trenował amatorski Ajaks Zaporoże, a potem przez dwa lata Awangard Moskwa. W 2017 prowadził Znamia Truda Oriechowo-Zujewo.

</doc>
<doc id="1797030" url="https://pl.wikipedia.org/wiki?curid=1797030" title="Franciszek Pułaski (ujednoznacznienie)">
Franciszek Pułaski (ujednoznacznienie)



</doc>
<doc id="1797032" url="https://pl.wikipedia.org/wiki?curid=1797032" title="Parafia św. Jakuba Apostoła w Niechanowie">
Parafia św. Jakuba Apostoła w Niechanowie

Parafia Świętego Jakuba Apostoła w Niechanowie – rzymskokatolicka parafia leżąca w granicach dekanatu witkowskiego. Erygowana w XIV wieku. Kościół parafialny został zbudowany w 1776 roku z drewna, rozbudowany w 1908 roku.
Dokumenty.
Księgi metrykalne: 

</doc>
<doc id="1797033" url="https://pl.wikipedia.org/wiki?curid=1797033" title="Gigi Becali">
Gigi Becali



</doc>
<doc id="1797047" url="https://pl.wikipedia.org/wiki?curid=1797047" title="Dwór w Leńczach">
Dwór w Leńczach

Dwór w Leńczach – zabytkowy dwór z 1. połowy XIX w., znajdujący się w północnej części wsi Leńcze. Wybudowany został przez właścicieli Leńcz (dawniej Leńcze Górne) – rodzinę Brandysów. Obecnie obiekt pełni funkcję hotelową.
Architektura.
Dwór jest budynkiem dwukondygnacyjnym, zbudowanym na rzucie prostokąta. Elewacja frontowa jest symetryczna, pięcioosiowa, z ryzalitami. Parter ozdobiony jest boniowaniem, a wyższe kondygnacje oddzielone wąskim gzymsem i ozdobione lizenami. Dwór przekryty jest dwuspadowym dachem z naczółkami.
Budynek jest murowany, o symetrycznym układzie wnętrza, które podzielone jest na dwa trakty z centralną sienią.

</doc>
<doc id="1797050" url="https://pl.wikipedia.org/wiki?curid=1797050" title="Wapowski (krater księżycowy)">
Wapowski (krater księżycowy)

Wapowski – mały krater na powierzchni Księżyca o średnicy 11,45 km, położony na 83,08° szerokości południowej i 53,79° długości wschodniej, wewnątrz dużo większego krateru Scott.
Decyzją Międzynarodowej Unii Astronomicznej 22 stycznia 2009 roku został nazwany nazwiskiem polskiego kartografa i astronoma Bernarda Wapowskiego, nazywanego „ojcem polskiej kartografii”.

</doc>
<doc id="1797051" url="https://pl.wikipedia.org/wiki?curid=1797051" title="Parafia św. Mikołaja w Wałczu">
Parafia św. Mikołaja w Wałczu

Parafia pw. św. Mikołaja w Wałczu - parafia rzymskokatolicka należąca do dekanatu Wałcz, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1303, ponownie 15 sierpnia 1602. Obsługiwana przez księży diecezjalnych. Siedziba parafii mieści się w mieście Wałcz przy ulicy papieża Jana XXIII.
Miejsca święte.
Kościół parafialny.
Kościół pw. św. Mikołaja w Wałczu
Kościół parafialny został zbudowany w latach 1863-1865 w stylu neogotyckim, konsekrowany w 1865. 

</doc>
<doc id="1797052" url="https://pl.wikipedia.org/wiki?curid=1797052" title="Libra (album Horrida)">
Libra (album Horrida)

Libra – debiutancki album grupy muzycznej Horrida wydany 28 października 2003 roku. Powstał w okresie zainteresowania muzyków rockiem gotyckim. Autorką tekstów utworów była "Dominique", natomiast muzykę stworzyli wspólnie członkowie zespołu Horrida. Album nigdy nie został oficjalnie wydany przez żadną wytwórnię płytową.

</doc>
<doc id="1797055" url="https://pl.wikipedia.org/wiki?curid=1797055" title="Wiedźmy (film 1990)">
Wiedźmy (film 1990)

Wiedźmy (ang. "The Witches") – amerykańsko-brytyjska komedia familijna, zawierająca też elementy horroru, zrealizowana w 1990 roku na podstawie powieści Roalda Dahla o tym samym tytule. Film jest znany w Polsce również pod tytułem Czarownice.
Treść.
Mały Luke razem z babcią przebywa w nadmorskim hotelu w Kornwalii. Przypadkowo zostaje zamknięty w sali, gdzie odbywają się obrady Stowarzyszenia Zapobiegania Okrucieństwu Wobec Dzieci, któremu przewodniczy panna Ernst. Okazuje się, że członkinie tego stowarzyszenia, to tak naprawdę czarownice, które zebrały się by uzgodnić plan zagłady wszystkich dzieci. Zdumiony chłopiec dowiaduje się, że wiedźmy chcą zamienić wszystkie dzieci w myszy, z pomocą magicznego eliksiru. Wkrótce zostaje zauważony i schwytany.
Wersja polska.
Opracowanie wersji polskiej: Start International Polska
Reżyseria: Ewa Złotowska
Dialogi polskie: Krystyna Uniechowska-Dembińska
Dźwięk i montaż: Marcin Pilich
Kierownictwo produkcji: Elżbieta Araszkiewicz
W wersji polskiej wystąpili:

</doc>
<doc id="1797061" url="https://pl.wikipedia.org/wiki?curid=1797061" title="Parafia św. Antoniego w Wałczu">
Parafia św. Antoniego w Wałczu

Parafia pw. św. Antoniego w Wałczu - parafia rzymskokatolicka należąca do dekanatu Wałcz, diecezji koszalińsko-kołobrzeskiej, metropolii szczecińsko-kamieńskiej. Została utworzona 9 września 1949. Obsługiwana przez Zakon Braci Mniejszych Kapucynów. Siedziba parafii mieści się w mieście Wałcz przy ulicy Orlej.
Kościół parafialny.
Kościół parafialny został zbudowany jako protestancki w latach 1902-1907 w stylu neogotyckim, konsekrowany 16 czerwca 1946. 

</doc>
<doc id="1797063" url="https://pl.wikipedia.org/wiki?curid=1797063" title="HooDoo Band">
HooDoo Band

HooDoo Band – polska grupa wykonująca muzykę z pogranicza funku, soulu i rhythm'n'bluesa. Zespół powstał w 2004 roku we Wrocławiu. 
Nazwa zespołu pochodzi od tytułu bluesowego standardu – "Hoodoo Man Blues". Zespół założyli trzej przyjaciele: Bartosz Niebielecki, Bartłomiej Miarka i Tomasza Nitribitt. Zespół wystąpił na licznych festiwalach, w tym m.in. na: Rawa Blues Festival, Jimiway Blues Festiwal i Jesień z Bluesem oraz na festiwalu w Dreźnie, Żytawie, Szumperku i we Lwowie. Zespół zdobył pierwszą nagrodę na III Festiwalu Form Muzycznych w kategorii Jazz/Blues. Został także ogłoszony "Odkryciem Roku 2007" w ankiecie przeprowadzonej przez "Okolice Bluesa" i wyróżniony przez czytelników czasopisma Twój Blues w ankiecie "Blues Top 2007".
15 stycznia 2010 ukazał się debiutancki - dwupłytowy album formacji zatytułowany "HooDoo Band". Na pierwszej płycie znalazło się dziesięć utworów studyjnych w tym dwie interpretacje repertuaru Ohio Players i Juniora Wellsa. Na drugiej płycie znalazł się koncert HooDoo Band, zarejestrowany w Muzycznym Studio Polskiego Radia im. Agnieszki Osieckiej podczas Polskiego Dnia Bluesa 2009. Dodatkowo, na płycie znalazł się teledysk do piosenki "I can’t stand it" z udziałem Alicji Janosz. 5 maja 2010 album otrzymał status złotej płyty.

</doc>
<doc id="1797065" url="https://pl.wikipedia.org/wiki?curid=1797065" title="Wapowski">
Wapowski



</doc>
<doc id="1797072" url="https://pl.wikipedia.org/wiki?curid=1797072" title="Christopher Connelly">
Christopher Connelly

Christopher Connelly (8 sierpnia 1941 w Wichita w stanie Kansas – 7 grudnia 1988 w Burbank w stanie Kalifornia) – amerykański aktor, znany szczególnie z roli Normana Harringtona w prime-time'owej operze mydlanej ABC "Peyton Place". W serialu tym występował przez pięć lat jego wyświetlania, tj. w latach 1964-1969.
Ponadto w latach 1974-1975 grał rolę serialowego ojca Jodie Foster w sitcomie ABC "Paper Moon", opartym na filmie Petera Bogdanovicha pod tym samym tytułem, oraz wcielił się w postać podróżnika Kita Carsona w serialu NBC "Walt Disney's Wonderful World of Color" (1977).
W latach osiemdziesiątych pojawiał się jako aktor pierwszo- lub drugoplanowy we włoskich produkcjach klasy "B", współpracując m.in. z Brunonem Mattei'm czy Ruggero Deodato. Jedną z ostatnich ról wykreował w niskobudżetowym filmie akcji "Strike Commando" z 1987 roku.
Od 2 kwietnia 1969 aż do 1988 roku był mężem mało znanej aktorki Cindy Carol. Para rozwiodła się tuż przed śmiercią Connelly'ego, która nastąpiła pod koniec 1988 r. Jej przyczyną był rak płuca, a aktor zmarł w wieku 47 lat.

</doc>
<doc id="1797074" url="https://pl.wikipedia.org/wiki?curid=1797074" title="Telewizja Katowice">
Telewizja Katowice



</doc>
<doc id="1797078" url="https://pl.wikipedia.org/wiki?curid=1797078" title="Parafia Miłosierdzia Bożego w Wałczu">
Parafia Miłosierdzia Bożego w Wałczu

Parafia pw. Miłosierdzia Bożego w Wałczu - parafia rzymskokatolicka należąca do dekanatu Wałcz, diecezji koszalińsko-kołobrzeskiej, metropolii szczecińsko-kamieńskiej. Została utworzona 20 grudnia 1993. Obsługiwana przez księży diecezjalnych. Siedziba parafii mieści się w mieście Wałcz przy ulicy 12 Lutego.
Miejsca święte.
Kościół parafialny.
Kościół pw. Miłosierdzia Bożego w Wałczu
Kościół parafialny został zbudowany w latach 1996-2000, konsekrowany 7 maja 2000. 
Kościoły filialne i kaplice.
Kościół pw. św. Michała Archanioła w Chwiramie

</doc>
<doc id="1797084" url="https://pl.wikipedia.org/wiki?curid=1797084" title="Czarownice">
Czarownice



</doc>
<doc id="1797094" url="https://pl.wikipedia.org/wiki?curid=1797094" title="Leonard Patrick Komon">
Leonard Patrick Komon



</doc>
<doc id="1797095" url="https://pl.wikipedia.org/wiki?curid=1797095" title="Leonard Komon">
Leonard Komon

Leonard Patrick Komon (ur. 10 stycznia 1988 w Mount Elgon District) – kenijski lekkoatleta, długodystansowiec.

</doc>
<doc id="1797098" url="https://pl.wikipedia.org/wiki?curid=1797098" title="Arado Ar 69">
Arado Ar 69

Arado Ar 69 – niemiecki dwupłatowy samolot szkolny.
Historia.
Samolot został zaprojektowany jako konkurent szkolnego samolotu firmy Focke-Wulf Fw 44. Samolot został zaprojektowany w 1933 roku. Pierwszą wersją samolotu była Ar.69a, ważył 505 kg i wyposażony był w silnik Argus S8B. W 1935 roku powstała wersja Ar.69b, wyposażona w silnik Siemens SH14 o mocy 148 KM i prędkości 184 km/h. Do końca 1936 roku zbudowano tylko siedem egzemplarzy samolotu. Zaprzestanie produkcji samolotów było spowodowane rozpoczęciem produkcji modelu Ar.76.

</doc>
<doc id="1797099" url="https://pl.wikipedia.org/wiki?curid=1797099" title="Galeria Hosso w Kołobrzegu">
Galeria Hosso w Kołobrzegu

Galeria Hosso w Kołobrzegu – galeria handlowa w Kołobrzegu, przy placu Ratuszowym 3. 
Historia miejsca.
Pierwszy dom handlowy w tym miejscu otwarty został przez rostockiego kupca 12 marca 1914 roku, a jego pełna nazwa brzmiała "Dom towarowy Gustawa Zeecka". Aby go zbudować, Zeeck wykupił, a następnie kazał wyburzyć osiem kamienic przy placu Ratuszowym i dzisiejszej ul. Giełdowej. Przedsiębiorstwo zajmowało się szyciem i sprzedażą odzieży oraz bielizny. W okresie międzywojennym został rozbudowany. W tym celu należało wyburzyć kamienice mieszczańskie w kierunku dzisiejszej ulicy Ratuszowej. Był to w ówczesnym "Kolbergu" największy dom handlowy, który w okresie swojej świetności zatrudniał blisko 400 osób. Sklep istniał do rozpoczęcia II wojny światowej. W jej czasie został zamieniony na biurowiec. Zniszczenie budynku nastąpiło pod koniec wojny gdy na gmach spadły bomby lotnicze. Wnętrze zostało całkowicie spalone, a strop zawalony. 
Ruiny budynku stały przez kilkanaście lat od zakończenia wojny, do połowy lat 60., gdy rozpoczęto w tym miejscu budowę Fabryki Podzespołów Radiowych Elwa, który wchodził w skład Zjednoczenia Przemysłu Elektronicznego Unitra. W okresie Polskiej Rzeczypospolitej Ludowej była to największa fabryka w mieście. W latach 90. zakład upadł i został postawiony w stan likwidacji. Jego sprzęt oraz część budynków sprzedano. W miejscu zburzonych budynków postawiono nowe kamienice stylizowane na przedwojenne, pozostał nieużytkowany przez kilka lat główny budynek. Było wiele pomysłów na zagospodarowanie budynku. Planowano stworzyć tam nowoczesny biurowiec, zburzyć gmach i zbudować kamienice. Pojawiały się też pomysły stworzenia tam park młodzieży. 
W roku 2005 budynek kupiła firma z Gryfic i w ciągu kilkunastu miesięcy przebudowała go w stylu postmodernistycznym na nowoczesną galerię handlową z windą, ruchomymi schodami i klimatyzacją. Na najwyższym piętrze powstały lokale gastronomiczne, a na dachu budynku ekskluzywna restauracja. 
Nagrody i wyróżnienia.
Projekt przebudowy Elwy w centrum handlowe został wyróżniony przez Ogólnopolskie Czasopismo Budowlane RomDom za "modernizację wnętrz galerii Hosso".
W roku 2012 tygodnik „Polityka” ogłosiła plebiscyt „Arcydzieła i arcymaszkary” w którym znalazła się również galeria Hosso. Uzasadnienie umieszczenia galerii w nominacjach brzmiało:
Ostatecznie galeria zajęła 13 miejsce spośród 15 nominowanych budowli. W uzasadnieniu można przeczytać:
Inne galerie o tej nazwie.
Oprócz galerii w Kołobrzegu galerie "Hosso" istnieją też w Białogardzie, Gryficach i Szczecinku oraz biurowiec w Koszalinie.

</doc>
<doc id="1797100" url="https://pl.wikipedia.org/wiki?curid=1797100" title="Rada Chorągwi Związku Harcerstwa Polskiego">
Rada Chorągwi Związku Harcerstwa Polskiego



</doc>
<doc id="1797102" url="https://pl.wikipedia.org/wiki?curid=1797102" title="Farrokh Bulsara">
Farrokh Bulsara



</doc>
<doc id="1797112" url="https://pl.wikipedia.org/wiki?curid=1797112" title="Stwolska Przełęcz Wyżnia">
Stwolska Przełęcz Wyżnia

Stwolska Przełęcz Wyżnia (słow. "Štôlska štrbina", niem. "Südliche Končystascharte", węg. "Déli Koncsisztacsorba") – głęboko wcięta przełęcz położona na wysokości ok. 2410 m n.p.m. znajdująca się w Grani Kończystej w słowackich Tatrach Wysokich. Oddziela ona Stwolską Turnię od Kończystej (dokładnie od Zadniej Stwolskiej Czuby). Podobnie jak inne pobliskie obiekty jest ona wyłączona z ruchu turystycznego.
Nazwa Stwolskiej Przełęczy Wyżniej, podobnie jak niektórych obiektów w okolicy, pochodzi od spiskiej wsi Stwoła.
Historia.
Pierwsze wejścia turystyczne:

</doc>
<doc id="1797117" url="https://pl.wikipedia.org/wiki?curid=1797117" title="Harmonogram budowlany">
Harmonogram budowlany



</doc>
<doc id="1797118" url="https://pl.wikipedia.org/wiki?curid=1797118" title="Łuk mongolski">
Łuk mongolski

Łuk mongolski – odmiana łuku refleksyjnego (odwracalnego) używana przez armię imperium mongolskiego. Proces wykonania łuku mongolskiego znamy dzięki zachowanej do dzisiaj w Mongolii tradycji (wciąż odbywają się tam zawody strzeleckie).
Rdzeń stanowiła wysuszona brzozowa deseczka, końce wykonane również z drewna musiały mieć naturalne wygięcie; wklejano w nie kościane płytki z wycięciami na cięciwę. Od strony wewnętrznej do brzozowego rdzenia przyklejano długie płaskie płytki z rogu kozła lub bawołu, a do zewnętrznej – odpowiednio spreparowane płytki ze ścięgien zwierzęcych. Owe złożone elementy oklejono paskami kory brzozowej zabezpieczającej przed wilgocią. Na koniec w centralną wewnętrzną cześć wklejano płytkę drewnianą, rogową lub kościaną, a na zewnątrz płytkę kościaną. Cięciwę sporządzano ze splecionych rzemieni z surowej twardej skóry zwierzęcej.
O wyjątkowej pozycji łuku w życiu koczowników Wielkiego Stepu (nie tylko Mongołów) świadczy wzmianka w "Tajnej historii Mongołów": 

</doc>
<doc id="1797119" url="https://pl.wikipedia.org/wiki?curid=1797119" title="Rodzina Połanieckich (serial telewizyjny)">
Rodzina Połanieckich (serial telewizyjny)

Rodzina Połanieckich – polski serial z 1978, zrealizowany na kanwie powieści Henryka Sienkiewicza pod tym samym tytułem.
Produkcja.
Realizacja serialu trwała w Zespole Filmowym „Pryzmat” już pod koniec 1977. Produkcję zlokalizowano głównie w Łodzi, a pod koniec marca 1978 informowano o osiągnięcia półmetka prac nad filmem. Wówczas kończono kręcenie scen w łódzkim atelier przy ul. Łąkowej, gdzie przygotowano dekorację mieszkania Połanieckich. Od kwietnia 1978 planowano realizować ujęcia we Wrocławiu, a następnie w Warszawie, gdzie zamierzano zrealizować zdjęcia plenerowe i we wnętrzach naturalnych. W maju 1978 planowano dokonać sekwencji w dworkach w okolicy Łodzi. W planach były też plenery w Wałbrzychu i w okolicach Bierutowic. Zdjęcia trwały nadal latem 1978. Zdjęcia miały być prowadzone do sierpnia względnie do września 1978. Łącznie zaplanowano 200 dni zdjęciowych.
Za plenery przy realizacji serialu posłużyły Walewice, Łęki Kościelne, Pabianice („złota sala” w dawnym pałacu zakładów „Krusche-Ender”), Łódź (pałac Poznańskich, Pałac Ewalda Kerna), Warszawa (Łazienki, Stare Miasto, Krakowskie Przedmieście, pałac w Wilanowie), Rossocha (zespół pałacowo-parkowy), Tworzyjanki, Wenecja. Zimowe sceny kuligu wykonano w Łagiewnikach.
Reżyserem serialu był Jan Rybkowski, który - jak przyznał - wcześniej dwukrotnie próbował rozpocząć adaptację filmową powieści Sienkiewicza. Twórca wraz ze scenarzystami (Bożena Hlebowicz i Andrzej Mularczyk) przy adaptacji powieści najbardziej skupił się na dialogach, jako że w samej książce jest ich nie wiele. Reżyser stworzył siedem półtoragodzinnych odcinków, mając zamiar w każdego z nich wpleść akcję dramaturgiczną oraz umieścić puentę na zakończenie. Zdjęcia wykonał Marek Nowicki, a scenografię Andrzej Haliński. Wnętrza i dekoracje w atelier przygotowali M. Iwaszkiewicz, A. Barańska, M. Kuminkowa, a za kostiumy odpowiadała M. Kobierska. Kierownikiem produkcji był Jan Szymański.
W 1979 twórcy serialu otrzymali zespołowo nagrodę Przewodniczącego Komitetu ds. Radia i Telewizji. W Warszawie została ustanowiona ulica Rodziny Połanieckich.
Z materiałów serialu w 1983 stworzono film pełnometrażowy pt. "Marynia".
Fabuła.
Treść fabuły stanowią losy Stanisława Połanieckiego, zarówno jego sprawy zarobkowo-majątkowe, jak i uczucie do Maryni Pławickiej oraz historia ich związku. Akcja rozgrywa się pod koniec XIX wieku w Królestwie Polskim.
Odbiór.
W odbiorze serialu "Rodzina Połanieckich" przywoływano korelację do "Lalki" autorstwa Bolesława Prusa (pod względem czasu akcji w epoce pozytywizmu) jak też do adaptacji tej powieści (serial telewizyjny zrealizowano w 1977).
Odniesienia.
W trzecim odcinku serialu "Jan Serce" (z 1981) pt. „Mgiełka” odwiedzający biuro matrymonialne główny bohater, opisując idealną dla siebie partnerkę, mówi, aby była podobna do Maryni Połanieckiej. Wcielająca się w rolę tej postaci aktorka Anna Nehrebecka także wystąpiła w serialu "Jan Serce".

</doc>
<doc id="1797124" url="https://pl.wikipedia.org/wiki?curid=1797124" title="Horrida">
Horrida

Horrida – polska grupa muzyczna wykonująca muzykę inspirowaną m.in. rockiem gotyckim i metalem progresywnym utworzona w 2001 roku w Kończycach Małych niedaleko Cieszyna.
Historia.
Zespół powstał niedaleko Cieszyna we wrześniu 2001 roku z inicjatywy Dominique. Z początku grupa grała muzykę zainspirowaną rockiem gotyckim i w takim stylu w 2003 roku nagrała debiutancki album "Libra". Z czasem jej muzyka ewoluowała w kierunku metalu progresywnego i innych gatunków muzycznych chociaż sami członkowie grupy niechętnie dają się zaszufladkować do jednego rodzaju muzyki. Obecnie (jesień 2009 roku) grupa ma za sobą dziesiątki koncertów w całej Polsce, m.in. w 2006 i w 2008 roku wystąpiła w organizowanym przez Closterkeller "Abracadabra Gothic Tour". W tym czasie nagrała też album "Budź się". W 2009 roku Horrida pracuje nad swoim trzecim albumem.

</doc>
<doc id="1797127" url="https://pl.wikipedia.org/wiki?curid=1797127" title="Mairelys Delgado Crespo">
Mairelys Delgado Crespo

Mairelys Delgado Crespo (ur. 3 lipca 1974 w Villa Clara) – kubańska szachistka, reprezentantka HIszpanii od 2003, arcymistrzyni od 2004 roku.
Kariera szachowa.
W 1997 r. podzieliła II m. (za Lázaro Bruzónem Batistą) w turnieju "Mix" memoriału José Raúla Capablanki, rozegranego w Cienfuegos, natomiast w 1999 r. podzieliła V m. w mistrzostwach panamerykańskich w San Felipe. Normy na tytuł arcymistrzyni wypełniła w Pinar del Río (1998) oraz trzykrotnie w Benasque (2000, 2002, 2003). W 2003 r. podzieliła II m. (za Michaelem Oratovskim, wspólnie z m.in. Antoanetą Stefanową i Renierem Vazquezem Igarzą) w Cerlerze.
W latach 1996–2000 trzykrotnie wystąpiła w drużynie Kuby na szachowych olimpiadach, natomiast w 2006 i 2008 r. w olimpijskich turniejach reprezentowała Hiszpanię.
Najwyższy ranking w dotychczasowej karierze osiągnęła 1 października 2003 r., z wynikiem 2319 punktów zajmowała wówczas drugie miejsce wśród hiszpańskich szachistek.

</doc>
<doc id="1797128" url="https://pl.wikipedia.org/wiki?curid=1797128" title="Eduard Cychmejstruk">
Eduard Cychmejstruk

Eduard Mykołajowycz Cychmejstruk, ukr. Едуард Миколайович Цихмейструк, ros. Эдуард Николаевич Цихмейструк, "Eduard Nikołajewicz Cichmiejstruk" (ur. 24 czerwca 1973 w Makiejewce, w obwodzie donieckim, Ukraińska SRR) – ukraiński piłkarz grający na pozycji napastnika, a wcześniej pomocnika, reprezentant Ukrainy.
Kariera piłkarska.
Kariera klubowa.
Wychowanek Szkoły Piłkarskiej Szachtar Makiejewka. W 1991 rozpoczął karierę piłkarską w drużynie rezerwowej Szachtara Donieck. Następnie występował w klubach Wahonobudiwnyk Stachanow, Antracyt Kirowskie, Ełektron Romny, Medita Szachtarsk, FK Boryspol i Nywa Winnica. W 1994 został piłkarzem CSKA-Borysfen Boryspol, a po reorganizacji klubu w CSKA Kijów. W 2000 wyjechał zagranicę, gdzie bronił barw Lewskiego Sofia i Spartaka Moskwa. W 2002 powrócił do Ukrainy, gdzie podpisał kontrakt z Metałurhem Donieck. W następnym sezonie przeszedł do Illicziwca Mariupol. W rundzie jesiennej sezonu 2007/08 występował w Zorii Ługańsk. Karierę piłkarską zakończył w Worskłe Połtawa.
Kariera reprezentacyjna.
15 lipca 1998 roku debiutował w narodowej reprezentacji Ukrainy w przegranym 1:2 meczu towarzyskim z Polską. Łącznie rozegrał 7 gier reprezentacyjnych.

</doc>
<doc id="1797129" url="https://pl.wikipedia.org/wiki?curid=1797129" title="Mistrzostwa Europy w Piłce Siatkowej Mężczyzn 1987">
Mistrzostwa Europy w Piłce Siatkowej Mężczyzn 1987

XV Mistrzostwa Europy w piłce siatkowej mężczyzn 1987 odbyły się w Belgii między 25 września a 3 października 1987 roku. Mecze rozgrywane były w Auderghem, Genk oraz w Gandawie.
Tytuł sprzed dwóch lat broniła reprezentacja Związku Radzieckiego, która ponownie wywalczyła mistrzostwo pokonując w 4-setowym finale reprezentację Francji (15:7 15:6 7:15 15:9 ).
System rozgrywek.
W turnieju wzięło udział 12 drużyn które zostały podzielone na 2 grupy. Do półfinałów awansowały dwa pierwsze zespoły z obu grup. Zespoły z obu grup z miejsc 3 i 4 walczyły obsadzając miejsca od 5 do 8, zaś zespoły z miejsc 5 i 6 walczyły obsadzając miejsca od 9 do 12.
Faza kwalifikacyjna.
Grupa I.
Tabela
Wyniki
Grupa II.
Tabela
Wyniki
Faza pucharowa.
Mecze o miejsca 1-4.
Finał.
 

</doc>
<doc id="1797130" url="https://pl.wikipedia.org/wiki?curid=1797130" title="Lista prac Samuela Goldflama">
Lista prac Samuela Goldflama

Samuel Goldflam (1852–1932) – polski neurolog, autor ponad 100 publikacji. Poniżej znajduje się chronologicznie uporządkowana lista większości jego dzieł. O ile nie zaznaczono inaczej, jedynym autorem jest Samuel Goldflam.

</doc>
<doc id="1797131" url="https://pl.wikipedia.org/wiki?curid=1797131" title="Gniewski Batalion ON">
Gniewski Batalion ON



</doc>
<doc id="1797132" url="https://pl.wikipedia.org/wiki?curid=1797132" title="Museu Barbier-Mueller d’Art Precolombí">
Museu Barbier-Mueller d’Art Precolombí

Museu Barbier-Mueller d’Art Precolombí – muzeum znajdujące się w Barcelonie we wnętrzach średniowiecznej rezydencji Palau Nadal. Mieści się tu doskonała kolekcja sztuki pierwotnych mieszkańców Meksyku, Ameryki Środkowej, Andów i dolnego biegu Amazonki. To filia Muzeum Barbier-Mueller w Genewie (Szwajcaria), powszechnie uważanego za jedną z najlepszych kolekcji sztuki prekolumbijskiej na świecie.
Zwiedzanie barcelońskiej placówki rozpoczyna się od sali ze złotymi ozdobami figur bóstw z północy Peru, powstałymi ok. 1 tys. lat p.n.e. W trzech kolejnych salach eksponowane są gliniane figurki reprezentujące kulturę Majów i azteckie rzeźby.

</doc>
<doc id="1797134" url="https://pl.wikipedia.org/wiki?curid=1797134" title="Rozgniotkowate">
Rozgniotkowate

Rozgniotkowate (Omalisidae) – rodzina chrząszczy z podrzędu wielożernych.
W Polsce jedynym przedstawicielem rodziny jest bardzo rzadki gatunek "Omalisus fontisbellaquaei".
Zalicza się tu 8 rodzajów:

</doc>
<doc id="1797135" url="https://pl.wikipedia.org/wiki?curid=1797135" title="Omalisidae">
Omalisidae



</doc>
<doc id="1797141" url="https://pl.wikipedia.org/wiki?curid=1797141" title="Naruszczki">
Naruszczki



</doc>
<doc id="1797142" url="https://pl.wikipedia.org/wiki?curid=1797142" title="The Invincibles">
The Invincibles

„The Invincibles” – termin w piłce angielskiej odnoszący się do dwóch drużyn – Preston North End z lat 80. XIX wieku oraz Arsenalu z sezonu 2003/2004. Kluby te wygrały wówczas pierwszą ligę angielską bez żadnej porażki, zdarzenie takie miało miejsce tylko dwukrotnie w historii piłki angielskiej.
Termin "invincible" został pierwszy raz użyty w stosunku do Preston w 1883 przez korespondenta z Blackburn, który drwił ze szkockich profesjonalnych piłkarzy. W sezonie 1888/1889 Preston North End nie tylko został mistrzem kraju (końcowy bilans Preston to 18 zwycięstw, 4 remisy i 0 porażek), ale zdobył również Puchar Anglii. W rozgrywkach pucharowych nie stracił ani jednej bramki. Preston North End jako pierwszy klub w Anglii zdobył dublet. Spośród pięciu zespołów angielskich, które kiedykolwiek zdobyły mistrzostwo Anglii i puchar kraju w jednym sezonie, Preston jako jedyne uczyniło to niepokonane.
Arsenal w sezonie 2003/2004 został mistrzem Anglii, wygrywając ligę bez żadnej porażki. Londyński klub rozegrał jednak więcej spotkań niż Preston (38). Ich końcowy ligowy bilans to 26 zwycięstw i 12 remisów. Łącznie drużyna nie przegrała żadnego z 38 spotkań Premier League czego nie dokonał wcześniej żaden angielski zespół. Arsenal w tym czasie nie przegrał 49 meczów z rzędu, czym ustalił krajowy rekord. Z tego powodu komisja Premier League przygotowała dla klubu specjalną złotą wersję Trofeum Premiership.
W sezonie 1893/94 Liverpool również zakończył rozgrywki jako niepokonany, jednakże miało to miejsce w Second Division.

</doc>
<doc id="1797149" url="https://pl.wikipedia.org/wiki?curid=1797149" title="Warszawskie Towarzystwo Neurologiczne">
Warszawskie Towarzystwo Neurologiczne

Warszawskie Towarzystwo Neurologiczne – lekarskie stowarzyszenie naukowe, utworzone w 1920 roku, w 1938 roku przekształcone w Oddział Warszawski Polskiego Towarzystwa Neurologicznego.
Historia.
W Polsce pod zaborami zdobywanie wykształcenia medycznego było bardzo trudne (zob. np. historia Uniwersytetu Warszawskiego), a mimo to już przed odzyskaniem niepodległości warszawska neurologia była ceniona w Europie.
Za najbardziej wybitnego warszawskiego neurologa tego okresu jest uważany Edward Flatau, który studia medyczne skończył w Moskwie, a następnie studiował w Berlinie, współpracując z czołowymi lekarzami niemieckimi. W wieku 26 lat opublikował w języku niemieckim „Atlas mózgu ludzkiego i przebiegu włókien”, przetłumaczony na język polski, rosyjski, francuski i angielski. Wrócił do Warszawy w 1899 roku. Zorganizował m.in. pracownię mikroskopową, działającą od 1913 roku w Towarzystwie Naukowym Warszawskim (później – Pracownia Neurobiologiczna Instytutu im. Marcelego Nenckiego).
W rozwoju neurologii polskiej ważną rolę odegrał też Samuel Goldflam, absolwent Wydziału Lekarskiego UW z 1875 roku, który uzupełniał studia w Berlinie u Carla Westphala oraz w paryskiej Sorbonie u J.M. Charcota. W Warszawie przez 40 lat prowadził własną bezpłatną poliklinikę dla osób niezamożnych. Przez 10 lat był też wolontariuszem u E. Flatau’a (bardzo przez niego cenionym).
Wokół Edwarda Flatau’a gromadził się zespół neurologów, nazywany później pierwszą warszawską szkołą neurologiczną. Z tym środowiskiem utrzymywał kontakt wielki neurolog polskiego pochodzenia (ur. 1857 w Paryżu), pionier neurochirurgii Józef Babiński (syn polskich emigrantów z 1848 roku; zob. Wielka Emigracja).
Neurolodzy warszawscy początkowo odbywali posiedzenia naukowe w sekcji neurologiczno-psychiatrycznej Towarzystwa Lekarskiego Warszawskiego.
W końcu 1920 roku na wniosek Edwarda Flataua członkowie sekcji postanowili utworzyć samodzielne towarzystwo neurologiczne. W kwietniu 1921 roku odbyło się pierwsze posiedzenie nowego towarzystwa. Do zarządu zostali wybrani Samuel Goldflam (prezes), Edward Flatau (wiceprezes), Jan Koelichen, Władysław Jarecki, Władysław Sterling (bibliotekarz), Stanisław Kopczyński oraz Kazimierz Orzechowski.
Od 1922 roku organem Towarzystwa była „Neurologia Polska” – najstarsze polskie czasopismo neurologiczne, wcześniej wydawane przez Towarzystwo Lekarskie Warszawskie. Dzięki międzynarodowym kontaktom Józefa Babińskiego (m.in. współzałożyciela i współpracownika „Neurologii Polskiej” oraz organizatora Zjazdu Neurologów Polskich w Warszawie w 1909 roku oraz zjazdu polskich i francuskich lekarzy w Warszawie w 1922 roku) sprawozdania z posiedzeń Warszawskiego Towarzystwa Neurologicznego ukazywały się w czasopiśmie „Revue Neurologique”.
W 1936 roku prezesem Towarzystwa był Władysław Sterling.
W 1938 roku Warszawskie Towarzystwo Neurologiczne stało się jednym z Oddziałów Polskiego Towarzystwa Neurologicznego.

</doc>
<doc id="1797151" url="https://pl.wikipedia.org/wiki?curid=1797151" title="Bine Norcic">
Bine Norcic



</doc>
<doc id="1797152" url="https://pl.wikipedia.org/wiki?curid=1797152" title="Optimum fizjologiczne">
Optimum fizjologiczne

Optimum fizjologiczne – życiowe wymagania (od minimum do maksimum) organizmu dla danego czynnika w warunkach laboratoryjnych. Bardzo często różni się od optimum ekologicznego. Jest tak np. z sosną zwyczajną. Na średnio zasobnych glebach w umiarkowanych warunkach jest wypierana przez inne drzewa (dąb, buk). Mimo iż są stenobiontami to w warunkach optimum mają większa zdolność adaptacyjną niż sosna, dlatego zasiedla ona miejsca niedostępne dla innych drzew (podmokłe bagna i suche piaski).

</doc>
<doc id="1797153" url="https://pl.wikipedia.org/wiki?curid=1797153" title="Cerkiew św. Aleksandra Newskiego w Kopenhadze">
Cerkiew św. Aleksandra Newskiego w Kopenhadze

Cerkiew św. Aleksandra Newskiego – prawosławna cerkiew w Kopenhadze, wzniesiona w 1881. Świątynia parafialna.
Historia.
Cerkiew domowa pod wezwaniem św. Aleksandra Newskiego istniała w Kopenhadze od połowy XVIII wieku na terenie ambasady rosyjskiej. Obecny budynek powstał w 1881 na życzenie carycy Marii Fiodorowny, z pochodzenia księżniczki duńskiej. Na koszt państwa rosyjskiego w 1881 wykupiona została działka przy ul. Bredgade, zaś środki na budowę świątyni pochodziły zarówno z funduszy rządowych, jak i z prywatnej kasy cara Aleksandra III. Autorem projektu cerkwi był profesor Dawid Grimm, zaś budowę współnadzorowali dyrektor duńskiej akademii sztuki F. Meldals i architekt miejski A. Jensen. Poświęcenie gotowej cerkwi miało miejsce 10 września 1881 w obecności Aleksandra III z żoną i dziećmi: carewiczem Mikołajem, wielkim księciem Jerzym i wielką księżną Ksenią, a także królowej greckiej Olgi i króla Danii Chrystiana IX. 
Po rewolucji październikowej cerkiew znalazła się w jurysdykcji Egzarchatu Zachodnioeuropejskiego Rosyjskiego Kościoła Prawosławnego. W 1928 odbyły się w niej nabożeństwo pogrzebowe Marii Fiodorowny, które odprawił egzarcha metropolita Eulogiusz (Gieorgijewski). Po przejściu metropolity Eulogiusza w jurysdykcję patriarchy Konstantynopola cerkiew stała się siedzibą parafii należącej do Zachodnioeuropejskiego Egzarchatu Parafii Rosyjskich, jednak od lat 60. parafianie czynili starania na rzecz przejścia w jurysdykcję eparchii berlińskiej i niemieckiej Rosyjskiego Kościoła Prawosławnego poza granicami Rosji, zakończone powodzeniem w 1983. Wybór ten nie został zaakceptowany przez wszystkich parafian. W 2000 część z nich założyła odrębną parafię.

</doc>
<doc id="1797165" url="https://pl.wikipedia.org/wiki?curid=1797165" title="Tony Gervaise">
Tony Gervaise

Tony Gervaise (ur. 10 maja 1955 w Paisley) – były szkocki piłkarz i trener kobiecej piłki nożnej. Były menadżer Arsenal Ladies.

</doc>
<doc id="1797169" url="https://pl.wikipedia.org/wiki?curid=1797169" title="Fąfara">
Fąfara



</doc>
<doc id="1797171" url="https://pl.wikipedia.org/wiki?curid=1797171" title="Optimum ekologiczne">
Optimum ekologiczne

Optimum ekologiczne – zakres wartości czynników ekologicznych zapewniający organizmowi najkorzystniejsze warunki funkcjonowania a tym samym największe szanse przeżycia i rozwoju. Jeśli organizmy funkcjonują w optimum to śmiertelność jest minimalna a rozrodczość maksymalna.

</doc>
<doc id="1797174" url="https://pl.wikipedia.org/wiki?curid=1797174" title="Żabinka (ujednoznacznienie)">
Żabinka (ujednoznacznienie)

Miejscowości:
Cieki wodne:

</doc>
<doc id="1797176" url="https://pl.wikipedia.org/wiki?curid=1797176" title="Ihor Petrow">
Ihor Petrow

Ihor Hryhorowycz Petrow, ukr. Ігор Григорович Петров, ros. Игорь Григорьевич Петров, "Igor Grigorjewicz Pietrow" (ur. 30 stycznia 1964 w Gorłówce) – były radziecki i ukraiński piłkarz grający na pozycji pomocnika, a wcześniej napastnika, reprezentant Ukrainy, trener piłkarski. Obecnie „minister sportu” t.zw. Donieckiej Republiki Ludowej.
Kariera piłkarska.
Kariera klubowa.
Wychowanek Szkoły Piłkarskiej w Gorłowkie. W 1973 występował w drużynie dziecięcej, a od 1979 w zespole Koczeharka Gorłówka. W 1980 został piłkarzem miejscowego klubu Szachtar Gorłówka, skąd w następnym roku przeszedł do Szachtara Donieck, w którym występował 11 sezonów. Po rozpadzie ZSRR w 1991 wyjechał zagranicę, gdzie bronił barw izraelskich klubów Beitar Tel Awiw i Maccabi Ironi Aszdod. W 1994 powrócił do Szachtara. W latach 1996-1998 występował w Metałurhu Donieck. Potem ponownie wrócił do Szachtara, w którym zakończył karierę piłkarską.
Kariera reprezentacyjna.
7 września 1994 roku debiutował w narodowej reprezentacji Ukrainy w pierwszym oficjalnym meczu kwalifikacyjnym do Euro-96 z Litwą, przegranym 0:2. Był pierwszym kapitanem drużyny narodowej w oficjalnych meczach. Łącznie rozegrał 3 gry reprezentacyjne.
Kariera trenerska.
Po zakończeniu kariery piłkarskiej rozpoczął pracę trenerską. W latach 1998-1999 pomagał trenować Szachtar Donieck. Od 2005 pracował na stanowisku głównego trenera Olimpika Donieck. 8 września 2012 został zwolniony z zajmowanego stanowiska. 11 czerwca 2013 objął stanowisko głównego trenera Sławutycza Czerkasy. 19 grudnia 2013 podał się do dymisji.

</doc>
<doc id="1797177" url="https://pl.wikipedia.org/wiki?curid=1797177" title="Oshichiya">
Oshichiya

 – japoński zwyczaj (ceremonia) nadania imienia dziecku i przyjęcia go do społeczeństwa. Rytuał ten odbywa się siódmego dnia od narodzin dziecka. Wywodzi się z wierzeń ludowych w epoce Heian. 
W okresie do pierwszych odwiedzin w chramie shintō (hatsu-miya-mairi), do końca pierwszego miesiąca życia dziecka, rodzina spożywa takie potrawy jak np. sekihan ("czerwony ryż" - ryż gotowany z czerwoną fasolą), ryby o nazwie dorada z rodziny prażmowatych przyrządzane w całości (z głową i płetwami), wodorosty , czy też . Imię dziecka zostaje wpisane do księgi imion.
Często ceremonia odbywa się w dniu wypisania matki z dzieckiem ze szpitala, niezależnie w którym dniu życia dziecka ma to miejsce. Częstym jest upamiętnianie odcisków stóp i dłoni niemowlęcia.

</doc>
<doc id="1797179" url="https://pl.wikipedia.org/wiki?curid=1797179" title="Wzgórza Loch Treig">
Wzgórza Loch Treig

Wzgórza Loch Treig – pasmo w Grampianach Centralnych, w Szkocji. Pasmo to graniczy z Pasmem Ben Nevis na zachodzie, z Wzgórzami Loch Laggan na północy, Wzgórzami Ben Alder na północnym wschodzie, West Drumochter na południowym wschodzie oraz z pasmem Rannoch Moor na południu. Najwyższym szczytem jest Stob Coire Easain, który osiąga wysokość 1115 m.
Najważniejsze szczyty:

</doc>
<doc id="1797183" url="https://pl.wikipedia.org/wiki?curid=1797183" title="The Nottingham Open 2007">
The Nottingham Open 2007

The Nottingham Open 2007 – tenisowy turniej ATP rangi ATP International Series z cyklu The Nottingham Open rozgrywany w dniach 18–23 czerwca 2007 roku w Nottingham na kortach trawiastych o puli nagród 353 450 euro.

</doc>
<doc id="1797185" url="https://pl.wikipedia.org/wiki?curid=1797185" title="Kiriakos Mawronikolas">
Kiriakos Mawronikolas

Kiriakos Mawronikolas, gr. Κυριάκος Μαυρονικόλας (ur. 25 stycznia 1955 w Pafos) – cypryjski polityk i lekarz, były minister, od 2009 do 2012 poseł do Parlamentu Europejskiego.
Życiorys.
Ukończył studia na Uniwersytecie Ateńskim, kształcił się następnie w Wielkiej Brytanii, gdzie uzyskał dyplom FRCS. Specjalizował się w zakresie okulistyki. W 1990 rozpoczął prowadzenie prywatnej praktyki lekarskiej w Nikozji.
Zaangażował się w działalność Ruchu na rzecz Socjaldemokracji (EDEK). Pełnił m.in. funkcję sekretarza tej partii w dystrykcie Nikozja, później został wiceprzewodniczącym ugrupowania. Od marca 2003 do czerwca 2006 sprawował urząd ministra obrony w rządzie Tasosa Papadopulosa.
W wyborach w 2009 uzyskał mandat deputowanego do Parlamentu Europejskiego VII kadencji. Przystąpił do grupy Postępowego Sojuszu Socjalistów i Demokratów oraz do Komisji Spraw Zagranicznych. Został też wiceprzewodniczącym Podkomisji Bezpieczeństwa i Obrony. W 2012 zrezygnował z zasiadania w PE.

</doc>
<doc id="1797186" url="https://pl.wikipedia.org/wiki?curid=1797186" title="Eerste klasse (2009/2010)">
Eerste klasse (2009/2010)

Sezon 2009/2010 Eerste klasse (nidrl.) albo Division I (fr.) czyli najwyższej klasy rozgrywkowej w Belgii (znanej także pod komercyjną nazwą "Jupiler Pro League") jest 107 sezonem w historii. Sezon rozpoczęto 31 lipca 2009 a zakończenie przewidziano na maj 2010, kiedy to zostaną rozegrane dwa ostatnie mecze rundy barażowej. był obrońcą tytułu mistrzowskiego, ale nowym mistrzem została drużyna Anderlechtu.
Zmiany w stosunku do sezonu 2008/2009.
W obecnym sezonie nastąpiły istotne zmiany w formacie rozgrywek. Po raz pierwszy została wprowadzona formuła baraży (play-off), rozgrywanych po zakończeniu regularnego sezonu. Została także zredukowana liczba drużyn uczestniczących w rozgrywkach z 18 do 16 drużyn.
Uczestniczące drużyny rozegrają początkowo pierwszych 30 meczów w systemie kołowym, a następnie będą uczestniczyć w barażach. Zakwalifikowane zostaną do niech zespoły odpowiednio do miejsc jakie zajmą te drużyny w regularnym sezonie. Jedynie drużyna, która zajmie ostatnie 16 miejsce, ulegnie degradacji do Tweede klasse i nie będzie uczestniczyć w barażach. Punkty wywalczone w regularnym sezonie zostaną podzielone na połowę i zaokrąglone w dół w przypadku liczby nieparzystej.
Pierwszych sześć zespołów zostanie przydzielonych do pierwszej grupy barażowej zwanej grupą mistrzowską. Drużyny te rozegrają 10 kolejnych meczów w systemie kołowym. Zwycięzca tej fazy zostanie mistrzem Belgii i awansuje do III rundy kwalifikacyjnej Ligi Mistrzów. Druga drużyna zostanie wicemistrzem i także awansuje do tej rundy. Trzecia drużyna z baraży uzyska promocję do III rundy kwalifikacyjnej Ligi Europy, podczas gdy czwarta drużyna będzie musiała się ubiegać o takie prawo w kolejnych fazach rozgrywek.
Drużyny które ukończą regularny sezon na miejscach od 7 do 14 zagrają w barażach o Ligę Europy. Rozgrywki zostaną przeprowadzone w dwóch grupach. Zespoły z miejsc 7, 9, 12 oraz 14 stworzą Grupę A, podczas gdy pozostałe zespoły rozpoczną rozgrywki w Grupie B. Każdy z zespołów rozegra w systemie kołowym kolejnych 6 meczów, po których zostanie wyłoniona najlepsza drużyna z obydwu grup w dwumeczu. Najlepsza drużyna wśród wszystkich drużyn grających w dwóch grupach uzyska prawo do spotkania się z drużyną z czwartego miejsca grupy mistrzowskiej. Zwycięzca tej rywalizacji zagra w drugiej rundzie rozgrywek Ligi Europy. 
Drużyna z 15 miejsca w regularnym sezonie, będzie uczestniczyć w barażach o Eerste klasse wraz z drużynami z miejsc 2-5 z Tweede klasse. Najlepsza z tych drużyn będzie grać w rozgrywkach Eerste klasse w sezonie 2010/2011.
Sezon zasadniczy.
Degradacja Mouscron.
W trakcie sezonu wpadł w kłopoty finansowe, które doprowadziły ostatecznie do bankructwa klubu, ogłoszonego 28 grudnia 2009. Wcześniej piłkarze tego klubu odmówili, w ramach strajku o zaległe pensje, rozegrania 2 spotkań ligowych. Zgodnie z regulaminem rozgrywek, nierozegranie 3 meczów z rzędu powoduje automatyczną degradację danej drużyny – Mouscron został więc relegowany do Derde klasse (trzeciej klasy rozgrywkowej). Wyniki dotychczas rozegranych przez zespół meczów oraz spotkania, które miał rozegrać w dalszej części sezonu, zostały anulowane przez KBVB (Belgijską Federację Piłkarską).
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Faza play-off.
Wyniki.
 
 
 
 
 
 
 
 
 
 
 
 
 
 
 
 
 
 
Baraże o Ligę Europy.
Grupa A.
 
 
 
 
 
 
 
 
Grupa B.
 
 
 
 
 
 
 
 
Finał baraży o Ligę Europy.
Zwycięskie drużyny z obydwu grup rozegrały ze sobą dwumecz finałowy. Pozwoliło to wyłonić najlepszą drużynę wśród wszystkich uczestników baraży, która uzyskała prawo do meczu o awans do Ligi Europy z czwartą drużyną rozgrywek zasadniczych. 
"Genk wygrał łącznie 5:2 i awansował."
Mecz o awans do Ligi Europy.
Czwarta drużyna z baraży mistrzowskich Sint-Truiden oraz Genk - zwycięska drużyna z powyższych baraży o Ligę Europy zagrały ze sobą dwumecz o awans do rozgrywek europejskich. 
Baraże o Eerste klasse.
Drużyna z miejsca 15 uczestniczy w barażach wraz z drużynami z miejsc 2-4 grającymi wcześniej w niższej klasie rozgrywkowej czyli Tweede klasse.
Wyniki i tabela.
Do rozgrywek Eerste klasse w sezonie 2010/2011 awansowała drużyna Eupen

</doc>
<doc id="1797190" url="https://pl.wikipedia.org/wiki?curid=1797190" title="West Drumochter">
West Drumochter

West Drumochter – pasmo w Grampianach Centralnych, w Szkocji. Pasmo to graniczy z pasmem Rannoch Moor i Wzgórzami Loch Treig na zachodzie, Wzgórzami Ben Alder na północnym zachodzie, z pasmem Atholl i East Drumochter na północnym wschodzie oraz z pasmem Glen Lyon na południu. Najwyższym szczytem jest Beinn Udlamain, który osiąga wysokość 1010 m.
Najważniejsze szczyty:

</doc>
<doc id="1797194" url="https://pl.wikipedia.org/wiki?curid=1797194" title="Chems Dahmani">
Chems Dahmani

Chems Dahmani (ur. 16 czerwca 1986 w Paryżu) – francuski aktor pochodzenia algieryjskiego.

</doc>
<doc id="1797196" url="https://pl.wikipedia.org/wiki?curid=1797196" title="Muhammad Ibn Mahmud Ibn Sebüktigin">
Muhammad Ibn Mahmud Ibn Sebüktigin

Muhammad Ibn Mahmud Ibn Sebüktigin (pełne imię: Dżalal ad-Daula wa-Dżamal al-Milla Abu Ahmad Muhammad Ibn Mahmud Ibn Sebüktigin) (ur. ok. 997 - zm. 1041) – sułtan z dynastii Ghaznawidów panujący dwukrotnie, od kwietnia do października 1030 oraz od przełomu 1040/1041 aż do śmierci.
Był synem Mahmuda z Ghazny (998 - 1030). Jego ojciec ożenił go z córkami Karachanidy Jusufa Kadyr-chana (1026 - 1032) i ostatniego z panujących w Guzganie Farigynidów, Abu Nasra Muhammada. Kiedy ten ostatni umarł w roku 1010/1011 Muhammad został namiestnikiem powyższej prowincji. Kiedy w roku 1018 Mahmud wyprawił się na Kanaudź pozostawił Muhammada jako swojego przedstawiciela w Ghaznie (dzis. Ghazni). Niedługo przed swoją śmiercią Mahmud podzielił imperium pomiędzy Muhammada i jego starszego brata, Masuda (1030 - 1041). Muhammad miał otrzymać Chorasan, Ghaznę i prowincje indyjskie, zaś Masud niedawno zdobyte prowincje na zachodzie wraz z tytułem sułtana. Tuż przed swoją śmiercią ojciec Muhammada powierzył mu jednak całe imperium. Kiedy zatem Mahmud zmarł w kwietniu 1030 roku Muhammad został osadzony na tronie w Ghaznie. Posiadający większe doświadczenie wojskowe i popularny w armii oraz niektórych kręgach dworskich Masud nie uznał tego faktu. Wywołał bunt w wojskach chorasańskich i pomaszerował na Ghaznę, przy czym wkrótce większość oddziałów i stronników Muhammada przeszła na jego stronę. W październiku 1030 roku Muhammad został zdjęty z tronu i osadzony w twierdzy Mandisz w regionie Ghur, wydaje się jednak że wbrew twierdzeniom niektórych późniejszych źródeł nie został wówczas oślepiony.
Po klęsce pod Dandankanem w maju roku 1040 Masud pod naciskiem niechętnego mu otoczenia wypuścił Muhammada wraz z rodziną i wraz z nim opuścił Ghaznę aby wycofać się do Indii. Decyzja opuszczenia Ghazny była bardzo niepopularna i żołnierze i dworzanie Masuda utracili wiarę w jego przywództwo. Podczas przekraczania Indusu w grudniu 1040 lub styczniu 1041 roku wybuchł przeciwko niemu bunt, a Muhammada zmuszono do objęcia tronu po raz drugi. Masud wkrótce został zabity na rozkaz syna Muhammada, Ahmada, gdyż wydaje się, że to właśnie jego synowie sprawowali w tym czasie rzeczywistą władzę. W tym czasie jednak przebywający w Balchu syn Masuda, Maudud (1041 - 1050), zajął Ghaznę, a następnie w marcu lub kwietniu 1041 roku pokonał Muhammada w bitwie pod Nangraharem w dolinie rzeki Kabul. Muhammad zginął w bitwie, albo został później zabity wraz z całą rodziną.

</doc>
<doc id="1797205" url="https://pl.wikipedia.org/wiki?curid=1797205" title="Natalia Baranowska">
Natalia Baranowska



</doc>
<doc id="1797206" url="https://pl.wikipedia.org/wiki?curid=1797206" title="Mistrzostwa Europy w Piłce Siatkowej Mężczyzn 1985">
Mistrzostwa Europy w Piłce Siatkowej Mężczyzn 1985

XIV Mistrzostwa Europy w piłce siatkowej mężczyzn 1985 odbyły się w Holandii między 29 września a 6 października 1985 roku. Mecze rozgrywane były w Voorburg, Zwolle, Den Bosch, Groningen, oraz w Amsterdamie .
Tytuł sprzed dwóch lat broniła reprezentacja Związku Radzieckiego, która ponownie wywalczyła mistrzostwo.
System rozgrywek.
W turnieju wzięło udział 12 drużyn które zostały podzielone na 3 grupy. Do grupy finałowej awansowały dwa pierwsze zespoły z każdej z grup. Zwycięzca tej grupy zdobywał mistrzostwo. Zespoły z miejsc 3 i 4 z każdej z grup grały ze sobą o miejsca 7-12.
Faza kwalifikacyjna.
Grupa I.
Tabela
Wyniki
Grupa II.
'Tabela
Wyniki
Grupa III.
'Tabela
Wyniki
Faza finałowa.
Grupa dla miejsc 7-12.
Tabela
Wyniki
Grupa mistrzowska.
Tabela
Wyniki

</doc>
<doc id="1797207" url="https://pl.wikipedia.org/wiki?curid=1797207" title="Nerw podoczodołowy">
Nerw podoczodołowy

Nerw podoczodołowy (łac. "nervus infraorbitalis") – w anatomii człowieka nerw będący przedłużeniem nerwu szczękowego (V2). 
Na swoim przebiegu oddaje następujące odgałęzienia:
Wszystkie gałęzie zębodołowe górne tworzą "splot zębowy górny", zlokalizowany w wyrostku zębodołowym szczęki.

</doc>
<doc id="1797208" url="https://pl.wikipedia.org/wiki?curid=1797208" title="DSB MZ">
DSB MZ

MZ – seria lokomotyw spalinowych produkowana w fabryce NOHAB na zamówienie duńskich kolei państwowych DSB.
Wyprodukowano 61 sztuk w czterech seriach, pierwsze dwie serie były wyposażone w 16-cylindrowe silniki o mocy 2463 kW,
pozostałe dwie serie posiadały 20-cylindrowe silniki o mocy 2910 kW.
DSB sprzedało 16 lokomotyw MZ do australijskiej Lachlan Valley Rail Freight, jeżdżą między Sydney i Melbourne.

</doc>
<doc id="1797209" url="https://pl.wikipedia.org/wiki?curid=1797209" title="Puchar Ligi Islandzkiej w piłce nożnej (2009)">
Puchar Ligi Islandzkiej w piłce nożnej (2009)

W sezonie 2009 rozegrano 14. edycję Pucharu Ligi Islandzkiej w piłce nożnej (isl. "Lengjubikarinn", "Deildabikar"). Tytułu bronił . Rozgrywki rozpoczęły się 20 lutego, a zakończyły 1 maja 2009.
Zasady rozgrywek.
W turnieju wzięły udział 24 drużyny – uczestnicy dwóch najwyższych klas rozgrywkowych piłki nożnej na Islandii (Úrvalsdeild i 1. deild) w sezonie 2009. W pierwszej fazie rozgrywek zostały one podzielone na 4 grupy liczące po 6 zespołów, spotykając się ze sobą jednokrotnie. 2 najlepsze drużyny każdej z nich uzyskały awans do fazy pucharowej (ćwierćfinały, półfinały, finał – po 1 meczu), w której wyłoniono zwycięzcę Pucharu.
Faza grupowa.
Mecze rozegrano w dniach 20 lutego–18 kwietnia 2009.
Grupa 1.
 
 
 
 
 
 
 
 
 
 
 
 
 
 
 
 
 
 
Grupa 2.
 
 
 
 
 
 
 
 
 
 
 
 
 
 
 
 
 
 
Grupa 3.
 
 
 
 
 
 
 
 
 
 
 
 
 
 
 
 
 
 
Grupa 4.
 
 
 
 
 
 
 
 
 
 
 
 
 
 
 
 
 
 
Faza pucharowa.
"Źródło: ksi.is"
Ćwierćfinały.
Mecze rozegrano w dniach 22–24 kwietnia 2009.
Półfinały.
Mecze rozegrano 27 kwietnia 2009.

</doc>
<doc id="1797215" url="https://pl.wikipedia.org/wiki?curid=1797215" title="DSB MY">
DSB MY

MY – duńska lokomotywa spalinowa produkowana w latach 1954-1965 dla kolei duńskich przez szwedzkie zakłady Nohab. Stanowiła adaptację typu Nohab AA16. Wyprodukowano spalinowozy. Spalinowozy były pomalowane na kolor bordowy. Lokomotywy zostały wyprodukowano do prowadzenia pociągów towarowych oraz pasażerskich na niezelektryfikowanych liniach kolejowych. Cztery lokomotywy zostały zachowane jako zabytkowe eksponaty.
Po zakończeniu eksploatacji przez koleje duńskie, 10 lokomotyw zostało sprzedane do prywatnych przedsiębiorstw kolejowych w Niemczech.

</doc>
<doc id="1797216" url="https://pl.wikipedia.org/wiki?curid=1797216" title="DSB MX">
DSB MX

MX – duńska lokomotywa spalinowa produkowana w latach 1960-1962 dla kolei duńskich. Wyprodukowano 45 spalinowozów. Spalinowozy były pomalowane na kolor bordowy. Lokomotywy zostały wyprodukowano do prowadzenia pociągów towarowych oraz pasażerskich na niezelektryfikowanych liniach kolejowych. Jedna lokomotywy została zachowana jako pomnik techniki.

</doc>
<doc id="1797217" url="https://pl.wikipedia.org/wiki?curid=1797217" title="Wacław Kupper">
Wacław Kupper

Wacław Kupper (ur. 31 sierpnia 1930 w Wysinie, zm. 25 grudnia 2021) – polski nauczyciel, urzędnik państwowy i samorządowiec, naczelnik Lęborka (1977–1982), wiceminister oświaty i wychowania (1982–1987). 
Życiorys.
Ukończył Liceum Pedagogiczne w Lęborku, następnie kształcił się w Wyższej Szkole Pedagogicznej w Warszawie i na Wydziale Filozoficzno-Historycznym Uniwersytetu Wrocławskiego im. Bolesława Bieruta, gdzie uzyskał tytuł magistra historii. W latach 1950–1964 pracował w szkolnictwie miejskim w Lęborku, m.in. w Liceum Ogólnokształcącym im. Stefana Żeromskiego, następnie podjął pracę w nadzorze pedagogicznym w Lęborku i Słupsku. Był m.in. inspektorem i wizytatorem szkolnym oraz zastępcą kuratora. Sprawował funkcję dyrektora departamentu szkolnictwa w ministerstwie oświaty. W 1982 został powołany na urząd podsekretarza stanu w ministerstwie oświaty i wychowania, który pełnił do 1987. W latach 1984–1992 stał na czele Szkolnego Związku Sportowego jako jego przewodniczący.
Przez szereg lat działał w Stronnictwie Demokratycznym, był m.in. przewodniczącym jego struktur w Lęborku oraz członkiem Centralnego Komitetu w Warszawie. Na przełomie lat 70. i 80. sprawował funkcję naczelnika Lęborka. W 1988 był z ramienia SD wiceprzewodniczącym Państwowej Komisji Wyborczej w wyborach do rad narodowych, w następnym roku zasiadł w tejże Komisji podczas wyborów parlamentarnych. W latach 80. był kierownikiem Wydziału Organów Przedstawicielskich i Samorządowych CK SD, a na początku lat 90. kierował Centralnym Ośrodkiem Kształcenia Kadr SD.
Był przewodniczącym Rady Powiatu Lęborskiego I kadencji (1999–2002) z ramienia SLD.

</doc>
<doc id="1797218" url="https://pl.wikipedia.org/wiki?curid=1797218" title="Rannoch Moor">
Rannoch Moor

Rannoch Moor (gael. "Mòinteach Raineach") - pasmo w Grampianach Centralnych, w Szkocji. Pasmo to graniczy z Pasmem Glencoe i pasmem Mamores na zachodzie, z Pasmem Ben Nevis na północnym zachodzie, Wzgórzamni Loch Treig na północy, pasmem West Drumochter na północnym wschodzie, z Glen Lyon na południowym wschodzie oraz z Bridge of Orchy i Black Mount na południu. Najwyższym szczytem jest The Fara, który osiąga wysokość 911 m.
Najważniejsze szczyty:

</doc>
<doc id="1797219" url="https://pl.wikipedia.org/wiki?curid=1797219" title="Andigoni Papadopulu">
Andigoni Papadopulu

Andigoni Papadopulu, gr. Αντιγόνη Παπαδοπούλου (ur. 8 lipca 1954 w Morfu) – cypryjska polityk i menedżer, była deputowana, posłanka do Parlamentu Europejskiego VII kadencji.
Życiorys.
Studiowała chemię w Stanach Zjednoczonych i Wielkiej Brytanii (w tym w ramach stypendium Programu Fulbrighta). Kształciła się następnie w zakresie zarządzania i socjologii. Od 1978 do 2001 zajmowała stanowisko dyrektora ds. kontroli jakości w Carlsbergu. Była też radną, a potem w latach 1996–2001 burmistrzem Morfu. W 2001 wybrano ją do Izby Reprezentantów z ramienia Partii Demokratycznej. Reprezentowała krajowy parlament w ZP Rady Europy. W wyborach w 2009 z listy DIKO uzyskała mandat deputowanej do Parlamentu Europejskiego VII kadencji. Przystąpiła do grupy Postępowego Sojuszu Socjalistów i Demokratów oraz do Komisji Wolności Obywatelskich, Sprawiedliwości i Spraw Wewnętrznych.

</doc>
<doc id="1797221" url="https://pl.wikipedia.org/wiki?curid=1797221" title="Carewicz (operetka)">
Carewicz (operetka)

Carewicz () – operetka Franza Lehára z librettem Beli Jenbacha i Heinza Reicherta z 1927 roku, powstała na podstawie sztuki Gabrieli Zapolskiej "Carewicz (Czterdziesty pierwszy Czerkies)" z 1917 roku. 
Prapremiera miała miejsce 16 lutego 1927 roku w Berlinie. Polska premiera odbyła się 11 sierpnia 1931 w Warszawie.
Ekranizacje.
Operetka została kilkakrotnie zekranizowana:

</doc>
<doc id="1797222" url="https://pl.wikipedia.org/wiki?curid=1797222" title="Xenicus lyalli">
Xenicus lyalli



</doc>
<doc id="1797223" url="https://pl.wikipedia.org/wiki?curid=1797223" title="Przesiąkliwość">
Przesiąkliwość

Przesiąkliwość – właściwość fizyczna materiału, określająca zdolność materiału do przepuszczania danej substancji (najczęściej jest to woda) pod wpływem wywieranego na niego ciśnienia.
Właściwość tą wyraża się w centymetrach na sekundę i podaje się wraz z nią wielkość ciśnienia medium. Stopień przesiąkliwości zależy od szczelności i budowy wewnętrznej materiału. Materiały szczelne są nieprzesiąkliwe. Przykładami takich materiałów są szkło, bitumy, stal oraz materiały o porach zamkniętych, jak polichlorek winylu czy szkło piankowe. Przesiąkliwość jest ważną cechą materiałów hydroizolacyjnych i pokryć dachowych.

</doc>
<doc id="1797224" url="https://pl.wikipedia.org/wiki?curid=1797224" title="Translohr">
Translohr

Translohr – system autobusu torowego. Pojazd porusza się na gumowych oponach jak zwykły autobus, jednak oprócz tego, jest prowadzony za pomocą pojedynczej szyny umieszczonej w jezdni. Zasilany z sieci trakcyjnej nad torem (drugi biegun stanowi szyna). Produkowany przez Lohr Industrie we Francji. Obecnie używany w Clermont-Ferrand i Île-de-France (Francja) Tiencin, Szanghaju (Chiny), Wenecji-Mestre i Padwie (Włochy) oraz w Medellin (Kolumbia).
Translohr a tramwaj.
Zalety.
Podobnie jak w przypadku tramwaju, możliwe jest stosowanie podwyższonych platform przystankowych, co ułatwia wsiadanie. Pojazdy poruszają się po torze, dzięki czemu wymagają węższych pasów ruchu.
Dzięki gumowym oponom, jak w autobusie, a co za tym idzie większej przyczepności, możliwe jest pokonywanie bardziej stromych wzniesień niż w przypadku tramwaju.
Uważa się, że ze względu na użycie opon hałas jest niższy, przynajmniej do czasu gdy
powstaną koleiny.
Wady.
Translohr porusza się ze względu na szynę prowadzącą po swoich śladach, więc tworzą się z czasem koleiny, co nie ma miejsca w wypadku tramwaju.
Specyficzny kształt szyny pojazdu Tranlohr jest przyczyną wypadków rowerzystów
jadących wzdłuż toru jak również pieszych przechodzących przez nie.
Konstrukcja szyny w przypadku jazdy rowerem wzdłuż jej przebiegu powoduje
przechylenie rowerzysty, a także zakleszczenie opony w szynie i prowadzi do gwałtownego zatrzymania. Taka sytuacja przyczynia się do wypadków, które kończą się licznymi urazami i
złamaniami.
Opony przenoszą więcej drgań na pojazd Translohr niż stosowane w tramwajach
klasyczne wózki.
Ze względu na monopolizację produkcji systemy Translohr uważa się za droższe od klasycznych linii tramwajowych, gdzie konkurencja cenowa między producentami prowadzi do zmniejszenia kosztów.

</doc>
<doc id="1797225" url="https://pl.wikipedia.org/wiki?curid=1797225" title="Jan Byrczek">
Jan Byrczek

Jan Byrczek (ur. 23 czerwca 1936 w Chełmku, zm. 10 listopada 2019 w Myślenicach) – polski kontrabasista jazzowy i propagator jazzu. 
Życiorys.
Na przełomie lat 50. i 60. XX wieku występował w najważniejszych polskich zespołach: Trio Komedy, Kwartet Kurylewicza. Z powodu choroby przestał grać i zajął się działalnością organizacyjną. Przewodził Krakowskiemu Klubowi Jazzowemu, potem Polskiej Federacji Jazzowej. W 1956 roku był współzałożycielem Europejskiej Federacji Jazzowej. W roku 1977 wyjechał do Stanów Zjednoczonych, gdzie otrzymał obywatelstwo amerykańskie (w 1987). 
Pochowany w Alei Zasłużonych na Cmentarzu wojskowym przy ul. Prandoty w Krakowie (kwatera CIX-mur II-1).

</doc>
<doc id="1797232" url="https://pl.wikipedia.org/wiki?curid=1797232" title="Szlak nadbużańskich grodzisk">
Szlak nadbużańskich grodzisk

Szlak nadbużańskich grodzisk – szlak turystyczny w Polsce w Dolinie Dolnego Bugu wyznaczony przez Towarzystwo Ochrony Siedlisk "ProHabitat" w 2008 r. 
Szlak o długości 41 km i oznakowany kolorem zielonym rozpoczyna się w Drohiczynie, obok tamtejszej Góry Zamkowej i prowadzi do miejscowości Bużyski. Wiedzie przez nadbużańskie miejscowości, zlokalizowane w gminach Drohiczyn i Siemiatycze. Charakterystyczną cechą terenu przez który przechodzi szlak jest duże zagęszczenie najstarszych antropogenicznych form terenu, jakimi są grodziska, kurhany i cmentarzyska kurhanowe.
Przebieg szlaku.
Sieniewice, Sady (województwo podlaskie), Sytki, Bujaki, Krupice, Rogawka, Klukowo, Cecele, Skiwy Małe, Skiwy Duże, Narojki, Miłkowice-Paszki, Miłkowice-Maćki, Lisowo, Putkowice Nagórne, Putkowice Nadolne, Wierzchuca Nagórna, Bużyski.

</doc>
<doc id="1797233" url="https://pl.wikipedia.org/wiki?curid=1797233" title="Rozmierka (stacja kolejowa)">
Rozmierka (stacja kolejowa)

Rozmierka – stacja kolejowa w miejscowości Rozmierka, w województwie opolskim, w powiecie strzeleckim, w gminie Strzelce Opolskie, w Polsce.

</doc>
<doc id="1797235" url="https://pl.wikipedia.org/wiki?curid=1797235" title="Kadłub (stacja kolejowa)">
Kadłub (stacja kolejowa)

Kadłub – nieczynna stacja kolejowa w miejscowości Kadłub, w województwie opolskim, w powiecie strzeleckim, w gminie Strzelce Opolskie, w Polsce.

</doc>
<doc id="1797239" url="https://pl.wikipedia.org/wiki?curid=1797239" title="Suillus bovinus">
Suillus bovinus



</doc>
<doc id="1797241" url="https://pl.wikipedia.org/wiki?curid=1797241" title="Suillus tridentinus">
Suillus tridentinus



</doc>
<doc id="1797242" url="https://pl.wikipedia.org/wiki?curid=1797242" title="Willy Fritsch">
Willy Fritsch

Wilhelm Egon Fritz Fritsch (ur. 27 stycznia 1901 w Katowicach, zm. 13 lipca 1973 w Hamburgu) − niemiecki aktor, szczególnie znany z filmów z okresu kina niemego oraz pisarz. Ojciec Thomasa Fritscha – niemieckiego aktora. Wyróżniony nagrodami "Filmband in Gold" (1965) oraz "Bambi" (1965).
Kariera.
Willy Fritsch był synem właściciela fabryki maszyn "Fritsch &amp; Brattig", Lothara. Po bankructwie ojca w 1912 roku rodzina przeniosła się do Berlina, gdzie ojciec znalazł pracę w przedsiębiorstwie Siemens-Schuckert. Willy Fritsch w 1915 roku rozpoczął praktyki jako mechanik samochodowy, jednak zrezygnował z nich, gdyż postanowił zapisać się do chóru w Großes Schauspielhaus.
W 1919 roku został przyjęty przez Maxa Reinhardta do szkoły aktorskiej w Deutsches Theater, gdzie grał epizodyczne role w różnych sztukach. Na wielkim ekranie zadebiutował w 1921 roku w filmie "Miß Venus". Fritsch już wtedy stał się popularny w niemieckim filmie i teatrze, jednak pierwsze sukcesy zaczął odnosić u boku Lilian Harvey, z którą występował w filmach wytwórni filmowej UFA m.in. "Der Kongreß tanzt" Erika Charella, aż do emigracji Harvey w 1939 roku.
Chociaż Fritsch zatrudnił się w NSDAP, starał się on unikać zaangażowania w propagandzie nazistowskiej (w 1944 roku zagrał rolę lotnika w filmie "Junge Adler", za co został wpisany do Gottbegnadeten-Liste – listy sporządzonej przez Josepha Goebbelsa i Adolfa Hitlera), jednak udało mu się przeżyć reżim Hitlera bez utraty prestiżu. Po wojnie kontynuował karierę aktorską, grał w filmach m.in. "Wenn der weiße Flieder wieder blüht" u boku młodej wówczas Romy Schneider.
Jego ostatnią rolą była rola w 1964 roku w filmie "I Learned It from Father" Axela von Ambessera, gdzie zagrał wraz z synem Thomasem.
Życie prywatne.
Willy Fritsch był dwukrotnie żonaty. Jego pierwszą żoną była Lilian Harvey. Drugą żoną była tancerka Dinah Grace (1917–1963), z którą ślub wziął w 1938 roku. Mieli dwóch synów: Michaela i Thomasa (ur. 16.01.1944) – również aktora.

</doc>
<doc id="1797243" url="https://pl.wikipedia.org/wiki?curid=1797243" title="Sporok (stacja kolejowa)">
Sporok (stacja kolejowa)

Sporok – nieczynna stacja kolejowa w miejscowości Spórok, w województwie opolskim, w powiecie strzeleckim, w gminie Kolonowskie, w Polsce.

</doc>
<doc id="1797244" url="https://pl.wikipedia.org/wiki?curid=1797244" title="Jadwiga Urbanowicz">
Jadwiga Urbanowicz

Jadwiga Urbanowicz (ur. 1926, zm. 1994) – polska autorka tekstów piosenek i dziennikarka.
Za napisane przez siebie piosenki otrzymała wiele nagród festiwalowych.

</doc>
<doc id="1797254" url="https://pl.wikipedia.org/wiki?curid=1797254" title="Staniszcze Wielkie (stacja kolejowa)">
Staniszcze Wielkie (stacja kolejowa)

Staniszcze Wielkie – nieczynna stacja kolejowa w miejscowości Staniszcze Wielkie, w województwie opolskim, w powiecie strzeleckim, w gminie Kolonowskie, w Polsce.

</doc>
<doc id="1797256" url="https://pl.wikipedia.org/wiki?curid=1797256" title="Suillus collinitus">
Suillus collinitus



</doc>
<doc id="1797258" url="https://pl.wikipedia.org/wiki?curid=1797258" title="Suillus variegatus">
Suillus variegatus



</doc>
<doc id="1797260" url="https://pl.wikipedia.org/wiki?curid=1797260" title="Suillus placidus">
Suillus placidus



</doc>
<doc id="1797265" url="https://pl.wikipedia.org/wiki?curid=1797265" title="Uncovered (album AudioFeels)">
Uncovered (album AudioFeels)

Uncovered – debiutancki album grupy wokalnej AudioFeels, uczestników programu telewizyjnego "Mam talent!". Zawiera 12 coverów zaaranżowanych jako tzw. "vocal play". Premiera miała miejsce 5 października 2009 r., w sieci salonów Empik była dostępna wcześniej – od 3 października. 18 listopada 2009 roku album uzyskał status złotej płyty.

</doc>
<doc id="1797273" url="https://pl.wikipedia.org/wiki?curid=1797273" title="Katarzyna Michalak">
Katarzyna Michalak



</doc>
<doc id="1797275" url="https://pl.wikipedia.org/wiki?curid=1797275" title="Leszek Zieliński (ur. 1943)">
Leszek Zieliński (ur. 1943)

Leszek Zenon Zieliński (ur. 1943) – polski inżynier i wykładowca, przedsiębiorca, samorządowiec i działacz polityczny związany z Kielcami.
Życiorys.
Ukończył studia z zakresu ekonomiki przemysłu.
Przez wiele lat wykładowca kieleckich uczelni. Autor publikacji naukowych (zagadnienia gospodarcze, ekonomiczne, społeczne i polityczne). Współpracował z Wszechnicą Świętokrzyską, Akademią Świętokrzyską i Politechniką Świętokrzyską. Zwolennik i działacz na rzecz utworzenia Uniwersytetu Świętokrzyskiego. Współzałożyciel Fundacji im. Stanisława Staszica, Fundacji Ekonomik.
Aktywny w sprawie utrzymania Kielc i regionu jako województwa świętokrzyskiego.
Ma kontakty ze środowiskiem rzemieślników, handlowców, oraz małej i średniej przedsiębiorczości. W latach 1979–1980 był Prezesem Izby Rzemieślniczej w Kielcach. Przez wiele lat pracował w spółce KPHAT „Elmet” (jako dyrektor, a później prezes zarządu).
Radny miejski w latach 1973–1983 i 1994–1998. W tym czasie był, między innymi, przewodniczącym Miejskiej Komisji Planowania i wiceprzewodniczącym Rady Miejskiej II kadencji. W latach 1981–1990 był wiceprezydenta miasta Kielc.
Od 1964 należy do Stronnictwa Demokratycznego. W latach 70. XX w. był sekretarzem Miejskiego Komitetu SD. W okresie 1980–1981 był sekretarzem Wojewódzkiego Komitetu SD. Od 2003 pełni funkcję przewodniczącego Rady Regionalnej SD w województwie świętokrzyskim. Jest wiceprzewodniczącym Zarządu Głównego partii oraz członkiem jej Rady Naczelnej. Od 2009 do 2010 był prezesem zarządu związanej z SD Fundacji „Samorządność i Demokracja”.

</doc>
<doc id="1797278" url="https://pl.wikipedia.org/wiki?curid=1797278" title="MDR-6">
MDR-6

MDR-6, później Cze-2 (ros. МДР-6, Че-2) – radziecka łódź latająca zaprojektowana przed wybuchem II wojny światowej w biurze konstrukcyjnym OKB Czetwierikowa. Wykorzystywana przez radzieckie wojskowe lotnictwo morskie podczas wojny oraz po jej zakończeniu.
Historia.
Na początku lat 30. XX wieku radziecka marynarka opracowała wymagania techniczne na nowy, morski samolot patrolowy dalekiego zasięgu. Do realizacji projektu przystąpiło biuro konstrukcyjne Tupolewa, które zaprojektowało i zbudowało samolot oznaczony jako ANT-27 (MDR-4). Dwa pierwsze prototypy konstrukcji Tupolewa uległy rozbiciu podczas prób co zmniejszyło szanse na szybkie wprowadzenie samolotu do służby. W zaistniałej sytuacji w 1935 roku do pracy przystąpiło biuro konstrukcyjne OKB Czetwierikowa, które zaprojektowało samolot MDR-6. Początkowo maszyna napędzana była dwoma silnikami M-25, zmienionymi później na M-62, aby ostatecznie w samolocie będącym wzorem dla produkcji seryjnej użyć silników M-63. Samolot podczas swojej służby był wielokrotnie modyfikowany. W 1940 roku rozpoczęto próby wersji MDR-6 A, która miała skrzydła o zmienionym kształcie i o zmniejszonej powierzchni nośnej o 11,4 m², pływaki podskrzydłowe były wciągane w locie. Podczas prób samolot osiągnął prędkość maksymalną 454 km/h i zasięg 2000 km. W 1941 r. ukończono wersję MDR-6 B-1, z silnikami M-105 A o mocy po 770 kW. W 1943 r. powstała wersja MDR-6 B2 z silnikami rzędowymi M-105, wersja ta osiągnęła zasięg lotu do 3000 km. W maju 1944 r. wystartowała kolejna wersja oznaczona MDR-6 B4 z silnikami WK-107, a rok później ostatnia wersja MDR-6 B5 z silnikami WK-107 A o mocy 1215 kW. Prędkość maksymalna wzrosła do 455 km/h, uzbrojenie składało się z jednego stałego i dwóch ruchomych działek lotniczych kalibru 20 mm, udźwig bomb wzrósł do 1000 kg. Samolot przy prędkości przelotowej mógł osiągnąć maksymalny zasięg 3000 km. Maszyna używana była do lat 50. a doświadczenia uzyskane w trakcie jej eksploatacji wpłynęły na konstrukcję innych radzieckich łodzi latających, między innymi samolotu Be-6.
Konstrukcja.
MDR-6 był pięciomiejscowym, metalowym wodnosamolotem z powierzchniami sterowymi i spływem skrzydeł pokrytych płótnem, napędzanym dwoma silnikami gwiazdowymi M-63. Skrzydła z dodatnim wzniosem, tuż przy kadłubie wygięte do dołu. Pływający kadłub z dwoma pływakami zamontowanymi pośrodku płatów. Uzbrojenie strzeleckie zamontowane na dwóch stanowiskach strzeleckich, jedno na dziobie samolotu, drugie w obrotowej wieżyczce na górnej części kadłuba za skrzydłami. Samolot mógł przenosić do 600 kg bomb, bomb głębinowych lub torped.

</doc>
<doc id="1797279" url="https://pl.wikipedia.org/wiki?curid=1797279" title="Akademia Sztuk Pięknych i Wzornictwa Besaleela">
Akademia Sztuk Pięknych i Wzornictwa Besaleela

Akademia Sztuk Pięknych i Wzornictwa Besaleela – izraelska uczelnia artystyczna w Jerozolimie, utworzona w 1906 przez Borisa Schatza. Jej nazwa pochodzi od biblijnego rzemieślnika Besaleela.
W 1932 w muzeum Szkoły Sztuk Pięknych i Rzemiosł Besaleela (jak wówczas brzmiała nazwa uczelni) umieszczono na pewien czas kolekcję sztuki (około dwustu dzieł), którą Samuel Goldflam zapisał w testamencie Uniwersytetowi Hebrajskiemu.
W 1975 placówka uzyskała status instytucji szkolnictwa wyższego. W 1990 zakończyły się jej przenosiny na górę Skopus.

</doc>
<doc id="1797280" url="https://pl.wikipedia.org/wiki?curid=1797280" title="Ventforet Kōfu">
Ventforet Kōfu

 – japoński klub piłkarski grający w J2 League. Klub ma siedzibę w Kōfu. Zdobywca Pucharu Cesarza w 2022 roku.

</doc>
<doc id="1797282" url="https://pl.wikipedia.org/wiki?curid=1797282" title="Fuel (zespół muzyczny)">
Fuel (zespół muzyczny)

Fuel – amerykańska hardrockowa grupa muzyczna pochodząca z Harrisburgu w Pensylwanii, założona przez gitarzystę i autora utworów – Carla Bella, basistę – Jeffa Abercrombie'go i perkusistę – Kevina Millera w roku 1989. Cztery lata później zespół znany pod nazwą "Small the Joy" przechrzcił się na "Fuel" i przeniósł z Tennessee do Pensylwanii. W latach 2009-10 można było spotkać grupę jako "Re-Fueled".
Do najpopularniejszych singli grupy zalicza się utwory „"Hemorrhage (In My Hands)"”, „"Shimmer"” czy pochodzący z płyty z 2014 roku „"Soul to Preach To"”.

</doc>
<doc id="1797283" url="https://pl.wikipedia.org/wiki?curid=1797283" title="Fuel">
Fuel

Zobacz też:

</doc>
<doc id="1797284" url="https://pl.wikipedia.org/wiki?curid=1797284" title="Baofu Congzhan">
Baofu Congzhan

Baofu Congzhan (chiń. 保福從展 pinyin "Bǎofú Cóngzhǎn"; kor. 보복종전 "Pobok Chongjŏn"; jap. "Hōfuku Jūten"; wiet. "Bảo Phườc Tòng Triển", zm. 928) – chiński mistrz chan Południowej szkoły chanu.
Życiorys.
Baofu pochodził z dystryktu Futang w Fuzhou (Fujian).
W wieku 15 lat został uczniem mistrza Xuefenga Yicuna (822–908). W wieku 18 lat przyjął mnisią ordynację w klasztorze Dazhong w mieście Taizhou w Zhangzhou (Fujian). Następnie udał się w podróż po buddyjskich centrach w rejonach Wu (Jiangsu i część prow. Zhejiang) i Chu (Hebei, Hunan oraz część Zhejiang i Henan). Po pewnym czasie powrócił do Xuefenga i został jego służącym.
Baofu był bratem dharmicznym późniejszego mistrza chan Changqinga Huilenga (854–932), często pytał Changqinga o dawne i obecne metody nauczania i dyskutował z nim. Taka rozmowa między nimi jest treścią gong’anu 95 z "Zapisków Błękitnej Skały".
Po odejściu od Xuefenga nauczał i jego reputacja rosła. W 917 r. wysoki urzędnik Wang z Zhangzhou, aby uhonorować mistrza wybudował klasztor Baofu i potem go wspierał materialnie. Był tak popularnym nauczycielem, że regularnie przebywało w tym klasztorze 700 uczniów.
Mistrz był szanowany przez gubernatora prowincji, który promował Baofu na dworze cesarskim i cesarz obdarzył mistrza purpurową szatą.
W 928 r. mistrz poczuł się lekko chory. Mnisi zgromadzili się w jego domku aby wypytać go.
Po tych słowach mistrz zmarł w pozycji medytacyjnej.
Mistrz Baofu występuje w gong’anach: 8, 22, 23, 76, 91 i 95 z "Zapisków Błękitnej Skały" oraz w komentarzach do gong’anów 21, 23, 28, 29, 48 "Congrong lu"
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.
Pojawia się w "Zapiskach Błękitnej Skały" w przypadkach: 8, 23, 76, 91 i 95 oraz w "Zapiskach Wielkiego Spokoju" w przypadku 71.

</doc>
<doc id="1797285" url="https://pl.wikipedia.org/wiki?curid=1797285" title="Hemorrhage (In My Hands)">
Hemorrhage (In My Hands)

Hemorrhage (In My Hands) – ballada rockowa grupy Fuel, wydana w roku 2000 jako pierwszy singel promujący ich drugi album studyjny "Something Like Human".
Informacje o utworze.
Utwór skomponował Carl Bell. Spotkał się on ze sporym zainteresowaniem ze strony fanów rocka, spędził bowiem dwanaście tygodni na szczycie notowania "Billboardu" Modern Rock Tracks (wówczas znanego jako „Modern Rock Tracks”). Jest powszechnie uznawany za najpopularniejszy singel grupy Fuel, co wiąże się także z osiągniętą na liście "Billboard" Hot 100 pozycją #30.
Lista utworów.
Do utworu zrealizowano wideoklip w reżyserii Nigela Dicka.
Piosenkę wykorzystano także w grze komputerowej "Karaoke Revolution Presents: American Idol Encore".

</doc>
<doc id="1797287" url="https://pl.wikipedia.org/wiki?curid=1797287" title="FC Gifu">
FC Gifu

 – japoński klub piłkarski grający w J-League, Div 2. Klub ma siedzibę w Gifu w prefekturze Gifu, w regionie Chūbu.

</doc>
<doc id="1797288" url="https://pl.wikipedia.org/wiki?curid=1797288" title="Brandie Rae Rothwell">
Brandie Rae Rothwell



</doc>
<doc id="1797289" url="https://pl.wikipedia.org/wiki?curid=1797289" title="Niemiecka Biblioteka Narodowa">
Niemiecka Biblioteka Narodowa

Niemiecka Biblioteka Narodowa (niem. "Deutsche Nationalbibliothek") – biblioteka narodowa Niemiec.
Zadania tego centrum są unikalne w skali Niemiec i obejmują kolekcjonowanie, archiwizowanie, dokumentowanie oraz zapis bibliograficzny wszystkich niemieckich i niemieckojęzycznych publikacji od 1913 roku, zagranicznych publikacji o Niemczech, przekładów prac niemieckich oraz prac niemieckojęzycznych emigrantów opublikowanych za granicą w latach 1933–1945, a także publiczne udostępnianie tych zbiorów.
Zadania te wypełniane są przez centra w Lipsku (dawniej "Deutsche Bücherei"), Frankfurcie nad Menem (dawniej "Deutsche Bibliothek") i Berlinie ("Deutsches Musikarchiv"). Zbiory obejmują około 24,1 milionów:
Budynek w Lipsku.
Budynek główny biblioteki, mieszczący się w Lipsku, został zbudowany w latach 1914 do 1916 według projektu Oskara Puscha. Fasada budynku ma długość 160 m i zwrócona jest na „Deutscher Platz”. Budynek był finansowany przez króla Saksonii Fryderyka Augusta III. Otwarcie budynku miało miejsce 14 października 1916 roku. Na fasadzie umieszczone są portrety Bismarcka, Goethego i Gutenberga. Rzeźby wyobrażają Technologię, Filozofię, Sprawiedliwość, Medycynę itd.

</doc>
<doc id="1797290" url="https://pl.wikipedia.org/wiki?curid=1797290" title="Biblioteka Narodowa Niemiec">
Biblioteka Narodowa Niemiec



</doc>
<doc id="1797291" url="https://pl.wikipedia.org/wiki?curid=1797291" title="Peter Frechette">
Peter Frechette

Peter Frechette (ur. 3 października 1956 w Warwick) – amerykański aktor filmowy, teatralny i telewizyjny.
Życiorys.
Wczesne lata.
Urodził się w Warwick na Rhode Island jako najmłodsze z pięciorga dzieci. Jego matka była pielęgniarką, a ojciec był ekspertem ds. efektywności. Frechette uzyskał tytuł licencjata sztuk pięknych na wydziale teatralnym na University of Rhode Island. Podczas festiwalu teatrów ulicznych w Edynburgu 1979, wystąpił w komedii "Pontifications on Puberty and Pigtails". 
Kariera.
W 1979 debiutował na Off-Broadwayu w przedstawieniu "Grabowy Labirynt" ("The Hornbeam Maze"). Jego pierwszą rolą filmową był członek gangu T-Bird w muzycznej komedii romantycznej "Grease 2" (1982) z Maxwellem Caulfieldem i Michelle Pfeiffer. Wkrótce trafił też na mały ekran jako George Knight w dwóch odcinkach sitcomu NBC "Fakty z życia" ("The Facts of Life", 1982). Za rolę gejowskiego artysty Petera Montefiore’a w serialu ABC "Trzydziestka" ("Thirtysomething", 1989–1991) był w 1987 nominowany do nagrody Emmy. W latach 1996–2000 występował jako George Fraley w serialu stacji NBC "Portret zabójcy" ("Profiler"). 
W 1989 po raz pierwszy na Broadwayu zagrał rolę Drew Paleya w sztuce "Eastern Standard", za którą otrzymał Drama Desk Award i Theatre World Award oraz był nominowany do nagrody Tony. Za kreację pułkownika Ralpha Clarka w spektaklu "Our Country’s Good" (1991) zdobył nominację do nagrody Tony. Rola Homera Collyera w "The Dazzle" w Gramercy Theatre w 2002 przyniosła mu nagrodę Obie Award.
Życie prywatne.
W 1988 związał się z reżyserem teatralnym Davidem Warrenem. Wzięli ślub w 2017.

</doc>
<doc id="1797292" url="https://pl.wikipedia.org/wiki?curid=1797292" title="Sagan Tosu">
Sagan Tosu

 – japoński klub piłkarski grający w J1 League. Klub ma siedzibę w Tosu w prefekturze Saga, na wyspie Kiusiu.

</doc>
<doc id="1797295" url="https://pl.wikipedia.org/wiki?curid=1797295" title="Ehime FC">
Ehime FC

 – japoński klub piłkarski grający w J2 League. Klub ma siedzibę w Matsuyama w prefekturze Ehime, na wyspie Sikoku.
Ehime F.C. jest jednym z dwóch klubów J-League z wyspy Sikoku. Ich lokalnym rywalem jest Tokushima Vortis.

</doc>
<doc id="1797297" url="https://pl.wikipedia.org/wiki?curid=1797297" title="(6098) Mutojunkyu">
(6098) Mutojunkyu

(6098) Mutojunkyu – planetoida z pasa głównego asteroid okrążająca Słońce w ciągu 3 lat i 117 dni w średniej odległości 2,23 j.a. Została odkryta 31 października 1991 roku w obserwatorium w Kushiro przez Masanoriego Matsuyamę i Kazurō Watanabe. Nazwa planetoidy pochodzi od "Junkyu Muto" (ur. 1950), japońskiego rzeźbiarza. Przed nadaniem nazwy planetoida nosiła oznaczenie tymczasowe (6098) 1991 UW3.

</doc>
<doc id="1797300" url="https://pl.wikipedia.org/wiki?curid=1797300" title="Honda Capa">
Honda Capa

Honda Capa – samochód osobowy typu minivan produkowany od 1998 do 2002 roku przez koncern Honda. Model został zaprezentowany w 1997 roku na salonie w Tokio jako samochód koncepcyjny "J-MW". Wprowadzony do detalicznej sprzedaży 24 kwietnia 1998 roku. Ze względu na niezadowalające wyniki sprzedaży model został wycofany z rynku w 2002 i zastąpiony Hondą Mobilio.

</doc>
<doc id="1797303" url="https://pl.wikipedia.org/wiki?curid=1797303" title="Kognitariat">
Kognitariat



</doc>
<doc id="1797308" url="https://pl.wikipedia.org/wiki?curid=1797308" title="Dwór obronny w Ropie">
Dwór obronny w Ropie

Dwór obronny w Ropie – dawny dwór obronny na terenie wsi Ropa w powiecie gorlickim w województwie małopolskim.
Dwór obronny w Ropie powstał prawdopodobnie w połowie XVI wieku z inicjatywy ówczesnych właścicieli wsi, rodziny Brzeńskich. W XIX wieku został przebudowany i przekształcony w lamus dworski, który zachował się do dzisiaj jako część zespołu pałacowego znajdującego się w centrum Ropy.
Dawny dwór obronny to zachodnia część dzisiejszego lamusa, wzniesiona z kamienia, o ścianach grubości 1 metra, ze sklepieniami kolebkowymi.

</doc>
<doc id="1797311" url="https://pl.wikipedia.org/wiki?curid=1797311" title="Jan Miense Molenaer">
Jan Miense Molenaer

Jan Miense Molenaer (ur. 1610 w Haarlemie, zm. przed 15 września 1668 tamże) – holenderski malarz, rysownik, grafik i kolekcjoner okresu baroku, mąż malarki Judith Leyster.
Biografia.
Był zapewne uczniem Fransa Halsa. Pracował w Haarlemie, Amsterdamie i Heemstede. 
Malował sceny rodzajowe, portrety zbiorowe i sceny historyczne. Jego obrazy często mają wymowę alegoryczną lub symboliczną.
Jego bracia Bartholomeus Molenaer (zm. 1650) i Klaes Molenaer (ok. 1630-1676) również byli malarzami. Jan Miense zmarł w Haarlemie. Pogrzeb odbył się 19 września 1668 roku.

</doc>
<doc id="1797312" url="https://pl.wikipedia.org/wiki?curid=1797312" title="(7932) Plimpton">
(7932) Plimpton

(7932) Plimpton – planetoida z pasa głównego asteroid okrążająca Słońce w ciągu 3 lat i 252 dni w średniej odległości 2,39 j.a. Została odkryta 7 kwietnia 1989 roku w Obserwatorium Palomar przez Eleanor Helin. Nazwa planetoidy pochodzi od "George'a Plimptona" (1927-2003), amerykańskiego pisarza, redaktora i aktora. Przed nadaniem nazwy planetoida nosiła oznaczenie tymczasowe (7932) 1989 GP.

</doc>
<doc id="1797314" url="https://pl.wikipedia.org/wiki?curid=1797314" title="Dziurawa Przełęcz">
Dziurawa Przełęcz



</doc>
<doc id="1797319" url="https://pl.wikipedia.org/wiki?curid=1797319" title="Days of the New">
Days of the New

Days of the New – amerykański zespół wykonujący rocka alternatywnego. Pochodzi z Charlestown w stanie Indiana. Jedynym stałym członkiem zespołu jest Travis Meeks, reszta to muzycy sesyjni i koncertowi, którzy zazwyczaj nie zagrzewają długo miejsca w kapeli. Ich muzyka nosi w sobie elementy grunge’u, folku, ale także mroczniejszych klimatów. Ponure, mroczne i tajemnicze są również teksty Meeksa.
Historia.
Początki.
Zespół powstał w 1995 roku, kiedy Travis wyszedł z poprawczaka. Miał pomysły na piosenki, ale nie miał pieniędzy. Według legendy właśnie brak funduszy przyczynił się do grania akustycznej muzyki, są to jednak tylko plotki. 
Przed przygodą Meeksa z zakładem poprawczym, grał wraz z Mattem Taulem i Jessem Vestem w metalowym trio Dead Reckoning. Po zmianie brzmienia zmienili także nazwę.
"Yellow".
W listopadzie 1996 roku zespół wszedł do studia aby nagrać debiutancki album. Nazwany został Days of the New. Ze względu na to, że dwie następne płyty nazywają się tak samo zwykle nazywa się go "Yellow" (żółty) lub "Orange" (pomarańczowy). Album wydany został na początku 1997 roku. Sprzedano 1,5 mln kopii. Trzy spośród piosenek stały się w USA hitami: "Touch, Peel and Stand", "The Down Town" oraz "Shelf in the Room". Po wydaniu płyty zespół pojechał w trasę koncertową z Metallicą. Brzmienie albumu porównywane było do "akustycznej wersji Alice in Chains" (głównie ze względu na podobne głosy i sposób śpiewania wokalistów).
Wkrótce po trasie koncertowej zespół rozpadł się w wyniku nieporozumień między muzykami. Prawa do nazwy przejął Travis Meeks i zaczął działać z nowymi muzykami.
"Green".
Wkrótce prace zaowocowały nowym albumem, również zatytułowanym Days of the New. Od koloru okładki nazywany jest "Green" czyli "zielony". Tym razem Travis wzbogacił brzmienie o orkiestrę i chóry. Mimo to zespół nie traci mrocznego, grunge'owego klimatu. Album został bardzo dobrze przyjęty przez krytyków, ale rozszedł się "jedynie" w liczbie 450 000 kopii. Spośród piosenek na albumie największy sukces odniósł singiel "Enemy".
"Red".
Nagrany w lutym 2000, a wydany w 2001 roku album Days of the New, zwany "Red" (czerwony) zawierał więcej mocy i energii. Był także dużo mroczniejszy niż dwie poprzednie płyty. Przede wszystkim zdecydowano się użyć elektrycznych gitar, nie żałując przy tym przesterów. W piosenkach Travisa z tego okresu widać wyraźnie ślady uzależnienia od metamfetaminy. Album nie odniósł wielkiego sukcesu. Sprzedano tylko 90 000 płyt. 

</doc>
<doc id="1797320" url="https://pl.wikipedia.org/wiki?curid=1797320" title="Amperometria">
Amperometria

Amperometria – technika analityczna, bazująca na pomiarze zależności natężenia prądu od stężenia substancji elektroaktywnej przy stałym potencjale. Stosuje się układ elektrody pracującej i odniesienia zanurzonych w badanym roztworze składającym się z elektrolitu i badanej substancji.

</doc>
<doc id="1797322" url="https://pl.wikipedia.org/wiki?curid=1797322" title="Wiskaczoszczur czerwonawy">
Wiskaczoszczur czerwonawy

Wiskaczoszczur czerwonawy ("Tympanoctomys barrerae") – gatunek gryzonia z rodziny koszatniczkowatych (Octodontidae), jeden z trzech (obok żyjącego "Tympanoctomys kirchnerorum" i wymarłego "Tympanoctomys cordubensis") przedstawicieli rodzaju wiskaczoszczur ("Tympanoctomys"). Endemit środkowo-zachodniej Argentyny. Występuje na półpustynnych stepach z solniskami. Jest roślinożerny, wiedzie nocny, samotniczy tryb życia. Ze względu na niewielki zasięg i specjalizację ekologiczną należy do gatunków zagrożonych.
Nazewnictwo.
Wiskaczoszczur czerwonawy wykazuje duże podobieństwo do pozostałych członków rodziny koszatniczkowatych, ale jedną z istotnych różnic w anatomii jest szczególnie rozwinięta kość bębenkowa w części skroniowej czaszki. Ta cecha została zasygnalizowana w nazwie rodzajowej (gr. "tympa" czyli bęben; ang. "tympanic bone" = kość bębenkowa). Człon „octo-” w nazwie rodzajowej odnosi się do wspólnej cechy gryzoni z rodziny "Octodontidae", u których powierzchnia żucia trzonowców ma charakterystyczny kształt „ósemki”. Końcowa część nazwy to łacińskie "mys", czyli „mysz”. Epitet gatunkowy "barrerae" został nadany dla upamiętnienia parazytologa J. M. de la Barrera – odkrywcy pchły "Parapsyllus barrerai", która pasożytuje wyłącznie na tym gatunku gryzoni.
Mimo zbieżnych nazw narodowych (hiszp. "rata vizcacha roja" lub "rata vizcacha colorada"; ang. "red vizcacha rat") używanych dla "T. barrerae" nie jest on spokrewniony z należącymi do szynszylowatych wiskaczami.
W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę wiskaczoszczur czerwonawy, dla rodzaju tych gryzoni proponując nazwę wiskaczoszczur.
Występowanie.
Rozmieszczenie geograficzne.
Wiskaczoszczur czerwonawy to gatunek endemiczny, zasięg występowania obejmuje 12 stanowisk (solnisk stepowych) na obszarze prowincji Mendoza, La Pampa, Neuquén, San Juan w środkowo-zachodniej części Argentyny, na wysokości 200–1500 m n.p.m. (według innego źródła 300–1400 m n.p.m.). Prowadzi samotniczy, nocny tryb życia. Naturalnym siedliskiem tego gatunku jest suchy pustynny step, z wyschniętymi solniskami i wydmami. Naukowcy odnotowali jedynie kilka lokalizacji w których znaleźć można "T. barrerae". Tak Ojeda w 1996. pisze o 7 punktach: w prowincji Mendoza "terra typica" (obszar typowy) – miasteczko La Paz na rzece Desaguadero), Arroyito oraz Las Catitas (wymienione trzy punkty leżą w różnych końcach tej samej równiny i dla tego są na mapie Międzynarodowej Księgi Czerwonej traktowane jako jedne wspólne miejsce występowania), Ñacuñán, Trintrica, Malargüe w prowincji Mendoza, a także w Parku Narodowym Lihué Calel w centrum geograficznym prowincji La Pampa. Później odnaleziono gatunek w okolicach Casa de Piedra na południowym zachodzie prowincji La Pampa, oraz na zachodzie tej prowincji w okolicach solniska Gran Salitral. Nowe punkty obecności wiskaczoszczurów czerwonawych były odkryte w okolicach solniska Salar de Añelo na wschodzie prowincji Neuquén oraz 900 km na północ od tego punktu w parku prowincjonalnym Ischigualasto na północnym wschodzie prowincji San Juan. W ostatnich publikacjach jest odnotowany jeszcze jeden punkt Guanacache na granicy prowincji Mendoza i San Juan.
Siedlisko.
"T. barrerae" zamieszkuje wyschnięte baseny solankowe i wydmy w rejonach nizinnych, budując na ich terenie kopce z rozbudowanym systemem podziemnych korytarzy. Kopce są dość rozległe. Objęte badaniami kopce koło Arroyito w prowincji Mendoza były od siebie oddalone przeciętnie o 470 m, miały średnio po 1,25 m wysokości i zajmowały teren o wymiarach 13,59 m na 8,71 m. Do wnętrza kopca prowadziło średnio 22,7 wejść. W rzeczywistości wymiary poszczególnych kopców i gęstość zabudowy nimi terenu są znacznie zróżnicowane. Ricardo Ojeda policzył, że w rejonie Arroyito średnio na 1 ha terenu przypadało statystycznie 0,007 kopca, zaś w rejonie Trintrica aż 7,31. Michael A. Mares zanotował, że każdemu głównemu kopcowi w badanym przez niego rejonie Nihuil towarzyszyła niewielka liczba mniejszych kopców. Niezależnie od wielkości i lokalizacji wnętrze każdego kopca skrywał kilkupoziomowy system korytarzy, martwych tuneli i spiżarni.
Morfologia.
Wiskaczoszczur czerwonawy jest gryzoniem średniej wielkości, pod względem anatomicznym bardzo podobnym do krewnych z rodziny koszatniczkowatych, szczególnie do pseudowiskacza stokowego ("Octomys mimax") i koszatnika pilchowatego ("Octodontomys gliroides"). Jest od nich nieco mniejszy, cechuje się mniejszą czaszką i krótszymi tylnymi łapami niż pseudowiskacz stokowy. Głowę ma jednak — jak na członka rodziny przystało – stosunkowo dużą. Uszy są krótkie, porośnięte kępkami futra. Ogon jest długi – stanowi około 49-53% łącznej długości ciała – i pokryty sierścią. Na końcu ogona występuje dłuższy włos (19–25 mm) tworzący „pędzel” podobny do zakończenia ogona koszatniczki pospolitej.
Wiskaczoszczur czerwonawy ma umaszczenie jasne: w części grzbietowej beżowo-żółte, a od spodu oraz na tylnych łapach białawe. Sierść na ogonie jest w dwóch kolorach. Od strony tułowia ma barwę jasną, beżowo-żółtą, a końcówka z kępką dłuższej sierści jest rudawo-czarna.
Genetyka.
Wiskaczoszczur czerwonawy ma w każdej komórce po cztery zestawy haploidalnych chromosomów (poliploidia), a nie po dwa, jak ludzie i inne diploidalne ssaki. Jego garnitur chromosomowy tworzą 102 chromosomy (2n) i jest tetrapolidalny. Kariotyp "T. barrerae" jest zbudowany z największej liczby par chromosomów w obrębie gromady. Naukowcy sugerują, że ten gatunek mógł powstać, gdy przodek (zapewne wspólny przodek wiskaczoszczura czerwonawego i pseudowiskacza stokowego ("Octomys mimax") (liczba chromosomów 2n = 56)) podwoił liczbę chromosomów prawdopodobnie na skutek błędów mitozy lub mejozy. Wiskaczoszczur czerwonawy był pierwszym gatunkiem ssaków z tetrapolidalnym kariotypem; odkrycie tego faktu obaliło panującą pewność tego że tetraploidia jest niemożliwa u ssaków. Później tetraploidię odnotowano też u wiskaczoszczurka złocistego (również należącego do rodziny koszatniczkowatych).
"T. barrerae" ma największy genom spośród wszystkich współczesnych ssaków – waży 8,4 pikograma, podczas gdy średnia dla ssaków wynosi 3,37 pg.
Tryb życia.
Wiskaczoszczur czerwonawy prowadzi nocny, samotniczy tryb życia. Na 1 ha terenu statystycznie przypada tylko 0,8 osobnika.
Rozmnażanie i rozwój.
Dostępne informacje na temat rozmnażania wiskaczoszczura czerwonawego są wyjątkowo skąpe i dotyczą narodzin w warunkach hodowlanych potomstwa samic odłowionych ze skupiska w rejonie Nihuil. Młode urodziły się ślepe, a ich waga wynosiła 4g. Już po 5 dniach życia ich waga uległa podwojeniu. Obserwowane młode otworzyły oczy dnia szóstego. W dziesiątym dniu życia, nie rezygnując całkiem z mleka matki, zaczęły jeść pokarm stały. Podjęły próby obgryzania łobody ("Atriplex"). Samica hodowana w niewoli miała 4 mioty w ciągu roku.
Pokarm.
Podobnie jak inni przedstawiciele rodziny koszatniczkowatych jest roślinożercą, żyje jednak w specyficznym, zasolonym środowisku, porośniętym jedynie przez rośliny solniskowe. 85% badanej powierzchni terenu w Biosphere Reserve koło Nacuñán, który zamieszkuje jedna z kolonii, było porośnięte łobodą "Atriplex lampa", parolistowatymi "Larrea cuneifolia" oraz "Larrea divaricata", a także trawami: chlorynkami ("Chloris"), "Poppophorum" i babkami ("Plantago"). "T. barrerae" chętnie zjada fragmenty komosowatych: "Atriplex lampa", "Allenrolfea vaginata", "Heterostachys ritteriana" i sodówki "Suaeda divaricata". Proporcje ilościowe poszczególnych roślin w menu było zróżnicowane w poszczególnych badanych koloniach. "T. barrerae" podobnie jak dwa inne – niespokrewnione z nim – gryzonie żyjące w podobnych, pustynnych warunkach: szczuroskoczek dłutozębny ("Dipodomys microps"), oraz piaskówka tłusta ("Psammomys obesus") używa dolnych siekaczy do obgryzania i usuwania przed spożyciem wierzchniej warstwy roślin. "T. barrerae" przed zjedzeniem usuwa z powierzchni słonoroślowych łobód ("Atriplex") warstwę pokrytą nalotem soli, co pozwala na zmniejszenie ilości przyjmowanych elektrolitów. W oczyszczaniu wierzchniej warstwy pożywienia pomagają mu również kępy szorstkiej sierści na pysku.
Rola w ekosystemie.
"T. barrerae" żyjące na terenie Argentyny koegzystują z licznymi lokalnymi ssakami: torbaczem "Thylamys pusillus" (z rodziny dydelfowatych), z należącymi do chomikowatych gryzoniami: "Graomys griseoflavus", "Eligmodontia typus", "Calomys musculinus" i "Akodon molinae", kawiowatymi "Galea musteloides", "Microcavia australis" czy marą patagońską, a także z wiskaczem z rodziny szynszylowatych, oraz tukotuko mendozańskim z rodziny tukotuków. Szczegóły współzależności nie są znane.
Zagrożenia.
Zgodnie z klasyfikacją stosowaną przez Międzynarodowej Unii Ochrony Przyrody (IUCN) "T. barrerae" jest zaliczany do gatunków NT (bliski zagrożenia), jednak według klasyfikacji zaproponowanej przez Deborah Rabinowitz zaliczany jest do grupy najbardziej zagrożonych, obejmującej zwierzęta o bardzo ograniczonym geograficznie występowaniu, nielicznych skupiskach i specyficznym środowisku życia.
Do naturalnych wrogów "T. barrerae" należy płomykówka zwyczajna, w gniazdach której naukowcy znaleźli czaszki przedstawicieli tego gatunku. Do innych drapieżców polujących na "T. barrerae" zalicza się "Bothrops neuwiedi" i "Bothrops ammodytoides" z podrodziny grzechotnikowatych, sowy z gatunków: puchacz wirginijski i pójdźka ziemna, a także ocelota "Leopardus pajeros" (syn. "Lynchailurus pajeros"), nibylisa pampasowego ("Lycalopex gymnocercus"), oraz należący do rodziny łasicowatych: grizonek patagoński i grizon mniejszy.
Na "T. barrerae" pasożytują pchły "Hectopsylla coniger" i "Parapsyllus barrerai".

</doc>
<doc id="1797323" url="https://pl.wikipedia.org/wiki?curid=1797323" title="Grzegorz Myśliwski">
Grzegorz Myśliwski

Grzegorz Myśliwski (ur. 31 stycznia 1966 w Warszawie) – polski historyk, doktor habilitowany, adiunkt na Wydziale Historii Uniwersytetu Warszawskiego.
Życiorys.
Tytuł magistra uzyskał na Uniwersytecie Warszawskim w 1989, tamże obronił napisany pod kierunkiem Henryka Samsonowicza doktorat "Przestrzeń i czas na Mazowszu średniowiecznym (XII – poł. XVI w.)" (1996). Habilitacja na podstawie pracy "Wrocław w przestrzeni gospodarczej Europy (XIII–XV wiek). Centrum czy peryferie?" (2010).
Zajmuje się historią gospodarczą i historią kultury średniowiecza i wczesnej nowożytności oraz społeczeństwami tradycyjnymi.
Nagrody.
Jest laureatem Nagrody Porozumienia Wydawców Książki Historycznej Klio 2. stopnia za książkę "Wrocław w przestrzeni gospodarczej Europy" (2009) oraz Medalu Komisji Edukacji Narodowej (2017).

</doc>
<doc id="1797324" url="https://pl.wikipedia.org/wiki?curid=1797324" title="Wiskaczoszczur">
Wiskaczoszczur

Wiskaczoszczur, salinoszczurek ("Tympanoctomys") – rodzaj ssaka z rodziny koszatniczkowatych (Octodontidae). Ze względu na niewielki zasięg i specjalizację ekologiczną obydwa żyjące współcześnie należą do gatunków zagrożonych.
Rozmieszczenie geograficzne.
Żyjące gatunki są endemitami zamieszkującymi bardzo ograniczone obszary Argentyny. Zasięg występowania wiskaczoszczurów obejmuje 12 stanowisk (solnisk stepowych) na obszarze prowincji Mendoza, La Pampa, Neuquén, San Juan w środkowo-zachodniej części Argentyny, na wysokości 200-1500 m n.p.m.. "Tympanoctomys kirchnerorum" obejmuje z kolei jedynie 5 stanowisk na obszarze prowincji Chubut w środkowo-południowej części Argentyny, w dolinie rzeki Chubut. Skamieniałości "T. cordubensis" odkryto w pobliżu argentyńskich miast Córdoba oraz Mar del Plata.
Morfologia.
Długość ciała (bez ogona) 111–160 mm, długość ogona 93–147 mm, długość ucha 13–19 mm, długość tylnej stopy 28–36 mm; masa ciała 50–104 g.
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również gatunek wymarły z plejstocenu dzisiejszej Argentyny:

</doc>
<doc id="1797326" url="https://pl.wikipedia.org/wiki?curid=1797326" title="Caspar Netscher">
Caspar Netscher

Caspar Netscher (ur. w 1639 w Heidelbergu, zm. w 1684 w Hadze) – holenderski malarz i rysownik pochodzenia niemieckiego.
Życiorys.
Za młodu przebywał w Arnhem, gdzie uczył się u malarza martwych natur i portrecisty Hendricka Costera. Ok. 1654 przeniósł się do Deventer i został uczniem Gerarda Terborcha. Później osiadł na stałe w Hadze.
Malował wnętrza stajenne i kuchenne. Tworzył też niewielkie obrazy historyczne i religijne oraz sceny pastoralne w pejzażu. Ważną dziedziną jego twórczości były małoformatowe portrety w stylu Antona van Dycka.
Wiernymi naśladowcami Caspara Netschera byli jego dwaj synowie – Theodorus Netscher (1661–1728) i Constantin Netscher (1668–1723).

</doc>
<doc id="1797327" url="https://pl.wikipedia.org/wiki?curid=1797327" title="(9107) Narukospa">
(9107) Narukospa

(9107) Narukospa – planetoida z pasa głównego asteroid okrążająca Słońce w ciągu 4 lat i 314 dni w średniej odległości 2,87 j.a. Została odkryta 6 stycznia 1997 roku w obserwatorium w Ōizumi przez Takao Kobayashiego. Nazwa planetoidy pochodzi od miasta Naruko-onsen, słynącego z gorących źródeł. Przed nadaniem nazwy planetoida nosiła oznaczenie tymczasowe (9107) 1997 AE4.

</doc>
<doc id="1797331" url="https://pl.wikipedia.org/wiki?curid=1797331" title="(9108) Toruyusa">
(9108) Toruyusa

(9108) Toruyusa – planetoida z pasa głównego asteroid okrążająca Słońce w ciągu 4 lat i 15 dni w średniej odległości 2,54 j.a. Została odkryta 9 stycznia 1997 roku w obserwatorium w Ōizumi przez Takao Kobayashiego. Nazwa planetoidy pochodzi od Toru Yusy (ur. 1966), dyrektora planetarium i obserwatorium w Osaki. Przed nadaniem nazwy planetoida nosiła oznaczenie tymczasowe (9108) 1997 AZ6.

</doc>
<doc id="1797332" url="https://pl.wikipedia.org/wiki?curid=1797332" title="Figura św. Jana Sarkandra w Skoczowie">
Figura św. Jana Sarkandra w Skoczowie

Figura św. Jana Sarkandra w Skoczowie – rzeźba św. Jana Sarkandra ufundowana w 1890 roku przez Mikołaja Sperlinga, mistrza rymarskiego, i jego żonę Marię. Została poświęcona 8 września 1891 roku przez Jana Zahradnika, proboszcza z Grodźca i dziekana skoczowskiego.
Od 1910 roku figura znajdowała się w ogrodzie przy nowo powstałym sierocińcu prowadzonym przez Siostry Służebniczki Najświętszej Marii Panny - Dębickie.
Około 1985 roku w związku z przebudową pobliskiej drogi, przesunięto granice ogrodu, poza którym pozostała figura św. Jana Sarkandra. Z czasem stała się miejscem spotkań ludzi z marginesu społecznego.
Od 1993 roku Siostry Służebniczki prowadziły prace nad odnowieniem rzeźby. W 1995 roku siostra Dyrektor Dolorosa zwróciła się do władz miasta Skoczowa z prośbą o ogrodzenie figury, co nastąpiło niedługo później.
Inna figura św. Jana Sarkandra znajduje się w okolicy kościoła pw. Świętych Apostołów Piotra i Pawła od strony ul. Kościelnej. Została ufundowana w 1794 r., długo przed beatyfikacją męczennika (1859), co świadczy o czci, jaką cieszył się on w rodzinnych stronach.

</doc>
<doc id="1797333" url="https://pl.wikipedia.org/wiki?curid=1797333" title="Lisa Fonssagrives">
Lisa Fonssagrives

Lisa Fonssagrives (ur. 17 maja 1911 w Göteborgu – jako Lisa Birgitta Bernstone, zm. 4 lutego 1992 w Nowym Jorku) – szwedzka modelka, powszechnie uznawana za pierwszą supermodelkę.
Przeprowadziła się ze Szwecji do Paryża, żeby uczyć się baletu. Jej zdjęcia były zamieszczane na okładkach wielu magazynów w latach 30., 40. i 50. XX wieku, np. Town&amp;Country, Life, Vanity Fair, Harper’s Bazaar, Vogue, Time. Pracowała z takimi fotografami jak George Hoyningen-Huene, Man Ray, Horst, Erwin Blumenfeld, George Platt Lynes, Richard Avedon i Edgar de Evia. Raz opisała siebie jako „dobry wieszak na ubrania”.
W 1935 roku wyszła za paryskiego fotografa Fernanda Fonssagrivesa; rozwiedli się (1950) i zaraz potem wyszła za innego fotografa, Irvinga Penna.
Zmarła w wieku 80 lat. Przeżył ją drugi mąż i dwójka dzieci, projektantów: córka Mia Fonssagrives-Solow i syn Tom Penn.

</doc>
<doc id="1797335" url="https://pl.wikipedia.org/wiki?curid=1797335" title="Thespakusatsu Gunma">
Thespakusatsu Gunma

 – japoński klub piłkarski grający w J2 League. Klub ma siedzibę w Maebashi, w prefekturze Gunma, w regionie Kantō.

</doc>
<doc id="1797338" url="https://pl.wikipedia.org/wiki?curid=1797338" title="Mark Kosgey Kiptoo">
Mark Kosgey Kiptoo

Mark Kosgey Kiptoo (ur. 21 czerwca 1976) – kenijski lekkoatleta, długodystansowiec.

</doc>
<doc id="1797341" url="https://pl.wikipedia.org/wiki?curid=1797341" title="Flins (ujednoznacznienie)">
Flins (ujednoznacznienie)

Miejscowości we Francji:
Inne pojęcia:

</doc>
<doc id="1797343" url="https://pl.wikipedia.org/wiki?curid=1797343" title="Godzina największego ruchu">
Godzina największego ruchu

Godzina największego ruchu (GNR) – okres kolejnych 60 minut z jednej doby, podczas którego występuje maksymalny całkowity ruch telekomunikacyjny.
Zamiast kolejnych 60 minut godzinę największego ruchu często określa się (zwłaszcza w systemach pomiarowych) dla czterech kolejnych kwadransów.
Może wystąpić więcej niż jedna godzina największego ruchu w ciągu doby, w przypadku występowania natłoków.
Wielkość ruchu w GNR jest wykorzystywana do projektowania wydajności ruchowej i ilości wyposażenia systemów telekomunikacyjnych i sieci telekomunikacyjnych.
Transport.
W transporcie drogowym pod tym pojęciem rozumiane są godziny 6.00 – 9.00 oraz od 15.00 – 17.00, kiedy ludność w dużych miastach porusza się do pracy oraz z pracy. Na drogach głównych w mieście powstaje wtedy korek drogowy. Celem zapobiegania powstawaniu korków w godzinach ruchu zaleca się wcześniejszy wyjazd, korzystanie z komunikacji publicznej lub rozbudowę dróg i obwodnic.

</doc>
<doc id="1797346" url="https://pl.wikipedia.org/wiki?curid=1797346" title="Charakterystyka przenoszenia">
Charakterystyka przenoszenia



</doc>
<doc id="1797347" url="https://pl.wikipedia.org/wiki?curid=1797347" title="Radio Jard">
Radio Jard

Radio Jard – rozgłośnia radiowa z siedzibą w Białymstoku. 
Nazwa utworzona jest ze skrótu pierwszych trzech liter imienia i pierwszej litery nazwiska właściciela, Jarosława Dziemiana. Radio Jard należy do spółki JARD Dziemian i Wspólnicy sp. j. (dawniej Przedsiębiorstwa Wielobranżowego „JARD”). W połowie 1996 roku „JARD” złożył wniosek o udzielenie koncesji na radio komercyjne. Krajowa Rada Radiofonii i Telewizji przyznała koncesję w kwietniu 1997, a pierwszy program nowego radia „JARD 89,2 FM” wyemitowano 5 lipca 1997 roku.
Radio Jard nadaje:

</doc>
<doc id="1797349" url="https://pl.wikipedia.org/wiki?curid=1797349" title="BHCA">
BHCA

BHCA () – wartość określająca liczbę prób nawiązania połączenia w godzinie największego ruchu.
W inżynierii ruchu telekomunikacyjnego parametr ten jest używany do projektowania wydajności systemów telekomunikacyjnych. Im większa liczba prób nawiązania połączenia, tym większa jest wymagana moc obliczeniowa procesorów sterujących procesami komutacji. Na przykład szacuje się centrala telefoniczna o wydajności może obsługiwać abonentów. Dokładniejsze obliczenia są uzależnione od liczby dostępnych łączy, wymaganych współczynników jakościowych i ruchliwości abonentów.
BHCA jest używane obok obliczeń ruchu w erlangach.

</doc>
<doc id="1797350" url="https://pl.wikipedia.org/wiki?curid=1797350" title="(10480) Jennyblue">
(10480) Jennyblue

(10480) Jennyblue – planetoida z pasa głównego asteroid okrążająca Słońce w ciągu 3 lat i 153 dni w średniej odległości 2,69 j.a. Została odkryta 15 maja 1982 roku w Obserwatorium Palomar. Nazwa planetoidy pochodzi od "Jennifer S. Blue" (ur. 1954), sekretarza i opiekuna "Gazetteer of Planetary Nomenclature". Przed nadaniem nazwy planetoida nosiła oznaczenie tymczasowe (10480) 1982 JB2.

</doc>
<doc id="1797353" url="https://pl.wikipedia.org/wiki?curid=1797353" title="Hokkaido Consadole Sapporo">
Hokkaido Consadole Sapporo

 – japoński klub piłkarski grający obecnie w J1 League, mający siedzibę w mieście Sapporo na wyspie Hokkaido.
Historia.
Klub został założony w 1935 w mieście Kawasaki jako Toshiba Horikawa Town Soccer Club. W 1978 awansował do Japan Soccer League Division 2. W 1980 została przyjęta nowa nazwa klubu piłkarskiego Toshiba Soccer Club. W 1989 awansowali do Japan Soccer League Division 1. W styczniu 1995 powstaje Sapporo SJ Club. W lutym 1995 klub zaczyna działać na Toshibie. W marcu 1996 nowa nazwa klubu to Consadole Sapporo. W kwietniu 1996 założona została spółka operacyjna "Hokkaido Football Club Co., Ltd." W 1997 awansowali do J1 League. W 1999 spadli do J2 League. W 2001 awans do J1 League. W 2003 spadek do J2 League. We wrześniu 2004 klub otworzył szkołę sportową w Fu dla uczniów szkół podstawowych i gimnazjów. W 2008 awans do J1 League. W lipcu 2008 klub otrzymuje 2 miliony jenów od zwolenniczki z Sapporo. W 2009 spadek do J2 League. W 2012 awans do J1 League. W grudniu 2012 otrzymali nagrodę J League Awards dla najlepszego klubu szkoleniowego. W 2013 spadek do J2 League. W grudniu 2014 ogłoszono utworzenie kobiecej drużyny piłkarskiej. W marcu 2016 podpisano umowę ze strategicznym partnerem biznesowym klubu z Hokkaido "DY Media Partners" i przyjął nową nazwę Hokkaido Consadole Sapporo. W 2017 awans do J1 League. W kwietniu 2017 uruchomiono zespół badmintona. W styczniu 2018 Mihailo Petrović zostaje nowym trenerem klubu. W sierpniu 2018 utworzono zespół curlingu.
Sojusze klubowe.
Od 2013 "Hokkaido Consadole Sapporo" współpracuje z zagranicznymi klubami, głównie z Azji Południowo-Wschodniej. Sojusz ten stanowi ważną część promocji Hokkaido, a także wymianę między drużynami, np. transfer zawodników na określony czas i akceptację stażystów, w tym akademii. Kluby: Sint-Truidense VV (Belgia), Johor Darul Takzim FC (Malezja), Arema FC (Indonezja), CLB Long An (Wietnam) i Khon Kaen FC (Tajlandia).

</doc>
<doc id="1797358" url="https://pl.wikipedia.org/wiki?curid=1797358" title="Równina Prużańska">
Równina Prużańska

Równina Prużańska (, "Prybuhskaja raunina"; , "Pribugskaja rawnina") – równina na Białorusi, w zachodniej części obwodu brzeskiego i południowo-zachodniej części obwodu grodzieńskiego. Wchodzi również na terytorium Polski. Graniczy z Wysoczyzną Wołkowyską, Zahorodziem, Równiną Baranowicką, Polesiem Brzeskim. Rozciągłość z południowego zachodu na północny wschód prawie 140 km, szerokość 40-75 km, powierzchnia 5,8 tys. km². Teren płasko-falisty. Na większości obszaru wysokości wynoszą 175-200 m n.p.m.
Przez północną część równiny przechodzi wododział Morza Bałtyckiego i Czarnego. Największą rzeką jest Bug z dopływami Leśna i Pulwa. Przez równinę przepływają także rzeki Biała, Narew z Narewką, Jasiołda i kanał Winiec. 
Zalesienie niewielkie (9,7%) poza północną częścią, gdzie znajduje się duża część Puszczy Białowieskiej. Zachowały się przeważnie lasy sosnowe. Największe masywy bagien to: Dzikie Błota, Chorewskie Błota, Dziki Nikor. Obszary rolne zajmują 50% terenów na południu i 25% na północy. 
Na obszarze równiny istnieje Park Narodowy "Puszcza Białowieska" oraz rezerwaty: hydrologiczny - "Dzikie", biologiczny: "Michalińsko-Biarozowski".

</doc>
<doc id="1797360" url="https://pl.wikipedia.org/wiki?curid=1797360" title="Vegalta Sendai">
Vegalta Sendai

 – japoński klub piłkarski grający w J1 League. Klub ma siedzibę w Sendai, w prefekturze Miyagi, w regionie Tōhoku.

</doc>
<doc id="1797361" url="https://pl.wikipedia.org/wiki?curid=1797361" title="Filey">
Filey

Filey - miasto portowe i civil parish w Wielkiej Brytanii, w Anglii, w hrabstwie North Yorkshire, w dystrykcie Scarborough. Leży 11,2 km od miasta Scarborough, 58,8 km od miasta York i 300,4 km od Londynu. W 2011 roku civil parish liczyła 6981 mieszkańców. Filey jest wspomniana w Domesday Book (1086) jako "Fiuelac"/"Fiuelace".

</doc>
<doc id="1797365" url="https://pl.wikipedia.org/wiki?curid=1797365" title="Edenbridge (zespół muzyczny)">
Edenbridge (zespół muzyczny)

Edenbridge - austriacka grupa muzyczna grająca metal założona w 1998 przez klawiszowca Lanvalla, basistę Kurta Bednarsky'ego oraz wokalistkę Sabine Edelsbacher.

</doc>
<doc id="1797368" url="https://pl.wikipedia.org/wiki?curid=1797368" title="Fritz André">
Fritz André

Fritz André (ur. 18 września 1946) – haitański piłkarz grający na pozycji obrońcy. Uczestnik Mistrzostw Świata w 1974.
Kariera klubowa.
Podczas kariery piłkarskiej Fritz André grał w Aigle Noir AC.
Kariera reprezentacyjna.
W reprezentacji Haiti Fritz André występował w latach siedemdziesiątych.
Podczas Mistrzostw Świata 1974 w RFN Fritz André zagrał w meczu z reprezentacją Polski, jednakże został zmieniony już w 37 min. meczu przy stanie 5-0 dla Polski.

</doc>
<doc id="1797371" url="https://pl.wikipedia.org/wiki?curid=1797371" title="Otepa Kalambay">
Otepa Kalambay

Otepa Kalambay (ur. 12 listopada 1948) - kongijski piłkarz występujący na pozycji bramkarza. Uczestnik Mistrzostw Świata 1974.
Kariera klubowa.
Podczas MŚ 1974 Otepa Kalambay reprezentował barwy klubu TP Mazembe.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Na Mundialu był rezerwowym i nie wystąpił w żadnym meczu, gdyż pierwszym bramkarzem był Mwamba Kazadi.

</doc>
<doc id="1797373" url="https://pl.wikipedia.org/wiki?curid=1797373" title="Irena Kalicka">
Irena Kalicka

Irena Kalicka (ur. 24 lutego 1936) – polska polityk, posłanka na Sejm PRL VIII kadencji.
Życiorys.
Uzyskała wykształcenie podstawowe. W 1980 uzyskała mandat posła na Sejm PRL VIII kadencji. Kandydowała w okręgu Olsztyn z ramienia Polskiej Zjednoczonej Partii Robotniczej. Zasiadała w Komisji Planu Gospodarczego, Budżetu i Finansów, Komisji Rolnictwa i Przemysłu Spożywczego oraz w Komisji Rolnictwa, Gospodarki Żywnościowej i Leśnictwa.

</doc>
<doc id="1797376" url="https://pl.wikipedia.org/wiki?curid=1797376" title="Równina Baranowicka">
Równina Baranowicka

Równina Baranowicka (biał. "Баранавіцкая раўніна"; 843.42) - równina na Białorusi, na północy obwodu brzeskiego i południu obwodu grodzieńskiego. Rozciągłość z zachodu na wschód 90 km, z północy na południe 60 km. Wysokość średnia 180-190 m n.p.m., maksymalna 218 m (koło wsi Kaniuchi w rejonie lachowickim). Powierzchnia 2 200 km². 
Rzeźba wygładzona, uformowana przez wody lodowca. Na północnym wschodzie znajduje się niecka jeziorno-lodowcowa z jeziorem Kołdyczowskim, z którego wypływa rzeka Szczara. Lasy pokrywają 31% terytorium. W centralnej części znajdują się dwa duże masywy lasów sosnowych i liściastych. Na równinie znajduje się państwowe rezerwaty przyrody: Baranowicki i Słonimski.

</doc>
<doc id="1797377" url="https://pl.wikipedia.org/wiki?curid=1797377" title="Pączkorostowce">
Pączkorostowce

Pączkorostowce ("Blastocladiales" H. E. Petersen – rząd grzybów zaliczany do typu pączkorostowych ("Blastocladiomycota").
Systematyka.
Według aktualizowanej klasyfikacji Index Fungorum bazującej na "Dictionary of the Fungi" do "Blastocladiales" należą taksony:
Nazwa polska na podstawie rekomendacji Komisji ds. Polskiego Nazewnictwa Grzybów przy Polskim Towarzystwie Mykologicznym.

</doc>
<doc id="1797378" url="https://pl.wikipedia.org/wiki?curid=1797378" title="Kabel sygnałowy">
Kabel sygnałowy



</doc>
<doc id="1797383" url="https://pl.wikipedia.org/wiki?curid=1797383" title="Bad Girls (album)">
Bad Girls (album)

Bad Girls – album amerykańskiej piosenkarki Donny Summer wydany w 1979 roku przez Casablanca Records.
Opis albumu.
Większość utworów na płytę napisali Donna Summer, Pete Bellotte, Harold Faltermeyer, Giorgio Moroder i Bruce Sudano, a wyprodukowali Moroder i Bellotte. Był to trzeci z rzędu dwupłytowy album Summer, gdzie każda z czterech stron oryginalnego wydania winylowego prezentowała nieco inny kierunek muzyczny: pop-rock, disco, ballady w stylu soul/R&amp;B i nagrania elektroniczne. Album okazał się dużym sukcesem komercyjnym, zdobywając pozycję numer 1 na listach sprzedaży w USA i Kanadzie oraz rozchodząc się w 4-milionowym nakładzie w samych tylko Stanach Zjednoczonych. Zdobył on też uznanie krytyków, a magazyn "Rolling Stone" uznał go za jeden z najlepszych albumów gatunku disco. Z albumu pochodziły jedne z największych przebojów Donny Summer: „Hot Stuff” i „Bad Girls” – numery 1 na liście Hot 100 "Billboardu", „Dim All the Lights”, a także kolejne single „Sunset People”, „Our Love” i „Walk Away”.

</doc>
<doc id="1797386" url="https://pl.wikipedia.org/wiki?curid=1797386" title="Cornel Medrea">
Cornel Medrea

Cornel Medrea (ur. 8 marca 1888 roku w Miercurea Sibiului, zm. 25 lipca 1964 roku w Bukareszcie) − rumuński rzeźbiarz, nauczyciel oraz członek Rumuńskiej Akademii.
O 1912 roku podróżował po Europie, m.in. wyjechał do Wiednia, Lipska, Monachium oraz Drezna, a w 1914 roku osiadł na stałe w Bukareszcie. W latach (1939-1964) był profesorem Akademii Sztuk Pięknych w Bukareszcie. Wykonywał wiele portretów rzeźbiarskich rumuńskich pisarzy, osobistości ze świata kultury oraz pomników bohaterów narodowych.

</doc>
<doc id="1797395" url="https://pl.wikipedia.org/wiki?curid=1797395" title="I Remember Yesterday">
I Remember Yesterday

I Remember Yesterday – album amerykańskiej piosenkarki Donny Summer wydany w 1977 roku przez Casablanca Records.
Większość utworów na płytę napisali Giorgio Moroder, Pete Bellotte i Donna Summer, a całość wyprodukowali Moroder i Bellotte. Jest to album koncepcyjny, odnoszący się do przeszłości, teraźniejszości i przyszłości. Na stronie A oryginalnego wydania winylowego znalazły się utwory nawiązujące do stylistyki z lat 40., 50. i 60., a na stronie B trzy utwory utrzymane w charakterystycznym dla lat 70. brzmieniu disco i R&amp;B, a także futurystyczne nagranie „I Feel Love”. Wzbudziło ono wówczas sensację i okazało się największym przebojem z płyty, a w kolejnych dekadach dało początek takim nurtom jak techno i trance. Jako single wydane również „Can’t We Just Sit Down (And Talk It Over)”, „I Remember Yesterday”, „Love’s Unkind” i „Back in Love Again”. Album spotkał się z sukcesem komercyjnym i osiągnął status złotego m.in. w USA i Wielkiej Brytanii.

</doc>
<doc id="1797396" url="https://pl.wikipedia.org/wiki?curid=1797396" title="Martin Kirschner (polityk)">
Martin Kirschner (polityk)

Martin Kirschner (ur. 10 listopada 1842, zm. 13 września 1912) – niemiecki polityk samorządowy, burmistrz Berlina w latach 1899–1912.
Ojciec Kirschnera był lekarzem w Świebodzicach na Śląsku. W 1852 rodzina przeniosła się do Wrocławia, gdzie ukończył gimnazjum. Tam też oraz w Heidelbergu i Berlinie studiował.
Jego synem był znany chirurg Martin Kirschner.

</doc>
<doc id="1797409" url="https://pl.wikipedia.org/wiki?curid=1797409" title="Papandreou">
Papandreou



</doc>
<doc id="1797410" url="https://pl.wikipedia.org/wiki?curid=1797410" title="Lancia Prisma">
Lancia Prisma

Lancia Prisma – samochód osobowy klasy kompaktowej produkowany przez włoską markę Lancia w latach 1983–1989 
Historia i opis modelu.
Prisma dzieliła większość elementów z innymi modelami Lanci. Silniki montowane w pojeździe osiągały moc maksymalną od 65 do 115 KM (48-84,5 kW). De facto była to odmiana sedan pierwszej generacji modelu Delta.

</doc>
<doc id="1797412" url="https://pl.wikipedia.org/wiki?curid=1797412" title="Pierścień endomorfizmów">
Pierścień endomorfizmów

Pierścień endomorfizmów – pierścień skojarzony z pewnym rodzajem obiektów, który zawiera pewną informację o jego własnościach wewnętrznych.
Grupy abelowe.
Niech formula_1 będzie grupą abelową. Zgodnie z nazwą, elementami pierścienia endomorfizmów grupy formula_2 są endomorfizmy określone na formula_3 tzn. homomorfizmy grupowe formula_4 Każde dwa takie endomorfizmy formula_5 oraz formula_6 mogą być dodawane (zgodnie z wzorem formula_7), a ich wynik, formula_8 również jest endomorfizmem formula_9 Co więcej, formula_5 i formula_6 mogą być składane, dając tym samym endomorfizm formula_12 Zbiór wszystkich endomorfizmów formula_2 wraz ze wspomnianym dodawaniem i mnożeniem (danym jako składanie) spełnia aksjomaty pierścienia; jego jedynką jest przekształcenie tożsamościowe na formula_9 Pierścienie endomorfizmów zwykle nie są przemienne.
Moduły i przestrzenie liniowe.
Definicja pierścienia endomorfizmów wygląda identycznie dla dowolnego modułu – zamiast homomorfizmów grupowych należy jedynie wykorzystać homomorfizmy modułów. Każdy pierścień jest pierścieniem endomorfizmów pewnego modułu (regularnego, ang. "regular"). Odwrotnie, formula_15-moduł formula_16 jest niczym innym, jak homomorfizmem pierścienia formula_15 w pierścień endomorfizmów grupy addytywnej formula_18
Jeżeli formula_19 jest przestrzeń liniową nad ciałem formula_20 to pierścień endomorfizmów formula_19 (składający się ze wszystkich formula_22-przekształceń liniowych formula_23) utożsamia się w naturalny sposób z pierścieniem macierzy typu formula_24 o elementach z formula_22 (zob. macierz).
Teoria kategorii.
W ogólności pierścienie endomorfizmów można definiować dla obiektów dowolnej kategorii preaddytywnej. Warto wspomnieć, że możliwe jest zdefiniowanie w naturalny sposób funktora z kategorii grup abelowych formula_26 w kategorię pierścieni formula_27 za pomocą pojęcia pierścienia endomorfizmów.
Własności.
Często możliwe jest wyrażenie własności obiektów za pomocą własności jego pierścienia endomorfizmów, np.:

</doc>
<doc id="1797414" url="https://pl.wikipedia.org/wiki?curid=1797414" title="WSR">
WSR



</doc>
<doc id="1797415" url="https://pl.wikipedia.org/wiki?curid=1797415" title="Kosmita z przedmieścia">
Kosmita z przedmieścia

Kosmita z przedmieścia – amerykańska komedia SF z 1991 roku.
Fabuła.
Shep Ramsey, bohater galaktyki, udaje się na urlop na planetę M3. Ląduje na Ziemi. Shep ukrywa statek i szuka kryjówki, gdzie mógłby czekać na pomoc. Znajduje ogłoszenie Charliego Wilcoxa - fajtłapy i marzyciela. Przebywa tam, ale wkrótce będzie musiał się ujawnić i podjąć walkę...
Odbiór krytyczny.
Film został negatywnie oceniony przez krytyków; serwis Rotten Tomatoes przyznał mu wynik 20%.

</doc>
<doc id="1797416" url="https://pl.wikipedia.org/wiki?curid=1797416" title="Samir Muratović">
Samir Muratović

Samir Muratović (ur. 25 lutego 1976 w Zvorniku) – bośniacki piłkarz występujący na pozycji pomocnika. Od 2013 jest zawodnikiem SV Gnas.
Kariera klubowa.
Muratović zawodową karierę rozpoczynał w Drinie Zvornik. W 1998 roku trafił do tureckiego Kocaelisporu. Przez ponad rok rozegrał tam 27 spotkań i zdobył 4 bramki. W 1999 roku powrócił do Bośni, gdzie został graczem Željezničaru Sarajewo. W 2000 roku zdobył z tym klubem Puchar Bośni i Hercegowiny oraz Superpuchar Bośni i Hercegowiny.
W listopadzie 2000 roku przeszedł do niemieckiego Chemnitzer FC, grającego w 2. Bundeslidze. Grał tam do końca sezonu 2000/2001. Potem odszedł do rosyjskiego Saturna Ramienskoje. Jego barwy reprezentował przez trzy sezony. W sumie zagrał tam w 68 meczach i strzelił 11 goli.
W 2004 roku podpisał kontrakt z austriackim Grazerem AK. W Bundeslidze zadebiutował 21 lutego 2004 w wygranym 4:1 meczu z Mattersburgiem. 3 kwietnia 2004 w wygranym 4:0 spotkaniu z Rapidem Wiedeń strzelił pierwszego gola w Bundeslidze. W sezonie 2003/2004 Muratović zdobył z klubem mistrzostwo Austrii oraz Puchar Austrii. W następnym sezonie wywalczył z zespołem wicemistrzostwo Austrii.
Latem 2007 roku przeszedł do Sturmu Graz. Zadebiutował tam 11 lipca 2007 w zremisowanym 2:2 ligowym pojedynku z Austrią Wiedeń. W sezonie 2009/2010 zdobył Puchar Austrii, a w sezonie 2010/2011 wywalczył mistrzostwo kraju. W latach 2012–2013 grał w FC Gratkorn. Latem 2013 przeszedł do SV Gnas.
Kariera reprezentacyjna.
W reprezentacji Bośni i Hercegowiny Muratović zadebiutował w 1999 roku. Od tego czasu w kadrze zagrał 18 razy (stan na październik 2009).

</doc>
<doc id="1797417" url="https://pl.wikipedia.org/wiki?curid=1797417" title="Pechowi szczęściarze">
Pechowi szczęściarze

Pechowi szczęściarze - amerykańska komedia kryminalna z 1991 roku. Remake francuskiej komedii "Pechowiec" z 1981 roku.
Fabuła.
Eugene Proctor jest księgowym w pewnej firmie. Choć bardzo się stara, jest pełen energii i zapału, to ciągle prześladuje go pech. Kiedy córka jego szefa, milionera Highsmitha, która także ma pecha znika bez śladu, jej ojciec wynajmuje detektywa Campanellę. Za namową psychologa córki, dołącza Proctora do pomocy śledczemu. Obaj mimo początkowej niechęci, z czasem zaprzyjaźniają się. Odkrywają, że Valerie została porwana przez mafię...

</doc>
<doc id="1797419" url="https://pl.wikipedia.org/wiki?curid=1797419" title="Kosynierzy Wrocław">
Kosynierzy Wrocław

Kosynierzy Wrocław – drugi najstarszy w Polsce klub lacrosse z siedzibą we Wrocławiu, założony 7 marca 2008 roku.
Historia klubu.
Tomasz Kędzia, założyciel klubu, spotkał się pierwszy raz z lacrosse podczas praktyk studenckich w Czechach w 2007 roku. Gdy wrócił do Polski, zaczął szukać chętnych do gry w lacrosse w Polsce. Poprzez kontakt na forach internetowych zawiązała się grupa entuzjastów, gotowa dołożyć starań, by założyć klub sportowy. Prezydent Europejskiej Federacji Lacrosse (ELF) Peter Mundy skontaktował się Tomaszem Kędzią w związku z inicjatywą utworzenia w Polsce ośrodków tego sportu, a zarazem zaoferował swoją pomoc w postaci dostaw sprzętu i wysłania szkoleniowców do Polski. Równocześnie ruszyła inicjatywa lacrosse w Poznaniu. Tak narodziły się pierwsze drużyny w Polsce – Poznań Hussars i Kosynierzy Wrocław.
7 marca 2008 decyzją Prezydenta Miasta Wrocławia Klub Sportowy Kosynierzy Wrocław został wpisany do Ewidencji Klubów Sportowych.
Nazwa klubu jest nawiązaniem do sekcji koszykarskiej Śląska Wrocław.
Pierwszy oficjalny mecz lacrosse Kosynierzy rozegrali przeciwko Poznań Hussars 17 kwietnia 2008 we Wrocławiu na boisku przy ulicy Sztabowej. Mecz zakończył się remisem 5:5.
Sekcja żeńska (Kosynierki Wrocław) rozpoczęła treningi w marcu 2009 roku. Obecnie trenerem kobiet jest Beata Juchniewicz.

</doc>
<doc id="1797421" url="https://pl.wikipedia.org/wiki?curid=1797421" title="Krzysztof Kiwerski">
Krzysztof Kiwerski

Krzysztof Kiwerski (ur. 1 lutego 1948 w Poznaniu) – reżyser, scenarzysta i autor opracowania plastycznego filmów animowanych, pedagog.
Praca naukowa.
Ukończył w Poznaniu Liceum Sztuk Plastycznych (1967).
Absolwent w 1973 Wydziału Malarstwa Akademii Sztuk Pięknych im. Jana Matejki w Krakowie, gdzie studiował w Pracowni Rysunku Filmowego. Po studiach pozostał na uczelni, do 1994 r. prowadził zajęcia w Pracowni Rysunku Filmowego.
Profesor sztuk plastycznych w Pracowni Obrazowania Elektronicznego w Katedrze Fotografii i Intermediów na Wydziale Grafiki oraz kierownik Pracowni Sztuki Animacji Katedry Intermediów na Wydziale Rzeźby Akademii Sztuk Pięknych im. Jana Matejki w Krakowie.
Charakterystyka dorobku.
Przez wiele lat związany ze Studiem Filmów Animowanych w Krakowie.
W 1998 r. brał także udział w realizacji dla TVP przez Telewizyjne Studio Filmów Animowanych serii Czternaście bajek z Królestwa Lailonii Leszka Kołakowskiego – odcinek pt. O sławnym człowieku (montaż, realizacja).
Uprawia malarstwo i grafikę komputerową, zrealizował również 31 filmów animowanych w tym cztery pełnometrażowe.
Brał udział w ponad 90 wystawach w Polsce, Niemczech, Francji, Szwajcarii, Belgii, Danii, Szwecji, Japonii, Turcji, Grecji, Jugosławii. 20 Wystaw indywidualnych m.in. w Krakowie, Szczecinie, Poznaniu, Zamościu, Częstochowie, Genewie.
Udział w licznych festiwalach filmowych m.in. w Poznaniu, Krakowie, Oberhausen, Annecy, Cannes, Huesca, Tours, Chicago.
Za twórczość malarską otrzymał m.in. II nagrodę na VII Festiwalu Współczesnego Malarstwa Polskiego w Szczecinie, Brązowy i Srebrny Medal na ogólnopolskich wystawach malarstwa „Bielska Jesień”, „Grand Prix” na ogólnopolskiej wystawie „Spotkania Krakowskie”, Medal St. Wyspiańskiego na Salonie Malarstwa Krakowskiego, nagrodę regulaminową na V Biennale Grafiki w Sapporo.
Za realizację filmów animowanych otrzymał m.in. dwa razy „Złote Koziołki” i „Srebrne Koziołki” na Festiwalu Filmów dla Dzieci i Młodzieży w Poznaniu, „Złotą Pieczęć Miasta Triestu”, Grand Prix „Złoty Tancerz” w kategorii filmów animowanych w Huesca, Grand Prix na festiwalu w Tours oraz liczne nagrody specjalne i wyróżnienia.
W 2009 został odznaczony Srebrnym Medalem „Zasłużony Kulturze Gloria Artis”.
Prace w zbiorach: Muzeum Narodowego w Krakowie, Warszawie, Poznaniu i Szczecinie, Muzeum Miasta Łodzi, Ministerstwa Kultury i Sztuki w Warszawie, Wydziału Kultury i Sztuki Urzędu Miasta Krakowa, Galerii BWA w Krakowie, Białymstoku oraz w kolekcjach prywatnych w kraju i za granicą.

</doc>
<doc id="1797423" url="https://pl.wikipedia.org/wiki?curid=1797423" title="The Brothers Grunt">
The Brothers Grunt

The Brothers Grunt – amerykańsko-kanadyjski serial animowany z 1994 roku stworzony przez Danny'ego Antonucciego (późniejszego twórcę kreskówki "Ed, Edd i Eddy"). Był nadawany na kanale MTV.
Fabuła.
Serial opowiada o przygodach pięciu stworów z innego świata, którzy są rodzeństwem. Podczas ceremonni szósty z braci, Perry, okazał się wybrańcem. Niestety, Perry'emu się to najwyraźniej nie spodobało i uciekł. Teraz piątka braci: Dean, Sammy, Tony, Frank i Bing muszą odnaleźć wybrańca w świecie ludzi.
Bohaterowie.
Sześciu braci znalazł w skórze ogromnego olbrzyma przywódca stworzeń, którymi byli tytułowi bracia. Wszyscy noszą bokserki i mają bladą skórę pokrytą odstającymi żyłami.

</doc>
<doc id="1797424" url="https://pl.wikipedia.org/wiki?curid=1797424" title="Wariaci">
Wariaci

Wariaci - amerykańska komedia z 1990 roku.
Fabuła.
Emory Leeson zajmuje się tworzeniem reklam. Przemęczenie i ogromny stres doprowadzają go do załamania nerwowego. Kiedy jednemu z klientów proponuje reklamę opartą na prawdzie, zostaje umieszczony w szpitalu psychiatrycznym. Tam poznaje Kathy. Jego odrzucona reklama trafia na billboardy i odnosi sukces...

</doc>
<doc id="1797425" url="https://pl.wikipedia.org/wiki?curid=1797425" title="Peluzjum">
Peluzjum

Peluzjum (gr. "Peloúsion" [Πηλούσιον]; rzym. "Pelusium"; arab. "Al-Fara", "Tell el-Farama", biblijne miasto "Sin", aram. "Seyân") – starożytny port przeładunkowy i miasto graniczne starożytnego Egiptu, położone w północno-wschodniej Delcie Nilu. Miasto to było warownią egipską, broniącą państwo przed inwazją od strony Wschodu (m.in. Syrii i Arabii). Stolica nomu 14. "Dolnego Egiptu" jako "Peromi".
W maju 525 p.n.e. odbyła się bitwa pod Peluzjum, w której król perski Kambyzes II pokonał siły faraona egipskiego Psametycha III i zdobył Egipt. W 333 p.n.e. stoczył tu bitwę Aleksander III Wielki, w 169 p.n.e. Antioch IV, a w 30 p.n.e. Oktawian. W 640 roku Peluzjum zdobył Amr Ibn al-As. Na początku marca 1118 na czele niewielkiego oddziału (216 konnych i 400 piechurów) Baldwin I z Boulogne wyruszył z Hebronu i przez półwysep Synaj dotarł do Peluzjum, którego załoga na wieść o jego nadejściu uciekła z miasta.
W Peluzjum urodzili się Klaudiusz Ptolemeusz, Izydor z Peluzjum.

</doc>
<doc id="1797429" url="https://pl.wikipedia.org/wiki?curid=1797429" title="WSP">
WSP



</doc>
<doc id="1797433" url="https://pl.wikipedia.org/wiki?curid=1797433" title="Gruba ryba – bukmacher z kampusu">
Gruba ryba – bukmacher z kampusu

Gruba ryba - bukmacher z kampusu - amerykański film sensacyjny z 2002 roku.
Fabuła.
Benny Silman przyjeżdża z Nowego Jorku do Arizony na studia. W kampusie poznaje Troya, który zajmuje się bukmacherstwem. Benny zaczyna dla niego przyjmować zakłady od kolegów. Zaczyna się szybko rozkręcać. Obryty szybko rosną, a Silman zaczyna zarabiać na własną rękę. Przenosi się wraz z dziewczyną do luksusowego apartamentowca. Tu zaczyna współpracę z gwiazdą koszykówki, Stevinem Smithem. Niestety, przekrętami sportowymi zaczyna interesować się policja i FBI...

</doc>
<doc id="1797436" url="https://pl.wikipedia.org/wiki?curid=1797436" title="Władysław Tarnowski">
Władysław Tarnowski

Władysław Tarnowski herbu Leliwa, ps. lit.: "Ernest Buława", "Student" (ur. 4 czerwca 1836 w majątku Wróblewice koło Drohobycza, zm. 19 kwietnia 1878 u wybrzeży San Francisco w Kalifornii) – polski hrabia, pianista, kompozytor, poeta, dramaturg i tłumacz.
Życiorys.
Był synem hrabiego Waleriana i Ernestyny Tarnowskich.
Wcześnie rozwinął swoje liczne talenty i już jako kilkulatek przypuszczalnie został przedstawiony Fryderykowi Chopinowi.
Kształcił się najpierw we Lwowie i Krakowie w gimnazjum a następnie na wydziałach prawa i filozofii Uniwersytetu Jagiellońskiego i u Daniela Aubera w konserwatorium paryskim, z przerwą na czas powstania styczniowego (1863–1864).
W powstaniu styczniowym brał czynny udział, pracując w organizacji zasilającej powstanie we Lwowie i jako tajny kurier kursujący między Galicją a Rządem Narodowym w Warszawie. Brał udział także osobiście w walkach zbrojnych.
W owym czasie z właściwą sobie weną pisze i komponuje piosenkę "„Jak to na wojence ładnie”", która jest popularna po dzień dzisiejszy, chociaż wykonują się ją obecnie już raczej w przeróbkach.
Pobierał także nauki i doskonalił swoje umiejętności u Ignaza Moschelesa w grze na fortepianie, u Ernsta Friedricha Richtera w kompozycji i u Ferenca Liszta, ceniącego jego technikę fortepianową, którą równał z techniką Antona Rubinsteina i Hansa von Bülowa, a swoje stosunki z nim określał w listach jako przyjacielskie.
W 1860 i 1875 koncertował we Wrocławiu (gdzie wykonywał także własne utwory), we Lwowie w 1875, w Wiedniu, Rzymie, Wenecji i Florencji w 1872, następnie w Paryżu w 1873, a także w Grecji, Egipcie i Syrii (których kulturami się fascynował).
Podróżował także do Indii i Japonii.
Nadto Ferenc Liszt koncertując w Rzymie wykonywał m.in. utwory Władysława Tarnowskiego.
Zmarł w czasie podróży, w wyniku ataku serca, u wybrzeży San Francisco w Kalifornii, na parowcu "Pacyfic" płynącym z Japonii do USA.
Utwory literackie.
Jego wiersze i teksty utworów muzycznych, artykuły, recenzje utworów literackich i kompozycji muzycznych ukazywały się w licznych pismach (m.in. w "Ruchu literackim" i "Tygodniku ilustrowanym", "Gazecie Narodowej", "Dzienniku Literackim", "Dzienniku Poznańskim", "Gazecie Polskiej" ukazującej się w Chicago, "Mrówce", "Świcie", "Tygodniu Politycznym, Naukowym , Literackim i Artystycznym" ukazującym się w Dreźnie pod red. J.I. Kraszewskiego) oraz "Kłosach".
Władysław był mecenasem sztuki i kolekcjonerem, we Wróblewicach stworzył muzeum, oraz wybudował szkołę i finansował naukę w niej dzieci z Wróblewic.

</doc>
<doc id="1797438" url="https://pl.wikipedia.org/wiki?curid=1797438" title="Wyższe studium nauczycielskie">
Wyższe studium nauczycielskie

Wyższe Studium Nauczycielskie, WSN

</doc>
<doc id="1797442" url="https://pl.wikipedia.org/wiki?curid=1797442" title="Wyższa szkoła nauczycielska">
Wyższa szkoła nauczycielska

Wyższa szkoła nauczycielska (WSN) – typ szkoły wyższej kształcącej nauczycieli, utworzony na przełomie lat 60 i 70 XX wieku; szkoły te zostały później przekształcone w wyższe szkoły pedagogiczne, a następnie akademie lub uniwersytety:
utworzone w 1968 roku:
- Wyższa Szkoła Nauczycielska w Szczecinie,
utworzone 19 czerwca 1969 :
utworzona 29 lipca 1969 :
utworzone 30 lipca 1971 

</doc>
<doc id="1797444" url="https://pl.wikipedia.org/wiki?curid=1797444" title="Urras">
Urras



</doc>
<doc id="1797445" url="https://pl.wikipedia.org/wiki?curid=1797445" title="Wszystkie właściwe posunięcia">
Wszystkie właściwe posunięcia

Wszystkie właściwe posunięcia – amerykański film obyczajowy z 1983 roku na podstawie artykułu Pat Jordan.
Opis fabuły.
Miasteczko Ampipe w Pensylwanii. Stefen Djordjevic, gwiazda szkolnej drużyny futbolowej, nie chce skończyć jako robotnik w miejscowej hucie, tak jak ojciec i brat. Chce studiować w college’u i wyrwać się z miejscowości, ale nie jest wybitnie uzdolniony. Jedyną szansą jest otrzymanie stypendium sportowego. Wielu jego kolegów jest w podobnej sytuacji. Trener szkolnej drużyny, Vern Nickerson, rozumie ich, bo sam też chce wyjechać z Ampipe. Przekonuje chłopaków, że sport jest dla nich jedyną szansą do kariery.

</doc>
<doc id="1797446" url="https://pl.wikipedia.org/wiki?curid=1797446" title="Turnia nad Kolebą">
Turnia nad Kolebą

Turnia nad Kolebą (słow. "Veža nad Kolibou", niem. "Kolibaspitze", węg. "Kolibacsúcs") – turnia o wysokości 1646 m n.p.m. (według starszych pomiarów 1649 m) stanowiąca zakończenie Świstowej Grani w słowackich Tatrach Wysokich. Od Turni nad Polaną oddzielona jest Przełęczą nad Kolebą. Turnia nad Kolebą jest turnią dwuwierzchołkową – główny, południowo-wschodni wierzchołek wznosi się na wysokość 1646 m, niższy, północno-zachodni ma 1632 m. W stronę doliny Rówienki i Doliny Białej Wody Turnia nad Kolebą opada skalistymi ścianami. Jest wyłączona z ruchu turystycznego.
Nazwa Turni nad Kolebą pochodzi od dawnego pasterskiego szałasu (koleby), który znajdował na położonej poniżej Polanie pod Wysoką. W dawnej literaturze zdarza się, że nazwa Turnia nad Kolebą mylnie przesunięta jest na sąsiadującą Turnię nad Polaną. Dawna pasterska nazwa turni to Chłop.
Historia.
Pierwsze wejście turystyczne:

</doc>
<doc id="1797450" url="https://pl.wikipedia.org/wiki?curid=1797450" title="Obcy w obcym kraju">
Obcy w obcym kraju

Obcy w obcym kraju (tytuł oryg. ) – powieść fantastycznonaukowa amerykańskiego pisarza Roberta A. Heinleina, opublikowana w roku 1961. W Polsce wydana trzykrotnie, w odcinkach w miesięczniku „Nowa Fantastyka” (4/1992...2/1993), przez wydawnictwo Zysk i S-ka w roku 1995 oraz przez wydawnictwo Solaris w roku 2006.
Powieść "Obcy w obcym kraju" zdobyła Nagrodę Hugo za najlepszą książkę w 1962. Książka doczekała się swoistego kultu, zwłaszcza wśród hippisów. Jest wymieniona w piosence Billy’ego Joela „We didn't start the fire” jako jedno z najważniejszych wydarzeń roku 1961.
Fabuła.
Książka jest typem "powieści o dojrzewaniu" - opisuje losy Valentine'a Michaela Smitha, człowieka, który wychowywał się pośród Marsjan, przybywa z Marsa na Ziemię i próbuje się dopasować do świata XX-wiecznych Stanów Zjednoczonych przepełnionych konsumpcjonizmem.

</doc>
<doc id="1797451" url="https://pl.wikipedia.org/wiki?curid=1797451" title="Czterech jeźdźców Apokalipsy (film 1962)">
Czterech jeźdźców Apokalipsy (film 1962)

Czterech jeźdźców Apokalipsy – amerykański dramat wojenny z 1962 roku na podstawie powieści Vicente Blasco Ibáñeza.
Fabuła.
Dwie bogate rodziny argentyńskie Desnoyers i Laurier zbierają się, by powitać Heinricha, który powraca z Niemiec po latach nauki. Obie są w szoku, gdy dowiadują się, że Heinrich rzucił studia medyczne i wstąpił do NSDAP. Jego kuzyn, Marcelo jest lekkoduchem, który nie interesuje się polityką. Kiedy wybucha II wojna światowa, Heinrich wstępuje do armii niemieckiej, a Julio wyrusza do Europy walczyć z nazizmem...

</doc>
<doc id="1797452" url="https://pl.wikipedia.org/wiki?curid=1797452" title="No Heavy Petting">
No Heavy Petting

No Heavy Petting – piąty studyjny album brytyjskiego zespołu UFO. Wydany w 1976 roku. 

</doc>
<doc id="1797455" url="https://pl.wikipedia.org/wiki?curid=1797455" title="Emilio Nsue">
Emilio Nsue

Emilio Nsue López (ur. 30 września 1989 w Palmie) – gwinejski piłkarz hiszpańskiego pochodzenia, występujący na pozycji prawego obrońcy. Obecnie zawodnik bez klubu. Reprezentant Gwinei Równikowej.
Kariera.
Klubowa.
RCD Mallorca.
Wychowanek tego klubu. Zadebiutował w pierwszej drużynie 3 lutego 2008 z Villarreal wchodząc w doliczonym czasie gry. Tydzień później zagrał z Almerią.
CD Castellón.
Wypożyczony do CD Castellón, grywał regularnie w Segunda División. Wystąpił w 38 meczach, zdobył 6 bramek.
Real Sociedad.
17 lipca 2009 został wypożyczony do Realu Sociedad. Zadebiutował w nim w meczu z UD Las Palmas.
Reprezentacyjna.
Miał propozycję, aby grać dla reprezentacji Gwinei Równikowej, gdyż jego ojciec pochodzi z tego kraju.
Z Hiszpanią pojechał na MŚ U-20 w Egipcie i dotarł z nią do 1/8 finału.

</doc>
<doc id="1797458" url="https://pl.wikipedia.org/wiki?curid=1797458" title="Turnia nad Polaną">
Turnia nad Polaną

Turnia nad Polaną (słow. "Veža nad Poľanou") – turnia o wysokości ok. 1866 m n.p.m. znajdująca się w Świstowej Grani w słowackiej części Tatr Wysokich. Od Skrajnej Świstowej Turni (najbardziej wysuniętej na północny zachód ze Świstowych Turni) oddzielona jest Przełęczą nad Polaną, a od Turni nad Kolebą siodłem Przełęczy nad Kolebą. W jej południowym zboczu znajduje się Haniaczykowy Przechód i Haniaczykowa Skała, które otrzymały swoje nazwy na pamiątkę jednego z jurgowskich juhasów wypasającego dawniej swoje owce w tych okolicach. Podobnie jak na inne obiekty w Świstowej Grani, na wierzchołek Turni nad Polaną nie prowadzą żadne znakowane szlaki turystyczne.
Nazwa Turni nad Polaną pochodzi od położonej poniżej Polany pod Wysoką. W starszej literaturze bywa ona błędnie zwana Turnią nad Kolebą. Inna nazwa turni to Średnia Turnia.
Turnia nad Polaną bywała najprawdopodobniej odwiedzana przez pasterzy i koziarzy jeszcze przed podanymi poniżej pierwszymi wejściami turystycznymi.
Historia.
Pierwsze wejścia turystyczne:

</doc>
<doc id="1797461" url="https://pl.wikipedia.org/wiki?curid=1797461" title="Romans na jedną noc">
Romans na jedną noc

Romans na jedną noc – amerykański dramat obyczajowy z 1997 roku.
Fabuła.
Max Carlyle jest człowiekiem sukcesu. Pracuje jako dyrektor handlowy w firmie z Los Angeles. Ma wspaniałą żonę, dwoje dzieci, unika konfliktów i sytuacji zagrażających rodzinie i karierze. Pewnego dnia służbowo wyjeżdża do Nowego Jorku. Przy okazji odwiedza w szpitalu chorego na AIDS przyjaciela Charliego. W mieście poznaje Karen - piękną i atrakcyjną kobietę. Max ulega jej i spędza z nią noc. Rankiem oboje uświadamiają sobie, że muszą o sobie zapomnieć. Ale Max nie potrafi, z tego powodu zaczyna zamykać się w sobie. Żona próbuje się dowiedzieć dlaczego się zamyka, ale nie udaje jej się. Po roku znowu trafia do Nowego Jorku i odwiedza Charliego. Znowu spotyka Karen...
Nagrody i nominacje.
54. MFF w Wenecji
Nagroda Satelita 1998

</doc>
<doc id="1797463" url="https://pl.wikipedia.org/wiki?curid=1797463" title="Gdzie wasze ciała porzucone">
Gdzie wasze ciała porzucone

Gdzie wasze ciała porzucone – (tytuł oryg. "To Your Scattered Bodies Go"), powieść fantastycznonaukowa amerykańskiego pisarza Philipa José Farmera, opublikowana w 1971. W Polsce drukowana w odcinkach w miesięczniku „Fantastyka” (1989); następnie wydana dwukrotnie przez Wydawnictwo Mag w roku 1997 i 2008.
Powieść "Gdzie wasze ciała porzucone" zdobyła nagrodę Hugo za najlepszą książkę w 1972.
Książka ta rozpoczyna cykl Świat Rzeki.
Fabuła.
Richard Francis Burton umiera. Ku swojemu zdziwieniu budzi się w innym świecie. Nie wygląda to jednak na klasyczne niebo lub piekło. Oprócz niego w tym samym świecie budzą się wszyscy ludzie, którzy kiedykolwiek żyli na ziemi i umarli. Wszyscy są nadzy i nieowłosieni. Mają przy sobie cylindry, które zapewniają im jedzenie, papierosy, a nawet narkotyczną gumę do żucia. Richard próbuje dojść do odpowiedzi na pytanie, co to za świat. Orientuje się, że pośród ludzi ukrywają się obcy obserwatorzy. Starając się ukryć przed nimi i znaleźć odpowiedzi, Richard wyrusza na wyprawę w górę rzeki, która płynie przez cały ten świat. Na swojej drodze spotyka takie postacie jak Alice Liddell czy Hermann Göring.

</doc>
<doc id="1797465" url="https://pl.wikipedia.org/wiki?curid=1797465" title="Glen Lyon">
Glen Lyon

Glen Lyon - pasmo w Grampianach Centralnych, w Szkocji. Pasmo to graniczy z pasmem Rannoch Moor i pasmem Bridge of Orchy na zachodzie, pasmem West Drumochter na północy, z Atholl i East Drumochter na północnym wschodzie, Cairnwells &amp; Blairgowrie na wschodzie, z Grupą Loch Earn, Pasmem Lawers i Wzgórzami Glen Lochay na południu. Najwyższym szczytem jest Schiehallion, który osiąga wysokość 1083 m.
Najważniejsze szczyty:

</doc>
<doc id="1797466" url="https://pl.wikipedia.org/wiki?curid=1797466" title="Barwy błękitu">
Barwy błękitu

Barwy błękitu – amerykański thriller z 2000 roku.
Fabuła.
Susan Price jest piękną i bogatą kobietą. Sukces osiągnęła jako autorka bestselleru "Ciemna strona Judith". Wkrótce ma wyjść za Jacka Reynoldsa, swojego wydawcę. Niestety, ten zostaje zamordowany, a Susan staje się główną podejrzaną. By oczyścić się z zarzutów, zmienia tożsamość. Pracuje w firmie telefonicznej. Dowiaduje się, że prokurator Beth McDaniels przed śmiercią Jacka prowadziła dochodzenie przeciwko niemu. Beth cierpi na głuchotę i korzysta z usług firmy telefonicznej, w której pracuje Susan. Będąc blisko niej, Susan dowiaduje się wielu rzeczy.

</doc>
<doc id="1797470" url="https://pl.wikipedia.org/wiki?curid=1797470" title="Bridge of Orchy">
Bridge of Orchy

Bridge of Orchy - pasmo w Grampianach Centralnych, w Szkocji. Pasmo to graniczy z Grupą Cruachan na zachodzie, z Black Mount na północnym zachodzie, Rannoch Moor na północy, pasmem Glen Lyon na północnym wschodzie, z Wzgórzami Glen Lochay na południowym wschodzie oraz z pasmem Tyndrum na południu. Najwyższym szczytem jest Beinn a’ Chreachain, który osiąga wysokość 1081 m.
Najważniejsze szczyty:

</doc>
<doc id="1797472" url="https://pl.wikipedia.org/wiki?curid=1797472" title="Ładunek bojowy">
Ładunek bojowy

Ładunek bojowy – określona ilość materiału wybuchowego, substancji chemicznej, zapalającej, materiału jądrowego bądź termojądrowego znajdująca się w pocisku (bombie, torpedzie, granacie itp).
Ładunek służy do wywołania efektu rażącego w postaci obezwładnienia siły żywej, burzenia umocnień, niszczenia sprzętu, zapalania, skażania, zakażania itp. 
Ładunki bojowe możemy podzielić ze względu na moc i zasięg oddziaływania na:
Materiały wybuchowe kruszące stanowią podstawową grupę konwencjonalnych ładunków bojowych. Stosuje się również ładunki zapalające, dymne, oświetlające, sygnalizacyjne, propagandowe itp.

</doc>
<doc id="1797477" url="https://pl.wikipedia.org/wiki?curid=1797477" title="Nie patrz wstecz">
Nie patrz wstecz

Nie patrz wstecz – amerykański komediodramat z 1998 roku.
Fabuła.
Claudia mieszka w małym miasteczku koło Nowego Jorku. Pracuje jako kelnerka i pomaga swojej siostrze Kelly. Od 3 lat spotyka się ze swoim chłopakiem Michaelem. Oboje są szczęśliwi, wiodą spokojne życie, ale ona chce opuścić miasteczko. Dlatego jeszcze nie chce wyjść za mąż. Wtedy do miasteczka przybywa Charlie - pierwsza miłość Claudii. Jemu nie udało się w Kalifornii i znowu zarabia na chleb pracując na stacji benzynowej. Początkowo dziewczyna odpiera go, lecz ostatecznie zgadza się pójść z nim na randkę. Stare uczucia odżywają, a Michael domyśla się, co jest grane. To powoduje pewne komplikacje. Ostatecznie dziewczyna zrywa z obydwoma facetami, pakuje walizki i zaczyna szukać nowego życia.

</doc>
<doc id="1797480" url="https://pl.wikipedia.org/wiki?curid=1797480" title="Submission wrestling">
Submission wrestling



</doc>
<doc id="1797482" url="https://pl.wikipedia.org/wiki?curid=1797482" title="Ernst Aigner">
Ernst Aigner

Ernst Aigner (ur. 31 października 1966 w Mödling) – piłkarz austriacki grający na pozycji środkowego obrońcy.
Kariera klubowa.
Karierę piłkarską Aigner rozpoczął w amatorskim 1. SVg. Guntramsdorf. Następnie grał w wiedeńskim klubie Admira Wacker. W 1986 roku zadebiutował w jego barwach w austriackiej Bundeslidze, a od sezonu 1987/1988 był podstawowym zawodnikiem zespołu. W 1989 roku został z Admirą wicemistrzem kraju, wystąpił w finale Pucharu Austrii (2:0 i 2:6 ze Swarovskim Tirolem) oraz zdobył Superpuchar Austrii.
Latem 1989 Aigner zmienił klub i przeszedł do Austrii Wiedeń. W latach 1991-1993 trzykrotnie z rzędu wywalczył z nią mistrzostwa Austrii. W latach 1990, 1992 i 1994 zdobywał Puchar Austrii, a w latach 1990, 1991, 1992 i 1994 czterokrotnie z rzędu Superpuchar. Od 1989 do 1994 roku rozegrał w barwach Austrii Wiedeń 100 spotkań i zdobył 6 goli.
W 1991 roku Aigner został zawodnikiem drugoligowego VSE St. Pölten, w którym spędził dwa sezony. Następnie wrócił do Admiry Wacker, jednak w 1998 roku spadł z nią do 2. Bundesligi. W latach 1999-2001 ponownie grał w pierwszej lidze Austrii, a latem 2001 odszedł do ASK Kottingbrunn. Po roku gry w Regionallidze zakończył karierę piłkarską.
Kariera reprezentacyjna.
W reprezentacji Austrii Aigner zadebiutował 31 maja 1989 roku w przegranym 1:4 towarzyskim spotkaniu z Norwegią. W 1990 roku został powołany do kadry na Mistrzostwa Świata we Włoszech. Tam był podstawowym zawodnikiem i wystąpił w 3 spotkaniach grupowych: z Włochami (0:1), Czechosłowacją (0:1) i ze Stanami Zjednoczonymi (2:1). Od 1989 do 1990 roku rozegrał w kadrze narodowej 11 spotkań.

</doc>
<doc id="1797485" url="https://pl.wikipedia.org/wiki?curid=1797485" title="Renata (serial animowany)">
Renata (serial animowany)

Renata (niem. "Renaade", ang. "Renada", 1998–1999) – brytyjsko-niemiecki serial animowany emitowany dawniej na kanale TVP1.
Opis fabuły.
Serial opisuje przygody dziewczyny imieniem Renata, która przeżywa niesamowite przygody.
Wersja polska.
Opracowanie: TELEWIZJA POLSKA AGENCJA FILMOWA
Udział wzięli:
i inni
Lektor: Andrzej Bogusz

</doc>
<doc id="1797486" url="https://pl.wikipedia.org/wiki?curid=1797486" title="Oschoforia">
Oschoforia

Oschoforia – dionizyjskie święto obchodzone corocznie w starożytnej Grecji w miesiącu Pyanepsion (przełom września i października) mające podwójny charakter: żałobno-radosny.
Mit ajtiologiczny.
Według Plutarcha święto upamiętniało powrót Tezeusza z Krety po zabiciu Minotaura. Według mitu Tezeusz wypłynął pod czarnymi żaglami, ale jego ojciec, Ajgeus, kazał mu zmienić żagiel na biały jeśli powróci zwycięsko. Wracając z Krety Tezeusz zostawił Ariadnę na wyspie Naksos. Zasmucony utratą Ariadny zapomniał zmienić żagiel na biały, a jego ojciec zobaczywszy jakiego koloru jest żagiel od razu skoczył ze skały do morza Egejskiego.
Wracając do Aten, Tezeusz zauważył tłum ludzi, którzy się cieszą z jego powrotu i płaczących z powodu śmierci ojca. Od razu gdy się dowiedział, że Ajgeus zginął, uroczyście go pochował.
Przebieg i charakter święta.
Święto Oschoforii obchodzone było głównie przez Ateńczyków. Miało charakter żałobno – radosny. Żałobny, gdyż żegnano starego króla, Ajgeusa, który zginął śmiercią samobójczą, a radosny, ponieważ cieszono się z powrotu Tezeusza i że nie trzeba było Krecie oddawać haniebnego haraczu.
Nazwa pochodzi od słów "oschos" (gr. ὄσχος) – gałązka i "phero" (gr. φέρω) – niosę. Głównym elementem obchodów była procesja ("parapompe") prowadzona przez dwóch chłopców przebranych za dziewczęta i niosących gałązki winnej latorośli. Prawdopodobnie odbywał się również bieg efebów rozpoczynający się w świątyni Dionizosa i kończący w Faleronie.

</doc>
<doc id="1797488" url="https://pl.wikipedia.org/wiki?curid=1797488" title="Claude Barthélemy">
Claude Barthélemy

Claude Barthélemy (ur. 9 maja 1945, zm. 6 kwietnia 2020) – były haitański piłkarz grający na pozycji obrońcy. Uczestnik Mistrzostw Świata w 1974.
Kariera klubowa.
Podczas kariery piłkarskiej Claude Barthélemy grał w Racingu Port-au-Prince.
Kariera reprezentacyjna.
W reprezentacji Haiti Claude Barthélemy grał w latach sześciedziesiątych i siedemdziesiątych. Uczestniczył w eliminacjach do Mundialu 1970 w Meksyku, jednakże reprezentacja Haiti przegrała rywalizację o awans z Salwadorem. Następne eliminacje zakończyły się sukcesem w postaci awansu do Mistrzostw Świata. Wygranie eliminacji MŚ 1974 oznaczało równocześnie wygranie Mistrzostwo strefy CONCACAF 1973, gdyż obie imprezy były ze sobą połączone.
Podczas Mistrzostw Świata 1974 w RFN Claude Barthélemy zagrał w meczach z reprezentacją Włoch i reprezentacją Polski.

</doc>
<doc id="1797489" url="https://pl.wikipedia.org/wiki?curid=1797489" title="Czerwone i złote">
Czerwone i złote

Czerwone i złote – polska komedia z 1969 roku. Film kręcono w Zdunach, Siechnicach i w okolicach Wrocławia.
Fabuła.
Barbara Kaczmarkowa od lat czeka na powrót swojego męża z wojny. Nagle do miasteczka przybywa mężczyzna podający się za Ignaca. Ona go przygarnia do siebie i uznaje za swego. Powoli zyskuje sympatię wszystkich mieszkańców. Tylko ksiądz proboszcz i sierżant MO nie są przekonani.
Premiera.
Premiera filmu odbyła się 19 września 1969 roku w podwójnym pokazie z reportażem "Singapur – miasto lwów" WFD z 1968 roku.
Nagrody i nominacje.
Lubuskie Lato Filmowe w Łagowie 1970:
MFF w Valladolid 1971:

</doc>
<doc id="1797491" url="https://pl.wikipedia.org/wiki?curid=1797491" title="Genealogia. Studia i materiały historyczne">
Genealogia. Studia i materiały historyczne

Genealogia. Studia i materiały historyczne - wydawnictwo seryjne, poświęcone genealogii. Jego redaktorem jest Marek Górny. Pierwszy numer "Genealogii" ukazał się w 1991 roku, do 2006 roku ukazało się 18 tomów.
Na łamach "Genealogii" publikowali m.in. Kazimierz Jasiński, Jan Tęgowski i Przemysław Wiszewski. Poruszana jest tam tematyka genealogii wszystkich warstw społecznych - od rodów książęcych i królewskich po rodziny chłopskie.

</doc>
<doc id="1797494" url="https://pl.wikipedia.org/wiki?curid=1797494" title="Robert Pecl">
Robert Pecl

Robert Pecl (ur. 15 listopada 1965 w Wiedniu) – austriacki piłkarz grający na pozycji obrońcy.
Kariera klubowa.
Karierę piłkarską rozpoczął w Rapidzie Wiedeń. W 1986 roku zadebiutował w austriackiej Bundeslidze, a od sezonu 1987/1988 był podstawowym zawodnikiem zespołu. Swoje pierwsze sukcesy z Rapidem osiągnął w 1987 roku, gdy wywalczył mistrzostwo kraju oraz zdobył Puchar Austrii (2:0 i 2:2 w finale ze Swarovskim Tirolem) i Superpuchar Austrii. W 1988 roku ponownie wywalczył mistrzostwo i superpuchar kraju. W 1995 roku zdobył swój drugi Puchar Austrii, ale w wygranym 1:0 finale z DSV Leoben nie grał. Od 1992 do 1995 roku pełnił funkcję kapitana Rapidu. W sezonie 1994/1995 doznał ciężkiej kontuzji, przez którą był zmuszony zakończyć karierę. W Bundeslidze austriackiej rozegrał 189 meczów i strzelił 15 goli.
Kariera reprezentacyjna.
W reprezentacji Austrii zadebiutował 14 maja 1987 roku w przegranym 0:2 spotkaniu eliminacji do Euro 88 z Hiszpanią. W 1990 roku został powołany do kadry na Mistrzostwa Świata we Włoszech. Tam był podstawowym zawodnikiem i wystąpił w 3 spotkaniach grupowych: z Włochami (0:1), Czechosłowacją (0:1) i ze Stanami Zjednoczonymi (2:1). Od 1987 do 1993 roku rozegrał w kadrze narodowej 31 spotkań i zdobył jednego gola.

</doc>
<doc id="1797495" url="https://pl.wikipedia.org/wiki?curid=1797495" title="III liga polska w piłce nożnej (1985/1986)">
III liga polska w piłce nożnej (1985/1986)

III liga polska w piłce nożnej (1985/1986) – 34. edycja rozgrywek trzeciego poziomu ligowego piłki nożnej mężczyzn w Polsce. Brało w nich udział 116 drużyn.
Nowe zespoły.
(S) 8 spadkowiczów z II ligi z poprzedniego sezonu
(B) 32 drużyny, które uzyskały awans z lig okręgowych
Grupa I.
Tabela końcowa:
Grupa II.
Tabela końcowa:
Grupa III.
Tabela końcowa:
Grupa IV.
Tabela końcowa:
Grupa V.
Tabela końcowa:
Grupa VI.
Tabela końcowa:
Grupa VII.
Tabela końcowa:
Grupa VIII.
Tabela końcowa:

</doc>
<doc id="1797497" url="https://pl.wikipedia.org/wiki?curid=1797497" title="Huta Józefowska (Radom)">
Huta Józefowska (Radom)



</doc>
<doc id="1797499" url="https://pl.wikipedia.org/wiki?curid=1797499" title="Spust migawki">
Spust migawki

Spust migawki – przycisk znajdujący się na większości aparatów fotograficznych, służący do rozpoczęcia wykonywania zdjęcia. Spust migawki jest jednym z podstawowych elementów budowy aparatu fotograficznego.
W nowoczesnych aparatach fotograficznych przycisk spustu migawki jest najczęściej dwustopniowy – po naciśnięciu „do połowy” następuje automatyczne ustawienie ostrości obrazu i pomiar światła, dzięki czemu ustalane są parametry ekspozycji, następnie po całkowitym jego wciśnięciu następuje otwarcie migawki, która po czasie ustalonym dla danej ekspozycji zamyka się, kończąc wykonywanie zdjęcia. W bardziej zaawansowanych aparatach spust migawki może służyć do ręcznego ustawienia ekspozycji, umożliwiają to tryby ekspozycji "Bulb" (na pokrętle nastawczym aparatu oznaczony jako „B”) lub "Time" (oznaczany „T”) – w przypadku trybu "Bulb" migawka pozostaje otwarta tak długo, jak długo wciśnięty jest przycisk spustu migawki. W trybie "Time" po naciśnięciu i zwolnieniu spustu migawki następuje jej otwarcie, a zamyka się ona dopiero po powtórzeniu tej czynności. Naświetlanie materiału światłoczułego w obu przypadkach może trwać wiele godzin, jednak praktycznie tak długie naświetlanie jest zalecane w trybie "Time".
By uniknąć drgań aparatu wywołanych naciśnięciem przycisku, stosuje się wężyk spustowy lub zdalne (bezprzewodowe) uwalnianie migawki przy pomocy pilota.

</doc>
<doc id="1797502" url="https://pl.wikipedia.org/wiki?curid=1797502" title="Wzgórza Glen Lochay">
Wzgórza Glen Lochay

Wzgórza Glen Lochay - pasmo w Grampianach Centralnych, w Szkocji. Pasmo to graniczy z Bridge of Orchy na zachodzie i północnym zachodzie, z Glen Lyon na północy, Pasmem Lawers na północnym wschodzie, Grupą Loch Earn na wschodzie, z Crianlarich/Balquhidder na południu oraz z Tyndrum na południowym zachodzie. Najwyższym szczytem jest Beinn Heasgarnich, który osiąga wysokość 1078 m.
Najważniejsze szczyty:

</doc>
<doc id="1797503" url="https://pl.wikipedia.org/wiki?curid=1797503" title="Katechizm Rzymski">
Katechizm Rzymski

Katechizm Rzymski (Katechizm Trydencki, Katechizm Soboru Trydenckiego, ). Pierwszy oficjalny Katechizm katolicki, przeznaczony zasadniczo dla duchowieństwa jako pomoc przy nauczaniu podstaw i prawd wiary katolickiej. Zawiera streszczenie doktryny Kościoła katolickiego, ogłoszony został w 1566 r. przez papieża Piusa V, na życzenie Soboru Trydenckiego i z wykorzystaniem jego uchwał. W czterech głównych częściach objaśnia: Skład Apostolski (tom I – O Wierze), Sakramenty (tom II), Dekalog i Modlitwę Pańską (tom III).
Katechizm Rzymski cieszył się autorytetem w Kościele katolickim jak żaden inny katechizm, aż do Katechizmu Kościoła Katolickiego (1992).
Pierwsze polskie wydanie zostało przetłumaczone na język polski cztery lata po Soborze Trydenckim przez ks. Walentego Kuczborskiego. Ostatnie polskie wydanie Katechizmu Rzymskiego przypada na rok 1880 (wydanie II  Kraków) i 1866 (wydanie I  Jasło). Oba katechizmy stanowiły poprawione i uwspółcześnione wznowienie Katechizmu Rzymskiego, który wydawany był wielokrotnie w poprzednich wiekach. W 2022 r. nakładem wydawnictwa Antyk Marcin Dybowski, po długiej przerwie, ponownie na rynku wydawniczym ukazał się Tom I Katechizmu Rzymskiego (O wierze).

</doc>
<doc id="1797505" url="https://pl.wikipedia.org/wiki?curid=1797505" title="Wojskowa Agencja">
Wojskowa Agencja



</doc>
<doc id="1797506" url="https://pl.wikipedia.org/wiki?curid=1797506" title="Mark Joyce">
Mark Joyce

Mark Joyce (ur. 11 sierpnia 1983 roku) – angielski snookerzysta. Plasuje się na 71 miejscu pod względem zdobytych setek w profesjonalnych turniejach, ma ich łącznie 115.
Kariera.
Jako amator zdobył Mistrzostwo Europy U-19 (2001).
W gronie zawodowców (Main Tour) występuje od 2006 roku.
Do 2009 roku jego najlepszym występem w turnieju rankingowym było dojście do fazy głównej turnieju Grand Prix w 2009 roku (1/16 finału).
W sezonie 2010/2011 dotarł do trzeciej rundy (ćwierćfinału) turnieju UK Championship. W tym samym turnieju wbił najwyższego dotychczas breaka w karierze – 143 punkty.
Obecnie notowany na 58. miejscu oficjalnej listy rankingowej.
Na stałe mieszka w Walsall.

</doc>
<doc id="1797509" url="https://pl.wikipedia.org/wiki?curid=1797509" title="Hamlet polski. Portret Aleksandra Wielopolskiego">
Hamlet polski. Portret Aleksandra Wielopolskiego

Hamlet polski. Portret Aleksandra Wielopolskiego – obraz olejny Jacka Malczewskiego z 1903, przedstawiający w sposób alegoryczny wnuka Aleksandra Wielopolskiego i dwie różne wizje losów narodu polskiego. Obecnie (2012) w zbiorach Muzeum Narodowego w Warszawie (nr inw. MP 369 MNW, dawny 46830).
Opis obrazu i interpretacja.
Namalowany w 1903 r. obraz jest jednym z najbardziej znanych dzieł Malczewskiego. Przedstawia Aleksandra Wielopolskiego, wnuka margrabiego Aleksandra Wielopolskiego, polskiego polityka, członka rządu Królestwa Polskiego na początku lat 60. XIX w., który starał się lawirować między interesami zaborcy i ludności polskiej.
W centrum obrazu znajduje się młody mężczyzna. W zamyśleniu obrywa płatki margerytki, jednocześnie osłaniając kwiat dłonią. Mężczyzna jest wyizolowany od otoczenia, samotny. Ubrany jest w pasiasty strój, w zielonym kolorze (pierwotnie miał na sobie czarno-biały strój Arlekina, jednak w ostatecznej wersji obrazu strój został przemalowany); w pasie ma ładownicę, w której zamiast nabojów znajdują się tubki farby.
Znajdująca się po prawej stronie starsza kobieta z siwymi włosami, odziana jest w ciemne szaty, ręce skute ma kajdanami, a jej twarz przybiera wyraz przygnębienia, zwątpienia i świadomości swojej sytuacji. Uosabia ona Polskę zniewoloną, doświadczoną przez los, pozostającą pod jarzmem innych i niemogącą się spod niego wyzwolić. Po lewej stronie znajduje się młoda dziewczyna, półnaga, ukazana w chwili zrywania okowów. Jest ona pełna energii, a jej twarz ma wyraz niezwykle ekspresywny. Symbolizuje „młodą Polskę” – zdolną do czynu, działania i będącą w stanie wyzwolić się z długotrwałej niewoli.
Obraz można interpretować jako zapytanie o wybór odpowiedniej drogi i przyszłe losy ojczyzny, wchodzącej w nowe stulecie. Dylemat ten w jasny sposób nawiązuje do tytułowej postaci "Hamleta", dramatu Williama Szekspira i jego życiowego wyboru, co zostało podkreślone w tytule dzieła. Wnuk Aleksandra Wielopolskiego stanowi przykład osoby dokonującej trudnego i niosącego za sobą konsekwencje wyboru, wynikającego z konieczności zaakceptowania lub odrzucenia postawy życiowej jego dziadka. Artysta nie opowiada się za żadnym rozwiązaniem. Postać mężczyzny jest zamyślona, pogrążona w melancholii, a jego niezdecydowanie podkreśla jeszcze bardziej kwiat w dłoni i pas na ciele. Malczewski pozostawia odbiorcę bez odpowiedzi. Dzieło stanowi wyraz jego troski o przyszłe losy Polski.
Mylne przypisanie tożsamości.
W literaturze, ze względu na to, że faktycznie sportretowany na obrazie wnuk margrabiego Aleksandra Wielopolskiego miał na imię tak samo jak dziadek, często pojawia się mylna sugestia jakoby obraz przedstawiał dziadka. W rzeczywistości Jacek Malczewski nie mógł sportretować dziadka, gdyż ten zmarł w 1877 r., a obraz został namalowany w 1903 r. Ponadto sportretowana osoba zupełnie nie przypomina Aleksandra Wielopolskiego dziadka.

</doc>
<doc id="1797510" url="https://pl.wikipedia.org/wiki?curid=1797510" title="Wojskowa Agencja Mieszkaniowa">
Wojskowa Agencja Mieszkaniowa

Wojskowa Agencja Mieszkaniowa (WAM) – państwowa jednostka organizacyjna posiadająca osobowość prawną, nadzorowana przez Ministerstwo Obrony Narodowej. Została utworzona na mocy Ustawy z dnia 22 czerwca 1995 r. o zakwaterowaniu Sił Zbrojnych Rzeczypospolitej Polskiej ().
Z dniem 1.10.2015 roku na mocy ustawy o Agencji Mienia Wojskowego z dnia 10 lipca 2015 roku dokonano połączenia dwóch agencji wykonawczych: Wojskowej Agencji Mieszkaniowej powołanej na podstawie ustawy z dnia 22 czerwca 1995 roku o zakwaterowaniu Sił Zbrojnych RP () i Agencji Mienia Wojskowego powołanej na podstawie ustawy z dnia 30 maja 1996 roku o gospodarowaniu niektórymi składnikami mienia Skarbu Państwa oraz o Agencji Mienia Wojskowego (, z późn. zm.). Połączenie nastąpiło przez przejęcie Agencji Mienia Wojskowego przez Wojskową Agencję Mieszkaniową. Wojskowa Agencja Mieszkaniowa po połączeniu z dniem 1.10.2015 r. otrzymała nazwę Agencja Mienia Wojskowego.
Przypisy.
 

</doc>
<doc id="1797516" url="https://pl.wikipedia.org/wiki?curid=1797516" title="Psychrolutes marcidus">
Psychrolutes marcidus

Psychrolutes marcidus – gatunek ryby skorpenokształtnej z rodziny Psychrolutidae, zamieszkującej głębokie wody u południowych wybrzeży Australii i Tasmanii. Z powodu braku dostępu do miejsca jej występowania jest dość rzadko widywana przez ludzi.
"P. marcidus" jest endemitem wód okalających Australię – Zatokę Broken Bay, Nową Południową Walię oraz południową część Australii, w tym Tasmanię. Występuje na głębokości 600–1200 m.
Długość ciała gatunku dochodzi do 30 cm. Charakterystyczną cechą tej ryby jest „obwisły” wygląd, stąd jest angielska nazwa – "blobfish" – "blob" oznacza bezkształtną masę. W środowisku naturalnym ryba wygląda jednak zupełnie inaczej niż jej najbardziej rozpowszechniony, zabawny wizerunek. Jest to ryba głębinowa i w przypadku jej złowienia oraz wydobycia na powierzchnię jej ciało ulega gwałtownej dekompresji. A ponieważ mięśnie ryby są galaretowate i mniej gęste od wody gwałtownie puchną i nabierają „twarzowego” wyglądu. Z powodu wysokiego ciśnienia nie jest jej też przydatny pęcherz pławny. Ubarwienie białawe. Żywi się każdym napotkanym pokarmem. Brak danych na temat rozrodu.

</doc>
<doc id="1797519" url="https://pl.wikipedia.org/wiki?curid=1797519" title="Odznaka „Szlakiem Zabytków Światowego Dziedzictwa UNESCO w Polsce”">
Odznaka „Szlakiem Zabytków Światowego Dziedzictwa UNESCO w Polsce”

Odznaka „Szlakiem Zabytków Światowego Dziedzictwa UNESCO w Polsce” – ogólnopolska odznaka krajoznawcza ustanowiona w roku 2008 przez Zarząd Oddziału Międzyuczelnianego PTTK w Warszawie w celu uczczenia 30. rocznicy wpisania pierwszych polskich obiektów na Listę Światowego Dziedzictwa Kulturalnego i Przyrodniczego UNESCO. Autorami regulaminu i znaku graficznego odznaki są Daniel Kuligowski i Szymon Bijak. Aktualny regulamin i wykaz obiektów do zwiedzania został zatwierdzony przez Prezydium Zarządu Głównego PTTK w styczniu 2019 roku. 
Celem odznaki jest popularyzacja polskich obiektów wpisanych na Listę Światowego Dziedzictwa Kulturowego i Przyrodniczego UNESCO.
Odznaka posiada cztery stopnie:
Warunkiem zdobycia odznaki w poszczególnych stopniach jest zwiedzenie określonej regulaminem liczby obiektów z Listy Światowego Dziedzictwa Kulturowego i Przyrodniczego UNESCO w Polsce:

</doc>
<doc id="1797520" url="https://pl.wikipedia.org/wiki?curid=1797520" title="Superliga rosyjska w piłce siatkowej mężczyzn (2009/2010)">
Superliga rosyjska w piłce siatkowej mężczyzn (2009/2010)

Rosyjska Superliga Siatkarzy w sezonie 2009/2010
Wstęp.
Kolejny sezon rozgrywek o tytuł mistrza Rosji został zainaugurowany 7 października 2009 roku, a zakończony 14 maja 2010 roku. W sezonie 2009/2010 uczestniczyło 12 drużyn. W rozgrywkach Ligi Mistrzów wystąpiły: Dinamo Moskwa i Zenit Kazań. W rozgrywkach Pucharu CEV: Fakieł Nowy Uriengoj i Iskra Odincowo.
Mistrzem Rosji została drużyna Zenitu Kazań.
Nagrodę Kuzniecowa otrzymał Taras Chtiej..
O miejsca 9-12.
4 drużyny, które zajęły miejsca 9-12, rozegrają 4 turnieje, w każdym po 3 mecze ze sobą. Turnieje będą rozgrywane w 4 miastach: Ufie, Kaliningradzie, Jekaterynburgu oraz Tiumeni. Drużynom zaliczane są zdobycze punktowe z rundy zasadniczej. Dwie najlepsze drużyny utrzymają się w Superlidze, dwie ostatnie zostaną relegowane do Wyższej Ligi A.
Drużyny uczestniczące:
Play-off 1-8 (do 3 zwycięstw).
Pierwszy ćwierćfinał.
"stan:" 3-0 dla Zenitu Kazań
Drugi ćwierćfinał.
"stan:" 3-0 dla Lokomotiwu Biełgorodu
Trzeci ćwierćfinał.
"stan:" 3-0 dla Lokomotiwu Nowosybirsk
Czwarty ćwierćfinał.
"stan:" 3-0 dla Dynama Moskwy
Play-off 4 (do 3 zwycięstw).
Pierwszy półfinał.
"stan:" 3-0 dla Zenitu Kazań
Drugi półfinał.
"stan:" 3-2 dla Lokomotiwu Biełgorod
O miejsca 3-4.
"stan:" 3:1 dla Dynama Moskwa
Finał.
"stan:" 3-1 dla Zenitu Kazań

</doc>
<doc id="1797524" url="https://pl.wikipedia.org/wiki?curid=1797524" title="Honda Avancier">
Honda Avancier

Honda Avancier – samochód osobowy klasy średniej produkowany przez koncern Honda w latach 1999 - 2004, sprzedawany wyłącznie na rynku japońskim.

</doc>
<doc id="1797526" url="https://pl.wikipedia.org/wiki?curid=1797526" title="PZL S-1">
PZL S-1

PZL S-1 – polski prototypowy samolot szkolno-łącznikowy z 1945 roku, drugi samolot zbudowany w Polsce po II wojnie światowej.
Historia.
W grudniu 1944 roku por. inż. Eugeniusz Stankiewicz, wykładowca Wojskowej Szkoły Lotniczej w Zamościu, zwrócił się do kierownictwa szkoły z propozycją budowy wojskowego samolotu szkolno-łącznikowego. Propozycja ta spotkała się z uznaniem i utworzono zespół do opracowania takiego samolotu, w skład którego weszli oprócz wnioskodawcy także ppor. Zdzisław Cymera i ppor. Władysław Rutkowski. Zespół ten opracował wstępny projekt samolotu, który otrzymał oznaczenie S-1.
W połowie 1945 roku zespół opracowujący samolot został przeniesiony do Mielca, gdzie kontynuował prace nad samolotem w zakładach PZL. W pracach swych zespół wykorzystał niektóre elementy i wyposażenie samolotu Po-2, co w znacznym stopniu przyspieszyło prace nad nim. Już w sierpniu 1945 roku przystąpiono budowy samolotu i prototyp był gotowy w listopadzie 1945 roku.
W dniu 15 listopada 1945 roku na lotnisku fabrycznym samolot S-1 został oblatany przez radzieckiego pilota, jako drugi samolot polskiej konstrukcji oblatany po 1945 roku (po LWD Szpak). Wkrótce potem samolot został przetransportowany na lotnisko Okęcie w Warszawie i oficjalnie przekazany do dyspozycji wojska. Pomimo tego, że samolot został zbudowany bez obliczeń aerodynamicznych i wytrzymałościowych, a w związku z tym nie mógł otrzymać homologacji, konstruktor samolotu kontynuował próby. W dniu 14 maja 1946 roku samolot S-1 pilotowany przez por. Stankiewicza w czasie prób zwalił na ziemię w centrum Warszawy. Powodem wypadku była niekorzystna, tzw. podwójna biegunowa profilu płata. Samolot został całkowicie rozbity, a pilot odniósł tylko niewielkie obrażenia. Po tym zdarzeniu zrezygnowano z dalszych prac nad tym samolotem.
Użycie.
Samolot S-1 był wykorzystywany tylko do prób w locie.
Opis konstrukcji.
Samolot S-1 był górnopłatem w układzie parasol. Konstrukcja drewniana. Kadłub kratownicowy, z przodu kryty blachą duraluminiową, w tylnej części płótnem. Kabiny odkryte, każda wyposażona w urządzenia sterownicze. Płaty dwudźwigarowe, podparte parą równoległych zastrzałów, usztywnionych stalowymi cięgnami. Podwozie samolotu dwugoleniowe, stałe z płozą ogonową.
Napęd stanowił silnik gwiazdowy "M-11D" osłonięty pierścieniem Townenda, napędzający dwułopatowe śmigło.

</doc>
<doc id="1797539" url="https://pl.wikipedia.org/wiki?curid=1797539" title="Honda FCX Clarity">
Honda FCX Clarity

Honda FCX Clarity – samochód osobowy klasy średniej napędzany wodorem produkowany w latach 2008–2015 w Japonii przez koncern motoryzacyjny Honda w niemalże niezmienionej formie auta koncepcyjnego Honda FCX Concept, a dostępny jedynie w Stanach Zjednoczonych w Kalifornii oraz w Japonii (14 egzemplarzy) i Europie (2 egzemplarze) na zasadzie trzyletniej umowy leasingowej za miesięczną opłatą około 600 dolarów obejmującą konserwacje oraz pomoc drogową.
Napęd.
Honda FCX Clarity napędzana jest ogniwami paliwowymi z wodoru. Tankowanie pojazdu wodorem odbywa się na specjalnie przystosowanych stacjach wodorowych. Wodór spalany za pomocą tlenu w ogniwie paliwowym (silnik chemiczny) zamienia energię chemiczną na elektryczną zasilającą silnik elektryczny o mocy 136 KM i momencie obrotowym 256 Nm, którego efektem spalania jest para wodna. Energia elektryczna przechowywana jest w 288V baterii litowo-jonowej. Auto rozpędza się do 160 km/h. Zasięg auta wynosi ok. 430 km. W aucie nie ma skrzyni biegów. Samochód dzięki układowi wspomagania rozruchu odpalać można także przy minus trzydziestu stopniach Celsjusza.
Stylistyka.
Stylistycznie auto nawiązuje do wersji koncepcyjnej pojazdu zaprezentowanej w 2006 roku. Futurystyczny wygląd rozpoczyna niska sylwetka z krótkim przodem oraz reflektorami wykonanymi w technologii LED, który gładko przechodzi w przednią szybę, a kończy się na wysokim tyle z bocznymi przetłoczeniami karoserii zbiegającymi się ku środkowi oraz dodatkową pionową szybką pomiędzy tylnymi reflektorami.
Wyposażenie.
Pojazd posiada bogate wyposażenie szczególnie w dziedzinie bezpieczeństwa. W całym aucie umieszczono czujniki wodoru, które mają ostrzec o ewentualnym wycieku. W przypadku wycieku system włącza wentylację oraz wyłącza zawory odcinające dopływ wodoru. W przypadku wypadku system automatycznie odcina przepływ wodoru i energii elektrycznej. Honda zadbała także o bezpieczeństwo podczas tankowania wodoru.
W aucie standardowo zamontowano sześć poduszek powietrznych, system unikania kolizji (CMBS), system stabilizacji toru jazdy (VSA), ABS oraz system elektronicznego hamulca (EBD), a także elektrycznie sterowane szyby i lusterka, klimatyzację, przycisk Start-Stop, wielofunkcyjną kierownicę. W wyposażeniu dodatkowym znaleźć można ogrzewane i chłodzone fotele, system satelitarno-nawigacyjny Hondy (Honda Satellite-Linked Navigation System) z funkcją rozpoznawania głosu, inteligentnym lusterkiem wewnętrznym z wyszukiwaniem najbliższej stacji wodorowej, dostępnym w USA, a w panelu centralnym radio CD wyposażone w port USB i Bluetooth.

</doc>
<doc id="1797542" url="https://pl.wikipedia.org/wiki?curid=1797542" title="Gwary zaborskie">
Gwary zaborskie



</doc>
<doc id="1797543" url="https://pl.wikipedia.org/wiki?curid=1797543" title="BOOT.INI">
BOOT.INI



</doc>
<doc id="1797545" url="https://pl.wikipedia.org/wiki?curid=1797545" title="NTLDR">
NTLDR

NTLDR (skrót od ) – program rozruchowy służący przede wszystkim do ładowania systemów Windows NT, 2000, XP lub Server 2003.
W systemie Windows Vista został zastąpiony przez Windows Boot Manager i Boot Configuration Data.
Kod umieszczony w sektorze rozruchowym pierwszej partycji (nie w MBR-ze) wczytuje do pamięci program NTLDR, który po odczytaniu pliku BOOT.INI wyświetla menu wyboru systemu lub od razu uruchamia Windows. Zależy to od liczby wpisów w BOOT.INI.
NTLDR potrafi również odczytać sektor rozruchowy z pliku. Dzięki temu można załadować inny program rozruchowy (np. LILO) lub system operacyjny.
BOOT.INI.
Boot.ini to plik zawierający listę systemów operacyjnych, wykorzystywany przez NTLDR w starszych (przed Windows Vista) systemach z rodziny Microsoft Windows NT.
Znajduje się w głównym folderze partycji, np. C:\boot.ini, jest ukryty. Można go edytować, ale powinien być modyfikowany wyłącznie przez doświadczonych użytkowników. W razie jego utraty można użyć narzędzia do naprawy pliku boot.ini z konsoli odzyskiwania: "bootcfg /rebuild".
W systemie Windows Vista Boot.ini został zastąpiony przez Boot Configuration Data (BCD).
Za jego pomocą można załadować dowolny system z rodziny Windows, lub uruchomić inny program ładujący np. LILO, czy GRUB. Standardowo nie umożliwia rozruchu z innych źródeł, niż dyski twarde, jednak, po dodaniu stosownego programu ładującego do listy jest to możliwe.
Zawartość.
Boot loader.
Zawiera opcje NTLDR, takie jak:
Systemy operacyjne.
Zawiera listę systemów operacyjnych, razem z opcjami uruchamiania. Każdy wpis składa się z dwóch (w przypadku systemów spoza rodziny NT) lub trzech (dot. systemów z rodziny NT) elementów:
a) ścieżki ARC (Advanced RISC Computing) w przypadku systemów z rodziny NT, lub litery dysku w przypadku innych systemów Microsoftu, bądź litery dysku i ścieżki do pliku boot loadera w przypadku innych systemów operacyjnych.
Ścieżka ARC składa się z pięciu elementów:
b) Nazwa wyświetlana.
Tak zobaczymy wpis w menu wyboru. Może być dowolna. Pomocne, jeśli tworzymy kilka opcji uruchamiania jednego systemu.
c) Opcje ładowania systemu.
Określają parametry z jakimi zostanie uruchomiony system.
Przykład.
 [bootloader]
 timeout=40
 default=multi(0)disk(0)rdisk(0)partition(2)\WINNT
 [operating systems]
 multi(0)disk(0)rdisk(0)partition(1)\WINDOWS="Microsoft Windows XP Home Edition" /noexecute=optin /fastdetect
 multi(0)disk(0)rdisk(0)partition(1)\WINDOWS="Microsoft Windows XP Home Edition – ratunkowy" /noexecute=optin /fastdetect /basevideo /sos /debug /noguiboot /bootlog /safeboot:minimal(alternateshell)
 multi(0)disk(0)rdisk(0)partition(2)\WINNT="Microsoft Windows 2000"
 C:\="Microsoft Windows Me"
 C:\lxboot.dos="DreamLinux 3.5"
timeout=40 – czas wyświetlania menu 40 sekund
default=multi(0)disk(0)rdisk(0)partition(2)\WINNT – Domyślny system w tym przypadku Windows 2000
multi(0)disk(0)rdisk(0)partition(1)\WINDOWS="Microsoft Windows XP Home Edition" /noexecute=optin /fastdetect – ścieżka Windows XP Home Edition – rozruch standardowy, domyślny kontroler dysków, kanał Primary Master, pierwsza partycja podstawowa
multi(0)disk(0)rdisk(0)partition(1)\WINDOWS="Microsoft Windows XP Home Edition – ratunkowy" /noexecute=optin /fastdetect /basevideo /sos /debug /noguiboot /bootlog /safeboot:minimal(alternateshell) – przykładowy wpis z opcjami ułatwiającymi niektóre naprawy. W tym przypadku system startuje w trybie VGA (16 kolorów, rozdzielczość 640x480), wyświetla nazwy ładowanych sterowników podczas startu systemu, włącza debuger jądra podczas ładowania systemu, wyłącza pasek postępu podczas ładowania, powoduje włączenie rejestrowania rozruchu w pliku o nazwie systemroot\Ntbtlog.txt, uruchamia tryb awaryjny z wierszem poleceń; domyślny kontroler dysków, kanał Primary Master, pierwsza partycja podstawowa
multi(0)disk(0)rdisk(0)partition(2)\WINNT="Microsoft Windows 2000" – uruchamia Windows 2000, domyślny kontroler dysków, kanał Primary Master, druga partycja podstawowa
C:\="Microsoft Windows Me" – uruchamia Windows Me
C:\lxboot.dos="DreamLinux 3.5" – uruchamia DreamLinux 3.5 za pomocą pliku boot loadera – lxboot.dos – znajdującego się na dysku C:\ w katalogu głównym

</doc>
<doc id="1797546" url="https://pl.wikipedia.org/wiki?curid=1797546" title="Świstowy Róg">
Świstowy Róg

Świstowy Róg (słow. "Svišťový roh", niem. "Grosser Murmeltierturm", węg. "Nagy Marmotatorony") – turnia o wysokości 2109 m n.p.m. znajdująca się w Świstowej Grani w słowackiej części Tatr Wysokich. Jest to najwybitniejsza turnia tejże grani. Od uskoku w północno-zachodniej grani Świstowego Szczytu oddzielona jest Przełęczą pod Świstowym Rogiem, a od Zadniej Świstowej Turni (najbliższej ze Świstowych Turni) oddziela ją Niżnia Świstowa Przełęcz. Podobnie jak inne obiekty w okolicy wierzchołek Świstowego Rogu jest wyłączony z ruchu turystycznego. Taternicy najczęściej odwiedzają ten wierzchołek przy okazji przejścia Świstowej Grani.
Historia.
Pierwsze wejścia turystyczne:

</doc>
<doc id="1797547" url="https://pl.wikipedia.org/wiki?curid=1797547" title="Ogólnopolskie Stowarzyszenie Kadry Kierowniczej Oświaty">
Ogólnopolskie Stowarzyszenie Kadry Kierowniczej Oświaty

Ogólnopolskie Stowarzyszenie Kadry Kierowniczej Oświaty (OSKKO) – największe w Polsce stowarzyszenie skupiające dyrektorów i wicedyrektorów szkół i placówek oświatowych oraz urzędników oświatowych.
Aktualnie OSKKO zrzesza ok. 5500 członków rzeczywistych, ma ok. 10 000 korespondentów i ponad 35 000 czytelników forum i strony www. OSKKO jest organizatorem Kongresu Zarządzania Oświatą, największej polskiej konferencji dla dyrektorów szkół i urzędników oświatowych, odwiedzanej rokrocznie przez ok. 1000 uczestników. 
Stowarzyszenie stale konsultuje zmiany w prawie oświatowym, jest obecne na posiedzeniach Komisji Edukacji Nauki i Młodzieży Sejmu.

</doc>
<doc id="1797548" url="https://pl.wikipedia.org/wiki?curid=1797548" title="OSKKO">
OSKKO



</doc>
<doc id="1797552" url="https://pl.wikipedia.org/wiki?curid=1797552" title="Audiofeels">
Audiofeels



</doc>
<doc id="1797553" url="https://pl.wikipedia.org/wiki?curid=1797553" title="AudioFeels">
AudioFeels

AudioFeels – zespół wokalny z Poznania wykonujący muzykę w stylu vocal play, w którym głos wykorzystywany jest nie tylko do śpiewu, ale także do imitacji instrumentów muzycznych takich jak perkusja, gitara basowa czy instrumenty klawiszowe. Popularność grupie przyniosły występy w programie "Mam talent!" w telewizji TVN. Dotarli do finału, w którym zajęli trzecie miejsce.

</doc>
<doc id="1797554" url="https://pl.wikipedia.org/wiki?curid=1797554" title="Halina Keferstein">
Halina Keferstein

Halina Keferstein (ur. 24 marca 1929 w powiecie olkuskim, zm. 17 kwietnia 2003 w Olkuszu) – polska bibliotekarka, historyk drukarstwa i książki, działaczka społeczna związana z Warmią. 
Życiorys.
Po ukończeniu studiów humanistycznych osiedliła się w Olsztynie i pracowała jako dyrektor Biblioteki Instytutu Rybactwa Śródlądowego (do 1965), następnie pełniła obowiązki kierownika Biblioteki Muzeum Warmii i Mazur (1965–1985). W latach 1968–1970 stała na czele Zarządu Okręgowego Stowarzyszenia Bibliotekarzy Polskich. Po odejściu na emeryturę w 1985 związana z działem przyrody Muzeum. 
W latach 70. wykładała bibliotekoznawstwo w Wyższej Szkole Pedagogicznej w Olsztynie, później zajmowała się naukowo historią drukarstwa, książki i prasy na terenie Warmii i Mazur (ze szczególnym uwzględnieniem Braniewa). Obroniła doktorat na temat dziejów drukarstwa i książki w Braniewie w latach 1565–1626. Publikowała m.in. w "Roczniku Olsztyńskim" i "Rocznikach Bibliotecznych". 
W latach 1984–1990 sprawowała mandat radnej Wojewódzkiej Rady Narodowej w Olsztynie (przez dwie kadencje). Była członkiem Komisji Ochrony Środowiska. W 1985 bez powodzenia ubiegała się o mandat w Sejmie IX kadencji w okręgu olsztyńskim. Od 1949 była członkinią Stronnictwa Demokratycznego, publikowała w prasie związanej z SD (m.in. w "Kwartalniku Demokratycznym" wychodzącym w Olsztynie). 
Została pochowana w Olsztynie 23 kwietnia 2003.

</doc>
<doc id="1797555" url="https://pl.wikipedia.org/wiki?curid=1797555" title="Convair XB-46">
Convair XB-46

Convair XB-46 – amerykański średni bombowiec odrzutowy zaprojektowany przez wytwórnię Consolidated Vultee Aircraft Corporation w połowie lat 40. XX wieku. Zbudowano jeden prototyp, samolot nie trafił do produkcji seryjnej.
Historia.
W 1944 roku Departament Wojny Stanów Zjednoczonych ("United States Department of War") zaniepokojony możliwością wprowadznie do walki nowych, niemieckich samolotów bombowych z napędem odrzutowym (np. Arado Ar 234) wydał zamówienie na nowy średni, samolot bombowy. Do prac przystąpiły wytwórnie North American Aviation, Convair, Boeing i Glenn L. Martin Company. Program budowy nowego, średniego bombowca z napędem odrzutowym bywa nazywany "the class of '45". Zakończenie wojny nie zastopowało prowadzonych prac, pojawiło się nowe zagrożenie, Związek Radziecki. North American zaprojektował samolot North American B-45 Tornado, Glenn L. Martin Company samolot Martin XB-48, Boeing wybudował B-47 Stratojet a wytwórnia Convair, XB-46. Projekt nowego bombowca został zaakceptowany przez United States Army Air Forces w listopadzie 1944 roku. 17 stycznia 1945 roku podpisano porozumienie o prowadzeniu dalszych prac a 27 lutego tego samego roku podpisano kontrakt na wybudowanie trzech prototypów. Jesienią 1945 roku USAAF zainteresował się jeszcze jedną konstrukcją wytwórni, samolotem Convair XB-53. Jednak brak środków na finansowanie rozwoju i badań obydwu konstrukcji zmusił firmę i siły powietrzne do dokonania wyboru, który samolot będzie dalej rozwijany, postawiono na XB-46. W 1946 roku najbardziej zaawansowane były prace przy samolotach XB-46 i XB-45 (B-45). USAAF wybrała samolot XB-45, podpisując 2 stycznia 1947 roku kontrakt na budowę seryjną maszyn. Z zamówionych trzech prototypów XB-46 wybudowano tylko jeden, który 2 kwietnia 1947 roku po raz pierwszy wzbił się w powietrze. Jeszcze przed zakończeniem prób w locie, w sierpniu tego samego roku, program budowy XB-46 został w całości anulowany. Wprowadzony do produkcji North American B-45 Tornado i prezentujący zupełnie nową jakość Boeing B-47 Stratojet, który swój pierwszy lot miał odbyć dopiero w grudniu 1947 roku, zadecydowały o zastopowaniu dalszych prac nad XB-46.
Konstrukcja.
XB-46 był trzymiejscowym, wolnonośnym, czterosilnikowym górnopłatem o całkowicie metalowej konstrukcji. Samolot charakteryzował się bardzo piękną, aerodynamiczną sylwetką. Proste skrzydła o trapezowym obrysie i dużym wydłużeniu zaopatrzone w szerokie klapy Fowlera umieszczone na prawie całej długości skrzydeł oraz spojlery. Podwozie chowane, trójzespołowe z pojedynczymi kołami. Przednie chowane do wnęki w kadłubie, główne do wnęk w gondolach silnikowych. Silniki umieszczone po dwa w dwóch gondolach, wloty powietrza do silników spłaszczone. Usterzenie klasyczne, wolnonośne. Prototyp nie był uzbrojony, w wersji seryjnej przewidywano zamontowanie dwóch, zdalnie sterowanych karabinów kalibru 12,7 mm. W komorze bombowej można było przenosić 10 000 kg bomb.

</doc>
<doc id="1797557" url="https://pl.wikipedia.org/wiki?curid=1797557" title="Stanisław Tarnowski (zm. 1528)">
Stanisław Tarnowski (zm. 1528)

Stanisław Tarnowski herbu Leliwa (ur. przed 1478, zm. 8 czerwca 1528) – kasztelan chełmski (1526–1527) i sądecki (1527-1528), właściciel wsi i dworu w Woli Osieckiej oraz dóbr Rzochów-Rzemień-Podleszany.
Życiorys.
Pierwszy znany urząd, który pełnił Stanisław pochodzi z 1526 roku, był on wówczas kasztelanem chełmskim, rolę tę pełnił do 1527 roku. Od 1527 do 1528 roku pełnił funkcję kasztelana sądeckiego.
Stanisław rozpoczął nową gałąź Leliwitów z Tarnowa na Rzemieniu i Rzochowie. Uczynił Kolbuszową jedną z siedzib swojego rodu budując tam dwór obronny. Jego wnuk, Stanisław (syn Wojciecha Alberta), wybudował szpital w Kolbuszowej.
Życie prywatne.
Był synem Jana Feliksa Tarnowskiego i Katarzyny Ligęzy herbu Półkozic. Miał dwóch braci; Jana i Spytka.
1 września 1509 roku został mężem Katarzyny z Kościeleckich herbu Ogończyk, (córki Mikołaja Kościeleckiego, kasztelana kruszwickiego), następnie, 17 października 1514 roku ożenił się z Katarzyną z Firlejów, córką (Mikołaja Firleja, kasztelana krakowskiego). Z drugiego małżeństwa miał troje dzieci: Stanisława (1521 – przed 1546), Wojciecha Alberta (1522–1563/65) i Jana Amora (ur. po 1515, zm. po 1571).

</doc>
<doc id="1797558" url="https://pl.wikipedia.org/wiki?curid=1797558" title="Matlak (nazwisko)">
Matlak (nazwisko)

Matlak (forma żeńska: Matlak/Matlakowa/Matlakówna; liczba mnoga: Matlakowie) – polskie nazwisko. Na początku lat 90. XX wieku w Polsce nosiło je 1431 osób.

</doc>
<doc id="1797559" url="https://pl.wikipedia.org/wiki?curid=1797559" title="Dioptryka">
Dioptryka

Dioptryka (, διοπτρική) – dział optyki zajmujący się badaniami zjawisk załamywania światła, szczególnie przez soczewki.
Termin ten wprowadził Johannes Kepler w swoim dziele z 1611 roku: "Dioptryka, czyli dowód na to, jak obraz staje się widoczny dzięki nowo wynalezionemu teleskopowi" (oryg. ""). 
Z tego powodu refraktory, czyli teleskopy używające do obrazowania soczewek są czasami nazywane teleskopami dioptrycznymi. W tym samym kontekście mówi się także o obiektywach dioptrycznych, które wykorzystują wyłącznie soczewki (a nie lustra, czy kombinacje luster i soczewek).
Za badania dioptryki oka, w roku 1911 Nagrodę Nobla w dziedzinie fizjologii lub medycyny otrzymał Allvar Gullstrand.

</doc>
<doc id="1797560" url="https://pl.wikipedia.org/wiki?curid=1797560" title="Ferdinand Gregorovius">
Ferdinand Gregorovius

Ferdinand Gregorovius (ur. 19 stycznia 1821 w Nidzicy, zm. 1 maja 1891 w Monachium) – niemiecki historyk specjalizujący się w dziejach średniowiecznego Rzymu.
Życiorys.
Urodził się w Nidzicy (ówczesnym Neidenburgu) w Prusach Wschodnich, pochodził ze zniemczonej polskiej rodziny szlacheckiej Grzegorzewskich osiadłej w Prusach w XVI wieku. Studiował teologię i filozofię na Uniwersytecie w Królewcu. Po wielu latach nauczycielskiej praktyki przeniósł się do Włoch w 1852, pozostał w tym kraju przez ponad dwadzieścia lat. W 1876 uzyskał, jako pierwszy Niemiec, honorowe obywatelstwo Rzymu. Jego imieniem nazwano również ulicę oraz plac. Ostatecznie powrócił do ojczyzny, gdzie zmarł w Monachium.
Jego najbardziej znane prace to "Wanderjahre in Italien", relacja z wycieczek po Włoszech, które odbył w latach pięćdziesiątych XIX wieku, oraz "Die Geschichte der Stadt Rom im Mittelalter" ("Historia średniowiecznego Rzymu"), monumentalne dzieło opisujące dzieje miasta w epokach średniowiecza oraz renesansu. Opracował także biografie papieża Aleksandra VI oraz Lukrecji Borgii, zajmował się też zagadnieniami związanymi z historią Bizancjum oraz średniowiecznymi Atenami. Tłumaczył także prace historyków włoskich, między innymi Giovanniego Melisa na język niemiecki. W opinii jezuity Johna Hardona Gregorovius był „zaciekłym wrogiem papiestwa”.

</doc>
<doc id="1797561" url="https://pl.wikipedia.org/wiki?curid=1797561" title="Biobrick">
Biobrick

Biobrick, standardowe części biologiczne – format występujący w biologii syntetycznej opisujący sekwencje DNA. Pozwala on na precyzyjne zdefiniowanie struktury oraz biologicznej funkcji tej sekwencji. Posiadają one takie same cechy użytkowe ponadto większość z nich jest zoptymalizowana do działania w organizmie "Escherichia coli". Powstanie tego standardu jest przykładem starań mających na celu promowanie podstawowych zasad biologii syntetycznej: standaryzacji i uniwersalności mających na celu stworzenie jednolitego "interfejsu" pozwalającego na sprawne projektowanie i budowanie większych układów biologicznych bazujących na odpowiednich sekwencjach DNA.
Historia.
Części w formacie Biobrick zostały opracowane przez Toma Knighta, Drewa Andy'ego oraz Christophera Voigta. Ponadto został stworzony rejestr zawierający zarówno informacje jak i oczyszczone DNA dla kilku tysięcy sekwencji. Odbywający się co roku konkurs IGEM promuje wykorzystanie tych sekwencji w biologii syntetycznej.
Właściwości.
Każdy Biobrick to sekwencja DNA znajdująca się na kolistym plazmidzie. Fragment DNA o określonej funkcji jest oflankowany po obu stronach przez ściśle określone sekwencje nie związane w żaden sposób z istotną biologicznie sekwencją. Te graniczne fragmenty zawierają miejsca cięcia dla odpowiednich enzymów restrykcyjnych. Pierwotnie było to 5 enzymów: EcoRI, NotI oraz XbaI na 5' końcu sekwencji oraz SpeI, NotI oraz PstI na 3' końcu. Obecnie pojawiło się jednak kilka wariantów, dopuszczających użycie innych enzymów. Powstały one głównie z powodu konieczności tworzenia białek fuzyjnych, co było utrudnione w pierwotnym standardzie. Odpowiednio dobierając enzymy oraz wykorzystując fakt, że PstI oraz SpeI tworzą kompatybilne ze sobą końce możliwe jest łatwe budowanie dużych układów genetycznych z części składowych.
W zależności od stopnia złożoności można wyróżnić trzy rodzaje sekwencji "części", "urządzenia" oraz "systemy". "Części" stanowią najprostsze elementy posiadające podstawowe funkcje biologiczne (sekwencje kodujące białka, promotory itp.). "Urządzenia" zbudowane są z kilku części i pełnią one zdefiniowaną przez konstruktora rolę taką jak produkcja białka regulującego ekspresję genów w odpowiedzi na bodziec chemiczny w środowisku. Natomiast "systemy" odpowiedzialne są za zadania wyższego rzędu jak np. zmiana profilu metabolicznego organizmu.
Zastosowania.
Jednym z celów stworzenia tego formatu było zapewnienie dobrych podstaw pod nanotechnologię związaną z biologią molekularną. Dużo bardziej odległą perspektywą związaną z tym projektem jest tworzenie całkowicie syntetycznych form życia, których genomy byłyby oparte na takich standardowych częściach.

</doc>
<doc id="1797564" url="https://pl.wikipedia.org/wiki?curid=1797564" title="Pasmo Lawers">
Pasmo Lawers

Pasmo Lawers - pasmo w Grampianach Centralnych, w Szkocji. Pasmo to graniczy ze Wzgórzami Glen Lochay na zachodzie, z Glen Lyon na północy, Grupą Loch Earn na wschodzie, południowym wschodzie i południu. Najwyższym szczytem jest Ben Lawers, który osiąga wysokość 1214 m.
Najważniejsze szczyty:

</doc>
<doc id="1797565" url="https://pl.wikipedia.org/wiki?curid=1797565" title="Funny Little World">
Funny Little World

Funny Little World – drugi singel Alexandra Rybaka z płyty Fairytales, wydany 13 maja 2009.
Pozycje.
"Funny Little World" otrzymało pozytywne recenzje od norweskich krytyków. Piosenka zajęła drugie miejsce na norweskiej liście przebojów już w pierwszym tygodniu; pokonała ją jedynie inna piosenka Rybaka, "Fairytale".

</doc>
<doc id="1797566" url="https://pl.wikipedia.org/wiki?curid=1797566" title="Andrzej Lichota">
Andrzej Lichota

Andrzej Lichota (ur. 20 marca 1972 w Libiążu) – artysta malarz, rysownik, rzeźbiarz i reżyser.
Wykształcenie.
Andrzej Lichota ukończył Technikum Górnicze im. Pow. Śląskich w Katowicach o specjalności automatyk, a w 1998 r., wydział malarstwa Akademii Sztuk Pięknych w Krakowie.
Działalność artystyczna.
Tworzy głównie w nurcie abstrakcji ekspresyjnej, do którego inspiracją są autentyczne przeżycia artysty bardzo często związane z podróżami. Nie chodzi tu jednak o impresjonistyczny zapis czy czysto ekspresjonistyczną wypowiedź. Przeżycie to zaledwie punkt wyjścia dla zmagania się z jego wewnętrznym sensem. Obraz stanowi zapis tego procesu, będąc jednocześnie polem eksperymentu i narzędziem badania. Walka z obrazem to akt przekształcania i budowania własnej świadomości. Docierania do prawdy o tym, co pozostawało nienazwane, bo wcześniej niedoświadczone. Jego twórczość charakteryzuje się zdecydowaną formą malarską opartą przede wszystkim na ekspresji form i jakościach barwy oraz niezwykle świadomym użyciu struktur i materii. Dotychczas zrealizował cykle: Australia, Iran, La Gomera, Matternhorn i Corrida.
W czerwcu 2019 roku jego niemal 7 metrowej wysokości rzeźba „Hemingway” z cyklu Corrida reprezentowała Polskę podczas festiwalu Tropical Burning Man w Brazylii, a obraz „A man looking at a woman” podczas „O!lśnień” nagród kulturalnych Miasta Krakowa i Onetu stanowił nagrodę dla Grażyny Kulczyk jako Ambasador Polskiej Sztuki za granicą.
Otrzymał m.in. stypendium Ministra Kultury RP (2004) i Erich Pommer Institut (2011). Jest laureatem nagród i wyróżnień w konkursach ogólnopolskich i międzynarodowych w 2015 r. zdobył kwalifikację do brytyjskiej BAFTA, nagrodę na – Festiwalu Satyry Europejskiej (2008), wyróżnienie Stowarzyszenia Inteligencji Twórczej (2005), I nagrodę TVN w konkursie na scenariusz (2004), wyróżnienie Ministra Kultury RP (2003).
Andrzej Lichota pełni funkcję dyrektora artystycznego ogólnopolskiego projektu „Sztuka Teraz”, jest prezesem Fundacji TeD oraz członkiem Stowarzyszenia Filmowców Polskich.
Wybrane wystawy.
Ponadto brał udział w ponad 120 wystawach zbiorowych i pokazach.
Prace w kolekcjach.
Prace artysty znajdują się w kolekcjach w Nowym Jorku, Londynie, Merzchausen Niemcy, Sydney, Warszawie, Krakowie, Wrocławiu, Dubaju, Brazylii oraz Muzeum Miedzi, Muzeum Karykatury w Warszawie, Raiffeisen Bank – stała ekspozycja w siedzibie Banku, PKN Orlen, GREMI International, BZ WBK, NETIA SA, Sanofi – Aventis, Ministerstwa Rolnictwa, UMWM w Krakowie.
Działalność rysunkowa i filmowa.
Artysta jest znany także z twórczości rysunkowej i filmowej, która równolegle z malarstwem zaczęła rozwijać się od debiutu w „Przekroju” w 1998 roku, a po tragicznym w skutkach pożarze w krakowskiej pracowni w roku 2002, przez kilka lat wyłącznie skupił się na tej działalności. Do roku 2013 wykreował wiele charakterystycznych postaci rysunkowych m.in. TeDa, a jego autorskie okienka, komentarze ukazywały się w polskich tygodnikach i dziennikach, m.in.: „Przekrój”, „Polska The Times”, „Polityka”, „Wprost”, Dziennik Polski”, „Rzeczpospolita” czy „Nowy Czas” w Londynie. Współpracował jako juror z międzynarodowymi festiwalami filmowymi: Roshd w Teheranie, Cinewest w Sydney, ReAnimacja w Łodzi czy FINC Baia Formosa w Brazylii. Jest autorem kilku książek i albumów – m.in. „Australia Iran La Gomera” 2016; „Rysunki Przyczynowo-Skutkowe” wyd. BoSz – 2006; „Chichoty” wyd. Archeton – 2001; Albumy GREMI (2012 i 2018). Zrealizował także blisko 60 krótkich filmów animowanych, z których wiele emitowano na antenie TV (w tym w ramówce telewizji TVN7) i pokazywano na festiwalach międzynarodowych.
Założył i był redaktorem naczelnym magazynu kulturalno-satyrycznego „TeDPRESS”. W latach 2008–2009 był autorem i twórcą Galerii i kawiarni TeD Cafe na krakowskim Kazimierzu. Jest założycielem Filmted Studio. W 2014 roku jako pierwszy polski rysownik zrealizował multimedialną grę na urządzenia iOS „Gang Boom Bang”. Gra była dostępna na App Store. w 2014 roku.

</doc>
<doc id="1797570" url="https://pl.wikipedia.org/wiki?curid=1797570" title="Jerzy Krzysztof Pisański">
Jerzy Krzysztof Pisański



</doc>
<doc id="1797573" url="https://pl.wikipedia.org/wiki?curid=1797573" title="Plus i minus (utwór muzyczny)">
Plus i minus (utwór muzyczny)



</doc>
<doc id="1797574" url="https://pl.wikipedia.org/wiki?curid=1797574" title="Roll with the Wind">
Roll with the Wind

Roll With the Wind – trzeci singel Alexandra Rybaka z płyty Fairytales, wydany 2 lipca 2009. Piosenka została napisana przez Mårten Eriksson i Lisa Eriksson, a została wyprodukowana przez Amir Aly.
Teledysk do "Roll With The Wind" był kręcony na wyspie w Norwegii, Giske w lipcu 2009 r. Wydany został 15 września 2009.
Pozycje.
Piosenka weszła na noreweskie listy przebojów 2 czerwca 2009 na pozycji 16. W tym samym czasie dwie inne piosenki Rybaka zajmowały miejsca w top 3: "Funny Little World" i "Fairytale". W następnym tygodniu piosenka zajęła 10te miejsce. Singiel wypadł z pierwszej dwudziestki w trzecim tygodniu.

</doc>
<doc id="1797576" url="https://pl.wikipedia.org/wiki?curid=1797576" title="Gancyklowir">
Gancyklowir

Gancyklowir (łac. "Ganciclovir") – lek wirostatyczny, pochodna acyklowiru. Zaburza replikację DNA wirusów. Wrażliwość na jego działanie wykazuje między innymi wirus różyczki i cytomegalowirus.
Farmakokinetyka.
Lek słabo wchłania się z przewodu pokarmowego. Maksymalne stężenie w osoczu krwi osiąga po około 1 godzinie. W 1–2% wiąże się z białkami osocza. Biologiczny okres półtrwania wynosi od 2,5 do 5 godzin.
Dawkowanie.
Lek podaje się we wlewie dożylnym. Dawkę ustala lekarz. Zwykle w początkowym okresie leczenia jest to 5 mg na kilogram masy ciała co 12 godzin, a po 14–21 dniach ta sama dawka raz na dobę przez 7 dni w tygodniu lub 6 mg na kilogram masy ciała raz na dobę przez 5 dni w tygodniu.
Ostrzeżenia.
Leku nie należy stosować u kobiet karmiących piersią. W czasie kuracji oraz do trzech miesięcy po jej zakończeniu kobiety i mężczyźni w wieku rozrodczym powinni stosować skuteczną antykoncepcję. W trakcie leczenia nie należy prowadzić pojazdów mechanicznych ani obsługiwać maszyn. W czasie przyjmowania gancyklowiru należy kontrolować morfologię krwi obwodowej.

</doc>
<doc id="1797577" url="https://pl.wikipedia.org/wiki?curid=1797577" title="Tytus Zwoliński">
Tytus Zwoliński

Tytus Zwoliński, ps. "Raf" (ur. 14 grudnia 1877 w Gródku, zm. 27 września 1952 w Rzeszowie) – polski działacz społeczny i polityczny, wiceprezydent Rzeszowa (1939; 1944–1945).
Życiorys.
W młodości pracował na kolei jako maszynista, po przyjeździe do Rzeszowa zatrudniony w parowozowni. Był działaczem miejskiej Polskiej Partii Socjalistycznej oraz prezesem Towarzystwa Uniwersytetu Robotniczego w Rzeszowie (w latach 30.). Na krótko przed II wojną światową sprawował funkcję wiceprezydenta miasta.
W czasie okupacji niemieckiej ukrywał Żydów. W 1944 był członkiem Milicji Robotniczej PPS-WRN. W sierpniu 1944 ponownie wybrany na wiceprezydenta (był nim do marca 1945), zasiadał następnie w Zarządzie Miasta jako ławnik, a później w Miejskiej Radzie Narodowej. W 1944 wraz z Franciszkiem Ślusarczykiem organizował na terenie miasta Klub Demokratyczny i struktury Stronnictwa Demokratycznego. W 1948 wycofał się z działalności politycznej. Cztery lata później zmarł, został pochowany na cmentarzu Pobitno. Jest patronem ulicy w Rzeszowie.

</doc>
<doc id="1797578" url="https://pl.wikipedia.org/wiki?curid=1797578" title="Kapitan Simian i kosmiczne małpy">
Kapitan Simian i kosmiczne małpy

Kapitan Simian i kosmiczne małpy / Przygody kapitana Simiana (ang. "Captain Simian &amp; the Space Monkeys", 1996-1997) – amerykański serial animowany.
Wersja polska.
W Polsce serial emitowany był na kanale TVN w Bajkowym kinie w latach 2001-2002 pod nazwą "Przygody kapitana Simiana" w wersji lektorskiej.
Opis fabuły.
Jeden z kosmicznych statków NASA zboczył z kursu. Pilot, którym jest małpa zostaje spisany na straty. Rozbitka ratują wysoko rozwinięci technicznie kosmici. Dzięki swojemu geniuszowi powiększyli IQ uratowanemu pilotowi – małpie i powierzyli trudne zadanie. Odtąd wraz ze swoją załogą ma za zadanie strzec wszechświat przed złym Nebulą.

</doc>
<doc id="1797580" url="https://pl.wikipedia.org/wiki?curid=1797580" title="Skrzydlate słowa">
Skrzydlate słowa

Skrzydlate słowa, skrzydlate wyrazy (gr. ἔπεα πτερόεντα, epea pteroenta) – powszechnie znane i często przytaczane wypowiedzi, których autorstwo lub okoliczności powstania da się ustalić. Są obrazowe, barwne i aluzyjne. Mają charakter frazeologizmów. Skrzydlate słowa zazwyczaj składają się z niewielu komponentów (zwykle od jednego do czterech wyrazów). Niektóre teorie za skrzydlate słowa i frazeologizmy uznają tylko takie cytaty, których autorstwo zostało zapomniane.
Skrzydlate słowa funkcjonują w różnych sytuacjach komunikatywnych, nie tylko w określonym kontekście. Ich pole semantyczne oprócz warstwy dosłownego znaczenia (denotacji) obejmuje warstwę konotacyjną. Oznacza to, że aby zrozumieć sens skrzydlatego słowa w kontekście wypowiedzi, odbiorca powinien znać treści nadpisane na nich kulturowo. Na przykład znaczenie tytułu "Jesień średniowiecza" (1919) nie kończy się na znaczeniu dosłownym, a więc pory roku w średniowieczu, ani nawet na metaforze schyłku wieków średnich. Przenośnia ta przywołuje na myśl również jej autora, Johana Huizingę (a także fragment polskiego tłumaczenia dialogu z filmu "Pulp fiction").
Metaforyczne sformułowanie „skrzydlate słowa” wywodzi się z greki. Występuje w eposach Homera i wskazuje na charakter ludzkiego słowa, które może „lecieć od ust do ust”. Wyrażenie to przybrało charakter międzynarodowy i przedostało się do różnych języków np. (), , .
Źródła skrzydlatych słów.
Skrzydlatymi słowami bywają zarówno pełne zdania, jak i mniejsze konstrukcje wyrazowe. Są to te fragmenty wypowiedzi, które utrwaliły się w obiegu językowym jako „czyjeś słowa”. Jako skrzydlate słowa mogą funkcjonować między innymi teksty takie jak:
Na to, czy dany cytat stanie się skrzydlatym słowem, wpływ mogą mieć: schemat rytmiczny; umiejscowienie na początku lub na końcu utworu; efekt zaskoczenia; werbalizacja pewnych sensów, których nie było wcześniej w zbiorze pojęć używanych w danej wspólnocie, a wobec których pojawiło się zapotrzebowanie.
Historia skrzydlatych słów.
W Polsce sformułowanie „skrzydlate słowa” zaczęło się upowszechniać dopiero pod koniec lat 50. dwudziestego wieku, dzięki Henrykowi Markiewiczowi, który opublikował w tygodniku „Przekrój” cykl artykułów pt. "Kto tak powiedział?, czyli skrzydlate słowa literatury polskiej", w których wymieniane były najbardziej znane i lubiane cytaty m.in. z literatury, filmu, historii. Dzięki serii artykułów o takim właśnie nagłówku, termin „skrzydlate słowa” upowszechnił się najpierw wśród czytelników „Przekroju”, a potem wśród większej grupy użytkowników języka. W 1968 roku hasło skrzydlate słowa pojawiło się w słowniku. Po raz pierwszy zdefiniowane było w II tomie "Słownika frazeologicznego języka polskiego" Stanisława Skorupki (Warszawa 1967–1968) jako "utarte wyrażenia i zwroty, utarte przenośnie". W 1990 roku wydany został słownik Henryka Markiewicza i Andrzeja Romanowskiego pt. "Skrzydlate słowa", w którym zgromadzone zostały tysiące znanych i powtarzanych cytatów, sloganów i tytułów. Słownik ten cieszy się dużą popularnością wśród czytelników, był kilkakrotnie rozbudowywany i wznawiano jego wydania (w 1998, 2005 i 2007 roku). W ten sposób skrzydlate słowa zyskały w Polsce status terminu.
Skrzydlate słowa to kalka niemieckiego sformułowania "geflügelte Worte", którym Georg Büchmann w 1864 r. zatytułował niemiecki zbiór skrzydlatych słów. Do dzisiaj zbiór ten uzupełniano i wydawano ponad 40 razy. To dzięki Büchmannowi termin zaczął być tłumaczony na różne języki i zauważono jego przydatność w języku. Büchmann znalazł to określenie u Homera. W Iliadzie i Odysei wielokrotnie mówi się o lotnych, uskrzydlonych, skrzydlatych słowach ("epea pteronea"), które rozchodzą się pomiędzy ludźmi w zaskakującym tempie. Przenośnię tę stosował również Heinrich von Meissen w XIV wieku, w XVIII wieku – Friedrich Klopstock, a w 1838 r. – Thomas Carlyle w eseju o Walterze Scotcie, ale nie był to jeszcze wtedy termin literacki.
W Polsce w odleglejszej przeszłości metaforę skrzydlatych słów stosowali m.in. Piotr Chmielowski i Tadeusz Boy-Żeleński, ale cały czas były to tylko poetyckie metafory, a nie użycie we współczesnym rozumieniu.
Ponieważ „skrzydlate słowa” to termin rozpowszechniony, da się stwierdzić okoliczności jego powstania w języku, jest obrazowy, barwny i aluzyjny, więc można sam termin zaliczyć do zbioru skrzydlatych słów.
Modyfikacje skrzydlatych słów.
Skrzydlate słowa są dość elastycznymi jednostkami języka. Oznacza to, że możliwe jest modyfikowanie ich struktury (np. "Przeminęło z wiadrem", "Miłość ci wszystko wypaczy") czy znaczenia ("A jednak się kręci!" – w odniesieniu do ekonomii, "Gwiezdne wojny" – jako kłótnia celebrytów), a mimo to nie przestają być one dla czytelników aluzyjne i czytelne. Skrzydlate słowa są strukturalnie modyfikowane w 50–90% wypadkach ich użycia. Możliwość ciągłych modyfikacji skrzydlatych słów i twórczego ich użycia, sprawia, że sformułowania te, choć ze względu na swoje rozpowszechnienie są znane wszystkim, to szybko się nie nudzą. Większość z nich jest zapamiętywana zgodnie z wersją pierwotną, dla części skrzydlatych słów częściej pamiętane są formy zmodyfikowane (np. „a tu rzeczywistość skrzeczy” zamiast „a tu pospolitość skrzeczy”). W niektórych przypadkach wyrażenie nie pojawia się w tekście źródłowym, natomiast upowszechnia się jako skrót dłuższego cytatu lub jako wyrażenie oddające sens cytatu (np. „król jest nagi” wobec cytatu z baśni Andersena "Nowe szaty króla": „Popatrzcie, przecież on jest nagi, powiedziało jakieś dziecko”).
W XX wieku źródłem skrzydlatych słów były głównie środki masowego przekazu (prasa, telewizja) oraz szkolne lektury, w XXI wieku ich źródłem stają się reklamy, teksty piosenek oraz wypowiedzi polityków. Skrzydlate słowa ze względu na swoją aluzyjność, obrazowość i metaforyczność są chętnie używane jako nagłówki artykułów prasowych.
Skrzydlate słowa Polaków.
W swoim artykule w internetowym „Przeglądzie Dziennikarskim” Ryszard Lipczuk przedstawia 20 powszechnie znanych cytatów z polskiej literatury i wypowiedzi ważnych postaci historycznych. Są to przykłady, które występują zarówno na liście 100 polskich skrzydlatych słów Wojciecha Chlebdy, jak i na liście 100 cytatów Jerzego Bralczyka (są one wymienione w monografii Chlebdy, Bralczyk nie używa terminu „skrzydlate słowa”).
Duża część zaprezentowanych powiedzeń dotyczy okresu zaborów, dążenia do zachowania tożsamości narodowej, do uzyskania niepodległości, przywiązania do ojczyzny, która nie miała wtedy kształtu państwowego. Są to: "Jeszcze Polska nie zginęła, póki my żyjemy; Ojczyzna to wielki zbiorowy obowiązek" (C. K. Norwid: „Memoriał o młodej emigracji” z r. 1850); "Litwo, ojczyzno moja, ty jesteś jak zdrowie"; walki z germanizacją: "Nie rzucim ziemi, skąd nasz ród!" („Rota” M. Konopnickiej z r. 1908), wreszcie dumy z bycia Polakiem: "Kto ty jesteś, Polak mały" (Władysław Bełza, „Katechizm polskiego dziecka” z r. 1900). Rozczarowanie bierną postawą Polaków i zaprzepaszczonymi szansami wyraża: "Miałeś chamie, złoty róg!" (S. Wyspiański). I przewrotne, dalekie od gloryfikowania wojny: "Jak to na wojence ładnie, kiedy ułan z konia spadnie!" – piosenka z czasów powstania styczniowego. Raczej negatywny wydźwięk ma powiedzenie z XVII wieku: "Nierządem Polska stoi".
Do okresu międzywojennego (1918–1939) nawiązują takie skrzydlate słowa jak: "Ciszej nad tą trumną!" (publicysta endecki Stanisław Stroński po zamachu na pierwszego prezydenta niepodległej Polski Gabriela Narutowicza); "Chcieliście Polski, no to ją macie" (wiersz K. I. Gałczyńskiego „Skumbrie w tomacie” z 1936 r.) wyrażający rozczarowanie sytuacją w Polsce po uzyskaniu niepodległości.
Inne cytaty: "Bagnet na broń!" (Wł. Broniewski); "Nie oddamy płaszcza, nawet guzika nie oddamy" (słowa marszałka Edwarda Rydza Śmigłego z 1939 r.), a do przeszłych już tragicznych wydarzeń z drugiej wojny światowej odnoszą się słowa: "Ludzie ludziom zgotowali ten los" (Z. Nałkowska, 1946). Znalazło się też miejsce dla skierowanego do niemieckich duchownych orędzia biskupów z lat 60. XX wieku: "Przebaczamy i prosimy o przebaczenie". Tym razem jest to pozytywne przesłanie, nawiązanie do zgody, do pojednania. Bardziej uniwersalny charakter ma zdanie: "Niech prawo zawsze prawo znaczy, a sprawiedliwość – sprawiedliwość" (J. Tuwim, "Kwiaty polskie").
Kultury, szkolnictwa, języka dotyczą powiedzenia z dalszej przeszłości: "A niechaj narodowie wżdy po stronne znają, iż Polacy nie gęsi, iż swój język mają; Zawsze takie Rzeczypospolite będą, jakie ich młodzieży chowanie" (parafraza dokonana przez Stanisława Staszica w 1787 r. zdania z aktu fundacyjnego Akademii Zamoyskiej z r. 1601). Poza tym: "Koń jaki jest, każdy widzi" (dowcipne hasło do pierwszej polskiej encyklopedii z XVIII w.); "Ala ma kota; Myślenie ma kolosalną przyszłość" (przewrotny tytuł Studenckiego Teatru Satyryków (STS) z 1955 r.).
Oprócz tych wspólnych dla obydwu autorów przykładów na skrzydlate słowa należy przytoczyć jeszcze parę cytatów z literatury wymienionych przez Chlebdę: "Wsi spokojna, wsi wesoła" (J. Kochanowski); "A imię jego czterdzieści i cztery"; "Paweł i Gaweł w jednym stali domu"; "pani Dulska"; "zrzucam z ramion płaszcz Konrada" (A. Słonimski, który w ten sposób przeciwstawia się martyrologii i mesjanizmowi); "szklane domy"; "popiół i diament"; "słoń a sprawa polska" (S. Żeromski); "nasza mała stabilizacja" (T. Różewicz).

</doc>
<doc id="1797581" url="https://pl.wikipedia.org/wiki?curid=1797581" title="Taismary Aguero">
Taismary Aguero



</doc>
<doc id="1797583" url="https://pl.wikipedia.org/wiki?curid=1797583" title="Iván Ramiro Córdoba">
Iván Ramiro Córdoba



</doc>
<doc id="1797586" url="https://pl.wikipedia.org/wiki?curid=1797586" title="Kongres Zarządzania Oświatą">
Kongres Zarządzania Oświatą



</doc>
<doc id="1797587" url="https://pl.wikipedia.org/wiki?curid=1797587" title="Hokej na lodzie na Zimowej Uniwersjadzie 1972">
Hokej na lodzie na Zimowej Uniwersjadzie 1972

Turniej hokeja na lodzie na Zimowej Uniwersjadzie 1972 odbył się w dniach 26 lutego - 5 marca w Lake Placid.

</doc>
<doc id="1797589" url="https://pl.wikipedia.org/wiki?curid=1797589" title="Jerry Herman">
Jerry Herman

Jerry Herman, właśc. Gerald Sheldon Herman (ur. 10 lipca 1931 w Nowym Jorku, zm. 26 grudnia 2019 w Miami) – amerykański kompozytor i autor tekstów piosenek. 
Życiorys.
Zadebiutował musicalem "I Feel Wonderful" (1954), a na Broadwayu musicalem "Milk And Honey" wystawionym w 1961. Międzynarodowy sukces przyniósł mu kolejny musical – "Hello, Dolly!" (1964), do którego oprócz muzyki napisał teksty piosenek. Inne jego musicale to m.in.: "Mame" (1967), "Dear World" (1969), "Mack And Mabel" (1974).

</doc>
<doc id="1797592" url="https://pl.wikipedia.org/wiki?curid=1797592" title="Woody Herman">
Woody Herman

Woodrow "Woody" Charles Herman (ur. 16 maja 1913 w Milwaukee, zm. 29 października 1987 w Los Angeles) – amerykański muzyk jazzowy, klarnecista i saksofonista.
Lider znanego na świecie big bandu grającego w różnych stylach. Z orkiestrą Hermana współpracowali czołowi aranżerzy jazzowi, kompozytorzy i instrumentaliści (Igor Strawinski napisał dla zespołu Woody'ego Hermana "Ebony Concerto I" w 1946).
W jego orkiestrze debiutował w 1949 Stan Getz. Razem nagrali przebój "Early Autumn""."

</doc>
<doc id="1797596" url="https://pl.wikipedia.org/wiki?curid=1797596" title="Sławkowska Kopa">
Sławkowska Kopa

Sławkowska Kopa (słow. "Slavkovská kopa") – masyw mający cztery wierzchołki, z których najwyższy osiąga wysokość 2346 m n.p.m. Znajduje się on w Sławkowskiej Grani w słowackiej części Tatr Wysokich. Od Skrajnej Sławkowskiej Czuby oddzielony jest Skrajną Sławkowską Ławką, a od bloku szczytowego Sławkowskiego Szczytu oddziela go szeroka Jamińska Przełęcz. Na żaden z wierzchołków Sławkowskiej Kopy nie prowadzą żadne znakowane szlaki turystyczne.
Wierzchołkami masywu są:
Te cztery wierzchołki oddzielone są trzema przełęczami: Wyżnią, Skrajną i Zadnią Sławkowską Szczerbiną. Ponadto w masywie tym znajduje się Jamińska Turniczka, która oddzielona jest od Małej Sławkowskiej Kopy Jamińską Szczerbiną.
Od Wielkiej Sławkowskiej Kopy w kierunku północnym odgałęzia się boczna grań – Warzęchowy Filar, oddzielający Nowoleśną Kotlinę od Jaminy. Najbliżej masywu Sławkowskiej Kopy znajduje się w nim Wielka Warzęchowa Strażnica, oddzielona Warzęchowym Przechodem.
Historia.
Pierwsze wejścia turystyczne:

</doc>
<doc id="1797597" url="https://pl.wikipedia.org/wiki?curid=1797597" title="Dyskografia Eminema">
Dyskografia Eminema

Dyskografia amerykańskiego rapera Eminema. Artysta wydał dziesięć albumów studyjnych, trzy kompilacje, trzydzieści siedem singli, pięć albumów wideo oraz jedną ścieżkę dźwiękową. Jego muzyka została wydana w wytwórniach płytowych sieci Web Entertainment i Interscope Records, wraz ze spółkami zależnymi Aftermath Entertainment, Goliath Artists i Shady Records.
Eminem stał się najlepiej sprzedającym artystą hip-hopowym wszech czasów i najlepiej sprzedającym się artystą dekady, ze sprzedanymi ponad 60 milionami albumów w USA. Na całym świecie jego albumy sprzedały się jak dotąd w nakładzie 220 milionów płyt, zaś w Polsce ponad 300 tys. Zdobył on sto cztery certyfikacji platynowych płyt z Recording Industry Association of America (RIAA). W dyskografii uwzględniono również teledyski i współpracę z innymi artystami.
W 1996 roku Eminem wydał swój pierwszy album "Infinite" przez wytwórnię Web Entertainment. Sprzedano około tysiąca egzemplarzy, ale nie znalazł się na krajowych listach przebojów. Po podpisaniu umowy z Interscope Records i Aftermath Entertainment raper wydał w 1999 roku swój drugi album "The Slim Shady LP", który osiągnął drugie miejsce na liście Billboard 200 i otrzymał w Stanach Zjednoczonych od organizacji RIAA cztery certyfikaty platyny. W tym samym roku raper wraz z menedżerem Paulem Rosenbergiem założył wytwórnię płytową Shady Records. W kolejnym roku Eminem wydał swój trzeci album studyjny "The Marshall Mathers LP", który sprzedał się w 1,76 mln egzemplarzy w pierwszym tygodniu dystrybucji, bijąc rekordy najszybciej sprzedającego się albumu hiphopowego wszech czasów oraz najszybciej sprzedającego się albumu solowego w Stanach Zjednoczonych. Z ponad dziesięcioma milionami sprzedanych egzemplarzy album stał się trzecią najlepiej sprzedającą się płytą tego roku w USA, gdzie zdobył również certyfikat dziewięciokrotnej platyny. „The Real Slim Shady”, singiel z tego albumu, stał się pierwszym utworem Eminema, który znalazł się w pierwszej dziesiątce Billboard Hot 100. „Stan” był największym przebojem poza Stanami Zjednoczonymi.
W 2002 roku czwarty album Eminema, "The Eminem Show", zadebiutował jako numer jeden na liście Billboard 200 i osiągnął pierwsze miejsce na listach w skali międzynarodowej, ponieważ sprzedał się w ponad dziewiętnastu milionach egzemplarzy na całym świecie. W Stanach Zjednoczonych "The Eminem Show" był najlepiej sprzedającym się albumem roku (ze sprzedażą prawie dziesięciu milionów egzemplarzy). Album otrzymał w 2011 roku certyfikację diamentowej płyty RIAA. W tym samym roku utwór „Lose Yourself” ze ścieżki dźwiękowej filmu "8. Mila" stał się pierwszym numerem jeden rapera na liście Hot 100 i utrzymywał się na szczycie przez dwanaście tygodni. Piosenka dotarła na szczyt różnych krajowych rankingów na całym świecie. Soundtrack "8. Mile O.S.T." osiągnął pozycję numer jeden w Stanach Zjednoczonych, gdzie sprzedał się w ponad czterech milionach egzemplarzy (i dziewięciu milionach egzemplarzy na całym świecie).
W 2004 roku piąty album Eminema "Encore" stał się trzecim z rzędu albumem rapera, który osiągnął numer jeden w USA, Australii, Kanadzie, Nowej Zelandii i Wielkiej Brytanii. Sprzedaż była jednak znacznie mniejsza niż dwóch poprzednich albumów studyjnych, z ponad pięcioma milionami sprzedanych egzemplarzy w Stanach Zjednoczonych, a jedenastoma milionami na całym świecie. Wiele sukcesów singli z "Encore" pochodziło z Wielkiej Brytanii, gdzie „Just Lose It” i „Like Toy Soldiers” dotarły na szczyt UK Singles Chart i dwa inne utwory, „Mockingbird” i „Ass Like That”, osiągnęły pozycję numer cztery. Eminem wydał w 2005 r. kompilację największych przebojów pt. ', który sprzedał się w blisko trzech milionach kopii w USA i otrzymał podwójną platynę od RIAA. W następnym roku raper wydał ', kompilację w wykonaniu różnych artystów związanych z wytwórnią Eminema Shady Records. Album otrzymał certyfikat platyny od RIAA w 2007 roku i sprzedał się w Stanach Zjednoczonych w nieco ponad milionie egzemplarzy.
W 2009 roku utwór „Crack a Bottle”, stworzony przy współpracy z kolegami z wytwórni Dr. Dre i 50 Centem, stał się numerem dwa na liście Hot 100 i pobił rekord otwarcia sprzedaży w tygodniu w Stanach Zjednoczonych, z 418 tys. egzemplarzy sprzedanych w pierwszym tygodniu. Po ponad czteroletniej przerwie ukazał się szósty album studyjny Eminema, "Relapse", który był czwartym z kolei albumem na szczycie list w Australii, Kanadzie, Nowej Zelandii, Wielkiej Brytanii i USA, jak również różnych rankingów na całym świecie, z krajową sprzedażą ponad dwóch milionów egzemplarzy. W następnym roku Eminem wydał "Recovery", siódmy album studyjny, który zadebiutował jako numer jeden na liście Billboard 200 i osiągnął pierwsze miejsce na listach międzynarodowych. Single z "Recovery", „Not Afraid” oraz „Love the Way You Lie” z gościnnym udziałem Rihanny, zostały numerami trzy i cztery na liście Hot 100. Ten ostatni znalazł się również na pierwszym miejscu różnych krajowych rankingów na całym świecie. W styczniu 2011 roku Eminem został zidentyfikowany jako pierwszy artysta w historii Nielsen SoundScan, który pod koniec roku ma na swoim koncie dwa najlepiej sprzedajace się albumy. W Stanach Zjednoczonych sprzedał ponad 33 mln utworów w wersji cyfrowej. W Kanadzie uznano go za najlepszego artystę 2010 roku, ponieważ sprzedał w tym kraju ponad 530 tys. albumów.
W 2010 roku albumy „The Marshall Mathers LP” i „The Eminem Show”, w 2011 singiel „Love The Way You Lie” i w 2014 „Not Afraid” zdobyły diamentową płytę (ponad 10 milinów egzamplarzy sprzedanych w USA), dzięki czemu stał się pierwszym artystą, który posiada po dwa diamentowe albumy i single. Raper w 2013 roku wydał 8 studyjny album The Marshall Mathers LP 2. Album zadebiutował na 1 miejscu Billboard 200. Obecnie jest pokryty poczwórną platyną. W 2014 roku wydał kompilację Shady XV. 25 grudnia 2017 roku wydał swój dziewiąty studyjny album pt. "Revival", po raz kolejny osiągając numer 1 na liście Billboard 200.

</doc>
<doc id="1797601" url="https://pl.wikipedia.org/wiki?curid=1797601" title="Chauliodus dentatus">
Chauliodus dentatus

Chauliodus dentatus – gatunek morskiej, głębinowej ryby z rodziny wężorowatych. Żyje w Oceanie Spokojnym.

</doc>
<doc id="1797606" url="https://pl.wikipedia.org/wiki?curid=1797606" title="Męczennicy dominikańscy z Ząbkowic Śląskich">
Męczennicy dominikańscy z Ząbkowic Śląskich

Męczennicy dominikańscy z Ząbkowic Śląskich – zbiorowa nazwa na dwóch zakonników dominikańskich (ojca Jana Budę i ojca Mikołaja Carpentariusa) i jednego diakona – Andrzeja Cantorisa, zamordowanych przez husytów w Ząbkowicach Śląskich w Wielki Piątek – 2 kwietnia 1428.
Męczeństwo.
Tłem dla wydarzeń były religijne wojny husyckie. W Wielki Piątek 1428 husyci zajęli Ząbkowice Śląskie, co zakończyło się mordami na mieszkańcach i rabunkiem mienia. Gdy najeźdźcy wtargnęli do klasztoru dominikańskiego, część zakonników próbowała ich powstrzymać przed rabunkiem. Najpierw zabito więc maczugą kaznodzieję – ojca Jana Budę. Ciało poćwiartowano mieczem na kawałki i rozrzucono po dziedzińcu klasztornym. Superior (odpowiednik przeora) – ojciec Mikołaj Carpentarius, został spalony przed kościołem na stosie, złożonym z paramentów, obrazów i rzeźb kościelnych. Z kolei diakon Cantoris powieszony został na Bramie Wrocławskiej, a następnie zabity strzałami z łuku. Wszyscy przed śmiercią zostali oskalpowani, celem ośmieszenia tonsur.
Po zabiciu zakonników husyci splądrowali i spalili kościół wraz z klasztorem. Po opuszczeniu przez nich Ząbkowic, mieszkańcy wyzbierali szczątki męczenników i złożyli w wypalonym kościele.
Dalsze losy relikwii.
Świątynię odbudowano w latach 1490–1515 i na trwałe złożono tam relikwie z pamiątkową tablicą. W 1810 władze pruskie ogłosiły kasatę klasztorów, a kościół i klasztor dominikański przekazano protestantom. Nie przeszkodziło to katolikom nadal odwiedzać świątynię i modlić się przy pozostałych tam relikwiach. Aby nie powodować zadrażnień międzyreligijnych, władze miejskie nakazały przenieść relikwie do kościoła katolickiego świętej Anny, gdzie pozostawały do 30 listopada 1970. W tym też roku przeniesiono je do obecnego miejsca pobytu – kościoła Podwyższenia Krzyża Świętego, który zajmują mniszki klaryski od wieczystej Adoracji. Relikwie znajdują się przy ołtarzu głównym.
Występowanie w literaturze.
Scena ich męczeństwa jest przedstawiona w powieści Andrzeja Sapkowskiego "Boży bojownicy".

</doc>
<doc id="1797617" url="https://pl.wikipedia.org/wiki?curid=1797617" title="Hokej na lodzie na Zimowej Uniwersjadzie 1970">
Hokej na lodzie na Zimowej Uniwersjadzie 1970

Turniej hokeja na lodzie na Zimowej Uniwersjadzie 1970 odbył się w dniach 3 - 9 kwietnia w Tampere.

</doc>
<doc id="1797618" url="https://pl.wikipedia.org/wiki?curid=1797618" title="Campephilus imperialis">
Campephilus imperialis



</doc>
<doc id="1797621" url="https://pl.wikipedia.org/wiki?curid=1797621" title="Bożęta">
Bożęta



</doc>
<doc id="1797630" url="https://pl.wikipedia.org/wiki?curid=1797630" title="Pokrętło nastawcze">
Pokrętło nastawcze

Pokrętło nastawcze () – w aparacie fotograficznym pokrętło służące do zmiany trybu działania aparatu. W większości aparatów znajduje się ono w ich górnej części i oferuje dostęp do trybu manualnego, trybów półautomatycznych i automatycznych.
Liczba trybów różni się w zależności od producenta i stopnia zaawansowania aparatu fotograficznego. W najprostszych aparatach można wybierać spomiędzy kilku trybów, zazwyczaj automatycznych, często też producenci rezygnują z fizycznego pokrętła na rzecz ustawień w wyświetlanym menu na ekranie aparatu. W aparatach kompaktowych i lustrzankach półprofesjonalnych można wybrać jeden z szeregu trybów automatycznych, półautomatycznych oraz tryb manualny, w tym następujące:
Ponadto, w zależności od producenta, mogą być dostępne programy ułatwiające fotografowanie w określonych okolicznościach, np. pejzaże, portrety, obiekty w ruchu czy zdjęcia nocne.
W lustrzankach profesjonalnych (np. full frame) producenci często rezygnują ze stosowania pokręteł nastawczych, gdyż aparaty takie są z założenia kierowane do profesjonalnych fotografów lub osób posiadających odpowiednią wiedzę na temat fotografii.

</doc>
<doc id="1797633" url="https://pl.wikipedia.org/wiki?curid=1797633" title="TopGear">
TopGear



</doc>
<doc id="1797634" url="https://pl.wikipedia.org/wiki?curid=1797634" title="Diana Darczija">
Diana Darczija

Diana Darczija (ur. 18 października 1977) – gruzińska szachistka, arcymistrzyni od 1998 roku.
Kariera szachowa.
Do 1997 r. wielokrotnie startowała w mistrzostwach świata i Europy juniorek w różnych kategoriach wiekowych, trzykrotnie w barwach radzieckich zdobywając medale MŚ: dwa złote (Aguadilla 1989 – do 12 lat, Fond du Lac 1990 – do 14 lat) oraz srebrny (Warszawa 1991 – do 14 lat). W kolejnych latach nie osiągnęła znaczących sukcesów, aż do przełomu 1997 i 1998 roku, kiedy to zanotowała wzrost rankingowy o 270 punktów (z 2175 w dniu 01.01.1998 na 2445 w dniu 01.07.1998), co jest rzadko spotykanym osiągnięciem. Wynik ten (2445 na liście w dniu 01.07.1998) dawał jej wówczas 16. miejsce na światowej liście FIDE oraz 3. wśród gruzińskich szachistek. Tak wysoka pozycja zaowocowała udziałem w turniejach wyższej rangi, jednakże starty te okazały się nieudane (ostatnie miejsca w Groningen 1998 i Moskwie 1999 oraz odległa lokata w turnieju strefowym w Tbilisi 1999). Pod koniec 1999 r. wystąpiła w drugiej reprezentacji Gruzji na drużynowych mistrzostwach Europy w Batumi, ale był to kolejny nieudany występ (rozegrała tylko 2 partie z niżej notowanymi przeciwniczkami, obie przegrywając), po czym wycofała się z udziału w turniejach klasyfikowanych przez Międzynarodową Federację Szachową.

</doc>
<doc id="1797639" url="https://pl.wikipedia.org/wiki?curid=1797639" title="Farba lateksowa">
Farba lateksowa

Farba lateksowa – najczęściej emulsyjna farba akrylowa, w której wysoka zawartość żywic sprawia, że powierzchnia pomalowana taką farbą jest odporna na szorowanie lub zmywanie wodą. Wbrew panującej opinii farba ta nie zawiera lateksu. Poprzez zastosowanie najczęściej wykończeń półmatowych powłoka jest elastyczna i daje się ją łatwo zmywać. Stopień szorowalności i zmywalności określają normy: PN-EN 13300 oraz PN-92/C-81517.

</doc>
<doc id="1797640" url="https://pl.wikipedia.org/wiki?curid=1797640" title="Budź się">
Budź się

Budź się – drugi album nagrany przez grupę muzyczną Horrida we wrześniu 2007 roku. Stylistycznie zbliżony do metalu progresywnego. Zawiera materiał muzyczny bardziej skomplikowany rytmicznie, ostrzejszy i bardziej bogaty aranżacyjnie w stosunku do "Libry". Album nigdy nie został oficjalnie wydany przez żadną wytwórnię płytową.

</doc>
<doc id="1797646" url="https://pl.wikipedia.org/wiki?curid=1797646" title="Karol I Malatesta">
Karol I Malatesta

Karol I Malatesta (ur. w czerwcu 1368, zm. 13 września 1429) był włoskim kondotierem podczas wojen lombardzkich oraz władcą Rimini, Fano, Ceseny i Pesaro. 

</doc>
<doc id="1797650" url="https://pl.wikipedia.org/wiki?curid=1797650" title="Jamińska Przełęcz">
Jamińska Przełęcz

Jamińska Przełęcz (słow. "Priehyba nad Jamou", ok. 2315 m n.p.m.) – szeroka przełęcz znajdująca się w tzw. Sławkowskiej Grani w słowackich Tatrach Wysokich. Oddziela ona blok szczytowy Sławkowskiego Szczytu od masywu Sławkowskiej Kopy (dokładnie od Skrajnej Sławkowskiej Kopy). Na siodło tej przełęczy nie prowadzą żadne znakowane szlaki turystyczne. Dla taterników stanowi ona dogodny dostęp do obiektów w Sławkowskiej Grani, a także łatwe przejście między Doliną Staroleśną a Sławkowską.
Nazwa Jamińskiej Przełęczy pochodzi od położonej poniżej niej Jaminy – kotła pod północnymi ścianami Sławkowskiego Szczytu i Sławkowskiej Kopy.
Historia.
Pierwsze wejścia turystyczne:

</doc>
<doc id="1797657" url="https://pl.wikipedia.org/wiki?curid=1797657" title="Odlotowcy">
Odlotowcy

Odlotowcy (ang. "Airheads") – film komediowy z 1994 roku w reżyserii Michaela Lehmanna. W Polsce film ten znany jest także pod tytułem "Radiogłowi".
Treść.
Trzech muzyków rockowych: Chazz, Pip i Rex od dawna tworzą ostrą muzykę. Jednak ich twórczość nie znajduje uznania u producentów, którzy nie chcą emitować ich twórczości. W tej sytuacji zdesperowani muzycy, używając atrap broni, włamują się do siedziby lokalnej rozgłośni, terroryzują pracowników i rozpoczynają nadawanie swojej muzyki. Okazuje się, że ich twórczość podoba się radiosłuchaczom.
W filmie wykorzystano utwory takich zespołów, jak Aerosmith i Motorhead.

</doc>
<doc id="1797670" url="https://pl.wikipedia.org/wiki?curid=1797670" title="Batalion Podchorążych Rezerwy Piechoty Nr 7">
Batalion Podchorążych Rezerwy Piechoty Nr 7

Batalion Podchorążych Rezerwy Piechoty Nr 7 – pododdział piechoty Wojska Polskiego II RP przeznaczony do szkolenia kandydatów na oficerów piechoty rezerwy.
Historia batalionu.
W listopadzie 1919, w ówczesnym Ostrowiu Łomżyńskim (obecnie Ostrów Mazowiecka), zorganizowany został Lotny Batalion Instruktorski. Po zakończeniu sześciomiesięcznego szkolenia część oficerów i podoficerów przeniesiona została do Biedruska, jako kadra instruktorska Kompanii Podoficerów Nr 7. W listopadzie 1920, w trakcie II kursu, kompania przeniesiona została do Inowrocławia i przemianowana na Okręgową Szkołę Podoficerską Nr 7. W dniach 10-14 stycznia 1921 szkoła przemaszerowała do Śremu, swego nowego garnizonu, a w lipcu tego roku została zlikwidowana. Dzięki staraniom dowódcy szkoły i przychylnemu stanowisku dowódcy Okręgu Generalnego „Poznań”, w miejsce dotychczasowej szkoły, zorganizowany został nieetatowy pododdział – Wielkopolski Baon Szkolny Piechoty. 1 kwietnia 1922 przy batalionie zorganizowana została kompania aspirantów oficerskich, wkrótce przemianowana na klasę podchorążych, a po czterech tygodniach przekształcona w Szkołę Podchorążych Rezerwy Piechoty przy Wielkopolskim Baonie Szkolnym Piechoty. 23 grudnia 1922 zakończony został II kurs podchorążych rezerwy piechoty. 30 września 1923 jednostka przeformowana została na nowy etat i przemianowana na Baon Szkolny Piechoty O.K. VII, początkowo w składzie dwóch kompanii szkolnych piechoty: podchorążych i podoficerów. W lipcu 1927 zlikwidowana została kompania szkolna podoficerów piechoty, a batalion przeformowany w Szkołę Podchorążych Rezerwy Piechoty Nr 7.
9 sierpnia 1928 minister spraw wojskowych marszałek Józef Piłsudski rozkazem G. M. 13815 I. zatwierdził wzór i regulamin odznaki pamiątkowej Szkoły Podchorążych Rezerwy Piechoty Nr 7.
W 1928 szkoła przemianowana została na Batalion Podchorążych Rezerwy Piechoty Nr 7, który pod względem organizacyjnym i wyszkolenia podporządkowany został dowódcy 17 Dywizji Piechoty, a pod względem administracyjnym dowódcy 68 Pułku Piechoty z Wrześni. 1 lipca 1928 rozpoczęto szkolenie słuchaczy IX Kursu. Po zakończeniu szkolenia podstawowego, słuchacze zorganizowani zostali w cztery kompanie strzeleckie i jedną kompanię karabinów maszynowych.
28 czerwca 1931 w Śremie odbyło się uroczyste odsłonięcie pomnika Pierwszego Marszałka Polski Józefa Piłsudskiego, który powstał z inicjatywy dowódcy batalionu i słuchaczy XI Kursu Podchorążych, a zaprojektowany został przez kaprala z cenzusem inżyniera Stanisława Jańca. W 1932, w miejsce baonu, przybyła z Grudziądza Szkoła Podoficerów Piechoty dla Małoletnich Nr 2.

</doc>
<doc id="1797675" url="https://pl.wikipedia.org/wiki?curid=1797675" title="Wyczółki (Warszawa)">
Wyczółki (Warszawa)

Wyczółki – dawniej wieś i folwark, obecnie osiedle i obszar MSI w warszawskiej dzielnicy Ursynów.
Opis.
Pierwsza wzmianka o wsi "Vyczolkovo" pochodzi z 1483. W 1580 wieś szlachecka "Wiczółki" znajdowała się w powiecie warszawskim ziemi warszawskiej województwa mazowieckiego.
W okresie międzywojennym Wyczółki wchodziły w skład gminy Falenty. W styczniu 1951, podobnie jak wiele innych wsi i osad na przedmieściach ówczesnej Warszawy, zostały włączone do stolicy.
Zabudowa, ze względu na sąsiedztwo pobliskiego Lotniska Chopina, ma charakter logistyczno-magazynowy oraz biurowy (m.in. kompleks Poleczki Business Park). Zlokalizowane są tu również ogrody działkowe.
Na terenie osiedla znajduje się stacja kolejowa Warszawa Okęcie. Jest ono także poprzecinane bocznicami kolejowymi obsługującymi zakłady przemysłowe.
Położenie i granice.
Wyczółki leżą w północno-zachodniej części Ursynowa. Sąsiadują z ursynowskimi osiedlami Grabów i Ursynów Północny oraz z Mokotowem i Włochami.
Granice rejonu MSI Wyczółki wyznaczają: tory linii radomskiej oraz ulice Bokserska, Poloneza i Pląsy, obejmując błędnie część Służewca i Nowego Służewca.

</doc>
<doc id="1797681" url="https://pl.wikipedia.org/wiki?curid=1797681" title="Bank Medyceuszy">
Bank Medyceuszy

Bank Medyceuszy () – prywatny bank, który działał w latach 1397–1494, był największym i najbardziej poważanym bankiem w piętnastowiecznej Europie. Szacuje się, że ród Medyceuszy był przez pewien czas najbogatszą rodziną Europy. Oddanie wartości ich majątku we współczesnym pieniądzu jest trudne i z założenia nieprecyzyjne, jako że posiadali bezcenne dzieła sztuki, ziemię, złoto oraz inne dobra. Dysponując tych rozmiarów bogactwem, Medyceusze uzyskali wpływy polityczne, początkowo we Florencji, później w całych Włoszech i Europie.
Znaczącym wkładem w dziedzinie rachunkowości były dokonane usprawnienia w systemie podwójnego zapisu na kontach księgowych.
Giovanni di Bicci de' Medici był pierwszym członkiem rodu, który zaangażował się w działalność bankową i uzyskał dzięki temu wpływy we florenckich władzach. Jednakże dopiero po objęciu przez jego syna, Kosmę Starszego, kierownictwa nad rodzinnym interesem, Medyceusze stali się nieformalnymi władcami Republiki Florenckiej.

</doc>
<doc id="1797684" url="https://pl.wikipedia.org/wiki?curid=1797684" title="Bitwa koło Östergarnu">
Bitwa koło Östergarnu



</doc>
<doc id="1797693" url="https://pl.wikipedia.org/wiki?curid=1797693" title="Niewinna krew (film)">
Niewinna krew (film)

Niewinna krew (ang. "Innocent Blood") – amerykański film z pogranicza komedii i horroru z 1992 roku. W Polsce film też znany jest pod tytułem Krwawa Maria.
Treść.
Marie jest wampirzycą gustującą we krwi mężczyzn. Ma jednak swoje zasady i poluje tylko na przestępców, nie krzywdząc ludzi uczciwych. Swoje ofiary, po wypiciu z nich krwi, unieszkodliwia przez ucięcie głowy, by nie stali się jak ona wampirami. Pewnego dnia dopada lokalnego mafioza Sala Marcellego. Jednak zostaje spłoszona przez policję, która także śledzi bandytę i Sal zachowuje życie. Staje się jednak wampirem. Wkrótce Marie łączy swoje siły z funkcjonariuszem miejscowej policji, w celu wspólnego powstrzymania potwora...

</doc>
<doc id="1797694" url="https://pl.wikipedia.org/wiki?curid=1797694" title="Niewinna krew">
Niewinna krew



</doc>
<doc id="1797699" url="https://pl.wikipedia.org/wiki?curid=1797699" title="ARR">
ARR



</doc>
<doc id="1797700" url="https://pl.wikipedia.org/wiki?curid=1797700" title="Robert Kużdżał">
Robert Kużdżał

Robert Kużdżał (ur. 21 lipca 1971 w Tarnowie) – polski żużlowiec.
Licencję żużlową zdobył w 1988 roku. Do 2003 r. startował w rozgrywkach z cyklu Drużynowych Mistrzostw Polski, reprezentując kluby Unii Tarnów (1989–1999, 2002–2003), ŁTŻ Łódź (2000) oraz RKM Rybnik (2001). W 1994 r. zdobył srebrny medal DMP. 
W 1990 r. zdobył w Tarnowie Brązowy Kask. W 1991 r. wystąpił w rozegranym w Coventry finale Indywidualnych Mistrzostw Świata Juniorów, zajmując XIII miejsce. W tym samym roku jedyny raz w karierze uczestniczył w finale Indywidualnych Mistrzostw Polski, zajmując w Toruniu XI miejsce. Czterokrotnie startował w finałach Młodzieżowych Indywidualnych Mistrzostw Polski (najlepszy wynik: Bydgoszcz 1990 – VI miejsce).
Do innych jego sukcesów należą zdobycie złotego (Grudziądz 1991) i srebrnego (Tarnów 1990) medalu Młodzieżowych Drużynowych Mistrzostw Polski, dwukrotnie srebrnych (Gorzów Wielkopolski 1991 i Toruń 1992) medali Młodzieżowych Mistrzostw Polski Par Klubowych oraz brązowego (Częstochowa 1994) medalu Drużynowego Pucharu Polski. W 2002 r. zajął II miejsce (za Maciejem Kuciapą) w Memoriale im. Eugeniusza Nazimka w Rzeszowie.

</doc>
<doc id="1797703" url="https://pl.wikipedia.org/wiki?curid=1797703" title="Krwawa Maria">
Krwawa Maria



</doc>
<doc id="1797706" url="https://pl.wikipedia.org/wiki?curid=1797706" title="Brachytarsophrys">
Brachytarsophrys



</doc>
<doc id="1797710" url="https://pl.wikipedia.org/wiki?curid=1797710" title="Crianlarich/Balquhidder">
Crianlarich/Balquhidder

Crianlarich/Balquhidder - pasmo w Grampianach Centralnych, w Szkocji. Pasmo to graniczy z Alpami Cowal i Arrochar i pasmem Tyndrum na zachodzie, z Wzgórzami Glen Lochay na północy, pasmem Grupą Loch Earn na wschodzie oraz z pasmem Ben Lomond, Luss i The Trossachs na południu. Najwyższym szczytem jest Ben More, który osiąga wysokość 1174 m.
Najważniejsze szczyty:

</doc>
<doc id="1797711" url="https://pl.wikipedia.org/wiki?curid=1797711" title="Habtamu Fikadu">
Habtamu Fikadu

Habtamu Fikadu (ur. 13 marca 1988) – etiopski lekkoatleta, długodystansowiec.
Lekkoatletyczną karierę rozpoczął od sprintów, zdobył m.in. brązowy medal mistrzostw Afryki juniorów (Radis 2005) w biegu na 400 metrów. W późniejszych latach największe sukcesy odnosi w biegach przełajowych, zdobywając 3 srebrne medale w drużynie podczas mistrzostw świata w tej specjalności:

</doc>
<doc id="1797713" url="https://pl.wikipedia.org/wiki?curid=1797713" title="Katedra w Prato">
Katedra w Prato

Katedra w Prato (wł. "Duomo di Prato") to główna katolicka świątynia oraz siedziba biskupa w toskańskim mieście Prato. Poświęcona jest św. Szczepanowi, pierwszemu chrześcijańskiemu męczennikowi. Jest to jeden z najstarszych kościołów w mieście, jego początki sięgają X wieku, wznoszono go w kilku etapach, kończąc główną konstrukcję w XII wieku. W świątyni znajdują się liczne cenne dzieła sztuki, w szczególności wysokiej jakości artystycznej rzeźby.
W katedrze przechowywana jest również relikwia - pasek Matki Boskiej, który według miejscowej tradycji miał być ofiarowany przez miejscowego kupca, który poślubił Palestynkę. Pasek przechowywany jest w pierwszej kaplicy po lewej stronie i pokazywany z ambony podczas nabożeństw pięć razy w roku: na Wielkanoc, Boże Narodzenie oraz 31 maja, 15 sierpnia i 8 września.

</doc>
<doc id="1797717" url="https://pl.wikipedia.org/wiki?curid=1797717" title="Leptobrachella">
Leptobrachella

Leptobrachella – rodzaj płaza bezogonowego z podrodziny Leptobrachiinae w rodzinie Megophryidae. 
Zasięg występowania.
Rodzaj obejmuje gatunki występujące w południowych Chinach, północno-wschodnich Indiach i Mjanmie przez Tajlandię i Wietnam do Malezji, Borneo i wyspy Natuna.
Systematyka.
Taksonomia.
Z analizy filogenetycznej przeprowadzonej przez Chena i współpracowników (2018) wynika, że gatunki zaliczane do rodzaju "Leptolalax" nie tworzą kladu, do którego nie należeliby również przedstawiciele rodzaju "Leptobrachella"; na tej podstawie autorzy uznali rodzaj "Leptolalax" za młodszy synonim rodzaju "Leptobrachella" i przenieśli do tego ostatniego rodzaju gatunki zaliczane we wcześniejszych publikacjach do rodzaju "Leptolalax".
Podział systematyczny.
Do rodzaju należą następujące gatunki:

</doc>
<doc id="1797722" url="https://pl.wikipedia.org/wiki?curid=1797722" title="Grupa Loch Earn">
Grupa Loch Earn

Grupa Loch Earn – pasmo w Grampianach Centralnych, w Szkocji. Pasmo to graniczy z Crianlarich/Balquhidder i pasmem Ben Lomond, Luss i The Trossachs na zachodzie, z Wzgórzami Glen Lochay na północnym zachodzie, Pasmem Lawers i Glen Lyon na północy oraz z Cairnwells &amp; Blairgowrie na wschodzie. Najwyższym szczytem jest Ben Vorlich, który osiąga wysokość 985 m.
Najważniejsze szczyty:

</doc>
<doc id="1797726" url="https://pl.wikipedia.org/wiki?curid=1797726" title="Geografia Egiptu">
Geografia Egiptu

Egipt jest państwem leżącym w północno-wschodniej Afryce, a częściowo także w Azji Zachodniej (półwysep Synaj), nad Nilem, na wschodnim krańcu Sahary. Graniczy z Libią, Sudanem i Izraelem, a oblewają go wody Morza Śródziemnego na północy i Morza Czerwonego na wschodzie.
Granice.
Długość granic lądowych w kilometrach:
Linia brzegowa liczy 2450 km.
Kształt państwa zbliżony jest do trapezu. Granice lądowe zostały wyznaczone południkowo i równoleżnikowo przez pustynię.
Na terytorium Egiptu znajduje się umowna granica lądowa między Afryką i Azją – wzdłuż Kanału Sueskiego na Przesmyku Sueskim.
Budowa geologiczna i rzeźba.
Egipt położony jest na obszarze krystalicznej platformy afrykańskiej. Przeważająca część kraju jest wyżynna, jednak są to wyżyny dość nisko położone nad poziomem morza. Średnia wysokość wyżyn w Egipcie wynosi 320–250 m n.p.m. Największą wyżyną jest Pustynia Libijska, zwana też Pustynią Zachodnią. Obejmuje obszary zarówno piaszczyste, jak i kamieniste (hamady) z nielicznymi wzniesieniami do 450 m n.p.m. Drugą pod względem powierzchni wyżyną jest Wyżyna Libijska na północno-zachodnim krańcu Egiptu nad Morzem Śródziemnym. Wyżyna ta łagodnie przechodzi w nadbrzeżny pas nizin nad Morzem Śródziemnym. Obszary leżące we wschodnim Egipcie, czyli Pustynia Arabska (Pustynia Wschodnia) to również obszary wyżynne, pocięte skalistymi wzniesieniami i licznymi suchymi dolinami. Nizin w Egipcie jest niewiele. Największa z nich to Nizina Libijska, stanowiąca północne przedłużenie Pustyni Libijskiej i nazywana niekiedy Kotliną Libijską. Inną ważną niziną jest Delta Nilu, zajmująca obszar 3% powierzchni kraju. Jest to teren silnie nawodniony, pełen bagien i rozlewisk. Innym nisko położonym obszarem jest Dolina Nilu, drugi pod względem żyzności teren po Delcie Nilu. Tak jak w starożytności, tak i teraz skupia się tam całe rolnictwo.
Jedyne obszary górskie Egiptu położone są na półwyspie Synaj z najwyższym szczytem Górą Świętej Katarzyny o wysokości 2642 m n.p.m. oraz na wschodzie kraju, wzdłuż wybrzeży Morza Czerwonego, gdzie najwyższym szczytem jest Dżabal Hamata o wysokości 1977 m n.p.m. Wyżyny na Pustyni Arabskiej przechodzą w stosunkowo niewysokie pasma skalistych gór poprzecinanych suchymi dolinami. W wielu miejscach schodzą one bezpośrednio do morza, tworząc skaliste wybrzeża.
Egipt jest krajem pustynnym. 94% powierzchni zajmują pustynie, głównie żwirowe i kamieniste, ale sporo jest też piaszczystych leżących w zachodniej części kraju. Półwysep Synaj także jest obszarem pustynnym i półpustynnym, jednak bardziej górzystym.
Wszystkie obszary górskie mają postać suchych i skalnych łańcuchów, pozbawionych praktycznie roślinności. Żaden ze szczytów nie jest ośnieżony, nawet w okresie zimowym.
Klimat.
Egipt leży w strefie klimatu zwrotnikowego suchego, na południu przechodzącego w skrajnie suchy. Tylko wąski pas wybrzeża znajduje się w strefie łagodnego klimatu śródziemnomorskiego. Charakterystyczne dla egipskiego klimatu są niskie opady, wysokie temperatury w okresie letnim oraz niska wilgotność.
Temperatury w Egipcie mają wysokie amplitudy dobowe. Jest to ściśle związane z zajmującymi obszar niemal całego kraju pustyniami. Średnia temperatura dobowa w ciągu roku waha się od 15 °C do 32 °C. Temperatury i ich amplitudy rosną w kierunku południowych i zachodnim, w miarę oddalania się od morza. Tylko w wąskim pasie wybrzeża utrzymują się na niskim poziomie. Latem na wybrzeżu Morza Śródziemnego temperatury sięgają w dzień około 30 °C, a w nocy spadają o kilka stopni. Na południu w ciągu dnia temperatury sięgają nawet 50 °C, w nocy mogą spaść poniżej 10 °C. W zimie dni są z reguły ciepłe, ale w nocy zdarzają się przymrozki, dotyczy to jednak tylko obszarów pustynnych. Na północnym wybrzeżu Egiptu zimy są łagodne ze średnią temperaturą 10–15 °C bez nocnych przymrozków. Na południe od Zwrotnika Raka średnia temperatura zimą utrzymuje się w granicach 20–25 °C. W dzień może osiągać 30 °C, jednak w nocy zdarzają się tam przymrozki (południe Egiptu to suche i pustynne tereny).
Egipt jest krajem o suchym klimacie. Przez meteorologów jego południowa część zaliczana jest do klimatu skrajnie suchego – bez opadów lub ze sporadycznymi opadami deszczu (raz w roku lub nawet raz na kilka lat). Jezioro Nasera ma niewielki wpływ na wzrost opadów (+ 10 mm) ograniczający się tylko do jego najbliższych okolic. W całym Egipcie maksymalna średnia opadów to 150 mm w strefie nadbrzeżnej Morza Śródziemnego. W Kairze leżącym 160 km od morza średnia roczna wysokość opadów to tylko 25 mm (są to warunki typowe dla pustyni). W okolicach Hurghady, jak i na całym wybrzeżu Morza Czerwonego, opady są jeszcze niższe lub nie występują. Deszcze padające w Egipcie mają zazwyczaj postać krótkotrwałej ulewy. Na wybrzeżu Morza Śródziemnego jest podobnie, przy czym deszcze padają tam głównie w okresie zimowym.
W Egipcie panuje bardzo duże nasłonecznienie. Spowodowane jest to małą ilością opadów i brakiem zachmurzenia, a także wysokością słońca na horyzontem. Latem słońce w zależności od miejsca, świeci pod kątem od 80° do 90°. Piasek na pustyni w takich warunkach nagrzewa się do 70 °C.
Wody.
Zasób wód w Egipcie jest dosyć ograniczony. Jedyną stałą rzeką jest Nil, płynący przez cały kraj i rozlewający się w rozległą deltę u wybrzeży Morza Śródziemnego. Rzeka ta od niepamiętnych czasów jest głównym źródłem wody Egiptu. Dziś jej nurt jest bardziej uregulowany dzięki tamie pod Asuanem. Pozostałe cieki wodne to rzeki okresowe lub epizodyczne – przez większą część roku są to suche doliny (wadi), w których tylko raz na rok lub raz na kilka lat pojawia się wartka rzeka, której żywotność nie przekracza nawet miesiąca. Egipt posiada także ogromne zasoby wód podziemnych, jednak stopień ich wykorzystania jest niewielki. Innym sposobem pozyskiwania wody do celów gospodarczych jest zbieranie rosy. Możliwe jest zebranie w ten sposób do 10 mm na dobę.
Gleby.
W Egipcie występuje kilka rodzajów gleb. W zachodniej części kraju w pobliżu granicy z Libią, głównie na Pustyni Zachodniej (Libijskiej) występują jałowe, pustynne yermosole. Składają się one głównie ze żwiru i kamieni. Gleby te są silnie przepuszczalne. W niektórych miejscach nisko położonych występują słone gleby związane z terenami pustynnymi. Po wschodniej stronie Nilu i na półwyspie Synaj powszechnie występującymi glebami są leptosole. Gleby żyzne, fluwisole, spotyka się tylko na terenach w dolinie Nilu i w delcie. Tylko jedna trzecia tych gleb ma dobry lub bardzo dobry poziom żyzności.
Flora.
Pustynny klimat Egiptu sprawia, że szata roślinna jest bardzo uboga. Bujna roślinność ogranicza się tylko do doliny i delty Nilu oraz miast, gdzie ma charakter zieleni miejskiej. Na pustyni roślinność jest bardzo uboga, ogranicza się jedynie do suchych traw i rosnących rzadko krzewów tamaryszku. Wśród drzew spotyka się głównie palmy oraz akacje. Naturalna roślinność w dolinie i delcie Nilu została niemal całkowicie wyniszczona przez działania rolnicze człowieka. Dziś można zobaczyć tam jedynie zasadzone przez człowieka eukaliptusy, platany, jałowce i palmy. Wody Nilu, zwłaszcza te w delcie, stanowią znakomite środowisko dla rozwoju roślinności bagiennej i wodnej. Występujący tu dawniej papirus został wyniszczony w XIX w., jednak obecnie od kilku dziesięcioleci podejmowane są próby wprowadzenia go do uprawy. Lotos będący symbolem Egiptu jest obecnie rzadko występującą rośliną.
Fauna.
W Egipcie występuje duża różnorodność zwierząt. Żyją tam takie gatunki jak gazela pustynna czy arui grzywiasta. Na pustyni spotykane są charakterystyczne dla tego regionu gatunki, takie jak skoczek pustynny i fenek pustynny. Powszechne są też skorpiony. Do występujących w Egipcie niebezpiecznych zwierząt zaliczają się węże plamiste oraz żyjące na terenach rolniczych kobry. Plagą w Egipcie są gryzonie, które rozmnażają się w szybkim tempie. W Egipcie występuje także około 150 gatunków ptaków. Żyjący kiedyś na obszarze całego Egiptu ptak ibis jest obecnie w tym kraju gatunkiem wymarłym. Wciąż jednak żyją tam takie ptaki jak: sokół, raróg czy też pustułka. W wodach Egiptu żyje około 190 gatunków ryb. Wśród owadów powszechnie występujących w Egipcie wymienić można żyjącego na terenach pustynnych skarabeusza.

</doc>
<doc id="1797735" url="https://pl.wikipedia.org/wiki?curid=1797735" title="Hennadij Orbu">
Hennadij Orbu

Hennadij Hryhorowycz Orbu, ukr. Геннадiй Григорович Орбу, ros. Геннадий Григорьевич Орбу, "Giennadij Grigorjewicz Orbu" (ur. 23 lipca 1970 w Makiejewkie, w obwodzie donieckim, Ukraińska SRR) – ukraiński piłkarz grający na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Kirowec Makiejewka, w którym rozpoczął karierę piłkarską. W 1992 przeszedł do Szachtara Donieck. W 1996 po zaproszeniu Wiktora Prokopenki wyjechał do Rosji, gdzie bronił barw Rotoru Wołgograd. 16 marca 1997 występował jeszcze w składzie Rotoru, a już 19 marca 1997 ponownie bronił barw Szachtara w meczu mistrzostw Ukrainy. W 2000 pokłócił się z trenerem Prokopenkiem, i został latem sprzedany do Worskły Połtawa. Potem ponownie wyjechał do Rosji, gdzie został piłkarzem Sokoła Saratów, w którym zakończył karierę piłkarską.
Kariera reprezentacyjna.
13 listopada 1994 roku debiutował w narodowej reprezentacji Ukrainy w wygranym 3:0 meczu kwalifikacyjnym do Euro-96 z Estonią. Łącznie rozegrał 17 gier reprezentacyjnych.
Kariera trenerska.
Po zakończeniu kariery piłkarskiej rozpoczął pracę trenerską. Od 2003 poszukiwał talenty dla Szachtara Donieck. Od 2009 pomagał trenować piłkarzy klubu Zoria Ługańsk, a od 10 grudnia 2010 roku Illicziweć Mariupol. W lipcu 2011 wrócił do Szachtara, w którym został zatrudniony jako skaut, a 9 kwietnia 2013 zastąpił trenera młodzieżówki Serhija Popowa. 10 czerwca 2013 przeniósł się do FK Sewastopol, gdzie trenował młodzieżową drużynę U-21, a od 11 lipca 2013 pełni obowiązki głównego trenera klubu z Sewastopola. 20 września 2013 został zatwierdzony na stanowisku głównego trenera sewastopolskiego klubu, ale wkrótce 27 listopada 2013 został zwolniony z zajmowanego stanowiska. 2 czerwca 2014 stał na czele łotewskiego FC Daugava. Ale z przyczyn rodzinnych był zmuszony na początku sierpnia 2014 podać się do dymisji.

</doc>
<doc id="1797739" url="https://pl.wikipedia.org/wiki?curid=1797739" title="Ben Lomond, Luss i The Trossachs">
Ben Lomond, Luss i The Trossachs

Ben Lomond, Luss i The Trossachs - pasmo w Grampianach Centralnych, w Szkocji. Pasmo to graniczy z Alpy Cowal i Arrochar na zachodzie, z Crianlarich/Balquhidder na północy oraz z Grupą Loch Earn na wschodzie. Najwyższym szczytem jest Ben Lomond, który osiąga wysokość 974 m.
Najważniejsze szczyty:

</doc>
<doc id="1797740" url="https://pl.wikipedia.org/wiki?curid=1797740" title="Alternatywny rock">
Alternatywny rock



</doc>
<doc id="1797741" url="https://pl.wikipedia.org/wiki?curid=1797741" title="Rycerze i rabusie">
Rycerze i rabusie

Rycerze i rabusie – polski kostiumowy miniserial przygodowy z elementami kryminalnymi, awanturniczymi i historycznymi, zrealizowany w 1984 roku na podstawie zbioru opowiadań Józefa Hena pod tytułem „Przypadki starościca Wolskiego”.
Film kręcony w zamkach w Oporowie, Gołuchowie, Rudnie, Łęczycy oraz w Piotrkowie Trybunalskim, Tarnowie i kościele św. Andrzeja Apostoła w Łęczycy.
Pełnometrażowa wersja serialu ukazała się jako film pod tytułem Ostrze na ostrze w 1983 roku.
W styczniu 2019 roku Telewizja Polska dokonała rekonstrukcji cyfrowej serialu i umieściła go w swoim serwisie VOD.
Treść.
Akcja toczy się na terenie I Rzeczypospolitej w pierwszej połowie XVII wieku za panowania Zygmunta III Wazy. Młody starosta jurydyczny Piotr Wolski z urzędu zajmuje się sprawami naruszania prawa. W każdym z odcinków Wolski zostaje wciągnięty w inny przypadek kryminalny z udziałem różnych ludzi, którzy są właściwymi bohaterami poszczególnych części.

</doc>
<doc id="1797742" url="https://pl.wikipedia.org/wiki?curid=1797742" title="Parafia Matki Bożej Różańcowej w Skoczowie">
Parafia Matki Bożej Różańcowej w Skoczowie

Parafia Matki Bożej Różańcowej – rzymskokatolicka parafia znajdująca się w Skoczowie. Należy do dekanatu Skoczów i diecezji bielsko-żywieckiej. Swym zasięgiem obejmuje "Górny Bór", największe osiedle w Skoczowie, oraz część Międzyświęcia. W 2005 r. zamieszkiwało ją ponad 4000 katolików.
Drewniana kaplica w sąsiedztwie największego osiedla w Skoczowie przy ul. Górny Bór została poświęcona w 1991 r. Z parafii Znalezienia Krzyża Świętego wyodrębniła się 7 października 1993 r. Probostwo wybudowano w 1997 r., a w 2004 r. rozpoczęto budowę nowego kościoła parafialnego.

</doc>
<doc id="1797748" url="https://pl.wikipedia.org/wiki?curid=1797748" title="Leptolalax">
Leptolalax



</doc>
<doc id="1797750" url="https://pl.wikipedia.org/wiki?curid=1797750" title="Filoteusz Kokkin">
Filoteusz Kokkin

Filoteusz Kokkin lub Kokkinos (ur. ok. 1300 w Tesalonice, zm. 1379 w Konstantynopolu) – patriarcha Konstantynopola od listopada 1353 do 1354 oraz od 1364 do 1376.
Życiorys.
Filoteusz urodził się około 1300 r. w Tesalonice. Kształcił się pod kierunkiem filologa i retora Tomasza Magistra. Po ukończeniu nauki wstąpił do klasztoru na górze Synaj. Od 1339 r. przebywał w Wielkiej Ławrze na górze Atos. W 1340 r. wystąpił w obronie hezychazmu i nauki Grzegorza Palamasa. W 1347 r. został metropolitą Heraklei, a w 1354 r. cesarz Jan VI Kantakuzen wyznaczył go na stanowisko patriarchy Konstantynopola, w miejsce usuniętego Kaliksta I. Po abdykacji Jana VI Kantakuzena w 1354 r. Filoteusz został zmuszony do rezygnacji, a następnie uwięziony pod zarzutem zdrady stanu względem dynastii Paleologów. Uwolniony z więzienia w 1355 r. powrócił na stolicę w Heraklei. Zrehabilitowany przez Demetriusza Kydonesa, w 1364 r. ponownie objął urząd patriarchy. Przeciwstawiał się unii kościelnej z Rzymem, której zwolennikiem był cesarz Jan V Paleolog. Popierał hezychazm. W 1368 r. kanonizował Grzegorza Palamasa i potępił jego przeciwnika Prochora Kydonesa (brata Demetriusza). W 1371 r. przywrócił metropolię halicką. W obliczu zagrożenia tureckiego wzywał władców prawosławnych (Bułgarii, Serbii, Rusi) do zawarcia przymierza antytureckiego. W 1376 r. zrezygnował ze stolicy patriarszej. Kościół prawosławny czci go jako obrońcę prawosławia w tzw. niedzielę prawosławia (I niedziela Wielkiego Postu).
Pisma.
W spuściźnie Filoteusza przeważają pisma polemiczno-dogmatyczne w obronie palamizmu. Napisał "15 Argumentów przeciwnych " ("Antirretikój", wyd. w "Tomos Agapes", Jassy, 1698; PG 151, 773–1186) stanowiące polemikę dogmatyczną z poglądami religijnymi historyka Nicefora Gregorasa. 12 diatryb powstało w okresie późniejszym z namowy Jana Kantakuzena. Filoteusz dowodził w tym dziele, że prawdziwa teologia nie potrzebuje dialektyki Arystotelesa, lecz wierności nauce Ojców Kościoła. Napisał również czternaście "Rozdziałów" ("Kephalajaj") poświęconych zwalczaniu "herezji Barlaama i Akyndyna". Oprócz tego napisał "Żywot Palamasa" ("Bios"), w którym zastosował doktrynę palamicką do ortodoksyjnej hagiografii. Pozostawił po sobie wiele pism homiletycznych, liturgicznych i poematów kościelno-liturgicznych. Pod redakcją Filoteusza powstał w 1339 r. "Tomos" ("Tómos hagiorejtikós") broniący nauki Palamasa, którym posłużono się na synodzie w 1341 r., dla określenia ortodoksji Kościoła bizantyńskiego. Przygotowywał też tomos synodu z 1351 r. (wspólnie z Nilem Kabazylasem) i synodu z 1368 potępiającego Prochora Kydonesa.

</doc>
<doc id="1797753" url="https://pl.wikipedia.org/wiki?curid=1797753" title="Parafia Świętych Apostołów Piotra i Pawła w Skoczowie">
Parafia Świętych Apostołów Piotra i Pawła w Skoczowie

Parafia Świętych Apostołów Piotra i Pawła – rzymskokatolicka parafia znajdująca się w Skoczowie. Należy do dekanatu Skoczów diecezji bielsko-żywieckiej. W 2005 r. zamieszkiwało ją ponad 8000 katolików.
Po raz pierwszy wzmiankowana w spisie świętopietrza z 1447 r. Obecny kościół parafialny (czwarty) został wybudowany w latach 1756–1767. Dziesięć lat później powstał skoczowski dekanat.
Parafia jest właścicielem Muzeum Jana Sarkandra w Skoczowie. Do parafii należy również kaplica św. Jana Sarkandra na wzgórzu Kaplicówka, oraz kaplica pw. Miłosierdzia Bożego w Wiślicy, poświęcona w 2004 r.

</doc>
<doc id="1797758" url="https://pl.wikipedia.org/wiki?curid=1797758" title="Crimen (serial telewizyjny)">
Crimen (serial telewizyjny)

Crimen – polski serial historyczno-przygodowy z roku 1988, zrealizowany na podstawie powieści Józefa Hena pod tym samym tytułem. Tytuł "Crimen" oznacza po łacinie „zbrodnię”.
W sierpniu 2018 roku Telewizja Polska dokonała rekonstrukcji cyfrowej serialu i umieściła go w swoim serwisie VOD.
Plenery.
Za plenery przy kręceniu serialu posłużyły: Muzeum Budownictwa Ludowego w Sanoku (jako rynek fikcyjnego miasteczka Sańsk), Tarnów, Orawski Park Etnograficzny w Zubrzycy Górnej, Zamek w Pieskowej Skale, Głuchów.
Treść.
Akcja toczy się w I połowie XVII wieku na terenie I Rzeczypospolitej. Główny bohater, Tomasz Błudnicki, będący siedemnastoletnim młodzieńcem, brał udział w wyprawie na Moskwę, by wspomóc Dymitra Samozwańca I. Trafił jednak do rosyjskiej niewoli, w której spędził blisko dziesięć lat. Z niewoli wraca zupełnie odmieniony, poczynając od ogolonej na łyso głowy po demonstrowaną niechęć do przemocy. Kiedy jednak po powrocie dowiaduje się, że jego ojciec nie żyje, postanawia odnaleźć zabójców i pomścić śmierć ojca.

</doc>
<doc id="1797759" url="https://pl.wikipedia.org/wiki?curid=1797759" title="Parafia Znalezienia Krzyża Świętego w Skoczowie">
Parafia Znalezienia Krzyża Świętego w Skoczowie

Parafia Znalezienia Krzyża Świętego – rzymskokatolicka parafia znajdująca się w Skoczowie. Parafia należy do dekanatu Skoczów. W 2005 r. zamieszkiwało ją około 1200 katolików.
Murowany kościół powstał na miejscu spalonej drewnianej kaplicy z XVI w. Przy kościele działał przytułek dla bezdomnych. Samodzielną parafię erygowano 16 czerwca 1981 r.

</doc>
<doc id="1797760" url="https://pl.wikipedia.org/wiki?curid=1797760" title="Nigel Sadler">
Nigel Sadler

Nigel Sadler (ur. 17 września 1978 w Blackwood) – australijski żużlowiec.
Kariera sportowa.
Trzykrotny medalista młodzieżowych indywidualnych mistrzostw Australii (Adelaide 1996 – brązowy, Shepparton 1997 – srebrny, Gold Coast 1999 – złoty) oraz brązowy medalista indywidualnych mistrzostw Australii (Mildura 1999). 
Największy sukces w karierze odniósł w 1999 r. w Vojens, gdzie zdobył brązowy medal indywidualnych mistrzostw świata juniorów. W tym samym roku startował w rozgrywkach polskiej II ligi, reprezentując klub Włókniarz Częstochowa (wystąpił w sześciu meczach, uzyskując średnią 1.926).
Starty w lidze.
Liga polska

</doc>
<doc id="1797765" url="https://pl.wikipedia.org/wiki?curid=1797765" title="Klasztor Santa Maria degli Angeli we Florencji">
Klasztor Santa Maria degli Angeli we Florencji

Santa Maria degli Angeli był kościołem i klasztorem we Florencji. Należał do zakonu kamedułów. Z oryginalnej, średniowiecznej budowli pozostało bardzo niewiele. Tak zwana Rotonda degli Scolari, zbudowana po części przez Filippo Brunelleschiego jest jedną z ocalałych części tego kompleksu

</doc>
<doc id="1797768" url="https://pl.wikipedia.org/wiki?curid=1797768" title="Blastocladiomycetes">
Blastocladiomycetes



</doc>
<doc id="1797769" url="https://pl.wikipedia.org/wiki?curid=1797769" title="Przepierzenie">
Przepierzenie

Przepierzenie

</doc>
<doc id="1797770" url="https://pl.wikipedia.org/wiki?curid=1797770" title="Neocallimastigomycetes">
Neocallimastigomycetes



</doc>
<doc id="1797771" url="https://pl.wikipedia.org/wiki?curid=1797771" title="Neocallimastigales">
Neocallimastigales



</doc>
<doc id="1797777" url="https://pl.wikipedia.org/wiki?curid=1797777" title="Parafia św. Mikołaja w Szczebrzeszynie">
Parafia św. Mikołaja w Szczebrzeszynie

Parafia Świętego Mikołaja w Szczebrzeszynie – parafia należąca do dekanatu Szczebrzeszyn diecezji zamojsko-lubaczowskiej. Została utworzona w 1398. Kościół parafialny wybudowany w latach 1610–1620 w stylu renesansowym (renesans lubelski). Mieści się przy ulicy Zamojskiej.

</doc>
<doc id="1797778" url="https://pl.wikipedia.org/wiki?curid=1797778" title="Glomeromycetes">
Glomeromycetes



</doc>
<doc id="1797780" url="https://pl.wikipedia.org/wiki?curid=1797780" title="Międzyuczelniany Wydział Biotechnologii Uniwersytetu Gdańskiego i Akademii Medycznej w Gdańsku">
Międzyuczelniany Wydział Biotechnologii Uniwersytetu Gdańskiego i Akademii Medycznej w Gdańsku



</doc>
<doc id="1797782" url="https://pl.wikipedia.org/wiki?curid=1797782" title="Parafia św. Katarzyny w Szczebrzeszynie">
Parafia św. Katarzyny w Szczebrzeszynie

Parafia Świętej Katarzyny w Szczebrzeszynie – parafia należąca do dekanatu Szczebrzeszyn diecezji zamojsko-lubaczowskiej. Została utworzona 20 czerwca 2007. Kościół parafialny wybudowany w latach 1620-1638 w stylu renesansowym. Mieści się przy ulicy Klukowskiego.

</doc>
<doc id="1797783" url="https://pl.wikipedia.org/wiki?curid=1797783" title="Nasiono">
Nasiono

Nasiono, nasienie (łac. "semen") – organ roślin nasiennych powstający z zapłodnionego zalążka i składający się z zarodka otoczonego tkanką zapasową i osłoniętego łupiną nasienną. Zarodek jest nowym organizmem roślinnym. Tkanka spichrzowa umożliwia wzrost zarodka w pierwszym okresie rozwoju, a łupina nasienna pełni funkcję ochronną.
Poznaniem budowy nasion zajmowała się początkowo botanika ogólna. Z czasem wyodrębniły się odrębne nauki: karpologia i nasionoznawstwo.
Budowa.
Struktury składające się na nasiono to zarodek, łupina nasienna oraz tkanki spichrzowe. Tkanką spichrzową mogą być bielmo (endosperma), obielmo (perysperma) i inne rodzaje tkanek. U roślin nagozalążkowych materiał zapasowy nasiona stanowi bielmo pierwotne. Nasiona u okrytozalążkowych mogą występować jako bezbielmowe (materiały odżywcze gromadzone są w liścieniach), bielmowe i obielmowe.
Nasiona nasiennych powstają z zalążka. Po zapłodnieniu komórki jajowej przez komórkę plemnikową powstaje zygota, z której wykształca się zarodek. Zarodek jest jedyną strukturą zawierającą materiał genetyczny obu osobników rodzicielskich. U nagonasiennych łupina nasienna tworzy się z diploidalnych komórek sporofitu, a bielmo z haploidalnych komórek gametofitu żeńskiego. U okrytonasiennych bielmo jest triploidalne. Ponieważ powstaje z połączenia z innym plemnikiem niż plemnik łączący się z komórka jajową, jest genetycznie różne od zarodka. Elementy nasienia rozwinięte są w różnym stopniu zależnie od gatunku. U dwuliściennych organem spichrzowym są najczęściej liścienie.
Skład chemiczny.
Ze względu na główny rodzaj substancji zapasowych nasiona dzielone są na mączyste i oleiste. W nasionach mączystych podstawowym materiałem zapasowym jest skrobia, w nasionach oleistych są to tłuszcze. Niekiedy wyróżnia się również nasiona białkowe, gromadzące znaczne ilości zarówno białek jak i tłuszczy. Większość roślin (około 90%) to nasiona oleiste. W nasionach zgromadzone są również zapasy soli mineralnych. Fityna występująca w nasionach, zapewnia rozwijającemu się zarodkowi jony Mg2+, Ca2+, K+ oraz fosforany. 
Sposoby rozsiewania.
Nasiona jako formy przetrwalnikowe roślin służą do rozmnażania i rozprzestrzeniania się. Rozsiewanie nasion może zachodzić na kilka sposobów:
Znaczenie nasion w uprawie roślin.
Wartość plonu jest zależna od jakości nasion użytych do siewu. Wraz z rozwojem rolnictwa rozwijały się również badania i metody oceny jakości nasion. Szczególny rozwój w tej dziedzinie nastąpił w XIX wieku, wraz z powstaniem pierwszych stacji kontroli nasion (w 1869 r. w Rydze). Przy ocenie jakości nasion uwagę zwraca się na ich czystość, zdolność kiełkowania, dorodność, czyli sposób wykształcenia, zdrowotność i cechy odmianowe. Czystość nasion zmniejsza zachwaszczenie upraw. Odpowiednia zdolność kiełkowania gwarantuje szybkie i równomierne wschody. Z dorodnych nasion wyrastają odpowiednio silniejsze, dające większy plon rośliny. Dobra zdrowotność nasion ogranicza występowanie chorób i szkodników. Czystość nasion pod względem cech odmianowych gwarantuje odpowiedni dobór roślin do warunków siedliskowych uprawy.

</doc>
<doc id="1797785" url="https://pl.wikipedia.org/wiki?curid=1797785" title="Nasienie (botanika)">
Nasienie (botanika)



</doc>
<doc id="1797786" url="https://pl.wikipedia.org/wiki?curid=1797786" title="Mistrzostwa Europy w Piłce Siatkowej Mężczyzn 1983">
Mistrzostwa Europy w Piłce Siatkowej Mężczyzn 1983

XIII Mistrzostwa Europy w piłce siatkowej mężczyzn 1983 odbyły się w NRD między 17 a 25 września 1983 roku. Mecze rozgrywane były w Erfurt, Suhl oraz w Berlinie .
Tytuł sprzed dwóch lat broniła reprezentacja Związku Radzieckiego, która ponownie wywalczyła mistrzostwo.
System rozgrywek.
W turnieju wzięło udział 12 drużyn które zostały podzielone na 3 grupy. Do grupy finałowej awansowały dwa pierwsze zespoły z każdej z grup. Zwycięzca tej grupy zdobywał mistrzostwo. Zespoły z miejsc 3 i 4 z każdej z grup grały ze sobą o miejsca 7-12.
Faza kwalifikacyjna.
Grupa I.
Tabela
Wyniki
Grupa II.
'Tabela
Wyniki
Grupa III.
'Tabela
Wyniki
Faza finałowa.
Grupa dla miejsc 7-12.
Tabela
Wyniki
Grupa mistrzowska.
Tabela
Wyniki

</doc>
<doc id="1797788" url="https://pl.wikipedia.org/wiki?curid=1797788" title="Ryokan">
Ryokan

 – tradycyjna japońska gospoda (zajazd, hotel) świadcząca usługi noclegu i wyżywienia dla podróżujących.
Znajdują się na terenie całego kraju, a w historycznych centrach turystycznych – jak Kioto czy Nara – występują licznie. Rozpiętość cenowa usługi noclegu w ryokanie waha się od kilkudziesięciu do kilkuset euro za jedną noc.
Charakterystyka.
Początki ryokanów sięgają ery Keiun (704–708). W miejscowości Hayakawa w prefekturze Yamanashi znajduje się ryokan o nazwie Nishiyama Onsen Keiunkan, który założony został w 705 i uznawany jest za najstarszy działający hotel na świecie. Z kolei w mieście Komatsu w prefekturze Ishikawa znajduje się założony w 718 ryokan o nazwie Hōshi, uznawany za drugi najstarszy działający hotel na świecie.
Ryokany bardzo różnią się między sobą, od bardzo skromnych, niedrogich za kilkadziesiąt euro po luksusowe, drogie rezydencje, gdzie cena za dobę wynosi kilkaset euro. Większe i droższe posiadają ogrody za budynkiem lub wewnątrz okalających je i połączonych ze sobą przejściami zabudowań: "honkan" (główny budynek) oraz "shinkan" lub "bekkan" (aneksy). Dzięki temu są one dostępne dla każdego gościa zajazdu i osłonięte od zewnętrznych hałasów.
Wnętrze.
W zależności od klasy i wielkości, wnętrze ryokanu otwiera mały przedsionek lub też przestronny, mieszczący kanapy i krzesła hall, w którym przybysze mogą zdjąć obuwie i zamienić na domowe kapcie, które oferują gospodarze (warunek konieczny do przekroczenia progu ryokanu i poruszania się po matach tatami).
W pokojach gościnnych podłogę pokrywają maty "tatami". Wyposażenie pokoju gościnnego stanowi niewielki, niski stół ("tsukue"), przy którym goście mogą wypić herbatę i zjeść posiłek. Wokół stolika są rozłożone poduszki do siedzenia ("zabuton"). Przeważnie na posiłki goście zapraszani są do wspólnej sali, w której przy takich samych niewysokich ławach podawane są japońskie i – w miarę możliwości gospodarzy lub prezentowanej oferty – europejskie potrawy.
Do pomieszczeń wchodzi się przez przesuwne drzwi ("shōji" lub "fusuma"). Są one wykonane z drewnianych listew przecinających się pod kątem prostym i tworzących równą kratownicę, pokrytą papierem. Zimą, wyposażenia pokoju dla gości dopełnia gazowy bądź elektryczny piecyk, którym ogrzewane są pomieszczenia. Niektóre ryokany posiadają niewielkie balkony wychodzące na ogród. W alkowach ("tokonoma") umieszczane są "ikebany" i wiszące obrazy-zwoje ("kakemono"), na których przedstawiona jest przeważnie natura (wodospad, skały i rośliny) wraz z opisem kaligraficznym lub wierszem. Kołdry do spania ("futony") wyjmuje się z szafy w ścianie ("oshiire").
Charakterystyczną cechą ryokanów są także łaźnie ("furo" lub "o-furo" w wersji uprzejmej i powszechnie używanej). Najważniejszym elementem ich wyposażenia są wanny wykonane najczęściej z drewna. Jeżeli ryokan znajduje się w pobliżu naturalnych, gorących źródeł ("onsen"), to ciepła woda w "o-furo" może stamtąd pochodzić. Kąpiel w stanowi japońską tradycję i konieczne jest stosowanie się do obowiązujących tam zasad. Do kąpieli goście udają się w tradycyjnym japońskim stroju "yukata", które znajdują się w pokoju gościnnym do dyspozycji turystów. Przed zanurzeniem się w wannie z gorącą wodą (korzysta z niej wiele osób) trzeba dwukrotnie dokładnie umyć całe ciało i spłukać mydliny.
Posiłki.
Większość ryokanów oferuje w cenie noclegu dwa posiłki: śniadanie oraz obiad lub kolację. Miejscem, gdzie spożywa się posiłek może być – w zależności od oferty gospodarzy – pokój wynajmowany przez turystów bądź też wspólna sala jadalna. Goście mogą wybrać tradycyjny posiłek japoński lub dania w stylu zachodnim. Japońskie potrawy mogą zawierać regionalne bądź sezonowe przysmaki. W ryokanach japońskich kładzie się nacisk na punktualność gości na posiłku.
Shukubō – kwatery w świątyni.
Atrakcyjnym dla turystów – i znacznie tańszym – sposobem na poznanie tradycyjnej, japońskiej kultury jest zakwaterowanie się w świątyni buddyjskiej. Chociaż wyposażenie i styl są na skromnym poziomie, to wegetariańska kuchnia ("shōjin-ryōri") serwowana gościom przez mnichów jest często bardzo dobra. W wielu świątyniach można również uczestniczyć we wczesnych porannych ceremoniach modlitewnych.
Minshuku.
Równie tanim miejscem noclegu jest "minshuku". To zwykle mały, drewniany dom w japońskim stylu, dysponujący kilkoma niewielkimi pokojami, które są zazwyczaj czyste i wygodne, ale korytarze mogą być czasami ciemne. Panuje natomiast domowa, osobista atmosfera. Goście otrzymują domową kuchnię japońską.

</doc>
<doc id="1797789" url="https://pl.wikipedia.org/wiki?curid=1797789" title="Parafia Najświętszego Serca Pana Jezusa w Klemensowie">
Parafia Najświętszego Serca Pana Jezusa w Klemensowie

Parafia Najświętszego Serca Pana Jezusa w Klemensowie – parafia należąca do dekanatu Szczebrzeszyn diecezji zamojsko-lubaczowskiej. Została utworzona w 1974. Kościół parafialny trzynawowy w budowie od 1997.

</doc>
<doc id="1797790" url="https://pl.wikipedia.org/wiki?curid=1797790" title="Emiliano Sanchez">
Emiliano Sanchez

Emiliano Sanchez (ur. 9 grudnia 1977 w Buenos Aires) – argentyński i włoski żużlowiec.
Kariera sportowa.
Największymi indywidualnymi sukcesami Emiliano Sancheza jest zdobycie złotych medali w indywidualnych mistrzostwach Argentyny (2001, 2002) oraz Włoch (2004, 2005). W latach 2003, 2004 i 2005 reprezentował Włochy w eliminacjach Drużynowego Pucharu Świata. W 2005 r. zajął VI m. w finale Mistrzostw Europy Par. 
Na torach brytyjskich lig żużlowych startuje od 1999 r., reprezentując kluby Glasgow Tigers (1999–2001), Trelawny Tigers (2002–2003), Hull Vikings (2004–2005), Sheffield Tigers (2006), Birmingham Brummies (2007), Stoke Potters (2008), Scunthorpe Scorpions (2008) oraz King's Lynn Stars (2009). Największe sukcesy w tych rozgrywkach odniósł w latach 2002, 2004, 2009 (I miejsca w "Premier Trophy Winner") oraz 2004, 2009 (I miejsca w "Premier League").

</doc>
<doc id="1797794" url="https://pl.wikipedia.org/wiki?curid=1797794" title="Hunegnaw Mesfin">
Hunegnaw Mesfin

Hunegnaw Mesfin (ur. 31 stycznia 1989) - etiopski lekkoatleta, długodystansowiec.

</doc>
<doc id="1797796" url="https://pl.wikipedia.org/wiki?curid=1797796" title="Pieńki (gmina Siemkowice)">
Pieńki (gmina Siemkowice)

Pieńki – wieś w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.
Zobacz też: Pieńki

</doc>
<doc id="1797800" url="https://pl.wikipedia.org/wiki?curid=1797800" title="Tino di Camaino">
Tino di Camaino

Tino di Camaino (ur. ok. 1285 w Sienie, zm. 1337 w Neapolu) – włoski rzeźbiarz i architekt.
Życiorys.
Był synem architekta Camaino di Crescentino. Nauki pobierał u Giovanniego Pisano, któremu pomagał w pracach przy fasadzie katedry w Sienie. W 1311 udał się wraz ze swoim mistrzem do Pizy, gdzie w 1315 stał się odpowiedzialny za prace w tamtejszej katedrze oraz wykonał pomnik nagrobny cesarza Henryka VII Luksemburskiego. W latach 1319–1320 pracował nad podobnymi dziełami w Sienie i Florencji, w tym nad słynnym grobowcem biskupa Orso w katedrze Santa Maria del Fiore oraz grobowcem Gastona della Torre w bazylice Santa Croce.
Od 1323 pracował w Neapolu pod patronatem króla Roberta I Mądrego. Po raz kolejny stworzył serię pomników nagrobnych, między innymi Katarzyny Austriaczki w San Lorenzo Maggiore oraz węgierskiej królowej Marii w Santa Maria Donnaregina.

</doc>
<doc id="1797801" url="https://pl.wikipedia.org/wiki?curid=1797801" title="Bugaj Lipnicki">
Bugaj Lipnicki

Bugaj Lipnicki – wieś w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.

</doc>
<doc id="1797803" url="https://pl.wikipedia.org/wiki?curid=1797803" title="Marchewki">
Marchewki

2 miejscowości w Polsce:

</doc>
<doc id="1797805" url="https://pl.wikipedia.org/wiki?curid=1797805" title="Aechmea fasciata">
Aechmea fasciata



</doc>
<doc id="1797809" url="https://pl.wikipedia.org/wiki?curid=1797809" title="Ulica Krakusa i Wandy w Koszalinie">
Ulica Krakusa i Wandy w Koszalinie

Ulica Krakusa i Wandy – ulica w Koszalinie, pomiędzy główną ulicą miasta, ulicą Zwycięstwa i Rondem Solidarności. W całości leży w ciągu drogi krajowej nr 11.

</doc>
<doc id="1797812" url="https://pl.wikipedia.org/wiki?curid=1797812" title="Takis Chadzijeorjiu">
Takis Chadzijeorjiu

Takis Chadzijeorjiu, gr. Τάκης Χατζηγεωργίου (ur. 11 grudnia 1956 w Pafos) – cypryjski polityk i publicysta, poseł do Parlamentu Europejskiego VII i VIII kadencji.
Życiorys.
Po ukończeniu szkoły średniej odbył służbę wojskową. Studiował prawo na Uniwersytecie Ateńskim, kształcił się też w zakresie dziennikarstwa. Pracował w Niemczech i Australii. Później zatrudniony w cypryjskiej firmie produkującej programy telewizyjne. Współtworzył talk show "Bez granic", poświęcony m.in. kontrowersyjnym aspektom historii Cypru. Przez dwanaście lat zajmował stanowisko dyrektora stacji radiowej "Astra 92.8". Opublikował m.in. trzy książki i szereg artykułów poświęconych głównie sprawom edukacji. Od 1996 do 2009 był posłem do Izby Reprezentantów, reprezentującym eurokomunistyczną Postępową Partię Ludzi Pracy. W 2000 wszedł w skład komitetu centralnego tego ugrupowania. W wyborach w 2009 z listy partii AKEL uzyskał mandat deputowanego do Parlamentu Europejskiego VII kadencji. Przystąpił do grupy Zjednoczonej Lewicy Europejskiej i Nordyckiej Zielonej Lewicy, a także do Komisji Spraw Zagranicznych. W 2014 z powodzeniem ubiegał się o reelekcję.

</doc>
<doc id="1797817" url="https://pl.wikipedia.org/wiki?curid=1797817" title="Zębowice (stacja kolejowa)">
Zębowice (stacja kolejowa)

Zębowice – nieczynny przystanek osobowy w miejscowości Zębowice, w województwie opolskim, w powiecie oleskim, w gminie Zębowice, w Polsce.

</doc>
<doc id="1797819" url="https://pl.wikipedia.org/wiki?curid=1797819" title="Marchewki (województwo łódzkie)">
Marchewki (województwo łódzkie)

Marchewki – wieś w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.
Zobacz też: Marchewki

</doc>
<doc id="1797821" url="https://pl.wikipedia.org/wiki?curid=1797821" title="Topologie komplementarne">
Topologie komplementarne

Topologie komplementarne – dwie topologie określone na wspólnej przestrzeni, które są jednocześnie "niezależne" i "transwersalne", tzn. ich część wspólna jest topologią koskończoną, natomiast ich suma jest podbazą topologii dyskretnej lub, innymi słowy, generuje topologię dyskretną. Badania nad topologiami komplementarnymi zapoczątkował A. K. Steiner w 1966 roku.
Definicje.
Niech formula_1 będzie niepustym zbiorem. Rodzina
jest topologią w zbiorze formula_1 nazywaną topologią koskończoną.
Topologie formula_4 i formula_5 w zbiorze formula_1 nazywa się:

</doc>
<doc id="1797824" url="https://pl.wikipedia.org/wiki?curid=1797824" title="Szumirad (stacja kolejowa)">
Szumirad (stacja kolejowa)

Szumirad – stacja kolejowa w miejscowości Szumirad, w województwie opolskim, w powiecie kluczborskim, w gminie Lasowice Wielkie, w Polsce.

</doc>
<doc id="1797826" url="https://pl.wikipedia.org/wiki?curid=1797826" title="Międzyuczelniany Wydział Biotechnologii UG i GUMed">
Międzyuczelniany Wydział Biotechnologii UG i GUMed



</doc>
<doc id="1797827" url="https://pl.wikipedia.org/wiki?curid=1797827" title="Mialo Mwape">
Mialo Mwape

Mialo Mwape (ur. 30 grudnia 1951) - kongijski piłkarz występujący na pozycji obrońcy. Uczestnik Mistrzostw Świata 1974.
Kariera klubowa.
Podczas MŚ 1974 Mialo Mwape reprezentował barwy klubu Nyiki Lubumbashi.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Na Mundialu był rezerwowym i nie wystąpił w żadnym spotkaniu.

</doc>
<doc id="1797835" url="https://pl.wikipedia.org/wiki?curid=1797835" title="Wysoczyzna Grodzieńska">
Wysoczyzna Grodzieńska

Wzgórza Sokólskie

</doc>
<doc id="1797837" url="https://pl.wikipedia.org/wiki?curid=1797837" title="Miedźno (powiat pajęczański)">
Miedźno (powiat pajęczański)

Miedźno – osada w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.
Zobacz też: Miedźno

</doc>
<doc id="1797840" url="https://pl.wikipedia.org/wiki?curid=1797840" title="Północ-Południe (miniserial)">
Północ-Południe (miniserial)

Północ-Południe (ang. "North and South (1985), North and South: Book II (1986), North and South: Book III (1994)") – amerykański miniserial telewizyjny, zrealizowany na podstawie trylogii "Północ-Południe" Johna Jakesa, różniący się jednak od niej w wielu aspektach.
Dziewiętnastowieczna historia wieloletniej przyjaźni dwóch rodzin – przemysłowców z amerykańskiej Północy i plantatorów z Południa – które po wybuchu wojny domowej postawione zostają po przeciwnych stronach barykady.
Fabuła.
Księga 1.
Akcja pierwszych sześciu odcinków rozgrywa się w latach 1842-1861. George Hazard i Orry Main poznają się w drodze do Akademii Wojskowej West Point. Wcześniej, Orry poznaje młodą Kreolkę; Madelaine Fabray. George i Orry szybko się zaprzyjaźniają, spędzając większość czasu na uczelni razem, pomagając sobie w nauce itp. W międzyczasie Madelaine wychodzi za mąż za okrutnego Justina LaMotte'a. Po ukończeniu Akademii, Orry i George trafiają na wojnę amerykańsko-meksykańską. Orry zostaje ciężko ranny. George poznaje i zakochuje się ze wzajemnością w Konstancji Flynn, z którą wkrótce bierze ślub. Przyjaciele rozjeżdżają się do swoich domów, ale kontynuują przyjaźń, która z czasem łączy także ich rodziny, które odwiedzają się nawzajem. George inwestuje w przędzalnię bawełny Orrego w Karolinie Południowej. Siostry Orrego podkochują się w młodszym bracie George’a; Billym, a ten ostatecznie wybiera młodszą z nich – Brett. Siostra George’a pomaga uciec Gradememu – niewolnikowi sąsiada Mainów. Równolegle rośnie napięcie polityczne w kraju, co miewa niekiedy wpływ także na wzajemne relegacje dwojga głównych bohaterów. Gdy wybuch wojny wydaje się nieunikniony, Orry zwraca George’owi jego część udziałów w przędzalni. Przyjaciele żegnają się, z nadzieją na rychłe spotkanie. Wybucha wojna secesyjna.
Księga 2.
Akcja drugiej serii rozgrywa się w latach 1861-1865. Trwa wojna. Orry i George walczą po przeciwnych stronach. Obaj wkrótce trafiają do grup doradzających swoim prezydentom. W wojnie, udział biorą także kuzyn Orrego; Charles i brat George’a; Billy – również bliscy przyjaciele. Charles poznaje i zakochuje się w sanitariuszce z Wirginii; Auguście Barkley. W międzyczasie Orry poślubia Madelaine. Starszy brat George’a; Stanley i jego żona Isabele prowadzą rodzinną hutę w imieniu George’a i chcąc zarobić więcej, produkują nieoficjalnie gorszy i tańszy sprzęt. Wszystko robią to pod przykrywką innej firmy, próbując zrzucić winę na Georga. Jednak pod koniec wojny wszystko się wydaje i dosięga ich sprawiedliwość. Siostra George’a; Virgilia, pracuje jako sanitariuszka na froncie gdzie między innemu spotyka rannego Orriego. Starsza siostra Orrego; Ashton poznaje Elkanaha Benta – dawnego wroga Maina i Hazarda z West Point – i wraz z nim przemyca towary luksusowe i broń z Europy. Staje się jego kochanką i wspólnie planują zemstę nad Orrim. Ich intryga skutkuje tym, że zastraszona ujawnieniem prawdy o sobie ciężarna Madelaine (jej matka była prostytutką afroamerykańskiego pochodzenia) ucieka z Mont Royal nie chcąc zhańbić rodziny Mainów. Wojna trwa cztery lata. Pod koniec wojny Orry wraz z mężem Ashton odnajdują nielegalny skład broni Elkanaha. Elkanah ginie podczas wybuchu. Virgilia za zabójstwo przyszłego senatora zostaje powieszona. Po zakończeniu wojny do Mont Royal wraca Charles, Billy. George po odszukaniu rannego Orriego i wspólnie z nim odnajdują Madelaine wraz z dzieckiem. Wszyscy wracają do Mont Royal Niestety posiadłość zostaje doszczętnie spalona przez byłego zarządcę niewolników. Ginie seniorka rodu Mainów. George postanawia wznowić współpracę z Orrim i wspólnie odbudować posiadłość.
Księga 3.
Akcja trzeciej części umieszczona jest w latach 1865-1866. Elkanah Bent morduje Orrego Maina i Konstancję Hazard oraz porywa synka Charlesa Maina. Charles i George ruszają za nim w pościg. Madelaine walczy o utrzymanie i odbudowę zniszczonej plantacji. Zagraża jej również miejscowy Ku Klux Klan. Ashton Main prostytuuje się w Nowym Meksyku. Gdy poznaje bogatego producenta fortepianów, rozkochuje go w sobie i chce, by ten kupił dla niej Mont Royal.
Różnice między pierwowzorem literackim a ekranizacjami.
Ekranizacje znacząco różnią się od pierwowzoru literackiego. Serialowy Orry, postać interesująca się nowoczesnymi technologiami, mająca wątpliwości co do instytucji niewolnictwa, jest połączeniem książkowego Orry'ego i jego starszego brata Coopera (który pojawia się dopiero w ekranizacji „Nieba i Piekła”). W powieści to Cooper wchodzi w spółkę z George’em i budują okręt. Na wojnie z Meksykiem literacki Orry traci rękę. W serialu z tego zrezygnowano, gdyż – jak mówi w materiałach bonusowych do wydania DVD John Jakes - producenci nie chcieli, by widzowie zamiast śledzić akcję filmu, zastanawiali się, gdzie Patrick Swayze ma schowaną rękę. Dodatkowo w wersji książkowej Orry nie dożywa końca wojny. Również filmowy Bent jest połączeniem dwóch postaci z powieści.
W serialu nowym wątkiem jest ucieczka Madelaine i jej zaangażowanie w pomoc głodującym mieszkańcom Charleston (aczkolwiek wspomniana pomoc jest inspirowana podobnymi wydarzeniami z książki). Do mniej istotnych różnic należą wygląd zewnętrzny George’a, Orry'ego i Elkanaha Benta oraz stan rodzinny (dzieci) poszczególnych bohaterów.
Obsada.
W epizodach wystąpili m.in. Kurtwood Smith, Billy Drago, Paul McCrane.
Kulisy.
Zrealizowana z olbrzymim rozmachem ekranizacja ta stała się momentem przełomowym w karierze wielu aktorów, a na jej planie pojawiło się wiele niekwestionowanych gwiazd, takich jak Elizabeth Taylor czy Olivia de Havilland. W sumie przez plan przewinęło się ponad 140 aktorów (nie licząc statystów). Na jego potrzeby uszyto około 8700 kostiumów z epoki, z czego 3300 damskich (każda z głównych aktorek miała ich około 30).
Realizacja dwóch pierwszych Ksiąg zajęła ponad dwa lata. Scenariusz składał się z 940 scen na 540 stronach. Budżet serialu pochłonął 540 mln dolarów, co czyniło go w momencie emisji, najdroższym serialem w historii telewizji. Pierwsza seria cyklu zdobyła pierwsze miejsce w rankingu najpopularniejszych seriali roku 1985 w USA, a serial jako całość, pozostaje siódmym najpopularniejszym w historii telewizji.
Sukces cyklu, spowodował, iż twórcy postanowili wrócić do niego w roku 1994. Ekranizacja "Nieba i Piekła" nie osiągnęła już takiego sukcesu. Zarzucano jej pośpiech i brak konsekwencji w porównaniu do wcześniejszych produkcji. Budżet przeznaczony na Księgę 3 był znacząco niższy, a w obsadzie nie pojawia się postać Orrego Maina, co również zniechęciło część widzów.
Latem 2013 roku stacja Discovery zapowiedziała realizację nowej wersji serialu, współprodukowanej przez Johna Jakesa.
Serial w Polsce.
Serial był wielokrotnie – przez różne stacje – emitowany w Polsce "(polska premiera – TVP, wiosna 1990)", z czego najrzadziej – Księga Trzecia. Jako jedyna jednak ukazała się ona również na kasetach VHS, nakładem Warner Bros. Poland, w styczniu 1995. Dnia 26 kwietnia 2006, w półtora roku po pełnym amerykańskim wydaniu, na polski rynek weszły płyty DVD z odcinkami części 1 i 2. Natomiast, 27 listopada 2009, ukazał się wspólny box dla Księgi I i II.

</doc>
<doc id="1797841" url="https://pl.wikipedia.org/wiki?curid=1797841" title="Arsenal VG 33">
Arsenal VG 33

Arsenal VG 33 – francuski myśliwiec z 1939 roku, zamówiony i kupiony przez Francuskie Siły Powietrzne. Niewielka liczba maszyn została dostarczona przed rozpoczęciem niemieckiej inwazji na Francję. Dalsze rozwinięcia konstrukcji VG 33 to: VG 34 do 40, VG 50 i VG 39bis. Łącznie wyprodukowano mniej niż 50 maszyn.
Historia.
Arsenal VG 30.
W 1936 roku Francuskie Siły Powietrzne złożyły zamówienie na lekki myśliwiec o konstrukcji drewnianej. Najważniejszym wymogiem była produkcja samolotu w dużych ilościach niezależnie od potrzeby surowców strategicznych. W tej sytuacji zgłoszono trzy modele samolotów: MB.700 Bloch, Caudron CR.714 i Arsenal VG 30. Projektantem "Arsenal VG" był Jean Gaultier. "VG 30" był dolnopłatem o konstrukcji drewnianej. Samolot wykazywał duże podobieństwo od opracowanego później włoskiego myśliwca Macchi MC.202. Początkowo samolot wyposażono w silnik Potez 12DC-12, który okazał się dość wadliwy. Dlatego też zdecydowano się na pewniejszy silnik Hispano-Suiza 12Xcrs. Uzbrojenie stanowiło jedno działko wz. Hispano-Suiza HS-404 kal. 20 mm oraz 4 karabiny maszynowe wz. MAC 1934 M39 kal. 7,5 mm. Oblot prototypu nastąpił w październiku 1938 roku.
Arsenal VG 31.
Obiecujące osiągi "VG 30" doprowadziły do podjęcia decyzji o dalszych pracach nad samolotem i budowie kolejnych prototypów. "VG 31" różnił się od "VG 30" silnikiem. W tej wersji użyto silnik Hispano-Suiza 12Y-31 o mocy 860 KM (632 kW). Pierwszy lot odbył się na początku 1939 roku.
Arsenal VG 32.
"VG 32" był wyposażony w amerykański silnik chłodzony cieczą Allison V-1710C-15. Pierwszy lot odbył się na wiosnę 1940 roku.
Arsenal VG 33.
Z modelu "VG 31" wypracowano nowy prototypowy samolot "VG 33" do którego użyto tego samego silnika Hispano-Suiza 12Y-31. Pierwszy lot odbył się 25 kwietnia 1939 roku. Wykazał bardzo dobre właściwości lotu, a prędkość którą uzyskano wynosiła prawie 560 km/h (czyli ok. 30 km/h więcej niż samolotu Dewoitine D.520 na słabszych silnikach). Dlatego też Siły Powietrzne Francji zamówiły 220 maszyn tego typu. Wkrótce ta liczba urosła do 1000 maszyn. Produkcja podzespołów postępowała szybko (tj. kadłubów i skrzydeł). Problemem okazała się produkcja silników, która postępowała bardzo powoli. Wiele samolotów oczekiwało na silniki (np. po kampanii francuskiej aż 160 kompletnych samolotów gotowych do użycia czekały na dostarczenie silników). Liczba gotowych egzemplarzy dostarczonych do jednostek liniowych nie jest znana. Było to prawdopodobnie od 7 do 12 samolotów.
Arsenal VG 34.
Model ten został wyposażony w silniki Hispano-Suiza 12Y-45 o mocy 935 KM. Zbudowano tylko prototyp który oblatano na początku 1940 roku.
Arsenal VG 35.
Wersja ta otrzymała silnik Hispano-Suiza 12Y-51 o mocy 1000 KM. Zbudowano tylko prototyp który oblatano na początku 1940 roku.
Arsenal VG 36.
Wersja ta miała taki sam silnik jak "VG 35", dodatkowo wyposażony w nowy typ chłodnicy. Zbudowano tylko prototyp który oblatano na początku 1940 roku.
Arsenal VG 37.
Wersja ta powstała tylko na papierze. Powstała na bazie "VG 36".
Arsenal VG 38.
Wersja ta również nie wyszła poza deski kreślarskie. Model ten planowano wyposażyć w silniki Hispano-Suiza 12Y-77.
Arsenal VG 39.
W wersji tej poprawiono konstrukcję śmigieł przez co zwiększono aerodynamikę samolotu. Wyposażono ją także z bardzo mocne silniki Hispano-Suiza 12Y-89ter o mocy 1280 KM, które pozwoliły by rozpędzić samolot do 665 km/h. Planowano zamontować dodatkowo 2 karabiny maszynowe.
Arsenal VG 39-bis.
Rozwinięciem "VG 39" był "VG 39-bis" który wyposażono w silnik Hispano-Suiza 12Z-17 o mocy 1600 KM. Jednakże model ten nigdy nie wszedł do produkcji.
Arsenal VG 40.
Dalszym rozwinięciem "VG 39-bis" był "VG 40". Planowano wyposażyć go w brytyjskie silniki Rolls-Royce Merlin III.
Arsenal VG 50.
Również rozwinięcie wersji "VG 39-bis". W tym przypadku planowano użyć amerykańskich silników Allison V-1710-39.

</doc>
<doc id="1797842" url="https://pl.wikipedia.org/wiki?curid=1797842" title="Mierzanów">
Mierzanów

Mierzanów – kolonia w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.

</doc>
<doc id="1797843" url="https://pl.wikipedia.org/wiki?curid=1797843" title="Zabytki w Milanówku">
Zabytki w Milanówku

Zabytki Milanówka – to kilkaset willi i domów letniskowych powstałych na przełomie XIX i XX w.
Wille powstawały w największej liczbie w latach 1900-1930. Architektami wielu z nich byli znani przedwojenni projektanci m.in. Jan Heurich (willa Matulinek), Oskar Sosnowski (willa Sulima), Czesław Przybylski i Zdzisław Kalinowski (Mironówka, Halina), Władysław Kozłowski i Apoloniusz Nieniewski (willa Borówka), Piotr Janicki (willa Ostromir), Józef Sosnowski (willa Polanka i Sosnowica) i Bohdan Pniewski (Willa Jankota/Janrata).
Styl architektoniczny Milanówka można określić jako tradycyjny historyzm i odmiany stylu narodowego. Mało obecna jest architektura drewniana i „zakopiańska”, a jeżeli to w formie drewnianych rzeźbionych werand, często wielokondygnacyjnych.
Kościół parafialny pw. św. Jadwigi Śląskiej powstał w latach 1910-1912 a wśród autorów wykończenia kościoła znalazł się malarz Piotr Hipolit Krasnodębski. Uwagę zwraca kilka przedwojennych witraży okiennych utrzymanych w stylu secesji.
Większość obszaru przedwojennego Milanówka wpisana jest do krajowego rejestru zabytków jako „zespół urbanistyczno-krajobrazowy” – liczy on około 400 willi i budynków o wartościach historycznych. 25 zabytków wpisanych jest do rejestru pod osobnymi numerami:
Pozostałe budynki i wille zabytkowe.
(zbiorczy numer ewidencji 1319-A):

</doc>
<doc id="1797844" url="https://pl.wikipedia.org/wiki?curid=1797844" title="Skrajna Sławkowska Czuba">
Skrajna Sławkowska Czuba

Skrajna Sławkowska Czuba (słow. "Predný Slavkovský hrb") – mało wybitne wzniesienie o wysokości ok. 2289 m n.p.m. znajdujące się w Sławkowskiej Grani w słowackiej części Tatr Wysokich. Od Zadniej Sławkowskiej Czuby oddzielona ona jest Zadnią Sławkowską Ławką, a od masywu Sławkowskiej Kopy (dokładnie od Zadniej Sławkowskiej Kopy) oddziela ją Skrajna Sławkowska Ławka. Na wierzchołek Skrajnej Sławkowskiej Czuby nie prowadzą żadne znakowane szlaki turystyczne.
Historia.
Pierwsze wejścia turystyczne:

</doc>
<doc id="1797846" url="https://pl.wikipedia.org/wiki?curid=1797846" title="FK Nikopol">
FK Nikopol

FK Nikopol (ukr. Футбольний клуб «Нікополь», "Futbolnyj Kłub "Nikopol"") – ukraiński klub piłkarski z siedzibą w Nikopolu, w obwodzie dniepropetrowskim. Założony w roku 2009 jako Orbis Makiejewka.
Obecnie występuje w rozgrywkach Druhiej-lihi.
Historia.
Chronologia nazw:
W sierpniu 2009 roku został założony klub jako "Orbis Makiejewka" i reprezentował trust Państwowe Przedsiębiorstwo "Makijiwwuhilla" na turnieju o Puchar Ministerstwa Przemysłu Węgielnego, na którym zdobył pierwsze miejsce. Ten sukces zwrócił uwagę kierownictwa firmy na młody zespół. Przed klubem postawiono wielkie zadania. "Orbis Makiejewka" zmienił swoją nazwę na FK "Makijiwwuhilla Makiejewka". W zimowych mistrzostwach obwodu donieckiego klub zajął trzecie miejsce po drugoligowym Olimpik Donieck oraz niezmiennym mistrzem Słowchlib Słowiańsk. W następnym turnieju - zimowych mistrzostwach Makiejewki był pierwszym. Wiosną 2010 "Makijiwwuhilla Makiejewka" startowała w mistrzostwach obwodu donieckiego, w których zdobyła brązowe medale. W 2010 roku zespół był finalistą Pucharu Ministerstwa Przemysłu Węgielnego (przegrał z Szachtar Swierdłowsk).
W 2011 klub debiutował w rozgrywkach Amatorskiej Lihi. 20 czerwca 2011 otrzymał status klubu profesjonalnego i w lipcu 2011 roku po dłuższej przerwie ponownie startował w Drugiej Lidze.
11 marca 2015 klub zmienił nazwę na "NPHU-Makijiwwuhilla".
W lipcu 2015 przeniósł się do Nikopolu i zmienił nazwę na FK Nikopol-NPHU. W lutym 2017 przyjął nazwę FK Nikopol.

</doc>
<doc id="1797848" url="https://pl.wikipedia.org/wiki?curid=1797848" title="Walter G. Krzywicki">
Walter G. Krzywicki



</doc>
<doc id="1797868" url="https://pl.wikipedia.org/wiki?curid=1797868" title="Eddy Antoine">
Eddy Antoine

Eddy Antoine, właśc. Eduard Antoine (ur. 27 sierpnia 1949) – haitański piłkarz grający na pozycji pomocnika. Uczestnik Mistrzostw Świata w 1974.
Kariera klubowa.
Podczas kariery piłkarskiej Eddy Antoine grał w Racingu Port-au-Prince.
Kariera reprezentacyjna.
W reprezentacji Haiti Eddy Antoine grał w latach siedemdziesiątych. Uczestniczył w eliminacjach do Mundialu w 1974. Eliminacje zakończyły się sukcesem w postaci awansu do Mistrzostw Świata. Wygranie eliminacji MŚ 1974 oznaczało równocześnie wygranie Mistrzostwo strefy CONCACAF 1973, gdyż obie imprezy były ze sobą połączone.
Podczas Mistrzostw Świata 1974 w RFN Eddy Antoine zagrał we wszystkich trzech meczach grupowych z reprezentacją Włoch, reprezentacją Polski i reprezentacją Argentyny.
Uczestniczył w eliminacjach do Mundialu 1978 w Argentynie, jednakże reprezentacja Haiti przegrała rywalizację o awans z Meksykiem.

</doc>
<doc id="1797871" url="https://pl.wikipedia.org/wiki?curid=1797871" title="Bażanowec Makiejewka">
Bażanowec Makiejewka



</doc>
<doc id="1797872" url="https://pl.wikipedia.org/wiki?curid=1797872" title="Awanhard Makiejewka">
Awanhard Makiejewka



</doc>
<doc id="1797873" url="https://pl.wikipedia.org/wiki?curid=1797873" title="Stal Makiejewka">
Stal Makiejewka



</doc>
<doc id="1797874" url="https://pl.wikipedia.org/wiki?curid=1797874" title="Zębiełek tropikalny">
Zębiełek tropikalny

Zębiełek tropikalny ("Crocidura denti") – gatunek owadożernego ssaka z rodziny ryjówkowatych (Soricidae). Występuje w Kamerunie, Kongo, Gabonie, Gwinei, Sierra Leone, Ugandzie oraz prawdopodobnie w Republice Środkowoafrykańskiej, Kongu i Etiopii. Zamieszkuje tropikalne i subtropikalne, nizinne lasy równikowe. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niższego ryzyka).

</doc>
<doc id="1797875" url="https://pl.wikipedia.org/wiki?curid=1797875" title="DSB IR4">
DSB IR4

DSB IR4 – czteroczłonowy elektryczny zespół trakcyjny produkowany przez Scandię z Randers dla Danske Statsbaner.
Historia.
Na przełomie lat 80. i 90. XX w., wobec planowanej w Danii elektryfikacji głównych linii kolejowych systemem prądu przemiennego o napięciu 25 kV i częstotliwości 50 Hz związanej z budową stałego połączenia przez cieśninę Wielki Bełt, Danske Statsbaner zamówiły elektryczną wersję składów serii IC3 z przeznaczeniem do ruchu międzyregionalnego. Pierwsze zespoły nowej serii IR4 weszły do eksploatacji wiosną 1995.
Konstrukcja.
Zespół zestawione jest z wagonu rozrządowo-silnikowego typu ER (2001-2044), dwóch wagonów doczepnych typu FR (2201-2244 i 2301-2344), wagonu rozrządowo-silnikowego typu ER (2101-2144), serie ER-20xx i ER-21xx mają różne wyposażenie wnętrza.
IR4 jest wersją elektryczną DSB IC3
Zespoły trakcyjne IR4 są osadzone na wózkach Jacobsa a pudła wykonane są z aluminium w celu zredukowania masy własnej.
Jest możliwość połączenia 5 zestawów IR4 / IC3, przejścia pomiędzy zestawami osiąga się przez odsunięcie ściany przedniej wraz z pulpitem sterowniczym i fotelem maszynisty na bok.

</doc>
<doc id="1797877" url="https://pl.wikipedia.org/wiki?curid=1797877" title="Młynki (gmina Siemkowice)">
Młynki (gmina Siemkowice)

Młynki – osada leśna w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.
Zobacz też: Młynki

</doc>
<doc id="1797878" url="https://pl.wikipedia.org/wiki?curid=1797878" title="DSB IC3">
DSB IC3

DSB IC3 – trójczłonowy spalinowy zespół trakcyjny produkowany przez Scandię z Randers dla Danske Statsbaner.
Historia.
W latach 80. XX w. Danske Statsbaner dobiegała końca eksploatacja zespołów "Lyntog" i zrodziła się potrzeba ich zastąpienia. W 1985 duński przewoźnik zamówił w rodzimej fabryce Scandia z Randers spalinowe zespoły trakcyjne oznaczone jako IC3.
Konstrukcja.
Zespół zestawiony jest z wagonu rozrządowo-silnikowego typu MFA (5001-5096), wagonu doczepnego typu FF (5401-5496), wagonu rozrządowo-silnikowego typu MFB (5201-5296).
Zespoły trakcyjne IC3 są osadzone na wózkach Jacobsa a pudła wykonane są z aluminium w celu zredukowania masy własnej.
Jest możliwość połączenia 5 zestawów IC3 / IR4, przejścia pomiędzy zestawami osiąga się przez odsunięcie ściany przedniej wraz z pulpitem sterowniczym i fotelem maszynisty na bok.

</doc>
<doc id="1797880" url="https://pl.wikipedia.org/wiki?curid=1797880" title="Papierek">
Papierek

Papierek – niezamieszkana osada leśna w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.

</doc>
<doc id="1797882" url="https://pl.wikipedia.org/wiki?curid=1797882" title="Jean-Claude Marcourt">
Jean-Claude Marcourt

Jean-Claude Marcourt (ur. 16 października 1956 w Awans) – belgijski i waloński polityk oraz prawnik, minister w regionalnych rządach.
Życiorys.
Ukończył studia prawnicze na Uniwersytecie w Liège, praktykował jako adwokat. Od 1992 do 2004 był szefem gabinetów ministrów rządów federalnych, walońskich i wspólnoty francuskiej. W 2004 objął stanowisko ministra gospodarki i zatrudnienia w rządzie Regionu Walońskiego, rok później dodatkowo przyznano mu kompetencje w zakresie handlu zagranicznego. W 2006 został radnym miejskim w Liège.
W wyborach w 2009 został wybrany do Europarlamentu VII kadencji. Złożył ślubowanie 14 lipca, jednak następnego dnia zrezygnował z mandatu. Powodem tej decyzji było zakończenie rozmów koalicyjnych i pozostawienie mu dotychczasowej teki ministerialnej w rządzie regionalnym nowej kadencji. W 2014 ponownie wybrany do regionalnego parlamentu, ponownie wszedł w skład rządu Regionu Walońskiego, zasiadając w nim do 2017 (mandat deputowanego regionalnego uzyskał też w 2019). W 2014 wszedł również w skład rządu wspólnoty francuskiej jako zastępca ministra-prezydenta i minister; zakończył urzędowanie w 2019. W tym samym roku objął funkcję przewodniczącego Parlamentu Walońskiego, zastępując Christophe’a Collignona. W grudniu 2022 zrezygnował z tej funkcji w związku z zarzutami dotyczących nieprawidłowego wykorzystywania funduszy publicznych.

</doc>
<doc id="1797885" url="https://pl.wikipedia.org/wiki?curid=1797885" title="Most Portowy w Bydgoszczy">
Most Portowy w Bydgoszczy

Most Portowy – most kolejowy, stalowy na rzece Brdzie, położony w dzielnicy Czersko Polskie, przy torze regatowym w Bydgoszczy.
Lokalizacja.
Most Portowy spina oba brzegi Brdy na ujściowym odcinku rzeki, gdzie wpływa ona do zbiornika wodnego, zwanego dawniej Portem Drzewnym, a od 1920 r. torem regatowym. Około 100 m na południe od mostu znajduje się stacja kolejowa Bydgoszcz Łęgnowo, z zabytkowym budynkiem dworcowym. Mostem przebiega dwutorowa linia kolejowa nr 18 wiodąca do Torunia, dawny fragment Kolei Wschodniej zbudowanej w ciągu Kolei Warszawsko-Bydgoskiej.
Most wskazuje miejsce, gdzie przed kanalizacją i podpiętrzeniem Brdy w 1879 r., znajdowało się naturalne koryto rzeki.
Charakterystyka.
Most portowy jest zbudowany jako dwuprzęsłowa, kratownicowa konstrukcją stalowa z jazda dołem. Kratownica o pasach poziomych oparta jest na trzech przyczółkach, z czego środkowy spoczywa w korycie Brdy. Ceglane filary pochodzą z 1861 r.
Masa pojedynczego przęsła wynosi 59 ton. Na moście mogą poruszać się pociągi o dopuszczalnym nacisku 22 ton na oś. Przestrzeń żeglugowa pod obiektem wynosi 3,8 × 12 m. Obiekt nie jest przystosowany do ruchu pieszego. Zarządcą obiektu jest Zakład Linii Kolejowych w Bydgoszczy.
Nazwa.
Most zawdzięcza swą nazwę pobliskiemu torowi regatowemu, który w latach 1879-1920 r. był nazywany i użytkowany jako Port Drzewny.
Historia.
Budowa mostu odbyła się w kontekście budowy nowej linii kolejowej, tzw. Kolei Warszawsko-Bydgoskiej, która stanowiła pierwsze historyczne połączenie północnych Niemiec (w tym ziem zaboru pruskiego) z Rosją (Królestwem Kongresowym). Umowę prusko-rosyjską o budowie Kolei Warszawsko-Bydgoskiej podpisano 15 grudnia 1856 r. Oddanie linii Bydgoszcz-Toruń przez stronę pruską nastąpiło 24 października 1861 r., a rok później z Torunia do granicy rosyjskiej (Otłoczyn). Kolejowy most portowy zbudowano w ramach budowy odcinka Bydgoszcz-Toruń, a przebudowano w latach 70. XIX w. podczas budowy portu drzewnego. Wykonano wówczas groblę, na której dzisiaj znajduje się linia kolejowa. Aby ochronić ją przed rozmywaniem przez nurt rzeczny wykonano ostrogę (wąski półwysep) przegradzającą rzekę, przebudowaną w 1999 r. podczas modernizacji Bydgoskiego Węzła Wodnego.
Pierwotnie most był wykonany jako kratownicowy żelazny o długości 54,14 m z dwoma przęsłami zasadniczymi o prześwicie świetlnym po 23,42 m. W 1910 r. oddano do użytku drugi tor linii kolejowej.
W czasie działań wojennych w 1945 roku most został uszkodzony. Odbudowano go w 1949 r. i z tego okresu pochodzi konstrukcja istniejących przęseł. Konstrukcję, geometrię i formę mostu zachowano identyczną z przedwojenną (prawdopodobnie wykorzystano dotychczasowe przęsła). W 1984 r. zelektryfikowano linię kolejową na moście.
Ciekawostka.
W miejscu, gdzie przebiega most, w średniowieczu znajdowała się przeprawa przez Brdę, w ciągu szlaku lądowego prowadzącego z Wielkopolski i Kujaw na Pomorze Gdańskie wzdłuż lewego brzegu Wisły. Kontrolą tej przeprawy w wiekach X-XIV zajmowali się mieszkańcy pobliskiego Wyszogrodu. W 1382 r. w lokacji miasta Hohghemburg (Fordonu) książę Władysław Opolczyk zobowiązał się do wzniesienia w tym miejscu stałego mostu zabezpieczonego budowlą obronną. Mostu nie zbudowano, ale powstała prawdopodobnie budowla w typie dworu obronnego, której fundamenty odkryli w 1890 r. eksploratorzy z Nadnoteckiego Towarzystwa Historycznego.
Od XVII do XIX wieku istniała w tym miejscu przeprawa promowa, którą obsługiwał właściciel karczmy o nazwie Ujście, istniejącej na lewym brzegu w widłach Brdy i Wisły.

</doc>
<doc id="1797886" url="https://pl.wikipedia.org/wiki?curid=1797886" title="Smolarnia (powiat pajęczański)">
Smolarnia (powiat pajęczański)

Smolarnia – osada leśna w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.
Zobacz też: Smolarnia

</doc>
<doc id="1797887" url="https://pl.wikipedia.org/wiki?curid=1797887" title="Tądle">
Tądle

Tądle – wieś w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.

</doc>
<doc id="1797888" url="https://pl.wikipedia.org/wiki?curid=1797888" title="Chrześcijański Instytut Wydawniczy &quot;Znaki Czasu&quot;">
Chrześcijański Instytut Wydawniczy &quot;Znaki Czasu&quot;



</doc>
<doc id="1797889" url="https://pl.wikipedia.org/wiki?curid=1797889" title="Kirowec Makiejewka">
Kirowec Makiejewka



</doc>
<doc id="1797891" url="https://pl.wikipedia.org/wiki?curid=1797891" title="Leon Śpiewak">
Leon Śpiewak

Leon Śpiewak ps. "Oboznik" (ur. 6 marca 1915, zm. 14 lutego 1973) – major I Armii Wojska Polskiego.
W 1939 ukończył seminarium w Łucku, po którym został wikarym w parafii w Kostopolu. W 1942 został aresztowany przez Niemców, za pomoc udzielaną Żydom oraz wystawianie fałszywych metryk. Został osadzony w obozie pracy w Ludwipolu. Po rozbiciu obozu przez radzieckich partyzantów, ukrywał się. Został proboszczem parafii w Starej Hucie. Od sierpnia 1943 kapelan oddziału kapitana "Bomby" (Władysław Kochański), cichociemnego, dowódcy patroli dywersyjnych w "Wachlarzu" na trasie Kowel-Sarny, byłego inspektora AK w Równym. Oddział walczył z Niemcami oraz oddziałami UPA. Zaproszony wraz ze sztabem i dowódcą przez generała Naumowa 21 grudnia 1943 (lub 22 grudnia według innych źródeł), podstępnie aresztowany przez NKWD i przewieziony do Moskwy, został osadzony na Łubiance. Zwolniony w kwietniu 1944, wstąpił do I Dywizji Piechoty im. Tadeusza Kościuszki, I Armii Wojska Polskiego, z którą przeszedł cały szlak bojowy, aż do Berlina. Z powodu choroby płuc został zwolniony z wojska. Został kapłanem Ziemi Opolskiej. W 1966 odszedł z probostwa parafii Podwyższenia Krzyża Świętego w Moszczance, porzucając jednocześnie stan kapłański.
Przeprowadził się do Gliwic, gdzie pracował na Politechnice Śląskiej. Zmarł w lutym 1973. Pochowany z honorami wojskowymi i liturgią żałobną na cmentarzu komunalnym w Gliwicach.

</doc>
<doc id="1797892" url="https://pl.wikipedia.org/wiki?curid=1797892" title="John Pizzarelli">
John Pizzarelli

John Paul Pizzarelli Jr. (ur. 6 kwietnia 1960 w Paterson) – amerykański gitarzysta i wokalista jazzowy. Jest również autorem tekstów, liderem swojego bandu. Nagrał 24 autorskie płyty długogrające oraz ponad 40 albumów z innymi artystami, w tym z Jamesem Taylorem czy ze swoją żoną Jessicą Molaskey.

</doc>
<doc id="1797893" url="https://pl.wikipedia.org/wiki?curid=1797893" title="Bitwa pod Oszmianą">
Bitwa pod Oszmianą



</doc>
<doc id="1797894" url="https://pl.wikipedia.org/wiki?curid=1797894" title="Mirosław Emil Pacławski">
Mirosław Emil Pacławski

Mirosław Emil Pacławski, OFM (ur. 6 listopada 1968 w Zabrzu) – polski franciszkanin, członek Prowincji Wniebowzięcia NMP Zakonu Braci Mniejszych w Katowicach, autor felietonów, redaktor parafialnej gazetki "Porcjunkula".
Życiorys.
O. Emil Pacławski do zakonu franciszkańskiego wstąpił w 1987. Po odbyciu rocznego nowicjatu złożył w 1988 pierwszą profesję zakonną. Następnie studiował filozofię i teologię w Wyższym Seminarium Duchownym Braci Mniejszych w Katowicach. Po przyjęciu święceń kapłańskich w 1994 duszpasterzował w Panewnikach na Górnym Śląsku, gdzie współorganizował katowicki Ekosong. Od 2001 do 2006 był przełożonym klasztoru w Tychach. O. Pacławski jest znanym w Tychach organizatorem pielgrzymek do Ziemi Świętej i sanktuariów Europy. Wydał kilka tomików swoich felietonów. Jest proboszczem Parafii św. Franciszka z Asyżu i św. Klary w Tychach. W 2010 roku wydał książkę z okazji 5-lecia pontyfikatu papieża Benedykta XVI. Wydawcą publikacji "Pontyfikat na piątkę" jest Księgarnia św. Jacka w Katowicach. W marcu 2013 roku ukazała się kolejna książka poświęcona Benedyktowi XVI, która zarazem stała się w pewnym sensie podsumowaniem pontyfikatu. Jej tytuł to „Włoskie podróże Benedykta. Od Bari do Loreto”. W listopadzie 2014 roku wydał książkę „Chrześcijaństwo jest ogniem” będącą zbiorem felietonów z lat 2011–2013. W maju 2016 roku ukazał kolejny tomik z felietonami z lat 2014–2015 pod tytułem: „Kościół otwiera drzwi”. W kwietniu 2017 roku, z okazji 90 urodzin papieża seniora Benedykta XVI, nakładem Księgarni św, Jacka w Katowicach ukazała się książka „Ukryty przed światem”.

</doc>
<doc id="1797897" url="https://pl.wikipedia.org/wiki?curid=1797897" title="Ludowa Koalicja Prawosławna">
Ludowa Koalicja Prawosławna



</doc>
<doc id="1797898" url="https://pl.wikipedia.org/wiki?curid=1797898" title="Plac 18 Marca w Kołobrzegu">
Plac 18 Marca w Kołobrzegu

Plac 18 Marca w Kołobrzegu - skwer w śródmieściu Kołobrzegu
Historia.
Plac został wytyczony w 1880 roku po rozbiórce rawelinu Ujście (niem. "Ravelin Münde") wchodzącego w skład umocnień obronnych twierdzy kołobrzeskiej. Został zaprojektowany przez ogrodnika Heinricha Martensa jako reprezentacyjny skwer miejski. Urządzono go w stylu ogrodu francuskiego z fontanną pośrodku. Wokół parku posadzono wiele różnych gatunków drzew, od strony dzisiejszej ul. Armii Krajowej postawiono pomnik upamiętniający żołnierzy niemieckich poległych na różnych frontach.
Przez wiele lat na cześć cesarza Wilhelma I nosił nazwę Placu Cesarskiego (niem. "Kaiserplatz"). Pod koniec lat 30. XX wieku został przemianowany na Plac Adolfa Hitlera (niem. "Adolf Hitlerplatz").
Skwer przetrwał bitwę miejską z 1945 roku. Po wojnie nadano mu nazwę Placu 18 Marca. Został rewitalizowany. Posadzono wiele nowych drzew i krzewów. Na cokole dawnego monumentu żołnierzy niemieckich postawiono pomnik Wdzięczności Polskim Wyzwolicielom.
W 1967 roku przy placu od strony ul. Dworcowej został otwarty hotel Skanpol, który przez wiele lat był obok Pomnika Zaślubin Polski z morzem wizytówką miasta.
Zabytkowy drzewostan.
Na placu znajduje się wiele ponad stuletnich drzew i krzewów. Wśród nich duże skupisko cisów pospolitych. Rosnące tutaj buk strzępolistny, buk zwyczajny i kasztanowiec czerwony zostały uznane za pomniki przyrody.

</doc>
<doc id="1797905" url="https://pl.wikipedia.org/wiki?curid=1797905" title="Sławkowska Grań">
Sławkowska Grań

Sławkowska Grań (słow. "Vareškový hrebeň") – tatrzańska grań, która stanowi fragment odcinka grani Sławkowski Szczyt – Staroleśny Szczyt w słowackich Tatrach Wysokich. Oddziela ona Dolinę Sławkowską od Doliny Staroleśnej. Przełęczą graniczną między tą granią a Nowoleśną Granią jest Sławkowska Przełęcz. Sławkowska Grań jest najczęściej traktowana jako zachodnie ramię Sławkowskiego Szczytu, nie stanowi samodzielnego obiektu górskiego. Na żaden z obiektów w tej grani (poza samym wierzchołkiem Sławkowskiego Szczytu) nie prowadzą znakowane szlaki turystyczne.
Obiekty w Sławkowskiej Grani począwszy od Sławkowskiej Przełęczy:
Pierwszy Sławkowską Grań przeszedł 1 czerwca 1905 r. Alfred Martin. Zimą dokonał tego Władysław Krygowski 13 marca 1928 r.

</doc>
<doc id="1797956" url="https://pl.wikipedia.org/wiki?curid=1797956" title="Edward Zubik">
Edward Zubik

Edward Zubik (ur. 12 września 1907 w Bóbrce, zm. 4 maja 2000 we Wrocławiu) – polski biolog i wykładowca związany z Uniwersytetem Wrocławskim.
Życiorys.
Ukończył IV Państwowe Gimnazjum im. Jana Długosza we Lwowie (1926) oraz Wydział Matematyczno-Przyrodniczy Uniwersytetu Jana Kazimierza we Lwowie (podwójne magisterium z dziedziny zoologii oraz geografii). W latach 1928–1936 pracował jako asystent prof. Rudolfa Weigla. Od 1937 do 1939 zatrudniony w warszawskim oddziale przedsiębiorstwa H. Cegielski. W czasie II wojny światowej należał do Armii Krajowej, wziął udział w powstaniu warszawskim, wywieziony po powstaniu warszawskim, jako jeniec do obozu we Wrocławiu. To on odpowiadał za organizację Kongresu Intelektualistów.
Po zakończeniu wojny pozostał w stolicy Dolnego Śląska. Z upoważnienia ministra oświaty zabezpieczał budynki Uniwersytetu przed szabrem i zniszczeniem księgozbiór na terenie województwa wrocławskiego i poznańskiego. Od 1953 zatrudniony jako wykładowca na Uniwersytecie Wrocławskim. 
Działał w Stronnictwie Demokratycznym, do 1971 pełniąc obowiązki wiceprzewodniczącego Wojewódzkiego Komitetu. Odznaczony Krzyżem Oficerskim i Komandorskim Orderu Odrodzenia Polski. 

</doc>
<doc id="1797960" url="https://pl.wikipedia.org/wiki?curid=1797960" title="Franciszek Bielicki">
Franciszek Bielicki

Franciszek Bielicki (ur. 15 lipca 1921 w Tczewie, zm. 11 stycznia 1999 we Wrocławiu) – polski chirurg, profesor i rektor Akademii Medyczynej we Wrocławiu.
Życiorys.
Urodził się i wychował na Pomorzu. Po zakończeniu działań wojennych osiedlił się we Wrocławiu, gdzie ukończył studia w Akademii Medycznej. Po uzyskaniu stopnia magistra zatrudniony w macierzystej uczelni jako asystent. Jednocześnie pracował w Państwowym Szpitalu Klinicznym nr 3 we Wrocławiu. Specjalizował się w chirurgii. Pełnił obowiązki prorektora Akademii Medycznej ds. rozwoju uczelni.
W 1968 przystąpił do Stronnictwa Demokratycznego. Zasiadał w jego władzach regionalnych i krajowych, w 1981 objął funkcję przewodniczącego Wojewódzkiego Komitetu we Wrocławiu, którą sprawował do czasów transformacji politycznej. Był wieloletnim radnym Dzielnicowej Rady Narodowej Wrocław Śródmieście, Rady Miejskiej Wrocławia oraz Wojewódzkiej Rady Narodowej.
Działał w Towarzystwie Chirurgów Polskich. Za pracę społeczną odznaczony Krzyżem Komandorskim Orderu Odrodzenia Polski.

</doc>
<doc id="1797961" url="https://pl.wikipedia.org/wiki?curid=1797961" title="Charlie Winston">
Charlie Winston

Charlie Winston, właśc. Charlie Winston Gleave (ur. 14 września 1978 w Kornwalii) – brytyjski piosenkarz i autor piosenek, założyciel, wokalista i lider zespołu Charlie Winston and the Oxymorons. 
W 2007 roku Winston wydał swój debiutancki album studyjny zatytułowany "Make Your Way". Trzy lata później premierę miała jego druga płyta długogrająca pt. "Hobo", która dotarła do pierwszego miejsca list najczęściej kupowanych płyt we Francji. Singiel promujący płytę, „Like a Hobo”, która zadebiutowała na szczycie krajowej listy przebojów. 
W listopadzie 2010 roku został laureatem statuetki European Border Breakers Award w kategorii "Najlepszy brytyjski artysta w Europie". W kolejnym roku premierę miała jego trzecia płyta studyjna zatytułowana "Running Still". W 2015 roku na rynku ukazał się czwarty album długogrający piosenkarza pt. "Curio City", który promowany był przez singiel „Lately”.
Życiorys.
Dzieciństwo, edukacja.
Winston urodził się w Kornwalii jako syn Jeffa i Julie Gleave'ów. Razem ze swoim rodzeństwem, Joem, Tomem Baxterem i Vashtą Anną wychował się w hotelu "King's Head Hotel" prowadzonym przez rodziców w Bungayu. Kiedy miał dziesięć lat, jego rodzice rozwiedli się i sprzedali hotel. Winston zamieszkał wówczas z matką. Początkowo chciał być aktorem, jako szesnastolatek zdawał do szkoły aktorskiej, jednak nie dostał się z powodu zbyt młodego wieku. Wtedy rozpoczął studia muzyczne w Londynie, będąc najmłodszym studentem na roku. Dwa lata później zaczął uczyć się gry na perkusji i basie, potem także na gitarze. Jako dwudziestojednolatek postanowił wyjechać na miesiąc do Indii, a po powrocie do Londynu zaczął tworzyć materiał muzyczny do wykorzystania w przedstawieniach teatralnych. 
2003-07: Początki kariery, "Make Way".
W 2003 roku nagrał partie gitary basowej na płycie swojego brata, Toma Baxtera, zatytułowanej "Feather &amp; Stone". W tym samym czasie zaczął wyjeżdżać na trasy koncertowe razem z bratem, a także komponować swoje pierwsze solowe nagrania. W 2006 roku zaczął nagrywać materiał na swoją debiutancką płytę w studiu nagraniowym Real World Studios, rok później występował ze swoim zespołem (perkusistą Gedem Lynchem, basistą Tonym Levinem i klawiszowcem i chórzystką Angie Pollock) jako support przed koncertami Petera Gabriela w ramach europejskiej części jego trasy promocyjnej. 
Na początku lipca tegoż roku ukazał się jego debiutancki album zatytułowany "Make Way". W tym samym roku Winston nagrał płytę pt. "Mischifus", która została napisana na potrzeby jego autorskiej, taneczno-teatralnej produkcji.
2008-10: "Hobo".
31 stycznia 2009 roku ukazała się druga płyta długogrająca Winstona zatytułowana "Hobo". Album zadebiutował na trzecim miejscu list najczęściej kupowanych płyt we Francji, ostatecznie dotarł na szczyt notowania. Krążek pozostawał przez ponad trzydzieści tygodni w pierwszej dziesiątce zestawienia, osiągnął status platynowej płyty w kraju. Pierwszym singlem promującym płytę została piosenka „Like a Hobo”, która zadebiutowała na pierwszym miejscu krajowej listy przebojów. W grudniu 2009 roku wystąpił po raz pierwszy w Polsce w warszawskim Muzycznym Studiu Polskiego Radia im. Agnieszki Osieckiej podczas koncertu transmitowanego przez Program Trzeci Polskiego Radia.
W maju 2010 roku nawiązał współpracę z francuskim raperem i producentem Waxem Tailorem, z którym nagrał piosenkę „I Own You”. W tym samym roku nagrał piosenkę „Ballad of the Big Machine” w duecie z Émilie Simon, z którą nagrał singiel „Ballad of the Big Machine”. We wrześniu wystąpił jako główny artysta muzyczny podczas gali finałowej "Peace One Day 2010" podsumowującej rok działania organizacji charytatywnej Peace One Day, której był muzycznym ambasadorem. W listopadzie odebrał statuetkę European Border Breakers Award w kategorii "Najlepszy brytyjski artysta w Europie". 
2011-12: "Running Still".
W listopadzie 2011 roku Winston wydał swój trzeci album studyjny zatytułowany "Running Still", który promowany był przez single „Hello Alone”, „Where Can I Buy Happiness?” i „Unlike Me”. Producentem płyty był Tony Berg.
W 2012 roku Winston stworzył utwór „This Wheel's on Fire”, który znalazł się na specjalnym albumie kompilacyjnym zatytułowanym "Chimes of Freedom – The Songs of Bob Dylan" wydanym z okazji 50-lecia istnienia organizacji Amnesty International. W lutym tegoż roku zagrał koncert na "Soundcheck" w Tignes przy temperaturze ok. -25°, co uznał za najtrudniejszy występ w swoim życiu.
3 marca po raz drugi wystąpił w Polsce w warszawskim Muzycznym Studiu Polskiego Radia im. Agnieszki Osieckiej podczas koncertu transmitowanego przez Program Trzeci Polskiego Radia. W maju ponownie odwiedził kraj podczas dwóch koncertów w ramach europejskiej trasy koncertowej promującej album.
Od 2014: "Curio City".
W październiku 2014 roku Winston opublikował pierwszy singiel ze swojej kolejnej płyty – „Lately”. Piosenka została zaprezentowana premierowo 13 października w jednej z audycji francuskiej rozgłośni Virgin Radio. Premiera albumu zatytułowanej "Curio City" odbyła się pod koniec stycznia 2015 roku. W marcu ukazał się drugi singiel promujący płytę – „Truth”. W grudniu 2014 rozpoczął europejską trasę koncertową promującą nową płytę, w kwietniu zagra dwa koncerty w Polsce – jeden w Krakowie, a drugi w Warszawie. Podczas koncertów w Polsce support zagrał jego perkusista Sam Walker.

</doc>
<doc id="1797963" url="https://pl.wikipedia.org/wiki?curid=1797963" title="Franciszek Juszczak">
Franciszek Juszczak

Franciszek Juszczak (17 września 1889 w Baranowie, zm. 23 lutego 1976 we Wrocławiu) – działacz polonijny związany z Wrocławiem i Dolnym Śląskiem, w latach 1922–1939 kierownik wrocławskiego oddziału Związku Polaków w Niemczech. 
Życiorys.
Urodził się we wsi Baranów koło Kępna. W swojej rodzinnej miejscowości ukończył ośmioletnią szkołę elementarną. Trudna sytuacja materialna nie pozwoliła mu na dalszą naukę, dlatego zaczął uczyć się zawodu. Początkowo był praktykantem w urzędzie mierniczym w Kępnie, później przeniósł się do Gostynia, gdzie u swojego kuzyna terminował w zakładzie krawieckim. W tym czasie związał się z kilkoma organizacjami społecznymi i patriotycznymi, m.in. z Towarzystwem Gimnastycznym „Sokół”. W lipcu roku 1910 brał udział w obchodach pięćsetnej rocznicy bitwy pod Grunwaldem, odbywających się w Krakowie. W latach 1910-1912 odbył obowiązkową służbę wojskową w niemieckiej armii. Po opuszczeniu wojska wrócił do pracy w zakładzie krawieckim i nadal działał w organizacjach skupiających Polaków w zaborze pruskim, jednakże z chwilą wybuchu I wojny światowej został zmobilizowany i wysłany na front wschodni. W czasie jednej z bitew stoczonych na początku roku 1915 na Lubelszczyźnie został ranny, wskutek odniesionych obrażeń stracił nogę. Po krótkim pobycie w szpitalu polowym w okolicach Zamościa, na dalsze leczenie i rekonwalescencję odesłano go do Wrocławia. Z miastem tym związał się już na zawsze. 
Gdy I wojna światowa się skończyła, większość Polaków mieszkających w tym czasie we Wrocławiu zdecydowała się na wyjazd do Polski, Juszczak zdecydował się jednak pozostać w tym mieście i kontynuować pracę w swoim zawodzie.
W roku 1922, po uzyskaniu tytułu mistrzowskiego, otworzył własny zakład krawiecki przy Neudorfstraße - dzisiejszej ulicy Komandorskiej pod numerem 37. W tym samym roku gdy powstał Związek Polaków w Niemczech, Franciszek Juszczak został mianowany mężem zaufanie tej organizacji na obszar Dolnego Śląska, następnie powierzono mu funkcję prezesa oddziału dolnośląskiego związku.
W okresie międzywojennym był aktywnym organizatorem życia kulturalnego Polaków we Wrocławiu. Między innymi dzięki jego staraniom otwarto w roku 1924 we Wrocławiu konsulat Polski. Współtworzył także i brał udział w pracach kilku organizacji społecznych i kulturalnych zrzeszających Polaków: Towarzystwo Śpiewu „Harmonia”, Wrocławską Drużynę Harcerską im. Bolesława Chrobrego, Szkółkę Polską i kilka innych. Franciszek Juszczak pomimo swojego kalectwa organizował także dla polskich dzieci ćwiczenia gimnastyczne i kursy nauki polskich tańców ludowych. Starając się uatrakcyjnić codzienne życie wrocławskim Polakom organizował także różne imprezy takie jak np. koncert Jana Kiepury albo towarzyski mecz piłkarski miejscowej drużyny Breslauer Sportfreunde 02 z Pogonią Lwów.
W roku 1938, w dniu 6 marca, brał udział w odbywającym się w Berlinie kongresie Związku Polaków w Niemczech, został tam odznaczony odznaką Wiary i Wytrwania. Wiosną roku 1939 w obawie przed aresztowaniem przez niemiecka policję zaczął się ukrywać, pod pretekstem leczenia wyjechał do jednego z uzdrowisk w górach Harz, zmieniając później miejsca pobytu. Został aresztowany 2 września 1939 roku w Dusznikach, następnie przewieziony do Wrocławia, jednak po krótkim czasie zwolniony. Do końca wojny prowadził swój zakład krawiecki przy ulicy Komandorskiej, który w czasie oblężenia Wrocławia w roku 1945 został całkowicie zniszczony.
W dniu 24 maja 1945 spotkał się z pierwszym prezydentem powojennego Wrocławia Bolesławem Drobnerem, tego samego dnia na zebraniu zarządu miasta powierzono mu funkcję ławnika zarządu oraz przewodniczącego komisji handlu i przemysłu. Okres powojenny był jednak dla Juszczaka i wielu innych przedwojennych wrocławian pochodzenia polskiego okresem trudnym, spotykali się oni bardzo często z niechęcią lub nawet wrogością ze strony osób przybyłych z centralnej Polski i kresów. Ze względu charakterystyczny sposób wysławiania się czy nieznajomość niektórych polskich zwyczajów, przedstawiciele wrocławskiej Polonii byli uznawani przez przybyłą do Wrocławia ludność za Niemców. Sam Juszczak przez pewien czas musiał nosić przy sobie specjalny dokument wystawiony przez jego znajomego, pracownika przedwojennego konsulatu polskiego we Wrocławiu, zaświadczający o tym że jego właściciel nie jest Niemcem.
W roku 1945 zamieszkał przy ulicy Nowej, gdzie prowadził swój kolejny zakład krawiecki. Był działaczem Polskiego Związku Zachodniego oraz Towarzystwa Rozwoju Ziem Zachodnich. W 1957 został prezesem Dolnośląskiej Izby Rzemieślniczej we Wrocławiu, funkcję tę sprawował aż do śmierci. Udzielał się także w Towarzystwie Miłośników Wrocławia. Za swoje zasługi był odznaczany m.in. Krzyżem Komandorskim i Kawalerskim Orderu Odrodzenia Polski.
Został pochowany na Cmentarzu Osobowickim. Jest patronem Szkoły Podstawowej nr 25 przy ul. Stanisławowskiej we Wrocławiu. Jego imieniem nazwano także ulice na Stabłowicach we Wrocławiu, Jeleniej Górze-Cieplicach oraz w rodzinnym Baranowie.

</doc>
<doc id="1797965" url="https://pl.wikipedia.org/wiki?curid=1797965" title="Zebranie konia">
Zebranie konia

Zebranie konia – w jeździectwie stan emocjonalny i fizyczny konia, łączący głębokie podstawienie zadu, lekkość na wodzach, uniesiony przód oraz "samoniesienie" konia. Zebranie można określić również "zaangażowaniem".
Zebranie z zewnątrz objawia się uwypuklonym grzbietem, obniżeniem zadu, długą i zaokrągloną szyją (najwyższym punktem staje się potylica) oraz dużą ekspresją ruchu konia. Nos konia jest ustawiony lekko przed pionem. Podstawową pomocą służącą do zebrania konia jest półparada. 

</doc>
<doc id="1797967" url="https://pl.wikipedia.org/wiki?curid=1797967" title="Zbigniew Schneigert">
Zbigniew Schneigert

Zbigniew Schneigert (ur. 30 marca 1910 we Lwowie, zm. 30 października 1998 w Zakopanem) – polski nauczyciel, inżynier i działacz społeczny związany z Zakopanem. 
Życiorys.
Ukończył studia na Politechnice Lwowskiej. Jako student działał m.in. w Polskim Towarzystwie Tatrzańskim. Przed wojną i podczas okupacji pracował w firmach budowlanych, m.in. spółce Bauhof. W czasie II wojny światowej związany z konspiracją niepodległościową w rodzinnym mieście, był świadkiem zbordni dokonanej na lwowskich profesorach w 1941. 
W lutym 1945 osiedlił się w Zakopanem, podejmując pracę w charakterze dyrektora Państwowych Kolei Linowych. Był działaczem i prezesem Polskiego Towarzystwa Tatrzańskiego, które w latach 50. włączono do PTTK. W latach 1951–1984 pracował jako nauczyciel w Technikum Budowlanym w Zakopanem. W 1966 obronił doktorat na Politechnice Śląskiej. Był projektantem mostów, domów i wyciągów narciarskich. 
Działał społecznie, będąc przez 40 lat członkiem Miejskiej Rady Narodowej w Zakopanem oraz jej wiceprzewodniczącym przez 4 kadencje. Tworzył struktury Stronnictwa Demokratycznego na Podhalu, przez długi okres pełnił obowiązki przewodniczącego Miejskiego Komitetu w Zakopanem. W 1981 był delegatem na XII Kongres SD oraz wiceprzewodniczącym jego obrad. W tym samym roku stanął na czele reaktywowanego Polskiego Towarzystwa Tatrzańskiego. 
Po przełomie 1989 zakładał Towarzystwo Przyjaciół Lwowa, zostając jego pierwszym przewodniczącym. Poświęcił się pisaniu prac z dziedziny nowoczesnej broni (rakietowej i kosmicznej). Był członkiem Ancient Astronaut Society. 
W okresie PRL był autorem kilku niezrealizowanych koncepcji usprawnienia komunikacji w obrębie Zakopanego i jego okolic: budowy kolei jednoszynowej z Podczerwonego do Tatrzańskiej Łomnicy (przez: Zakopane, Poronin, Łysą Polanę) opracowanej przy udziale czechosłowackich inżynierów, zasilanej elektrycznością kolejki linowej prowadzącej z okolic dworca PKP do Kuźnic (wzdłuż potoku Bystra), jak również wprowadzenia w mieście trolejbusów (na wzór linii funkcjonujących na górzystym Krymie). 
Mieszkał w Zakopanem przy ul. Weteranów Wojny. Na ulicach miasta pojawiał się z charakterystycznym czarnym owczarkiem alzackim. Został pochowany na Nowym Cmentarzu przy ul. Nowotarskiej. 

</doc>
<doc id="1797968" url="https://pl.wikipedia.org/wiki?curid=1797968" title="Ołeksandr Kowal">
Ołeksandr Kowal

Ołeksandr Mykołajowycz Kowal, ukr. Олександр Миколайович Коваль (ur. 3 maja 1974 w Doniecku, Ukraińska SRR) – ukraiński piłkarz grający na pozycji obrońcy, reprezentant Ukrainy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Szachtara Donieck, w którym w 1992 rozpoczął karierę piłkarską. Pierwszy trener Witalij Staruchin. W sezonie 1999-2000 został wypożyczony do Metałurha Donieck. W 2001 przeszedł do Sokoła Saratów, a potem do Lewskiego Sofia. Karierę piłkarską zakończył w Stali Dnieprodzierżyńsk.
Kariera reprezentacyjna.
11 września 1994 roku debiutował w narodowej reprezentacji Ukrainy w przegranym 0:1 meczu towarzyskim Koreą Południową. Łącznie rozegrał 4 gry reprezentacyjne. Wcześniej występował w młodzieżówce.
Kariera trenerska.
Po zakończeniu kariery piłkarskiej rozpoczął pracę trenerską. Od 2003 trenuje 14 letnich dzieci w Akademii Piłkarskiej Szachtara Donieck.

</doc>
<doc id="1797969" url="https://pl.wikipedia.org/wiki?curid=1797969" title="Mistrzostwa Europy w Piłce Siatkowej Mężczyzn 1981">
Mistrzostwa Europy w Piłce Siatkowej Mężczyzn 1981

XII Mistrzostwa Europy w piłce siatkowej mężczyzn 1981 odbyły się w Bułgarii między 19 a 27 września 1981 roku. Mecze rozgrywane były w Burgasie, Pazardżiku oraz w Warnie.
Tytuł sprzed dwóch lat broniła reprezentacja Związku Radzieckiego, która ponownie wywalczyła mistrzostwo.
System rozgrywek.
W turnieju wzięło udział 12 drużyn które zostały podzielone na 3 grupy. Do grupy finałowej awansowały dwa pierwsze zespoły z każdej z grup. Zwycięzca tej grupy zdobywał mistrzostwo. Zespoły z miejsc 3 i 4 z każdej z grup grały ze sobą o miejsca 7-12.
Faza kwalifikacyjna.
Grupa I.
Tabela
Wyniki
Grupa II.
'Tabela
Wyniki
Grupa III.
'Tabela
Wyniki
Faza finałowa.
Grupa dla miejsc 7-12.
Tabela
Wyniki
Grupa mistrzowska.
Tabela
Wyniki

</doc>
<doc id="1797970" url="https://pl.wikipedia.org/wiki?curid=1797970" title="Gulden Kayalar">
Gulden Kayalar



</doc>
<doc id="1797975" url="https://pl.wikipedia.org/wiki?curid=1797975" title="Stanisław Szczepaniak (działacz polonijny)">
Stanisław Szczepaniak (działacz polonijny)



</doc>
<doc id="1797976" url="https://pl.wikipedia.org/wiki?curid=1797976" title="Linia kolejowa nr 767">
Linia kolejowa nr 767

Łącznica kolejowa nr 767 – nieczynna i częściowo nieistniejąca linia kolejowa, która rozpoczynała swój bieg na posterunku odgałęźnym Kuniów na linii kolejowej nr 175 Kłodnica – Kluczbork i kończyła się na przystanku Smardy na linii kolejowej nr 143 Kalety – Wrocław Mikołajów. Była to zelektryfikowana linia dwutorowa o szerokości torów 1435 mm.
Obecnie linia jest nieczynna, a tory jej zostały częściowo rozebrane. Łącznica ta wraz z łącznicą nr 768 tworzyły kolejową obwodnicę Kluczborka.

</doc>
<doc id="1797977" url="https://pl.wikipedia.org/wiki?curid=1797977" title="Seda Tokatlioglu">
Seda Tokatlioglu



</doc>
<doc id="1797978" url="https://pl.wikipedia.org/wiki?curid=1797978" title="Jan Kaczmarek (działacz polonijny)">
Jan Kaczmarek (działacz polonijny)

Jan Kaczmarek (ur. 1 sierpnia 1895 w Bochum, zm. 21 lipca 1977 w Waszyngtonie) – polski działacz polonijny w Republice Weimarskiej i Rzeszy Niemieckiej. 
Życiorys.
W latach 1919–1921 współorganizował Polski Uniwersytet Ludowy w Nadrenii Północnej-Westfalii, którego był wykładowcą. Na początku lat 20. podjął działalność w Związku Polaków w Niemczech, był członkiem Rady Nadzorczej Centralnego Banku Spółdzielczości Polskiej – Banku Słowiańskiego. W 1924 współtworzył Związek Mniejszości Narodowych w Niemczech, którego został sekretarzem generalnym. W czasie II wojny światowej był oficerem łącznikowym w Polskich Siłach Zbrojnych na Zachodzie. 
W 1945 próbował reaktywować Związek Polaków w Niemczech, jednak wkrótce wyjechał do USA, gdzie podjął pracę w Bibliotece Kongresu.

</doc>
<doc id="1798028" url="https://pl.wikipedia.org/wiki?curid=1798028" title="Jakub Szapiro">
Jakub Szapiro

Jakub Szapiro (esp. Jakobo Ŝapiro; ur. 29 października 1897 w Białymstoku, zm. 12 lipca 1941 tamże) – polski dziennikarz, literat i nauczyciel, propagator sztucznego, międzynarodowego języka esperanto, założyciel Towarzystwa Esperanckiego im. Ludwika Zamenhofa, poprzednika Białostockiego Towarzystwa Esperantystów.
Życiorys.
Urodził się 29 października 1897 w Białymstoku. Jego rodzicami byli Aron Szapiro i Maria z domu Tropp.
Z jego inicjatywy jako sekretarza władz miejskich w Białymstoku 11 czerwca 1919 przemianowano ulicę Zieloną na ulicę Zamenhofa. 26 listopada 1920 podjął się założenia Towarzystwa Esperanckiego im. Zamenhofa, lecz towarzystwa nie zarejestrowano. Kolejną, skuteczną tym razem, próbę podjął 17 lipca 1922 roku i od tego dnia do 1939 był prezesem organizacji.
Został zamordowany wraz z rodziną 12 lipca 1941 na placu w Lesie Pietrasze, po wkroczeniu wojsk niemieckich do Białegostoku.
Miał żonę Ewę i dwóch synów: Artura (ur. 12 lutego 1922) i Adama (zm. 23.01.1934).
Upamiętnienie.
12 lipca 1991 na ścianie rodzinnego domu Jakuba Szapiro przy ul. Lipowej 33, w obecności siostrzenicy Jakuba Szapiro Felicji Raszkin-Nowak i prezydenta miasta Białegostoku Lecha Rutkowskiego powieszono tymczasową tablicę na drewnianym podłożu. 10 lipca 2009 dokonano uroczystego odsłonięcia nowej tablicy pamiątkowej z tekstami w językach polskim i esperanto:
"W tym domu mieszkał w latach 1919–1941 wybitny esperantysta, dziennikarz, literat i nauczyciel, zamordowany przez niemieckich faszystów 12 lipca 1941 roku Jakub Szapiro".
Dom rodzinny Jakuba Szapiro jest jednym z punktów otwartego w czerwcu 2008 r. Szlaku Dziedzictwa Żydowskiego w Białymstoku opracowanego przez grupę doktorantów i studentów UwB – wolontariuszy Fundacji Uniwersytetu w Białymstoku. Obiekt ten zaznaczono również na otwartym w czerwcu 2009 roku przez firmę Landbrand Szlaku esperanto i wielu kultur.
24 kwietnia 2017 Rada Miasta Białystok podjęła uchwałę o nadaniu nazwy ulicy Jakuba Szapiro na osiedlach Jaroszówka i Wygoda. 31 maja zamontowano tablice z nową nazwą.
19 lutego 2019 znalazł się wśród 10 najwybitniejszych białostoczan 100-lecia Białegostoku, wybranych przez kapitułę powołaną przez Prezydenta miasta z okazji 100-lecia odzyskania niepodległości.

</doc>
<doc id="1798031" url="https://pl.wikipedia.org/wiki?curid=1798031" title="Franciszek Klause">
Franciszek Klause

Franciszek Klause (ur. 1 lutego 1900, zm. 28 grudnia 1958) – polski polityk i działacz sportowy związany z Poznaniem, wiceprezydent miasta (1946–1950). 
Życiorys.
Z zawodu był urzędnikiem bankowym. Działał społecznie w związkach sportowych, był m.in. członkiem KK "Pogoń". W latach 1930–1934 stał na czele Polskiego Związku Kręglarskiego. W okresie 1945–1950 sprawował mandat radnego Miejskiej Rady Narodowej w Poznaniu, będąc jednocześnie wiceprezydentem miasta (1946–1950). 
Pochowany został na Cmentarzu Górczyńskim w Poznaniu. W styczniu 2010, po śmierci jego córki, decyzją wnuczki, jego zwłoki zostały przeniesione do grobowca rodzinnego na Cmentarzu Junikowskim w Poznaniu.

</doc>
<doc id="1798033" url="https://pl.wikipedia.org/wiki?curid=1798033" title="Serhij Kowalow">
Serhij Kowalow

Serhij Mykołajowycz Kowalow, ukr. Сергій Миколайович Ковальов (ur. 21 listopada 1971 w obwodzie donieckim, Ukraińska SRR) – ukraiński piłkarz grający na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej w obwodzie donieckim. Pierwszy trener P.Ponomarenko. Występował w drugiej drużynie Dynamo-2 Kijów. W 1993 przeszedł do Nywy Mironówka, a stamtąd do Bażanowca Makiejewka. W 1994 został zaproszony do Szachtara Donieck, w którym ukończył karierę piłkarską.
Kariera reprezentacyjna.
19 sierpnia 1998 roku debiutował w narodowej reprezentacji Ukrainy w wygranym 4:0 meczu towarzyskim z Gruzją, w którym strzelił swego debiutowego gola. Łącznie rozegrał 10 gier reprezentacyjnych.
Kariera trenerska.
Po zakończeniu kariery piłkarskiej rozpoczął pracę trenerską. Od 2002 trenował 16 letnich dzieci Szachtara Donieck, a od lata 2009 pracuje na stanowisku głównego trenera Szachtara-3 Donieck

</doc>
<doc id="1798037" url="https://pl.wikipedia.org/wiki?curid=1798037" title="Herta Muller">
Herta Muller



</doc>
<doc id="1798041" url="https://pl.wikipedia.org/wiki?curid=1798041" title="Nowoleśna Grań">
Nowoleśna Grań

Nowoleśna Grań (słow. "Skrinica", "Skrinicový hrebeň", niem. "Kastenberg", węg. "Szekrényes") – tatrzańska grań stanowiąca fragment odcinka grani Staroleśny Szczyt – Sławkowski Szczyt. Oddziela ona Dolinę Sławkowską od Doliny Staroleśnej. W kierunku Doliny Staroleśnej opada stromymi skalistymi ścianami, natomiast w stronę Doliny Sławkowskiej jej opadające zbocza są na ogół mniej strome. Wznoszą się w niej dwie Warzęchowe Turnie i trzy Nowoleśne Turnie. W poprzek północnych urwisk Nowoleśnej Grani ciągnie się system piarżystych tarasów, które tworzą tzw. Nowoleśną Galerię. Nowoleśna Galeria dzieli się na trzy części – Skrajna, Pośrednia i Zadnia Nowoleśna Galeria. Od Sławkowskiej Grani grań ta oddzielona jest siodłem Sławkowskiej Przełęczy. Na żaden z obiektów w tejże grani nie prowadzą znakowane szlaki turystyczne.
Nazwa Nowoleśnej Grani pochodzi od spiskiej wsi Nowa Leśna.
Obiekty w Nowoleśnej Grani, począwszy od Staroleśnego Szczytu:
Pierwsze przejście całej Nowoleśnej Grani: Heinrich Behn, Ernst Dubke, Johann Franz (senior), 5 sierpnia 1906 r., zimą: Władysław Krygowski, 13 marca 1928 r.

</doc>
<doc id="1798042" url="https://pl.wikipedia.org/wiki?curid=1798042" title="Karol Józef Fischbach">
Karol Józef Fischbach

Karol Józef Fischbach (ur. 21 lipca 1902 w Poznaniu, zm. 1 sierpnia 1995 tamże) – polski adwokat związany z Wielkopolską, starosta kościański w latach 1945–1948.
Życiorys.
Po ukończeniu szkoły powszechnej nauki pobierał w gimnazjum św. Marii Magdaleny w Poznaniu. W 1918 r. jako szesnastoletni chłopak walczył w powstaniu wielkopolskim. W czerwcu 1919 złożył egzamin maturalny, a w 1920 r. rozpoczął równoległe studia na Wydziale Prawno-Ekonomicznym Uniwersytetu Poznańskiego (podwójne magisterium uzyskał w latach 1923 (ekonomia) i 1924 (prawo)). Po ukończeniu studiów odbywał aplikację sądową, jako asesor, przy Sądzie Grodzkim w Pobiedziskach i Jutrosinie. Po złożeniu egzaminów końcowych objął funkcję sędziego w sądzie grodzkim w Lesznie. W 1928 r. osiedlił się w Kościanie, gdzie w latach 1928–1939 prowadził kancelarię adwokacką. Był również radcą prawnym znaczących spółek wielkopolskich (Cukrowni i Monopolu Tytoniowego). W lipcu 1932 r. w Toruniu wziął ślub z kuzynką - Marią Koplińską. Mieli dwie córki: Aleksandrę i Irenę.
W momencie wybuchu II wojny światowej został zmobilizowany do 55 Poznańskiego pułku piechoty w Lesznie. Walczył w wojnie obronnej Polski. Do Kościana powrócił w październiku 1939 r. po czym ukrywał się we Wrocławiu. Po trzech tygodniach powrócił do rodziny i natychmiast został aresztowany przez Gestapo. Z niewoli wybawił go Niemiec z Królewca – dr Paul Simon. Do końca okupacji pracował jako księgowy w niemieckim biurze ds. majątkowych. Po II wojnie światowej związał się ze Stronnictwem Demokratycznym, obejmując 2 lutego 1945 r. funkcję starosty kościańskiego. Oprócz pracy w samorządzie działał społecznie m.in. jako prezes Honorowego Komitetu Ekshumacyjnego Ofiar Wojny w Kościanie. Po trzech latach urzędowania postanowił powrócić do zawodu i 31 lipca 1948 r. złożył rezygnację ze stanowiska starosty. W pierwszej połowie lat 50. był systematycznie inwigilowany przez służby UB, jako tzw. „element obcy klasowo”. Na krótko został zawieszony w czynnościach adwokata.
W latach 1948–1976 ponownie prowadził własną kancelarię adwokacką, do chwili przejścia na emeryturę (1976). W 1977 r. wyprowadził się do Poznania. Po śmierci żony w 1987 r. zamieszkał u córki Aleksandry. Zmarł 1 sierpnia 1995 r. w Poznaniu. Został pochowany na Cmentarzu Junikowskim.

</doc>
<doc id="1798108" url="https://pl.wikipedia.org/wiki?curid=1798108" title="Linia kolejowa nr 768">
Linia kolejowa nr 768

Łącznica kolejowa nr 768 – nieistniejąca linia kolejowa, która rozpoczynała swój bieg na posterunku odgałęźnym Gotartów na linii kolejowej nr 272 Kluczbork – Poznań Główny i kończyła się na posterunku odgałęźnym Ligota Dolna na linii kolejowej nr 767 Kuniów – Smardy. Była to zelektryfikowana linia dwutorowa o szerokości torów 1435 mm.
Obecnie linia jest nieczynna, a tory jej zostały zdemontowane. Łącznica ta wraz z łącznicą nr 767 tworzyła kolejową obwodnicę Kluczborka.

</doc>
<doc id="1798110" url="https://pl.wikipedia.org/wiki?curid=1798110" title="Argentinosaurus huinculensis">
Argentinosaurus huinculensis



</doc>
<doc id="1798111" url="https://pl.wikipedia.org/wiki?curid=1798111" title="Kazimierz Klupś">
Kazimierz Klupś

Kazimierz Klupś (ur. 24 lutego 1932 w Kunowie) – polski działacz polityczny, poseł na Sejm PRL VII kadencji (1976–1980). 
Życiorys.
W 1951 wstąpił do Polskiej Zjednoczonej Partii Robotniczej. Na Politechnice Poznańskiej uzyskał tytuł inżyniera budownictwa lądowego. W latach 70. sprawował funkcje dyrektorskie w Wągrowcu, był też radnym Wojewódzkiej Rady Narodowej w Pile. 2 grudnia 1976 objął mandat posła na Sejm PRL VII kadencji jako następca zmarłego Zygmunta Januzika. 
Od 5 lipca 2001 sprawuje funkcję prezesa zarządu spółki budowlanej „Gribud”.

</doc>
<doc id="1798112" url="https://pl.wikipedia.org/wiki?curid=1798112" title="David Deejay">
David Deejay

David Deejay, właśc. Adi Cristian Colceru (ur. 10 grudnia 1980 w Bârladzie) – rumuński DJ. Po wyjeździe do Bukaresztu pracował z kilkoma innymi producentami. W 2007 zaczął pracę nad własnym singlem „Sexy Thing”. David Deejay wydał cztery single z czego dwa z nich osiągnęły TOP 10 w radiowych rankingach w Rumunii. Trzy z nich nagrał razem z Donym (Cornel Doncini z zespołu Refflex). Obecnie studiuje na uniwersytecie rumuńsko-amerykańskim w Bukareszcie.

</doc>
<doc id="1798113" url="https://pl.wikipedia.org/wiki?curid=1798113" title="Tammy Blanchard">
Tammy Blanchard

Tammy Blanchard (ur. 14 grudnia 1976 r.) – amerykańska aktorka.
Urodziła się w Bayonne, mieście portowym w stanie New Jersey. Debiutowała rolą bogaczki Drew Jacobs w operze mydlanej "Guiding Light" (1997), następnie wystąpiła w głównej roli w dokumentalnym dramacie telewizyjnym "Historia Judy Garland" ("Life with Judy Garland: Me and My Shadows", 2001), za którą nagrodzono ją nagrodą Emmy i nominacją do Złotego Globu. Zagrała w filmach "Dobry agent" ("The Good Shepherd", 2006), "Cadillac Records" (2008) i "Miłość o smaku Orientu" ("The Ramen Girl", 2008). Grywa także w teatrze i jest laureatką Theatre World Award oraz nominacji do nagrody Tony.

</doc>
<doc id="1798116" url="https://pl.wikipedia.org/wiki?curid=1798116" title="Sławkowska Przełęcz">
Sławkowska Przełęcz

Sławkowska Przełęcz (słow. "Slavkovské sedlo", niem. "Blásyscharte", węg. "Blásy-horhos", "Blásy-nyereg") – szeroka przełęcz położona na wysokości ok. 2295 m n.p.m., odgraniczająca Sławkowską Grań od Nowoleśnej Grani w słowackiej części Tatr Wysokich. Odgranicza ona także dwa skrajne wierzchołki tych grani – Zadnią Sławkowską Czubę i Skrajną Nowoleśną Turnię. Na Sławkowską Przełęcz nie prowadzą żadne znakowane szlaki turystyczne, dla taterników stanowi dogodne przejście pomiędzy Doliną Sławkowską a Doliną Staroleśną.
Na siodło Sławkowskiej Przełęczy wchodzono od dawna. Była ona dobrze znana koziarzom, a od ok. 1885 r. także turystom.
Polska i słowacka nazwa Sławkowskiej Przełęczy pochodzi od Sławkowskiego Szczytu. Nazewnictwo niemieckie i węgierskiego upamiętnia Eduarda Blásyego – znanego węgierskiego taternika, pierwszego zdobywcę wierzchołka Rysów.
Historia.
Na przełęcz od dawna wchodzili myśliwi, od ok. 1885 r. także turyści. Pierwsze wejście zimowe: Gyula Hefty, Pavol Čižák, Johann Franz junior, Johann Hunsdorfer senior, Paul Kirner, Ján Počúvaj, Paul Schmied i Johann Strompf junior, 8 marca 1914 r.

</doc>
<doc id="1798117" url="https://pl.wikipedia.org/wiki?curid=1798117" title="Guzikowiec zachodni">
Guzikowiec zachodni

Guzikowiec zachodni ("Cephalanthus occidentalis" L.) – krzew należący do rodziny marzanowatych ("Rubiaceae"). Występuje w Ameryce Północnej i Wschodniej, w USA, Kanadzie i Meksyku.
Odmiany.
Uprawiane są dwie odmiany:
Odmiany hodowane w Polsce są odporne na mróz.

</doc>
<doc id="1798119" url="https://pl.wikipedia.org/wiki?curid=1798119" title="Platypsyllus">
Platypsyllus



</doc>
<doc id="1798121" url="https://pl.wikipedia.org/wiki?curid=1798121" title="Zvi Hirsch Kalischer">
Zvi Hirsch Kalischer



</doc>
<doc id="1798122" url="https://pl.wikipedia.org/wiki?curid=1798122" title="Wypinacze">
Wypinacze

Wypinacze – wodze pomocnicze przydatne przy pracy z koniem na lonży, wyposażone w dodatkowe sprzączki i często w gumowe wstawki uelastyczniające.
Budowa.
Wypinacze to dwa wąskie paski (skórzane, czasem parciane) o długości ok. 1,5m. Z jednej strony ma karabińczyk przypinany do kółka w wędzidła. Drugi koniec paska mocuje się do popręgu, lub pasa do lonżowania. Istnieją także wypinacze podwójne, zaopatrzone w pętle, które pozwalają mocować je do pasa, lub siodła. W tym przypadku pasy mają długość ok. 2,5m. Jeśli koń wypina szyję w trakcie szkolenia istnieje możliwość wykorzystania wypinaczy trójkątnych, działających na zasadzie dźwigni.
Zastosowanie.
Ich głównym zadaniem jest zapoznanie wierzchowca z lekkim kontaktem na wędzidle i pokazanie mu, że jeśli nie będzie na nie napierał zyska swobodę i poczucie komfortu.
Wypinacze zmuszają konia do "zganaszowania" się. Przy odpowiednim treningu, następuje zaokrąglenie grzbietu i pracują odpowiednie mięśnie konia. Istnieją zarówno zwolennicy, jak i przeciwnicy pracy na wypinaczach, gdyż uniemożliwiają one swobodne ruchy szyi, a wraz z tym – rozluźnienie konia. Bezzasadne i nieumiejętnie używanie wypinaczy może wywołać u koni opór.

</doc>
<doc id="1798125" url="https://pl.wikipedia.org/wiki?curid=1798125" title="Dolina Nilu">
Dolina Nilu

Dolina Nilu (dawniej także: "Dolina Dolnego Nilu", arab. وادي النيل = "Wadi an-Nil") – żyzna dolina w Egipcie, otaczająca rzekę Nil i przez nią nawadniana. Dolina ciągnie się od Jeziora Nasera na południu aż po Kair na północy, po czym przechodzi w Deltę Nilu. Szerokość Doliny Nilu sięga 25 km. Na jej obszarze (wraz z obszarem Delty Nilu) zamieszkuje 92% ludności Egiptu.

</doc>
<doc id="1798127" url="https://pl.wikipedia.org/wiki?curid=1798127" title="Wadi an-Nil">
Wadi an-Nil



</doc>
<doc id="1798130" url="https://pl.wikipedia.org/wiki?curid=1798130" title="Linda Vanina Peressini">
Linda Vanina Peressini



</doc>
<doc id="1798131" url="https://pl.wikipedia.org/wiki?curid=1798131" title="Ukraińska milicja (1941)">
Ukraińska milicja (1941)

Ukraińska milicja, albo Ukraińska Milicja Ludowa () – ukraińska formacja policyjna stworzona w końcu czerwca 1941 przez Organizację Ukraińskich Nacjonalistów Stepana Bandery (OUN-B) po ataku III Rzeszy na ZSRR na zajmowanych wówczas przez Wehrmacht terenach II Rzeczypospolitej, znajdujących się od 1939 pod okupacją sowiecką i wcielonych do Ukraińskiej SRR. W założeniu milicja miała być formacją policyjną państwa ukraińskiego, którego nieudaną próbę restytucji nacjonaliści ukraińscy podjęli 30 czerwca 1941 we Lwowie.
Wraz z utworzeniem Dystryktu Galicja i Komisariatu Rzeszy Ukraina została rozwiązana 1 sierpnia 1941, zarządzeniem Dowódcy SS i Policji na Dystrykt Galicja Fritza Katzmanna, który powołał w jej miejsce Ukraińską Policję Pomocniczą (niem."Ukrainische Hilfspolizei") w składzie "Ordnungspolizei". Milicja ukraińska została rozformowana ostatecznie do 31 sierpnia 1941.
Historia i organizacja.
John-Paul Himka początków milicji doszukuje się w marcu 1940 roku, kiedy OUN-B zarządziła powoływanie “militarnych sekcji” w każdej wsi.
OUN-B, poinformowana przez Niemców o zbliżającym się ataku na ZSRR, szczegółowe plany tworzenia milicji opracowała w maju 1941. Milicja miała być tworzona przez grupy marszowe – kilku-kilkunastoosobowe grupy nacjonalistów ukraińskich postępujące za oddziałami Wehrmachtu i zakładające na zajmowanych terenach struktury państwa ukraińskiego. Do służby w milicji byli zobowiązani wszyscy mężczyźni narodowości ukraińskiej w wieku 18–50 lat, z czego część miała służyć zawodowo a pozostali stanowić “dobrowolną” rezerwę na czas mobilizacji. Dowódcami oddziałów mogli być tylko “dobrze znani nacjonaliści”.
Pierwszy znany przypadek tworzenia milicji pochodzi z 25 czerwca 1941 w miejscowości Młyny, opisany w korespondencji Stećki z Banderą. Według słów tego pierwszego, Żydzi w tej miejscowości mieli umyślnie prowokować Niemców do odwetowych egzekucji na Ukraińcach. W związku z tym, jak pisał Stećko, “tworzymy milicję, która pomoże usuwać Żydów i chronić ludność”.
Formowanie milicji we Lwowie rozpoczęło się 30 czerwca 1941 przed południem, bezpośrednio po zajęciu miasta przez Wehrmacht, w okolicach archikatedry św. Jura, gdzie znajdowała się wówczas część batalionu „Nachtigall”. Jarosław Stećko zlecił tworzenie formacji Iwanowi Rawłykowi, według pamiętników w mianowaniu kierownictwa milicji odegrał pewną rolę Roman Szuchewycz, ówcześnie zastępca dowódcy batalionu „Nachtigall”. Milicjantów rekrutowano z członków grup marszowych, miejscowych członków OUN oraz, w mniejszości, z byłych milicjantów sowieckich narodowości ukraińskiej (być może zakonspirowanych członków OUN). Jedynie ci ostatni posiadali mundury, z których usunięto sowieckie emblematy zastępując je tryzubami. Pozostali, ubrani po cywilnemu, zakładali na lewy rękaw niebiesko-żółte opaski. 
Po ogłoszeniu 30 czerwca 1941 o godzinie 20:00 aktu odnowienia Państwa Ukraińskiego milicja podporządkowała się rządowi Jarosława Stećki. 2 lipca milicja została operacyjnie podporządkowana władzom niemieckim, na jej czele stanął Jewhen Wreciona.
1 sierpnia milicja została rozwiązana, a rozporządzeniem władz Generalnego Gubernatorstwa z dnia 18 sierpnia 1941 powołano nową formację - Ukraińską Policję Pomocniczą, do której przyjęto zresztą część funkcjonariuszy ukraińskiej milicji. UPP rozpoczęła szkolenie 1 października 1941.
Udział w zbrodniach.
Podczas ataku niemieckiego na ZSRR w miejscowościach Galicji Wschodniej i Wołynia doszło do antyżydowskich pogromów. Modus operandi tych akcji najczęściej wyglądał tak, że milicja ukraińska wyłapywała Żydów i przy agresywnej postawie tłumu, który lżył i bił Żydów, doprowadzała ich na miejsce egzekucji.
Po zajęciu Lwowa 30 czerwca 1941 r. przez Niemców milicja ukraińska wzięła udział w pogromach lwowskich. Ukraiński politolog Aleksiej Martynow uważa, że to właśnie milicja ukraińska wraz z batalionem „Nachtigall” rozpoczęły pierwsze masowe mordy we Lwowie, które zmusiły Niemców do częściowego rozwiązania milicji, aby zapobiec większym zamieszkom. 
Według K. Struvego milicja ukraińska wzięła udział w pogromie w Złoczowie a według O.Bartova także w pogromie w Tarnopolu. We Włodzimierzu Wołyńskim i Łucku milicje utworzone przez grupę marszową Mykoły Kłymyszyna wspomagały Niemców przy egzekucjach w lipcu i sierpniu 1941. We Włodzimierzu 5 lipca rozstrzelano 150 osób uznanych za sowieckich aktywistów, 31 lipca 200 Żydów, a w sierpniu od 300 do 350. Także w Łucku egzekucje odbyły się 31 lipca.
G.Motyka przypuszcza, że milicja wzięła także udział w drugim lwowskim pogromie, tzw. Dniach Petlury (25-27 lipca). W aresztowaniach Żydów dokonywanych w mieszkaniach oprócz milicji uczestniczyli bojówkarze ukraińscy złożeni z chłopów z okolicznych wsi, których Niemcy karmili i poili wódką, a następnie o godzinie 5.00 rano dali sygnał do rozpoczęcia pogromu - bicia i grabieży ludności żydowskiej w mieszkaniach, jej wypędzania na ulicę i zapędzania do więzienia przy ul. Łąckiego.
Dieter Pohl jest przeciwny umniejszaniu roli miejscowych kolaborantów w zbrodniach niemieckich latem 1941 roku:
Ukraińska milicja przypuszczalnie rozstrzelała także około 100 polskich studentów ze Lwowa.

</doc>
<doc id="1798132" url="https://pl.wikipedia.org/wiki?curid=1798132" title="Spytek z Melsztyna">
Spytek z Melsztyna



</doc>
<doc id="1798133" url="https://pl.wikipedia.org/wiki?curid=1798133" title="Embolemidae">
Embolemidae

Embolemidae – rodzina błonkówek z nadrodziny złotolitek. Do tej kosmopolitycznej rodziny zalicza się około 40 opisanych gatunków. Większość znanych jest ze strefy tropikalnej lub subtropikalnej. Uważa się, że rodzina Dryinidae jest grupą siostrzaną dla Embolemidae. Zapis kopalny rodziny sięga wczesnej kredy (cf. "Baissobius" żyjący około 140 mln lat temu). Dwa gatunki współczesnego rodzaju "Embolemus" ("E. breviscapus" i "E. succinalis") znane są z inkluzji w bałtyckim bursztynie. 
Owady z tej rodziny charakteryzują się wyraźnym dymorfizmem płciowym. 
Do rodziny, według różnych ujęć systematycznych, należą jeden lub dwa rodzaje. Olmi wyróżnił rodzaj "Ampulicomorpha", odróżniający się od "Embolemus" zamkniętą komórką subdyskalną skrzydła przedniego. Carpenter uznał ten podział za ważny, natomiast według van Achterberga cecha ta jest zbyt zmienna by mogła służyć za podstawę obiektywnego rozróżnienia tych dwóch rodzajów, a gatunki zaliczone przez Olmiego do rodzaju "Ampulicomorpha" należą do rodzaju "Embolemus". 
"Fauna Europaea" wymienia cztery gatunki ("Embolemus pecki", "E. reticulatus", "E. ruddii", "E. thaumus"). Z Polski wykazano dotąd tylko "E. ruddi" (z Puszczy Sandomierskiej).
Biologia Embolemidae jest praktycznie nieznana. Cykl życiowy częściowo poznano jedynie u północnoamerykańskiego gatunku "Embolemus confusus"; owad ten jest parazytoidem nimf pluskwiaków z rodziny Achilidae. Rozwijają się w egzuwium larwalnym, wychodzącym z odwłoka gospodarza między drugim a trzecim segmentem. Sugerowano, że palearktyczne gatunki mogą być związane z rodzajem "Cixidia" należącym do tej rodziny. 
Gatunki:

</doc>
<doc id="1798137" url="https://pl.wikipedia.org/wiki?curid=1798137" title="Trichogramma">
Trichogramma



</doc>
<doc id="1798138" url="https://pl.wikipedia.org/wiki?curid=1798138" title="Obrotowy ekran">
Obrotowy ekran



</doc>
<doc id="1798140" url="https://pl.wikipedia.org/wiki?curid=1798140" title="Swivel LCD">
Swivel LCD



</doc>
<doc id="1798141" url="https://pl.wikipedia.org/wiki?curid=1798141" title="Vari-Angle">
Vari-Angle



</doc>
<doc id="1798142" url="https://pl.wikipedia.org/wiki?curid=1798142" title="Swivel screen">
Swivel screen



</doc>
<doc id="1798159" url="https://pl.wikipedia.org/wiki?curid=1798159" title="Afrikans Language Monument">
Afrikans Language Monument



</doc>
<doc id="1798172" url="https://pl.wikipedia.org/wiki?curid=1798172" title="Bulwar Jana Szymańskiego w Kołobrzegu">
Bulwar Jana Szymańskiego w Kołobrzegu

Bulwar Jana Szymańskiego w Kołobrzegu – nadmorska promenada w Kołobrzegu.
Historia.
Bulwar został zbudowany w 1994 w miejscu wcześniejszego, który uległ zniszczeniu na skutek sztormu. Położony jest między kołobrzeskim molo, a latarnią morską. W jego sąsiedztwie znajduje się fragment parku im. Stefana Żeromskiego, który oddziela Dzielnicę Portową od Dzielnicy Uzdrowiskowej.
Przy deptaku znajduje się odsłonięty w 1963 Pomnik Zaślubin Polski z morzem. Bliżej latarni morskiej natomiast wybudowane pod koniec lat 90. XX wieku pawilony, w których znajdują się lokale gastronomiczne.
Na wysokości ulicy Mickiewicza i sanatorium Bałtyk znajduje się żelbetowe molo długości 220 metrów i szerokości 9 metrów.
Patron.
Patronem bulwaru jest Jan Szymański, pierwszy dyrektor i współtwórca Polskiej Żeglugi Bałtyckiej.

</doc>
<doc id="1798177" url="https://pl.wikipedia.org/wiki?curid=1798177" title="Kurt Russ">
Kurt Russ

Kurt Russ (ur. 23 listopada 1964 w Langenwang) – piłkarz austriacki grający na pozycji obrońcy.
Kariera klubowa.
Karierę piłkarską Russ rozpoczął w amatorskim FC Langenwang. W 1986 roku przeszedł do Kapfenberger SV i zadebiutował w jego barwach w austriackiej 2. Bundeslidze, a od rundy wiosennej sezonu 1987/1988 był podstawowym zawodnikiem First Vienna FC. Zawodnikiem tego wiedeńskiego klubu był do 1990 roku.
Latem 1990 Russ przeszedł do FC Swarovskiego Tirolu z Innsbrucka, ówczesnego mistrza Austrii. W 1991 roku wywalczył z nim wicemistrzostwo kraju. W 1992 roku klub został rozwiązany i przemianowany na FC Tirol Innsbruck. W nim Russ grał do lata 1994. Wtedy też odszedł do LASK-u Linz. Na koniec sezonu 1997/1998 zakończył karierę piłkarską.
Kariera reprezentacyjna.
W reprezentacji Austrii Russ zadebiutował 27 kwietnia 1988 roku w wygranym 1:0 towarzyskim spotkaniu z Danią. W 1990 roku został powołany do kadry na Mistrzostwa Świata we Włoszech. Tam był podstawowym zawodnikiem i wystąpił w 2 spotkaniach grupowych: z Włochami (0:1) i Czechosłowacją (0:1). Od 1988 do 1991 roku rozegrał w kadrze narodowej 28 spotkań.

</doc>
<doc id="1798178" url="https://pl.wikipedia.org/wiki?curid=1798178" title="Próby porozumienia polsko-ukraińskiego podczas II wojny światowej">
Próby porozumienia polsko-ukraińskiego podczas II wojny światowej

Próby porozumienia polsko-ukraińskiego podczas II wojny światowej – negocjacje prowadzone przez przedstawicieli Rządu RP na uchodźstwie i Polskiego Państwa Podziemnego z przedstawicielami ukraińskiego społeczeństwa w latach II wojny światowej (1939-1945).
Wprowadzenie.
W czasie II wojny światowej prawie wszystkie polskie ugrupowania polityczne (jedynym wyjątkiem byli komuniści, reprezentujący interesy ZSRR) opowiadały się za odtworzeniem na wschodzie granicy państwa sprzed 1 września 1939. Różniły się tylko podejściem do kwestii Ukraińców zamieszkujących wschodnie tereny państwa. Powstały trzy różne koncepcje:
Pomiędzy zwolennikami tych opcji trwała ostra walka polityczna i wzajemne blokowanie swoich poczynań, w związku z czym do 1943 nie wypracowano spójnego stanowiska na ten temat, pomimo że liczono się z koniecznością stoczenia kolejnej, po wojnie polsko-ukraińskiej, wojny o Kresy Wschodnie. Już w listopadzie 1941 meldował o tym do rządu polskiego w Londynie Stefan Rowecki "Grot". Przewidywał on prawie pewny wybuch walk o Małopolskę Wschodnią, natomiast w przypadku Wołynia sądził, że uda się uniknąć walk za cenę kompromisu.
W tym czasie wszystkie niekomunistyczne ugrupowania ukraińskie opowiadały się za utworzeniem niepodległego państwa ukraińskiego, w skład którego miały wejść m.in. Galicja Wschodnia, Wołyń, a także tzw. Zakerzonie (Chełmszczyzna, Zasanie, Łemkowszczyzna, Podlasie). Dopuszczano rezygnację z części żądań w zamian za uznanie niepodległości Ukrainy, jednak ostatecznym ustępstwem mogła być co najwyżej granica na Bugu i Sanie.
Poza wykluczającymi się wzajemnie stanowiskami w sprawach terytorialnych, w których żadna ze stron nie uznawała jakiegokolwiek kompromisu, na przeszkodzie porozumienia polsko-ukraińskiego stała również rozbieżność orientacji politycznych obu stron w toczącej się wojnie. Rząd RP na uchodźstwie i Polskie Państwo Podziemne, ze względu na konieczność dochowania lojalności wobec koalicji antyhitlerowskiej, której jednym z najważniejszych członków był ZSRR, nie mogły podejmować żadnych działań wymierzonych przeciwko jego wewnętrznym interesom, co sprawiało, że istnienie niepodległej Ukrainy w jakimkolwiek kształcie terytorialnym pozostawało w sprzeczności z polską racją stanu. Nawet gdyby hipotetycznie strona ukraińska zgodziła się na przynależność Wołynia i Galicji Wschodniej do Polski, to w zamian wysunęłaby pod jej adresem żądanie oficjalnego uznania niepodległości Ukrainy na wschód od Zbrucza, co ze względu na ciążące zobowiązania sojusznicze było dla strony polskiej absolutnie nie do zaakceptowania. Z tego względu zawieranie przez legalne polskie władze ewentualnych sojuszy z przedstawicielami niepodległościowego podziemia ukraińskiego mogło odbywać się tylko w skali lokalnej i mieć charakter krótkotrwałych, taktycznych porozumień.
Rozmowy.
Lata 1939-1941.
W związku z wymienionymi rozbieżnościami stanowisk, obie strony nie miały sobie do zaoferowania praktycznie nic. Chodziło raczej o sondowanie stanowisk, sprawdzenie skłonności do ustępstw, oraz, ze strony polskiej, chęć neutralizacji części społeczeństwa ukraińskiego w przewidywanym konflikcie, w zamian za ustępstwa polityczne.
4 stycznia 1940 profesor Olgierd Górka przedstawił rządowi RP na uchodźstwie memoriał dotyczący stosunków polsko-ukraińskich. W odpowiedzi na memoriał 16 lutego 1940 w Paryżu Bogusław Longchamps de Bérier przedłożył swoje uwagi: uważał, że Ukraina byłaby niebezpieczniejszym sąsiadem niż Rosja, stanął również na stanowisku nienaruszalności granic wschodnich. 7 marca 1940 dr Ludwik Grodzicki koreferujący memoriał i uwagi do niego, zaproponował wymianę ludności polskiej i ukraińskiej, oraz przebieg przyszłej granicy polsko-ukraińskiej Bugiem do stacji kolejowej Krasne, Gniłą lub Złotą Lipą do ujścia, Dniestrem w górę do ujścia Łomnicy i Łomnicą do południowej granicy w Karpatach. W Polsce pozostałby wtedy Lwów oraz prawie całe Borysławsko-Drohobyckie Zagłębie Naftowe (bez Bitkowa i kopalni soli potasowych).
Do pierwszych kontaktów pomiędzy OUN-B a przedstawicielami polskiego podziemia doszło już w 1940. 10 i 11 stycznia 1940 w Bukareszcie doszło do rozmów pomiędzy działaczami ukraińskimi z Rumunii z jednej strony a ambasadorem Rogerem Raczyńskim, radcą ambasady Alfredem Ponińskim i Jerzym Giedroyciem.
W kwietniu 1940 grupa mjr Zygmunta Dobrowolskiego skontaktowała się z umiarkowanymi ukraińskimi działaczami nacjonalistycznymi, a przez nich przedstawicielka grupy Władysława Piechowska dotarła do metropolity Andrzeja Szeptyckiego, przeprowadzając od kwietnia do lipca 1940 kilka rozmów. W rozmowach sondowano możliwość porozumienia między Polakami a Ukraińcami, jednak nie angażowano się w poważniejsze rozmowy. Zabraniały tego dyrektywy Naczelnego Dowództwa we Francji, rezerwujące tego typu rozmowy dla rządu polskiego. Padła propozycja, aby księża greckokatoliccy wywarli wpływ na nacjonalistów ukraińskich, aby zaprzestali denuncjacji Polaków. W zamian zaoferowano wywarcie wpływu na kler rzymskokatolicki i własne organizacje, w celu złagodzenia nastrojów antyukraińskich. Rozmowy spotkały się ze zrozumieniem ze strony metropolity, starał się on wpływać na zmianę negatywnego stanowiska Ukraińców wobec Polaków, co mu się w tym czasie częściowo udało.
Na emigracji rząd Władysława Sikorskiego w Paryżu i Angers nawiązał kontakty z przedstawicielami powstałego emigracyjnego rządu petlurowców – Ołeksandrem Szulhynem i Ołeksandrem Udowyczenko. Zdając sobie sprawę ze słabości rządu ukraińskiego, doradzono Ukraińcom, aby rozszerzyli skład tworzonego w Paryżu Ukraińskiego Komitetu Narodowego o przedstawicieli UNDO, OUN, USDRP oraz emigracji ukraińskiej z Kanady i Rumunii. Rząd RP na uchodźstwie wyasygnował 60 tysięcy franków, w celu sfinansowania wyjazdu Wołodymyra Sołowija na rozmowy z OUN we Włoszech, oraz wyjazdu Ołeksandra Szulhyna do Finlandii w celu przeprowadzenia rozmów z OUN, oraz werbowania Ukraińców spośród jeńców radzieckich do walki po stronie aliantów, w ramach polskiej armii.
We Francji jednak działał jednak Ukraiński Związek Ludowy, którym kierowali Mykoła Sciborski i Wołodymyr Martyneć. Zwalczali oni i petlurowców, i ich prawo do rozmów z polskim rządem. Zwalczali również propagandę zachęcającą do wstępowania Ukraińców do polskiej armii, zachęcając ich do wstępowania do armii francuskiej. Ich działania doprowadziły do bojkotu werbunku, który to werbunek rozpoczął się 18 stycznia 1940.
Niezależnie od tych rozmów, z Ukraińcami prowadziły rozmowy ambasada polska w Bukareszcie i konsulat w Czerniowcach. Wzięli w nich udział przedstawiciele nacjonalistów ukraińskich z Bukowiny Wołodymyr Załoziećkyj i Jurij Serbyniuk, oraz przedstawiciel Ukraińców z Besarabii Hawryluk. Do rozmów dołączył później Wołodymyr Sołowij. Rozmowy te trwały w okresie od listopada 1939 do lutego 1940.
Lata 1941-1943.
Częstsze spotkania nastąpiły dopiero w 1941. Pośrednikami w kontaktach byli duchowni greckokatoliccy. W latach 1941-1943 doszło do kilkunastu takich spotkań. Ze strony polskiej brali w nich udział ppłk Henryk Pohoski "Walery", Stanisław Bezdek "Władysław", Marian Chirowski "Zmora" i Stanisław Piotrowski "Baryka". Ze strony ukraińskiej – Jewhen Wreciona, Zinowij Matła, Mychajło Stepaniak i Wasyl Ochrymowycz. Podczas negocjacji strona polska, w zamian za zgodę na pozostanie w granicach państwa polskiego, obiecywała Ukraińcom pełne równouprawnienie polityczne i kulturalne. Zachęcała również do prezentowania postawy antysowieckiej, aby podkreślić brak zgody na przemawianie ZSRR w imieniu mieszkańców tych terenów. Strona ukraińska natomiast żądała wyrzeczenia się planów zajęcia Ukrainy Zachodniej, zaprzestania współpracy z partyzantką sowiecką oraz antyukraińskiej akcji propagandowej w polskiej prasie podziemnej, odwołania przygotowań wojskowych do powstania ("Akcja Burza"). Negocjacje wobec skrajnie sprzecznych stanowisk stron nie przyniosły pozytywnych efektów.
Również w lipcu 1941 roku rozpoczęły się rozmowy polsko-ukraińskie prowadzone przez przewodniczącego Ukraińskiego Komitetu Centralnego Wołodymyra Kubijowycza i przedstawiciela ZWZ-AK Mirosława Żuławskiego. Kontynuowane były następnie we wrześniu 1941, marcu 1942 i marcu 1943. Głównym problemem w rozmowach było uzgodnienie przebiegu przyszłej granicy polsko-ukraińskiej. Ukraińcy twierdzili, że w obliczu dwóch wrogów - hitlerowskich Niemiec i Rosji Sowieckiej, oba narody są zmuszone do wzajemnych ustępstw i zawarcia porozumienia. Zaproponowali kompromis z granicą pomiędzy linią Bugu i Sanu a linią Zbrucza, określając nawet szczegółowiej, że mogłaby ona przebiegać w Galicji Wschodniej wzdłuż rzek Opór i Złota Lipa (z pozostawieniem Lwowa i Borysławsko-Drohobyckiego Zagłębia Naftowego po stronie polskiej), zaś na Wołyniu wzdłuż rzeki Styr. Polacy stali na stanowisku nienaruszalności granicy ryskiej. Do zawarcia porozumienia nie doszło.
Prowadzono również prywatne rozmowy sondażowe z Mileną Rudnycką, Wasylem Mudrym, Wołodymyrem Horbowym, Stepanem Skrypnykiem i innymi, głównie w okresie sierpień-październik 1941.
Rok 1943.
31 marca 1943 Rząd RP na uchodźstwie przyjął uchwałę, w której gwarantował ludności ukraińskiej pełne, prawne i faktyczne równouprawnienie we wszystkich dziedzinach życia, swobody religijne dla Kościołów: greckokatolickiego i polskiego autokefalicznego prawosławnego, zapowiadał wprowadzenie na terenach zamieszkałych przez Ukraińców rozbudowanego, dwujęzycznego samorządu terytorialnego i utworzenie ukraińskiego uniwersytetu we Lwowie. Obiecywał ponadto poszerzenie składu Rady Narodowej RP o dwóch przedstawicieli ludności ukraińskiej z Galicji Wschodniej i jednego z Wołynia, zatrudnienie pewnej liczby Ukraińców w aparacie państwowym oraz otoczenie opieką kulturalną i wyznaniową żołnierzy Armii Polskiej na Wschodzie narodowości ukraińskiej. W kraju jednak deklaracji polskiego rządu nie opublikowano, gdyż środowiska niechętne uchwale, skupione w Biurze Narodowościowym Delegatury Rządu na Kraj uznały, że jest ona szkodliwa dla interesów Polski i jest oznaką słabości i wstrzymały jej publikację. Do takiego stanowiska przyczyniły się głównie informacje o ludobójczych czystkach etnicznych dokonywanych przez nacjonalistów ukraińskich na Wołyniu i w konsekwencji coraz większy wzrost antyukraińskich nastrojów w polskim społeczeństwie na Kresach i nie tylko. 30 lipca 1943 r. Krajowa Reprezentacja Polityczna wydała własną odezwę do obywateli II RP narodowości ukraińskiej, w której stwierdzono, że społeczeństwo ukraińskie poszło, inną niż Polacy, drogą współpracy z obu okupantami, a akty okrucieństwa wobec Polaków powodują przepaść pomiędzy narodami. Odezwa zapowiadała brak ustępstw w sprawach terytorialnych i gwarancje co do równości praw i obowiązków obywatelskich. Na zakończenie stwierdzono: „Na zegarze dziejów zbliża się wielka historyczna godzina - godzina ostatecznego zwycięstwa sprawiedliwości. Kto jej wyczuć nie potrafi, ten sam na siebie wydaje wyrok”. Stronnictwo Demokratyczne odniosło się do tej odezwy krytycznie. Zdaniem Ryszarda Torzeckiego odezwa zawierała sformułowania niezręczne i nie dało się za jej pomocą osiągnąć porozumienia.
Latem 1943 na Wołyniu kolejną próbę "neutralizacji" Ukraińców podjął Okręgowy Delegat Rządu Kazimierz Banach "Jan Linowski". 7 lipca przeprowadzono wstępne rozmowy w okolicy Swinarzyna. 8 lipca delegacja pojechała na dalsze rozmowy do wsi Kustycze, gdzie po odbyciu rozmów wysłani przez niego Zygmunt Rumel "Krzysztof Poręba" i Krzysztof Markiewicz "Czart" zostali zamordowani 10 lipca 1943. Również 20-osobowy polski oddział Celestyna Dąbrowskiego podjął rozmowy, został wciągnięty w zasadzkę i wymordowany przez oddział UPA we wsi Dominopol.
W lipcu 1943 r. kierownictwo OUN-SD (OUN(b)) wydało odezwę w której całą odpowiedzialność za wywołanie konfliktu zrzucono na stronę polską, ponadto świadomie dezinformowano Polaków obiecując pełną swobodę i bezpieczeństwo. W październiku 1943 r. Prowid OUN-B wydał pełen sprzeczności komunikat w której napady na polską ludność usprawiedliwiano pomocą jakoby ta udzielała Niemcom i Sowietom "w niszczeniu Ukraińców" (co potwierdzało prowadzenie antypolskich akcji), a jednocześnie zaprzeczano że ukraiński naród i OUN ma coś z tym wspólnego.
Rok 1944.
Rozmowy polsko-ukraińskie nie przyniosły pozytywnego rezultatu. Obie strony miały sprzeczne cele i nie miały sobie do zaoferowania nic, co mogło być przyjęte przez drugą stronę. Ostatnie spotkanie delegacji miało miejsce 8 marca 1944. 

</doc>
<doc id="1798181" url="https://pl.wikipedia.org/wiki?curid=1798181" title="Wódeczka i panienki">
Wódeczka i panienki

Wódeczka i panienki – krótkometrażowa komedia z 2009 roku, która została zrealizowana w Warszawie. Istnieje też angielska wersja filmu pt. "Vodka and Women".
Opis fabuły.
Stefan (Michał Koterski) udaje się po radę do swojej sąsiadki, prostytutki Magdy (Barbara Bursztynowicz), w związku z podejrzeniem o niewierność swojej dziewczyny.

</doc>
<doc id="1798182" url="https://pl.wikipedia.org/wiki?curid=1798182" title="Rahim (raper)">
Rahim (raper)



</doc>
<doc id="1798183" url="https://pl.wikipedia.org/wiki?curid=1798183" title="Manfred Zsak">
Manfred Zsak

Manfred Zsak (ur. 22 grudnia 1964 w Mödling) – piłkarz austriacki grający na pozycji obrońcy lub pomocnika.
Kariera klubowa.
Karierę piłkarską Zsak rozpoczął w wiedeńskim klubie Admira Wacker. W sezonie 1982/1983 zadebiutował w jego barwach w austriackiej Bundeslidze. Zawodnikiem Admiry był do lata 1987 roku.
W 1987 roku Zsak został piłkarzem Austrii Wiedeń, w której podobnie jak w Admirze, grał w pierwszym składzie. W 1990 roku wystąpił w wygranym 3:1 finale Pucharu Austrii z Rapidem Wiedeń. W 1991 roku wywalczył swój pierwszy w karierze tytuł mistrza kraju, a w latach 1992-1993 obronił z Austrią tytuł mistrzowski. W latach 1992 i 1994 ponownie zdobył krajowy puchar (w finałach Austria wygrywała odpowiednio 1:0 z Admirą Wacker i 4:0 z FC Linz). W Austrii przez 9 sezonów rozegrał 250 meczów i strzelił 50 goli.
Latem 1996 roku Zsak przeszedł do Grazeru AK, ale po rozegraniu 3 meczów wrócił do Admiry Wacker, z którą na koniec sezonu 1996/1997 spadł do drugiej ligi. W kolejnych latach grał w amatorskich zespołach: SV Schwechat, ASK Bad Vöslau i SV Rust. Będąc piłkarzem tego ostatniego zakończył karierę w 2004 roku.
Kariera reprezentacyjna.
W reprezentacji Austrii Zsak zadebiutował 15 października 1986 roku w wygranym 3:0 spotkaniu eliminacji do Euro 88 z Albanią. W 1990 roku został powołany do kadry na Mistrzostwa Świata we Włoszech. Tam był podstawowym zawodnikiem i wystąpił w 3 spotkaniach grupowych: z Włochami (0:1), Czechosłowacją (0:1) i Stanami Zjednoczonymi (2:1). Od 1986 do 1993 roku rozegrał w kadrze narodowej 49 spotkań i zdobył 5 goli.
Kariera trenerska.
Po zakończeniu kariery piłkarskiej Zsak został trenerem. Prowadził między innymi SV Rust, a następnie zaczął pracować w Austriackim Związku Piłki Nożnej. Był selekcjonerem reprezentacji Austrii U-16 i U-21. Od 2009 roku jest asystentem selekcjonera Dietmara Constantiniego w reprezentacji Austrii.

</doc>
<doc id="1798185" url="https://pl.wikipedia.org/wiki?curid=1798185" title="Weinhuebel">
Weinhuebel

 #PATRZWeinhübel

</doc>
<doc id="1798186" url="https://pl.wikipedia.org/wiki?curid=1798186" title="Urbania Góra">
Urbania Góra

Urbania Góra – szczyt (674 m) w masywie Zębalowej. Według Jerzego Kondrackiego, autora naukowo opracowanej regionalizacji geograficznej Polski masyw ten należy do Beskidu Wyspowego.
Na zachodnim stoku Urbaniej Góry, nad wsią Tokarnia znajduje się, powstała w latach 1982–2000, składająca się z 14 stacji, Kalwaria Tokarska. Natomiast na stokach: północnym i wschodnim, zachowały się ślady rowów strzeleckich, wybudowanych w 1944 roku przez miejscową ludność pod kierownictwem inżynierów z Organizacji Todta. Umocnienia te miały łącznie 2,5 km, do dnia dzisiejszego zachowało się ok. 600 m.
Na niektórych mapach Urbania Góra nazywana jest Chobocią Górą.

</doc>
<doc id="1798189" url="https://pl.wikipedia.org/wiki?curid=1798189" title="Historia Ukraińców w Toruniu">
Historia Ukraińców w Toruniu

Ukraińcy w Toruniu – grupa narodowa obecna w Toruniu od dwudziestolecia międzywojennego. Tworzyli ją byli żołnierze Ukraińskiej Republiki Ludowej internowani w Polsce po podpisaniu traktatu ryskiego, którzy po zwolnieniu z obozów zdecydowali się pozostać na stałe w Toruniu. Drugą grupę Ukraińców przybyłych do Torunia w tym okresie stanowili obywatele narodowości ukraińskiej, w większości pochodzący z Galicji. Społeczność ukraińska była silnie zintegrowana, mimo niewielkiej liczebności (ok. 50 osób) prowadziła działalność kulturalną i czynnie uczestniczyła w życiu toruńskiej parafii prawosławnej. Osobną grupę stanowiło niewielkie środowisko anarchistów ukraińskich, którzy przybyli do Torunia razem ze swoim przywódcą Nestorem Machno.
Po II wojnie światowej Ukraińcy, podobnie jak mieszkający w Toruniu Rosjanie, stali się obiektem represji ze strony Urzędu Bezpieczeństwa. W związku z tym życie ich społeczności w dawnym kształcie już się nie odrodziło.
Okres międzywojenny.
Pierwsza grupa Ukraińców pojawiła się w Toruniu po zamknięciu powstałych po traktacie ryskim obozów internowania dla żołnierzy i oficerów armii Ukraińskiej Republiki Ludowej. Byli to w większości byli internowani w obozach pod Strzałkowem i w Aleksandrowie Kujawskim. Pierwsze dane liczbowe dotyczące Ukraińców pochodzą z 1927 i wskazują na stałe przebywanie w Toruniu 40 osób tej narodowości. Liczba Ukraińców podlegała poważniejszym wahaniom niż formująca się w tym samym czasie społeczność rosyjska, jednak ostatecznie ustabilizowała się w granicach 40-50 osób, w większości mężczyzn wykonujących wolne zawody.
22 lipca 1924 na terenie miasta rozpoczęta została rejestracja obcokrajowców narodowości rosyjskiej oraz ukraińskiej, którzy musieli zadeklarować chęć pozostania w Polsce lub wyjazdu. Świadome zignorowanie nakazu rejestracji wiązało się z wydaleniem z obszaru II RP.
Liczba ta była ok. dwa razy większa po dodaniu osób narodowości ukraińskiej posiadających obywatelstwo polskie przed 1924. Ukraińcy z polskim obywatelstwem byli w większości pracownikami urzędów. Nieformalnym liderem tej grupy był W. Zathaj.
Organizacje społeczne.
Działalność kulturalna i społeczna.
Chociaż Ukraińcy pojawili się po I wojnie światowej również w innych miastach Pomorza, właśnie w Toruniu najszybciej zaczęli się organizować. W 1927 do miasta przybył Wiktor Łotocki, reprezentujący Centralny Komitet Ukraiński z siedzibą w Warszawie. Celem jego przyjazdu było zorganizowanie w Toruniu oddziału Komitetu. Władze Torunia zgodziły się na tę inicjatywę. Zebranie organizacyjne miało miejsce w mieszkaniu prywatnym należącym do Ukraińca J. Melnika, przy ul. Sobieskiego 13. Powołany na nim do życia zarząd oddziału składał się z Michała Kaszczuka jako prezesa, Włodzimierza Czagina jako skarbnika i Antoniego Ptasznika jako sekretarza. Oddział prowadził działalność dobroczynną, wspierając materialnie ubogich Ukraińców żyjących w powiecie toruńskim, udzielał porad prawnych, a także działalność kulturalną. Środki finansowe na nią pochodziły ze składek członkowskich oraz z kwot wyznaczanych dla oddziału toruńskiego przez CKU (w 1927 organizacja pozyskała w ten sposób 1500 zł. W ramach aktywności kulturalnej Oddział CKU w Toruniu powołał do życia chór, zespół dramatyczny, amatorski zespół baletowy oraz bibliotekę ukraińskojęzyczną. Ukraińcy organizowali otwarte przedstawienia i koncerty, z których dochód przekazywali na wsparcie swoich najuboższych rodaków w Toruniu. Tradycją organizacji stało się przygotowywanie dorocznych obchodów świąt Bożego Narodzenia oraz zabawy noworocznej dla dzieci ukraińskich. W momencie powstania stowarzyszenia przystąpiło do niego 40 osób. Składka wynosiła 1,5 zł miesięcznie oraz dodatkowo 50 gr wpisowego. Grupa toruńska utrzymywała szczególnie bliskie kontakty z oddziałem lwowskim.
W 1930 Oddział Toruński, z powodu sporów na tle finansowym, podzielił się na dwie konkurencyjne grupy – pierwszą z J. Sołowjewem na czele i drugą skupioną wokół M. Kaszczuka. Bezpośrednim powodem rozłamu było oskarżenie Kaszczuka o sprzeniewierzenie funduszy pochodzących ze składek członkowskich. Prezes odmówił wówczas złożenia dymisji i udostępnienia dokumentacji stowarzyszenia. Przed Oddziałem pojawiła się wówczas groźba rozwiązania, gdyż CKU w Warszawie odmówił dalszego dofinansowywania organizacji. Ostatecznie rozłam został zażegnany już w roku następnym, jednak to Sołowjew przejął funkcję przewodniczącego Oddziału. W 1935 zastąpił go Bazyli Szewczuk.
Ukraińcy pozostawali w pozytywnych relacjach zarówno z mieszkającymi w Toruniu Rosjanami, jak i z polskimi mieszkańcami miasta. Nie odnotowano wśród nich przypadków postaw antypaństwowych. Podobnie jak Rosjanie, Ukraińcy uczestniczyli w odprawianych w cerkwi św. Mikołaja nabożeństwach z okazji polskich świąt państwowych. Fakt ten przyczynił się do zmniejszenia stopnia kontroli władz lokalnych nad środowiskiem ukraińskim – w drugiej połowie lat 30. władze Torunia skupiły się już całkowicie na mniejszości niemieckiej w mieście, reprezentującej odmienną postawę. Wyrazem odcięcia się społeczności ukraińskiej w Toruniu od idei radykalnego nacjonalizmu ukraińskiego było potępienie przez jej przedstawicieli zabójstwa Tadeusza Hołówki w 1931.
Działalność wojskowa.
Organizator Oddziału Toruńskiego W. Łotocki był również twórcą grupy samokształceniowej złożonej z byłych oficerów i żołnierzy narodowości ukraińskiej. Miała ona poprzez uczestnictwo w stałych kursach zwiększać swoją wiedzę wojskową na wypadek wybuchu powstania narodowego na Ukrainie. Łotocki kierował kursami do 1934, kiedy zastąpił go J. Chmara. W tym samym roku grupa liczyła 28 osób. Polskie władze wojskowe wiedziały o istnieniu stowarzyszenia.
Działalność religijna.
Ukraińcy, którzy znaleźli się w Toruniu po I wojnie światowej, byli wyznawcami prawosławia (w przypadku osób przybyłych z terenów dawnego Imperium Rosyjskiego) lub katolicyzmu (obywatele polscy). Ci drudzy dzielili się na członków Kościoła greckokatolickiego oraz katolików obrządku łacińskiego. Ukraińcy-grekokatolicy starali się w 1935 powołać w Toruniu swoją parafię, do czego jednak nie doszło, gdyż inicjatywy tej nie poparł metropolita Andrzej Szeptycki, zaś dodatkowo sprzeciwił się jej rzymskokatolicki biskup chełmiński S. Okoniewski.
Od początku pobytu internowanych narodowości ukraińskiej w Toruniu istniała natomiast parafia prawosławna pod wezwaniem św. Mikołaja. Ukraińcy korzystali z niej razem z Rosjanami. W czasie istnienia Obozu Internowanych nr 15, do 1924, siedzibą parafii była kaplica św. Mikołaja położona na terenie obozu. Następnie, z powodu braku cerkwi lub przynajmniej kaplicy domowej, prawosławni wynajmowali różne obiekty: kaplicę ewangelicko-augsburską przy ul. Strumykowej (marzec-październik 1922) oraz kaplicę ewangelicko-reformowaną przy ul. Dominikańskiej. 6 stycznia 1924 przejęli kaplicę wojskową na terenie Baonu Sanitarnego nr 8, która stała się świątynią parafii wojskowej. Opiekowała się ona żołnierzami wyznania prawosławnego odbywającymi w Toruniu służbę wojskową oraz emigrantami rosyjskimi i ukraińskimi. W 1927 parafia uzyskała prawo do użytkowania dawnego ewangelickiego kościoła Trójcy Świętej na Rynku Nowomiejskim, który został wyświęcony na cerkiew pod wezwaniem św. Mikołaja. Jej pierwszym proboszczem był Ukrainiec – Stefan (Rudyk), którego zastępował inny duchowny narodowości ukraińskiej Grzegorz Kuryłas. Cerkiew na Rynku Nowomiejskim istniała do 1939, kiedy została zamknięta przez władze hitlerowskie. Pozwoliły one jednak na urządzenie nowej, czynnej do dziś świątyni prawosławnej w budynku dawnego kościoła staroluterańskiego przy ul. Podgórnej 69, która nosi to samo wezwanie. Ukraińcy do wybuchu wojny posiadali ponadto własną kaplicę domową przy ul. Łaziennej, w której odprawiane były nabożeństwa w języku cerkiewnosłowiańskim, ale z wymową ukraińską.
Z inicjatywy rosyjskiej społeczności w Toruniu 29 grudnia 1925 został złożony wniosek o rejestrację Bractwa Prawosławnego w Toruniu. Wniosek zawierał projekt statutu, który przewidywał, iż Bractwo będzie stowarzyszeniem otwartym dla wszystkich wyznawców prawosławia niezależnie od narodowości. Uzależniał również jego ostateczne powstanie od zgody metropolity warszawskiego i całej Polski. Władze miejskie zarejestrowały Bractwo 26 stycznia 1926, natomiast pozytywna decyzja ze strony metropolii warszawskiej wpłynęła 12 maja tego samego roku. W momencie swojego zebrania konstytucyjnego, jakie miało miejsce w lokalu przy ul. Mostowej 6 – 14 lipca 1926, liczyło 104. członków. Chociaż twórcami Bractwa i jego liderami pozostawali Rosjanie, wśród jego członków byli również liczni Ukraińcy. Działalność organizacji obejmowała również inicjatywy kulturalne – przedstawienia amatorskie, koncerty, odczyty i różnego rodzaju spotkania. Składka członkowska wynosiła 1 złoty na miesiąc. Chociaż prawosławni Ukraińcy i Rosjanie bezproblemowo współpracowali w ramach Bractwa, Ukraińcy podkreślali swoją odrębność narodową. Wyrazem tego była próba powołania w 1928 odrębnego bractwa, do czego jednak nie doszło. W tym samym roku w toruńskiej cerkwi została odprawiona msza w intencji Symona Petlury. Było to wyrazem powszechnego w społeczności ukraińskiej poparcia dla jego programu politycznego.
Anarchiści.
Osobną grupę, niezwiązaną z pozostałą częścią społeczności ukraińskiej w Polsce, przez krótki czas stanowili przedstawiciele ukraińskich anarchistów, którzy przybyli do Torunia po tym, gdy ukraiński działacz tego kierunku politycznego Nestor Machno, przebywając w Polsce nielegalnie od 1922, otrzymał nakaz zamieszkania w tym mieście. Do Torunia Machno przyjechał razem z żoną Haliną, dzieckiem, adiutantem J. Chmarą oraz niewielką grupą zwolenników. Początkowo mieszkał w hotelu Mazowieckim, skąd przeprowadził się do domu przy ul. Sienkiewicza 29. Swój pobyt w Toruniu (jak i ogólnie w Polsce) traktował jednak jako tymczasowy. Niemal natychmiast po zamieszkaniu w Toruniu wystąpił o zezwolenie na wyjazd do Niemiec, nie otrzymał jednak wizy wjazdowej. Kondycja psychiczna ukraińskiego anarchisty nie była dobra – przebywając w Toruniu usiłował popełnić samobójstwo. Ponadto dwukrotnie zmieniał adres, gdyż nieznani sprawcy usiłowali dokonać nań zamachu. Ostatecznie Machno wyjechał z Torunia do Gdańska dopiero 2 lipca 1924. Przez cały okres pobytu w Toruniu był obserwowany przez wywiad wojskowy.
Żołnierze narodowości ukraińskiej.
Oprócz cywilnych Ukraińców osiadłych na stałe, w Toruniu obecni byli również żołnierze Wojska Polskiego tej narodowości. Zgodnie z systemem kierowania rekrutów do jednostek odległych od ich miejsca urodzenia i dotychczasowego zamieszkania, w poborze w 1922 do Torunia trafiły liczne grupy Ukraińców, Białorusinów oraz Żydów ze wschodnich województw kraju. W dniu 1 kwietnia tego roku Ukraińcy stanowili 0,19% poborowych w Okręgu Korpusu nr VIII w Toruniu (35 osób). Liczba Ukraińców znacznie wzrosła w latach następnych. Według danych z 28 lutego 1923 stanowili już ponad 6% wszystkich rekrutów. Meldunek dla Samodzielnego Referatu Informacyjnego DOK nr VIII charakteryzuje poborowych ukraińskich następująco:
Żołnierze narodowości ukraińskiej pochodzili w większości z Małopolski Wschodniej. Odbycie przez nich służby wojskowej w miejscu odległym od miejsca urodzenia i dotychczasowego zamieszkania miało sprzyjać wyrobieniu u nich postawy lojalności wobec państwa polskiego. Zastępca dowódcy OK nr VIII, pisząc do Ministerstwa Spraw Wojskowych, zalecał przeprowadzanie w okręgach takich jak toruński planowej akcji polonizacyjnej mniejszości narodowych, w tym ulojalnienia Ukraińców. Działania tego rodzaju były połączone z ogólną edukacją żołnierzy – wielu rekrutów ze wschodnich rejonów Polski w momencie wcielenia do wojska było analfabetami. Po 1924 Ukraińcy jednak znacznie rzadziej kierowani do Torunia. W 1933 w DOK nr VIII odnotowano tylko 45 osób tej narodowości.
Sytuacja Ukraińców po II wojnie światowej.
Kwestia postawy Ukraińców mieszkających w Toruniu wobec wybuchu II wojny światowej i hitlerowskiej okupacji Torunia nie została dotąd zbadana i opisana. E. Wiszka przytacza jedynie relację S. Dmytrenko o aresztowaniu i zastrzeleniu W. Łotockiego przez SS po tym, gdy w 1945 Ukraińcy usunęli ze swojego lokalu przy ul. Łaziennej zawieszone przez władze okupacyjne plakaty zachęcające do wspólnej walki ze zbliżającą się Armią Czerwoną.
W czasie II wojny światowej na teren Torunia napłynęła dalsza grupa Rosjan, Białorusinów i Ukraińców, uciekających z obszaru Kresów Wschodnich. Dokładna liczebność tej grupy jest nieustalona; znaczna jej część została zmuszona do wyjazdu do ZSRR natychmiast po wyzwoleniu Torunia. Ponadto natychmiast po wejściu Armii Czerwonej do miasta do obozów pracy wywieziono ok. 30 Rosjan i Ukraińców. Fakt, iż Ukraińcy i Rosjanie nie zostali poddani szczególnym represjom przez władze nazistowskie skłonił NKWD do szczegółowej weryfikacji postawy politycznej przedstawicieli tych narodowości, zarówno przed wybuchem II wojny światowej, jak i w jej trakcie. W wyniku weryfikacji powstała lista 11 osób z Torunia narodowości rosyjskiej, ukraińskiej i białoruskiej, które uznano za "wrogo ustosunkowane do Polaków". W rzeczywistości na negatywną weryfikację nie mniejszy wpływ miał fakt wcześniejszego zaangażowania sprawdzanych osób przeciwko komunizmowi i ZSRR. W sprawozdaniu kierownika I Wydziału Wojewódzkiego Urzędu Bezpieczeństwa Publicznego we wrześniu 1945 wszystkich Rosjan i Ukraińców określono jako wrogo ustosunkowanych do "obecnych przedstawicieli państwa i Rządu Demokratycznego".
Wszystkich Ukraińców przybyłych w czasie II wojny światowej na Pomorze uznano za osoby podlegające repatriacji, jednak dobrowolne stawianie się do punktów zbornych stanowiło rzadkość. Większość Ukraińców, podobnie jak przedstawicieli narodowości zamieszkujących ZSRR, nie zgłaszała się w wyznaczonych miejscach, starała się ukrywać lub uciekała do innych województw Polski. W 1945 łączną liczbę przedstawicieli mniejszości słowiańskich w Toruniu ustalono na 121 osób. W 1946 w powiecie toruńskim pozostawało 34 Ukraińców (21 osób w samym Toruniu).
Śladem obecności ukraińskich emigrantów w Toruniu są ich pojedyncze groby w kwaterach prawosławnych na cmentarzach garnizonowym (obecnie Cmentarz Komunalny nr 1) oraz św. Jerzego. Emilian Wiszka twierdzi, że w 1934 na cmentarzu garnizonowym istniały groby pułkowników Ołeksy Łuszczenki oraz Wołodymyra Czahyna oraz szeregowego Hryhorija Ochoty. Znajdowały się one pod opieką społeczności ukraińskiej, która w roku tym opłaciła wystawienie na ich grobach nowych pomników. Nie przetrwały one II wojny światowej. W 1998 z inicjatywy E. Wiszki wystawiono nowe krzyże prawosławne w miejscach pochówku H. Ochoty i W. Czahyna. Nie udało się ustalić miejsca pochówku innych Ukraińców na tym cmentarzu.

</doc>
<doc id="1798191" url="https://pl.wikipedia.org/wiki?curid=1798191" title="Polyporales">
Polyporales



</doc>
<doc id="1798192" url="https://pl.wikipedia.org/wiki?curid=1798192" title="Hymenochaetales">
Hymenochaetales



</doc>
<doc id="1798195" url="https://pl.wikipedia.org/wiki?curid=1798195" title="Cantharellales">
Cantharellales



</doc>
<doc id="1798197" url="https://pl.wikipedia.org/wiki?curid=1798197" title="Paxillaceae">
Paxillaceae



</doc>
<doc id="1798198" url="https://pl.wikipedia.org/wiki?curid=1798198" title="Coniophoraceae">
Coniophoraceae



</doc>
<doc id="1798200" url="https://pl.wikipedia.org/wiki?curid=1798200" title="Hygrophoropsidaceae">
Hygrophoropsidaceae



</doc>
<doc id="1798202" url="https://pl.wikipedia.org/wiki?curid=1798202" title="Bolbitiaceae">
Bolbitiaceae



</doc>
<doc id="1798203" url="https://pl.wikipedia.org/wiki?curid=1798203" title="Coprinaceae">
Coprinaceae



</doc>
<doc id="1798205" url="https://pl.wikipedia.org/wiki?curid=1798205" title="Lycoperdaceae">
Lycoperdaceae



</doc>
<doc id="1798206" url="https://pl.wikipedia.org/wiki?curid=1798206" title="Marasmiaceae">
Marasmiaceae



</doc>
<doc id="1798208" url="https://pl.wikipedia.org/wiki?curid=1798208" title="Pluteaceae">
Pluteaceae



</doc>
<doc id="1798210" url="https://pl.wikipedia.org/wiki?curid=1798210" title="Hygrophoraceae">
Hygrophoraceae



</doc>
<doc id="1798211" url="https://pl.wikipedia.org/wiki?curid=1798211" title="Peter Artner">
Peter Artner

Peter Artner (ur. 20 maja 1966 w Wiedniu) – austriacki piłkarz grający na pozycji defensywnego pomocnika.
Kariera klubowa.
Karierę piłkarską Artner rozpoczął w wiedeńskim klubie Austria Wiedeń. W sezonie 1984/1985 zadebiutował w jego barwach w austriackiej Bundeslidze. Jako rezerwowy wywalczył z Austrią dwa mistrzostwa kraju w 1985 i 1986 roku, a także Puchar Austrii (1986). Nie mając miejsca w składzie Austrii został wypożyczony do First Vienna FC, a w 1987 roku odszedł z zespołu.
W 1987 roku Artner został piłkarzem Admiry Wacker Wiedeń. Tam grał przez 6 sezonów i był podstawowym zawodnikiem zespołu. W 1993 roku odszedł do SV Wüstenrot Salzburg. W 1994 roku wywalczył z zespołem z Salzburga mistrzostwo Austrii, a także wystąpił w obu finałowych spotkaniach Pucharu UEFA z Interem Mediolan, dwukrotnie przegranych przez austriacki klub 0:1. W 1995 roku obronił z Salzburgiem mistrzowski tytuł.
W 1996 roku Artner odszedł do hiszpańskiego Hérculesa Alicante. W Primera División zadebiutował 8 września 1996 w przegranym 0:3 wyjazdowym spotkaniu z Realem Madryt. Na koniec sezonu 1996/1997 spadł z Hérculesem do Segunda División.
Latem 1997 Artner przeszedł do Foggi, grającej we włoskiej Serie B. Po pół roku wrócił do Austrii i grał w VSE Sankt Pölten. W 2000 roku spadł z nim z 2. Bundesligi do Regionalligi. W 2001 roku zakończył karierę piłkarską.
Kariera reprezentacyjna.
W reprezentacji Austrii Artner zadebiutował 18 listopada 1987 roku w zremisowanym 0:0 spotkaniu eliminacji do Euro 88 z Rumunią. W 1990 roku został powołany do kadry na Mistrzostwa Świata we Włoszech. Tam był podstawowym zawodnikiem i wystąpił w 2 spotkaniach grupowych: z Włochami (0:1) i Stanami Zjednoczonymi (2:1), w którym został ukarany czerwoną kartką. Od 1987 do 1996 roku rozegrał w kadrze narodowej 55 spotkań i zdobył jednego gola.

</doc>
<doc id="1798213" url="https://pl.wikipedia.org/wiki?curid=1798213" title="Wojciech Marek Darski">
Wojciech Marek Darski

Wojciech Marek Darski (ur. 1958 w Giżycku) – polski publicysta, poeta, prozaik, autor przewodników turystycznych.
Życiorys.
W profesji dziennikarskiej zadebiutował w latach 80. na łamach suwalskiego periodyku „Krajobrazy”. Związany był z "Gazetą Współczesną”, „Radarem”, „Gazetą Giżycką”, „Kurierem Podlaskim”, „Gazetą Wyborczą", magazynem „Ratusz” oraz pismem „Warsaw Voice”. Współpracował z Radiem Białystok. W 1997 roku został zatrudniony w redakcji „Tygodnika Solidarność”. Jest właścicielem wydawnictwa „Mazury od środka”, które publikuje mazurskie przewodniki. W latach 1979-1983 należał do gołdapskiej grupy twórczej „Dom Marka”. W latach 90. był współorganizatorem Stowarzyszenia "Wspólnota Mazurska". Uzyskał doświadczenie we współpracy ze środowiskiem olsztyńskiej Wspólnoty Kulturowej Borussia, działającej "na rzecz budowania i pogłębiania kultury dialogu i tolerancji między ludźmi różnych narodowości, wyznań, tradycji oraz współtworzenia społeczeństwa obywatelskiego". W latach 1994-2015 wydrukowano 14 publikacji autorstwa Darskiego.
Publikacje.
Publikacje prasowe.
"Krajobrazy", "Tygodnik Północny", "Gazeta Współczesna", "Kurier Podlaski", "Kurier Poranny", "Warmia i Mazury", "Gazeta Olsztyńska", "Trybuna Wałbrzyska", "Kierunki", "Integracje", "Słowo Powszechne", "Radar", "Nowy Medyk", "Gazeta Młodych", "Poezja", "Borussia", "Tytuł", "Res Publica Nowa", "Gazeta Giżycka", "Czerwony Sztandar (Wilno)", "Die Tageszeitung" (Hamburg), "Laolita" (Hamburg), "Courierre Internationale" (Paryż), "Jaćwież", "Kartki", "Przegląd Polityczny", "Warsaw Voice", "Ratusz", "Tygodnik Solidarność", "Kulturni Żivot" (Macedonia), "Dialog", "Życie Warszawy", "Gazeta Wyborcza", "Super Express", "Wprost", "Angora" i wiele innych.

</doc>
<doc id="1798215" url="https://pl.wikipedia.org/wiki?curid=1798215" title="Entolomataceae">
Entolomataceae



</doc>
<doc id="1798217" url="https://pl.wikipedia.org/wiki?curid=1798217" title="Russulales">
Russulales



</doc>
<doc id="1798219" url="https://pl.wikipedia.org/wiki?curid=1798219" title="Russulaceae">
Russulaceae



</doc>
<doc id="1798220" url="https://pl.wikipedia.org/wiki?curid=1798220" title="Gant development">
Gant development



</doc>
<doc id="1798221" url="https://pl.wikipedia.org/wiki?curid=1798221" title="Hydnaceae">
Hydnaceae



</doc>
<doc id="1798222" url="https://pl.wikipedia.org/wiki?curid=1798222" title="Skala Hoehn-Yahra">
Skala Hoehn-Yahra

Skala Hoehn-Yahra, skala Hoehn i Yahra – klasyfikacja służąca do oceny zaawansowania klinicznego choroby Parkinsona. Nazwa skali pochodzi od nazwisk neurologów Margaret Hoehn i Melvina Yahra.
Stopnie.
W praktyce klinicznej często dodaje się stopnie pośrednie (1,5, 2,5, 3,5 i 4,5), które spełniają kryteria stopnia niższego, ale obecne są (niestale lub w niewielkim nasileniu) objawy kwalifikujące do stopnia wyższego.

</doc>
<doc id="1798223" url="https://pl.wikipedia.org/wiki?curid=1798223" title="Krzysztof Nowiński">
Krzysztof Nowiński

Krzysztof Maria Nowiński (ur. 1938, zm. 18 października 2007) – polski archeolog, dziennikarz, publicysta, redaktor naczelny Spotkania z Zabytkami.
Pochowany na cmentarzu Powązkowskim (kwatera 52-1-25).

</doc>
<doc id="1798224" url="https://pl.wikipedia.org/wiki?curid=1798224" title="Stereaceae">
Stereaceae



</doc>
<doc id="1798227" url="https://pl.wikipedia.org/wiki?curid=1798227" title="Gant Development">
Gant Development

Gant Development SA – holdingowa spółka akcyjna (oraz emitent obligacji korporacyjnych na rynku Catalyst (ekonomia)) notowana na Giełdzie Papierów Wartościowych w Warszawie, której podstawową działalnością jest budownictwo mieszkaniowe, głównie we Wrocławiu oraz w Opolu, Krakowie, Warszawie, Poznaniu i Gdańsku.
Do 1998 r. podstawową działalnością przedsiębiorstwa było prowadzenie sieci kantorów wymiany walut. Jednakże wraz z nadejściem boomu budowlanego, przedsiębiorstwo rozszerzyło działalność na budowanie mieszkań, co wkrótce stało się głównym źródłem dochodów spółki. W 2008 Spółka sprzedała swoją sieć kantorów za ponad 12 mln. PLN. Spółka specjalizuje się głównie w budownictwie mieszkaniowym z segmentu popularnego. Spółka zrealizowała kilkanaście inwestycji mieszkaniowych i komercyjnych, w tym zmodernizowane i otwarte w 2008 roku Centrum Handlowe Marino we Wrocławiu.
Od 2013 roku spółka ma problemy z wykupem obligacji korporacyjnych (na sierpień 2013 Gant zalega z wykupem papierów o łącznej wartości nominalnej 70 mln zł), przekłada wykup niektórych po raz trzeci. Z danych podawanych przez przedsiębiorstwo za 1Q’13 wynika, że wartość aktywów netto grupy Gant wynosi ok. 224 mln zł, natomiast Gant szuka i planuje oficjalnie emisję obligacji konsolidacyjnych na kwotę 195 mln zł. 7. lipca 2014 sąd ogłosił upadłość likwidacyjną i jednocześnie umorzył postępowanie sądowe ze względu na brak środków spółki wystarczających na przeprowadzenie postępowania likwidacyjnego. Oznacza to że każdy z wierzycieli Ganta sam będzie musiał dochodzić zwrotu należności na drodze sądowej.
W wyniku ogłoszenia przez sąd upadłości likwidacyjnej, spółka uchwałą Zarządu Giełdy z dnia 29 kwietnia 2015 została wykluczona z obrotu na GPW od 25 maja 2015 roku.

</doc>
<doc id="1798228" url="https://pl.wikipedia.org/wiki?curid=1798228" title="Mistrzostwa Świata w Lekkoatletyce 2009 – chód na 50 km mężczyzn">
Mistrzostwa Świata w Lekkoatletyce 2009 – chód na 50 km mężczyzn

Chód na 50 kilometrów mężczyzn – jedna z konkurencji rozegranych podczas 12. Mistrzostw Świata w Lekkoatletyce. Chód rozegrano w piątek 21 sierpnia 2009 – start miał miejsce o godzinie 09:10.
Trasa chodu poprowadzona była główną ulicą Berlina – Unter den Linden. Start i metę zlokalizowano pod Bramą Brandenburską. Wyznaczone przez IAAF minimum kwalifikacyjne A do udziału w zawodach wynosiło 3:58:00, a minimum B 4:09:00. W chodzie na 50 kilometrów wystąpiło trzech zawodników z Polski – Rafał Augustyn, Rafał Fedaczyński oraz Grzegorz Sudoł.
Najszybszy na trasie chodu – Rosjanin Siergiej Kirdiapkin został zdyskwalifikowany za doping i pozbawiony złotego medalu.

</doc>
<doc id="1798230" url="https://pl.wikipedia.org/wiki?curid=1798230" title="Masamba Kilasu">
Masamba Kilasu

Masamba Kilasu (ur. 22 grudnia 1950, zm. 25 czerwca 2020 .) - były kongijski piłkarz występujący na pozycji pomocnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu AS Dragons.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Wystąpił tam we wszystkich 3 meczach ze reprezentacją Szkocji, reprezentacją Jugosławii i reprezentacją Brazylii.

</doc>
<doc id="1798232" url="https://pl.wikipedia.org/wiki?curid=1798232" title="Dwór obronny w Łapszach Niżnych">
Dwór obronny w Łapszach Niżnych

Dwór obronny w Łapszach Niżnych – nieistniejący dwór obronny we wsi Łapsze Niżne w powiecie nowotarskim w województwie małopolskim.
Kamienna budowla, zniszczona w czasie II wojny światowej, powstała na przełomie XVI i XVII wieku z inicjatywy rodziny Horwathów z Polocsy. Zbudowano ją na planie prostokąta; posiadała dwie kondygnacje (parter i pierwsze piętro), attykę i detale zdobnicze charakterystyczne dla dworów z rejonu Spiszu.
Historia.
Dwór powstał w XVI wieku. Była ceglana budowla, trójskrzydłowa, na planie podkowy, z dachem krytym gontem. Został zniszczony w 1656 roku, ale odbudowano go. W 1810 roku zakupiła go osoba prywatna i odremontowała. Sto lat później zaczął popadać w ruinę. Oto opis dworu z 1931 roku: "Cała budowla niszczeje i nie jest remontowana. Belki dachu zgnite. Dach dziurawy jak sito. Na piętrze zwalona podłoga. A poprzez powyrywane gonty w dachu woda do środka leje się strumieniami." Później dwór zaczął coraz bardziej niszczeć, aż w końcu został rozebrany.

</doc>
<doc id="1798234" url="https://pl.wikipedia.org/wiki?curid=1798234" title="Barend van Orley">
Barend van Orley

Barend van Orley (ur. ok. 1488 w Brukseli, zm. w 1541 tamże) – niderlandzki malarz okresu renesansu.
Inne formy imienia: Barent, Bernard, Bernaerd, Bernert
Był synem i uczniem malarza Valentina van Orley.
Pracował w Mechelen na dworze Małgorzaty Austriackiej, a następnie Marii Węgierskiej. Dwukrotnie podejmował Albrechta Dürera w czasie jego wizyty w Brukseli.
Malował portrety i obrazy ołtarzowe. Zajmował się też projektowaniem witraży i kartonów do tapiserii. Do jego arcydzieł należy cykl tzw. "Polowań cesarza Maksymiliana" (12 arrasów), do których wykonał kartony w l. 1521-30 (Paryż, Luwr).
Jego uczniami byli m.in. Michael Coxcie, Pieter Coecke van Aelst, Pieter de Kempeneer.

</doc>
<doc id="1798236" url="https://pl.wikipedia.org/wiki?curid=1798236" title="Zabobon, czyli Krakowiacy i Górale">
Zabobon, czyli Krakowiacy i Górale

Zabobon, czyli Krakowiacy i Górale (też: Nowe Krakowiaki) — opera ("zabawka dramatyczna ze śpiewkami") Karola Kurpińskiego, w 3 aktach, do której libretto napisał Jan Nepomucen Kamiński (zaadaptowano z libretta "Krakowiacy i Górale" Wojciecha Bogusławskiego). Jej prapremiera miała miejsce w Warszawie 16 czerwca 1816 roku.
Osoby.
Scena w Mogile, wiosce pod Krakowem.
Muzyka.
Akt pierwszy
Akt drugi
Akt trzeci

</doc>
<doc id="1798238" url="https://pl.wikipedia.org/wiki?curid=1798238" title="Hymny homeryckie">
Hymny homeryckie

Hymny homeryckie – zbiór pisanych heksametrem hymnów skierowanych do poszczególnych bogów greckich, które tradycja starożytna wiązała z postacią Homera. Zachowany do czasów współczesnych zbiór liczy 33 hymny.
Większa część badaczy (m.in. Clay) jest zdania że były to hymny epickie, a nie sakralne. Prawdopodobnie w większości były to proojmia, czyli wstępy do większych przemów. Zabiegu takiego użył m.in. Hezjod w "Theogoni", rozpoczynając ją hymnem do Muz. Z drugiej strony "Hymn do Hermesa" (4) jest dłuższy od niektórych ksiąg "Iliady" i "Odysei", nie mógł więc pełnić funkcji proojmionu. W strukturze "Hymnów homeryckich" dominuje charakterystyczny podział na 3 części: określenie adresata i tematu utworu, ilustracja wybranej opowieści, część salutacyjna/błagalna. Krótsze hymny stanowią inwokacje do danego bóstwa i wyliczenie jego zasług i tytułów, dłuższe zaś mają formę epickiej opowieści o zdarzeniach z życia któregoś z bogów.
W III księdze "Wojny peloponeskiej" Tukidydes zacytował "Hymn do Apollona" (3), przypisując jego autorstwo Homerowi. Po raz pierwszy o zbiorze hymnów przypisywanych Homerowi wspomnieli jednak dopiero w I wieku p.n.e. Filodemos z Gadary i Diodor Sycylijski. Uczeni aleksandryjscy w okresie hellenistycznym wykluczyli zdecydowanie rzekome autorstwo hymnów, jednak mimo to określenie „homeryckie” przetrwało w powszechnej świadomości chociażby ze względu na podobieństwo stylu, a wielu pisarzy takich jak Pauzaniasz nadal było przekonanych że jest to dzieło Homera. Najprawdopodobniej są one dziełem anonimowych jońskich rapsodów, wzorujących się na stylu Homera.
"Hymny homeryckie" zachowały się w 30 średniowiecznych rękopisach, gdzie zazwyczaj zamieszczano je razem z "Hymnami" Kallimacha, "Hymnami orfickimi" oraz "Hymnami" Proklosa. Natomiast fragmenty zachowane na papirusach są bardzo skąpe. Duże znaczenie miał odnaleziony w 1777 roku w Moskwie rękopis M, który jako jedyny zawiera "Hymn do Demeter" (2) i "Hymn do Dionizosa" (1). 
Ostateczny zbiór "Hymnów homeryckich" powstał w okresie hellenistycznym, kiedy to uczeni aleksandryjscy wyłączyli z dzieł przypisywanych Homerowi apokryfy, tym samym zbierając je w oddzielną kolekcję. Samo określenie "homeryckie" zostało wprowadzone przez anonimowego ich kompilatora. Czas powstania poszczególnych hymnów jest nieznany, rozciągany na okres 750-500 p.n.e. Zazwyczaj za najstarsze trzy uważa się "Hymn do Afrodyty" (5) – ok. 675 p.n.e., część delijską "Hymnu do Apollona" (3) – ok. 660 p.n.e. i "Hymn do Demeter" (2) – ok. 640 p.n.e., natomiast część pytyjska "Hymnu do Apollona" datowana jest na ok. 585 p.n.e. Datacja ta, wprowadzona przez Richarda Jankę, budzi jednak wątpliwości a ciekawym przykładem jest "Hymn do Aresa" (8), w stosunku do którego uczeni zgadzają się, że jest on najmłodszym w zbiorze, ale wyznaczane ramy czasowe rozciągają się na kilka stuleci.
Bilingwiczną edycję (tekst oryginalny i polskie tłumaczenie) hymnów homeryckich wydał Włodzimierz Appel w 2001 roku. Sześć lat później, w ramach serii Biblioteka Antyczna, autor ten opublikował w ramach jednego tomu zbiór dziewięciu antycznych żywotów Homera oraz tłumaczenia: hymnów homeryckich (wydanie II), "Głuptaka", "Kerkopów", "Chichotek", "Wojny mysio-łasiczej" i "Wojny mysio-żabiej".

</doc>
<doc id="1798239" url="https://pl.wikipedia.org/wiki?curid=1798239" title="Ołeksij Iwanow">
Ołeksij Iwanow

Ołeksij Wołodymyrowycz Iwanow, ukr. Олексій Володимирович Іванов (ur. 9 stycznia 1978 w Artemiwśku, w obwodzie donieckim, Ukraińska SRR) – ukraiński piłkarz grający na pozycji pomocnika, a wcześniej napastnika, reprezentant Ukrainy.
Kariera piłkarska.
Kariera klubowa.
Wychowanek Szkoły Piłkarskiej w obwodzie donieckim. Występował w drugiej drużynie Szachtar-2 Donieck. W 2000 przeszedł do Polihraftechniki Oleksandria, a stamtąd do Karpat Lwów. Latem 2002 został piłkarzem Arsenał Kijów, w którym występował przez 4 sezony. Następnie bronił barw klubów Tawrija Symferopol i Naftowyk-Ukrnafta Ochtyrka. W 2008 został zaproszony do FK Charków. Na początku 2010 został piłkarzem Zakarpattia Użhorod, w którym latem 2010 zakończył karierę piłkarską.
Kariera reprezentacyjna.
21 września 2002 roku debiutował w narodowej reprezentacji Ukrainy w przegranym 0:1 meczu towarzyskim z Iranem.

</doc>
<doc id="1798240" url="https://pl.wikipedia.org/wiki?curid=1798240" title="Dziewczyna do towarzystwa">
Dziewczyna do towarzystwa

Dziewczyna do towarzystwa – amerykański film obyczajowy z 1996 roku.
Fabuła.
Joanna Halbert jest młodą i zdolną studentką, ale bardzo nieśmiałą i biedną. Ten stan trwa do momentu kiedy poznaje Kimberly i jej szefa Rona. Szansa na duży zarobek przyciąga ją i staje się jak Kimberly dziewczyną do towarzystwa. Okazuje się jednak, że praca nie ogranicza tylko do niewinnego towarzystwa.

</doc>
<doc id="1798241" url="https://pl.wikipedia.org/wiki?curid=1798241" title="Mistrzostwa Świata w Lekkoatletyce 2009 – maraton kobiet">
Mistrzostwa Świata w Lekkoatletyce 2009 – maraton kobiet

Maraton kobiet – jedna z konkurencji rozegranych podczas 12. Mistrzostw Świata w Lekkoatletyce. Bieg rozegrano 23 sierpnia 2009 – start miał miejsce o godzinie 11:15.
Trasa biegu poprowadzona była ulicami Berlina, a start i meta zlokalizowane były w sąsiedztwie Bramy Brandenburskiej w centrum miasta. Wyznaczone przez IAAF minimum kwalifikacyjne do udziału w biegu wynosiło 2:43:00. Minimum PZLA wynosiło 2:30:00 i nie zostało wypełnione przez żadną reprezentantkę Polski.

</doc>
<doc id="1798243" url="https://pl.wikipedia.org/wiki?curid=1798243" title="Guy Saint-Vil">
Guy Saint-Vil

Guy Saint-Vil (ur. 21 października 1942) – haitański piłkarz grający na pozycji napastnika. Uczestnik Mistrzostw Świata w 1974.
Kariera klubowa.
Podczas kariery piłkarskiej Guy Saint-Vil grał w Violette AC.
Kariera reprezentacyjna.
W reprezentacji Haiti Guy Saint-Vil grał w latach sześćdziesiątych i siedemdziesiątych. Uczestniczył w eliminacjach do Mundialu 1970 w Meksyku, jednakże reprezentacja Haiti przegrała rywalizacje o awans z Salwadorem. W 1971 zdobył z reprezentacją Haiti wicemistrzostwo strefy CONCACAF.
Uczestniczył w eliminacjach do Mundialu w 1974. Eliminacje zakończyły się sukcesem w postaci awansu do Mistrzostw Świata. Wygranie eliminacji MŚ 1974 oznaczało równocześnie wygranie Mistrzostwo strefy CONCACAF 1973, gdyż obie imprezy były ze sobą połączone.
Podczas Mistrzostw Świata 1974 w RFN Guy Saint-Vil zagrał w dwóch meczach grupowych z reprezentacją Włoch i reprezentacją Argentyny.
Uczestniczył w eliminacjach do Mundialu 1978 w Argentynie, jednakże reprezentacja Haiti przegrała rywalizacje o awans z Meksykiem. Zajmując drugie miejsce w eliminacjach, reprezentacja Haiti zdobyła tytuł wicemistrza strefy CONCACAF.

</doc>
<doc id="1798245" url="https://pl.wikipedia.org/wiki?curid=1798245" title="Żegnaj, kochanie">
Żegnaj, kochanie

Żegnaj, kochanie - amerykański thriller z 2001 roku.
Fabuła.
Siergiej Karpow, rosyjski mafioso działający w USA, traci żonę i synów w zamachu. Sprawcom udaje się zwiać, Karpow podejrzewa, że stoi za tym rodzina Reilly, która chce przejąć jego rewir. Okazuje się jednak, że za zabójstwem stoi Brigit. Mści się za to, że ludzie Karpowa dla zabawy zabili jej rodziców. Teraz nadszedł czas zemsty...

</doc>
<doc id="1798248" url="https://pl.wikipedia.org/wiki?curid=1798248" title="Prawda (tygodnik trockistowski)">
Prawda (tygodnik trockistowski)

Prawda (oryg. fr. "La Vérité") – tygodnik, a następnie dwumiesięcznik trockistowski wydawany w okresie 1929–1940. 
Od momentu znalezienia się na wygnaniu w Turcji Lew Trocki nawiązał liczne kontakty ze zwolennikami Lewicowej Opozycji w różnych krajach europejskich, pragnąc koordynować działalność komunistów o nastawieniu antystalinowskim na skalę międzynarodową. Wbrew swoim oczekiwaniom, Trocki szybko zorientował się, że identyfikujący się z opozycją działacze komunistyczni w krajach zachodnich są częstokroć ze sobą skłóceni, nie posiadają jednolitej koncepcji dalszej aktywności, jak również różnie oceniają przemiany zachodzące w ZSRR i ich dalsze perspektywy. Jednym ze środków wzmocnienia opozycji i zwiększenia jej sił miała być w zamyśle Trockiego regularnie wychodząca gazeta polityczna, prezentująca analizy sytuacji w ZSRR i na świecie z perspektywy trockistowskiej. W odróżnieniu od „Biuletynu Opozycji”, adresowanego do czytelnika rosyjskiego, nowa publikacja miała stanowić platformę dyskusji politycznej dla zwolenników opozycji poza ZSRR oraz narzędzie do propagowania jej poglądów wśród robotników krajów Europy Zachodniej. 
Wobec braku środków finansowych na natychmiastową publikację gazety o zasięgu ponadnarodowym Trocki zdecydował się w 1929 na ograniczenie się – w założeniach tymczasowe – do tygodnika wydawanego w języku francuskim, na terenie tego kraju. Jego filarem początkowo miała być grupa kierowana przez Maurice'a Paza, wydająca czasopismo „Contre le Courant” ("Przeciw Prądowi"). W kwietniu 1929 Trocki planował włączyć do prac nad gazetą również Alberta Treinta i jego zwolenników oraz redakcję pisma „Rewolucja Proletariacka” z Alfredem Rosmerem. Trocki zwrócił się do Paza z prośbą o rozpoczęcie na łamach „Contre le Courant” promocji nowego pisma, jednak ten uczynił w tym kierunku niewiele. Widząc ponadto zaostrzające się konflikty personalne na podzielonej francuskiej lewicy antystalinowskiej, Trocki zmienił plany związane z gazetą, postanawiając uczynić ją organem niezwiązanym z żadną z istniejących do tej pory grup trockistowskich. 
13 sierpnia 1929 komitet redakcyjny z Rosmerem na czele wydał pierwszy numer „Prawdy”, mający formę ulotki zapowiadającej charakter przyszłej gazety. Właściwy pierwszy numer z pełną ilością stron ukazał się po miesiącu. Rosmer pozytywnie oceniał efekty jego dystrybucji. W liście do Trockiego pisał, że redakcja oczekiwała w najlepszym razie sprzedania 2000 egzemplarzy, podczas gdy sprzedanych zostało 3200. Zainteresowanie kolejnymi numerami było jednak już mniejsze i ustabilizowało się na poziomie przewidywanym przez autorów pisma. Trocki nigdy nie był formalnym członkiem redakcji. Wpływał jednak na kształt jej prac poprzez indywidualne kontakty z dziennikarzami „Prawdy”, jak również formułował listy otwarte, drukowane na łamach pisma. Przedstawiał w nich postulowane przez siebie cele gazety – wymianę poglądów między członkami opozycji oraz promowanie ich idei wśród robotników. Od początku swojego istnienia „Prawda” publikowała komentarze dotyczące bieżącej sytuacji we Francji i na świecie, jak również polemizowała z innymi pismami trockistowskimi we Francji (przez które była często atakowana). Z czasem zaczęła być również przesyłana do działaczy lewicy antystalinowskiej poza Francją, przejmując funkcję nigdy niewydanej międzynarodowej gazety opozycyjnej. 
Gazeta była wydawana do śmierci Trockiego w 1940. 

</doc>
<doc id="1798250" url="https://pl.wikipedia.org/wiki?curid=1798250" title="Wzgórze Gajowickie">
Wzgórze Gajowickie

Wzgórze Gajowickie (niem. Hardenberg-Hügel, „Kopiec Hardenberga”, wys. 139,7 m n.p.m.) – sztucznie utworzone wzniesienie na osiedlu Gajowice we Wrocławiu. Ukształtowane w latach 1928–1932 jako rekultywacja miejskiego wysypiska śmieci. Znajduje się wzdłuż kolejowej Towarowej Obwodnicy Wrocławia. Jest częścią Promenady Hugo Richtera, będącej istotnym elementem ukształtowania w mieście sieci tras pieszo-rowerowych.
Wzgórze Gajowickie nazywane jest przez mieszkańców miasta potocznie Górką Pafawag od pobliskiego już nieistniejącego stadionu klubu Pafawag Wrocław, którego patronem była Państwowa Fabryka Wagonów. Niemiecka nazwa wywodzi się od patrona (Karla Augusta von Hardenberga) ulicy, która przy wzgórzu kończyła swój bieg: "Hardenbergstrasse" (obecna jej nazwa to ul. Bernarda Pretficza).
Początkowo – w pierwszych latach XX wieku – zlokalizowano w tym miejscu, na ówczesnych przedmieściach Wrocławia, wysypisko śmieci. Wysypisko to było czynne w tym miejscu przez piętnaście lat, każdego roku zwożono tu z dwudziestu rewirów miasta około 40 tysięcy metrów sześciennych odpadów komunalnych. Łączna ilość nagromadzonych tu odpadów wynosi ponad 600 tysięcy metrów sześciennych. Plany budowy osiedli domów wielorodzinnych w rejonie Gajowic spowodowały w latach 20. XX wieku zamknięcie wysypiska i poddanie go procesowi rekultywacji. Po przeprowadzonej rekultywacji wzgórze stało się obiektem rekreacyjnym dla mieszkańców południowych osiedli miasta. Zimą wykorzystywane było i jest jako górka saneczkowa.
Założenie tego terenu zieleni było związane z kształtowaniem kompozycji urbanistycznych pobliskich zespołów zabudowy: Grabiszyn (1919-1926) i osiedla nad Kwaśnym Źródłem (1922-1925) oraz Parku Sportowego Grabiszyn (obecnie teren stadionu WKS Śląsk przy ulicy Oporowskiej). Tereny sportowe wraz ze wzgórzem miały stanowić kompleks sportowo-rekreacyjny, uzupełniając program wypoczynkowy dla tej części Wrocławia.
Dzięki wysiłkom okolicznych mieszkańców wraz z Radą Osiedla Gajowice w latach 2016-2020 zrealizowano prace w ramach wrocławskiego budżetu obywatelskiego których celem było przywrócenie miejscu dawnej świetności. Zostały wyremontowane wszystkie alejki spacerowo-rowerowe, teren został oświetlony, jest siłownia terenowa i mały zestaw street workout, ustawiono urządzenia małej architektury - ławki i kosze na śmieci. Zarząd Zieleni Miejskiej posadził na całym obszarze młode drzewa i krzewy. 
Wzgórze Gajowickie ma pełnić funkcję rekreacyjną i służyć do odpoczynku mieszkańcom. Stanowi dobry punkt widokowy, roztacza się stąd panorama Przedgórza Sudeckiego, ale przede wszystkim sąsiednich od Gajowic osiedli Wrocławia.
Dalsze plany związane z tym miejscem to: budowa górskiego podejścia oraz schodów terenowych z siedziskami od strony ulicy Kruczej, dalsze prace związane z rewitalizacją trawników, przebudowa głównego toru saneczkowego na kształt lekko zaokrąglonej rynny. 

</doc>
<doc id="1798252" url="https://pl.wikipedia.org/wiki?curid=1798252" title="Erdmann Józef Tschirsch">
Erdmann Józef Tschirsch

Erdmann Joseph Tschirsch (ur. 21 lipca 1778 w Ząbkowicach Śląskich, zm. 23 stycznia 1843 tamże) – członek samorządu miejskiego Ząbkowic Śląskich, skarbnik miejski, znany przede wszystkim jako fundator ząbkowickiego szpitala Ojców Bonifratrów. W 2007 uhonorowany tablicą pamiątkową ufundowaną przez mieszkańców na kościele przy ul. Bonifratrów w Ząbkowicach Śl.

</doc>
<doc id="1798253" url="https://pl.wikipedia.org/wiki?curid=1798253" title="Katarzyna Duda (skrzypaczka)">
Katarzyna Duda (skrzypaczka)

Katarzyna Duda (ur. 22 grudnia 1973 w Warszawie) – polska skrzypaczka. Artystka gra na instrumencie włoskim z początku XIX wieku, zarówno muzykę poważną jak i lżejsze utwory jazzowe. Posiada repertuar zawierający dzieła od baroku po muzykę współczesną.
Edukacja.
Studia odbywała w mistrzowskiej klasie skrzypcowej Tibora Vargi w "Ecole Supérieure de Musique" w Sion w Szwajcarii. Dyplom Uniwersytetu Muzycznego Fryderyka Chopina w Warszawie uzyskała eksternistycznie pracując pod opieką Jana Staniendy. Na XVII Ogólnopolskim Tygodniu Talentów decyzją krytyków muzycznych została objęta ogólnopolską promocją. Stypendystka m.in. Interlochen Academy of Arts w USA.
Stypendystka Krajowego Funduszu na rzecz Dzieci.
Koncerty.
Koncertowała z orkiestrami: Orchestre de Chambre de Lausanne, Orquesta Sinfonica de Veracruz, European Union Chamber Orchestra, Orkiestra Kameralna Polskiego Radia i Telewizji Amadeus w Poznaniu, Orkiestra Filharmonii w Hradcu Králové, Capella Petersburg, Orkiestra Symfoniczna Filharmonii Narodowej w Warszawie, Janáček Chamber Orchestra, Neue Ruhr Kammerphilharmonie, Orquesta Sinfonica del Estado de Mexico pod batutą takich dyrygentów jak m.in.: Enrique Batiz, Jesús López-Cobos, Agnieszka Duczmal, Lavard Skou Larsen, Jorge Mester, Dalia Atlas, Mykola Dyadyura. Występowała wspólnie m.in. z Konstantym Andrzejem Kulką, Waldemarem Malickim, Michałem Urbaniakiem, Janem Staniendą i Krzesimirem Dębskim.
Płyty.
Jej pierwsza płyta pod tytułem "Le Streghe", którą artystka nagrała z pianistą Waldemarem Malickim, z repertuarem wirtuozowskim na skrzypce z towarzyszeniem fortepianu, została nominowana do nagrody Fryderyk w 2000 jako jedyna płyta z udziałem skrzypiec solo.
W jej drugiej płycie "Le Streghe 2" artystce towarzyszyła Orkiestra Kameralna Wratislavia pod batutą Jana Staniendy. Również i ta płyta uzyskała nominację do nagrody Fryderyk '2001. Artystka nagrała także płytę z muzyką skrzypcową Tadeusza Paciorkiewicza.
W 2009 ukazała się płyta "A Simple Classic Album" nagrana z gitarzystą klasycznym Waldemarem Gromolakiem oraz z gościnnym udziałem Anny Marii Jopek.

</doc>
<doc id="1798255" url="https://pl.wikipedia.org/wiki?curid=1798255" title="Kinoteka Stockholm">
Kinoteka Stockholm

Kinoteka Stockholm – festiwal filmów polskich w Sztokholmie.
Festiwal filmów polskich w Sztokholmie. Organizatorem festiwalu jest Instytut Polski w Sztokholmie. przy współpracy z Polskim Instytutem Sztuki Filmowej
 z Festiwalem Filmów Animowanych FIA i Betting on Shorts, Festiwalem FIA Stockholm, Festiwalem Filmów Animowanych OFAFA. Festiwal prezentuje współczesne kino polskie i filmy, które powstały przed 1989 rokiem.

</doc>
<doc id="1798257" url="https://pl.wikipedia.org/wiki?curid=1798257" title="Przetrwać w Nowym Jorku (film)">
Przetrwać w Nowym Jorku (film)

Przetrwać w Nowym Jorku – amerykański film biograficzny z 1995 roku na podstawie pamiętnika Jima Carrolla zatytułowanego "The Basketball Diaries", polskie wydanie "Przetrwać w Nowym Jorku", wyd. Zysk i S-ka, Poznań 1997, tłum. Mirosław P. Jabłoński.

</doc>
<doc id="1798258" url="https://pl.wikipedia.org/wiki?curid=1798258" title="World Indoor Games">
World Indoor Games



</doc>
<doc id="1798259" url="https://pl.wikipedia.org/wiki?curid=1798259" title="World Indoor Games 1985">
World Indoor Games 1985



</doc>
<doc id="1798261" url="https://pl.wikipedia.org/wiki?curid=1798261" title="Pieniny (polana)">
Pieniny (polana)

Pieniny – położona na wysokości 900–970 m n.p.m. polana w Pieninach Centralnych, znajdująca się na szlaku turystycznym pomiędzy przełęczą Szopka a przełęczą Siodło pod Trzema Koronami. Ludowego pochodzenia nazwa polany (Pieniny) jest bardzo stara. W pracach naukowych nadawano jej często nazwę Polana pod Trzema Koronami lub Łąka pod Trzema Koronami. Jest jedną z kilku polan na tym odcinku, najbliżej położoną od Siodła. Jest to polana grzbietowa. Szlak turystyczny przechodzi przez jej środek. Dzięki temu rozciągają się z niej widoki zarówno na północ, jak i południe. Według Józefa Nyki jest to najpiękniejsza z polan pienińskich. Porasta ją bujna łąka ziołoroślowa, średnia wysokość roślin wynosi ok. 40 cm, ale największe dochodzą do 1,5 m. Licznie występuje ciemiężyca zielona i okrzyn szerokolistny, na wiosnę na łące zakwita śnieżyczka przebiśnieg. Z rzadkich roślin występuje kokorycz żółtawa. Jest to łąka bogata w gatunki; na 100 m² stwierdzono występowanie 60-70 gatunków roślin naczyniowych. Objęta jest ochroną od początków istnienia Pienińskiego Parku Narodowego. Dawniej na zakwitających na niej kwiatach licznie występowały rzadkie gatunki motyli: niepylak apollo i niepylak mnemozyna, obecnie znacznie rzadziej. W 2009 r. na polanie Pieniny odłowiono nowe dla Pienin gatunki chrząszczy z rodziny stonkowatych: "Galerucella tenella", "Phyllotreta christinae".
Piękne widoki z tej polany turyści doceniali od dawna. Już w połowie XIX kuracjusze szczawnickich uzdrowisk wyjeżdżali tutaj furkami chłopskimi. W latach 1880–1900 na zachodnim skraju polany istniało prywatne schronisko Anny Drohojowskiej, zwane „U Andzi”. Przybywali do niego turyści oglądać wschód i zachód słońca. Później zamienione zostało na bufet, w latach 1936–1937 polanę wykupiono od 4 prywatnych właścicieli, bufet w 1937 zamknięto. Obecnie polana jest koszona, by zapobiec jej zarośnięciu przez las.
Polana często opiewana była w polskiej literaturze. Jan Wiktor w powieści „"Miłość wśród płonących wzgórz”" pisał: "W oddali błękit lasów przelewał się ze wzgórza na wzgórze, z łańcucha na łańcuch, i tam jednoczył się z niebem. Poza nimi Tatry traciły wyrazistość, grozę, nabierały lekkości”."
Polana znajduje się w granicach Krościenka nad Dunajcem w województwie małopolskim, w powiecie nowotarskim.

</doc>
<doc id="1798262" url="https://pl.wikipedia.org/wiki?curid=1798262" title="Latający Dom">
Latający Dom

 – japoński serial anime wyprodukowany w latach 1982-1983 przez Tatsunoko Production w reżyserii Mineo Fuji i Masakazu Higuchi. 
Fabuła.
Latający Dom potrafi nie tylko latać, ale przenosi także trójkę bohaterów – chłopca imieniem Justin oraz jego przyjaciół: Corky'ego i Angie w czasie, do miejsc i wydarzeń opisanych w Nowym Testamencie.
Wersja polska.
W Polsce emitowany na kanale TV Trwam z angielskim dubbingiem i polskim lektorem.

</doc>
<doc id="1798263" url="https://pl.wikipedia.org/wiki?curid=1798263" title="Jan Sienicki">
Jan Sienicki

Jan Sienicki herbu Bończa (ur. w XVI w. w Siennicy Nadolnej, zm. ok. 1611) – sekretarz króla Stefana Batorego (1582), kasztelan chełmski, starosta tarnogórski (1582–1611). 
Był synem Mikołaja Sienickiego (ur. ok. 1521, zm. 1581), podkomorzego chełmskiego, wielokrotnego marszałka sejmu i Barbary Słupeckiej. Miał Brata Jakuba Sienickiego. 
Porzucił braci polskich, przeszedł na kalwinizm i pełnił wysokie funkcje w tym kościele. W 1598 r. brał udział w rozprawie o dobra tarnogórskie.
Po śmierci ojca w 1582 r. jako najstarszy syn odziedziczył jego dobra siennickie i został po nim starostą tarnogórskim (1582–1611), oraz otrzymał stanowisko sekretarza Stefana Batorego (1582–1611), którego Mikołaj Sienicki 14 grudnia 1576 ogłosił królem Polski. 

</doc>
<doc id="1798265" url="https://pl.wikipedia.org/wiki?curid=1798265" title="Klasyfikacja medalowa halowych mistrzostw Europy w lekkoatletyce">
Klasyfikacja medalowa halowych mistrzostw Europy w lekkoatletyce

Klasyfikacja medalowa halowych mistrzostw Europy w lekkoatletyce – suma medali zdobytych przez poszczególne kraje na halowych mistrzostwach Europy w lekkoatletyce.
Klasyfikacja medalowa sporządzona od EIH 1966 do HME 2023.

</doc>
<doc id="1798268" url="https://pl.wikipedia.org/wiki?curid=1798268" title="Ratusz w Ząbkowicach Śląskich">
Ratusz w Ząbkowicach Śląskich

Ratusz w Ząbkowicach Śląskich – wzniesiona w 1864 r. neogotycka budowla, ulokowana na rynku miejskim, w bloku zabudowy śródrynkowej. Obecnie jest siedzibą kilku instytucji miejskich.
Historia.
Pierwsza wzmianka o ratuszu w Ząbkowicach Śląskich pochodzi z 1335 roku. Był to obiekt drewniany, wzniesiony wkrótce po założeniu miasta. Kolejną budowlę wzniesiono w latach 1533–1534. W 1618 roku podwyższono ratuszową wieżę. Kolejny jej remont miał miejsce w 1799 roku. W latach 1827–1828 dokonano przebudowy obiektu w stylu klasycystycznym. 24 kwietnia 1858 roku ratusz spłonął w wyniku wielkiego pożaru miasta. Na miejscu dawnego obiektu, który – z wyjątkiem wieży – został rozebrany, w latach 1862–1864 wybudowano obecny ratusz, według projektu Alexisa Langera z Wrocławia, przy czym zaadaptowano wieżę ocalałą po pożarze poprzedniego obiektu. Budowla była remontowana w latach 1975–1976 i 1992-1996.
Decyzją wojewódzkiego konserwatora zabytków z dnia 5 maja 1981 roku ratusz został wpisany do rejestru zabytków.
Architektura.
Ratusz jest budowlą wzniesioną na planie kwadratu, czterotraktową i z obszerną sienią od zachodu. Bryła ma trzy kondygnacje, wznosi się nad nią 72 metrowa wieża z tarczami zegarowymi, zwieńczona szpiczastym, ażurowym hełmem. Nad głównym wejściem do obiektu widnieje stary herb miejski, niżej po prawej i lewej herby: Podiebradów i Auerspergów – dwóch rodów znacząco zasłużonych dla miasta. Ratusz posiada wysokiej wartości architektonicznej neogotyckie detale kamieniarskie takie jak: wieżyczki kwiatony, maswerki, wimpergi, maszkarony i rzygacze. Pomieszczenia są bogato zdobione detalami architektonicznymi, portalami, boazeriami i malarstwem ściennym.
Obecnie ratusz jest siedzibą kilku instytucji, m.in. mieści się tam Urząd Stanu Cywilnego i Biblioteka Publiczna Miasta i Gminy im. Księgi Henrykowskiej.
Zegar.
W 1618 r. na wieży ówczesnego ratusza kosztem 600 talarów zamontowano mechanizm zegarowy, tzw. „pół zegar”, posiadający tarcze numerowane od 1 do 12, w odróżnieniu do swojego poprzednika, który posiadał numerację w systemie 24-godzinnym. W 1686 r. rada miejska postanowiła o wykonaniu nowego zegara. Zegar na wieży wraz z całym ratuszem został zniszczony w wyniku pożaru miasta w 1858 r. Ukończony w 1865 r. kolejny gmach ratusza również otrzymał wysoką na 75 m wieżę z zegarem. Jego mechanizm zachował się do dziś, choć nie jest czynny.

</doc>
<doc id="1798269" url="https://pl.wikipedia.org/wiki?curid=1798269" title="Ziarnka piasku">
Ziarnka piasku

Ziarnka piasku (tytuł oryg. "The Sand Pebbles") − amerykański film fabularny (dramat wojenny) z 1966 roku, powstały na podstawie powieści .
Fabuła.
Chiny, rok 1926. Do Szanghaju przybywa amerykański mechanik Jake Holman. Zaciąga się do amerykańskiej kanonierki „San Pablo”, która patroluje rzekę Jangcy. Nie potrafiący się dostosować do reguł panujących na statku, przysparza sobie wielu wrogów. W międzyczasie poznaje prowadzącego misję doktora Jamesona i jego asystentkę, młodą i piękną Shirley Eckert.
Nagrody i nominacje.
Oscary za rok 1966
Złote Globy 1966

</doc>
<doc id="1798271" url="https://pl.wikipedia.org/wiki?curid=1798271" title="Majowe wino">
Majowe wino

Majowe wino (tytuł oryg. "May Wine") – amerykańsko-francuski film fabularny (komedia romantyczna) z 1991 roku.
Fabuła.
Lorraine Devany jest kobietą sukcesu, która prowadzi butik. Mieszka z mężem i córką. Kiedy razem z nią jedzie do Paryża, obie zakochują się w tym samym mężczyźnie, doktorze Paulu Charmancie − ginekologu.

</doc>
<doc id="1798272" url="https://pl.wikipedia.org/wiki?curid=1798272" title="Nițchidorf">
Nițchidorf

Nițchidorf (niem. "Nitzkydorf", węg. "Niczkyfalva") – gmina i wioska w okręgu Temesz w Banacie na terenie Rumunii. Rodzinna miejscowość laureatki literackiej Nagrody Nobla Herty Müller i biskupa Timișoary Sebastiana Kräutera.

</doc>
<doc id="1798273" url="https://pl.wikipedia.org/wiki?curid=1798273" title="Polana pod Trzema Koronami">
Polana pod Trzema Koronami



</doc>
<doc id="1798274" url="https://pl.wikipedia.org/wiki?curid=1798274" title="Mała Sobótka">
Mała Sobótka

Mała Sobótka (niem. "Kinderzobten") – sztucznie utworzone wzniesienie na osiedlu Grabiszynek we Wrocławiu o wysokości bezwzględnej 136 m n.p.m. Przez mieszkańców miasta zwana jest także często „Górką Skarbowców” ze względu na przebiegającą obok ulicę o tej nazwie. 
Mała Sobótka powstała pod koniec XIX wieku z nadwyżek gruntu przeznaczonego do budowy nasypu kolejowej obwodnicy towarowej. Inicjatorem utworzenia sztucznego wzgórza było "Breslauer Verschönerungsverein" („Wrocławskie Towarzystwo Upiększania”). Od początku istnienia pełni funkcje rekreacyjne, latem jest miejscem zabaw i spacerów, zimą jako górka saneczkowa, dawniej także stok narciarski. Początkowo Mała Sobótka była punktem widokowym, gdzie można było oglądać pełną panoramę Sudetów. Jednak w wyniku zabudowy pobliskich osiedli oraz przysłonięcia widoku przez rosnące drzewa górka straciła swoje walory widokowe. Na szczycie wzgórza stał drewniany pawilon, który, zniszczony w latach późniejszych, nie został nigdy odbudowany.
Obok północnego stoku Małej Sobótki strumień Grabiszynka zaczyna swój naziemny bieg (wcześniej poprzez kanały podziemne strumień ten ma połączenie ze stawem w Parku Południowym).
Założenia parkowe obszaru „Górka Skarbowców”, obejmującego górkę Skarbowców i obszar zieleni wokół (pas zieleni ciągnący się aż do Parku Grabiszyńskiego), zostały uznane jako wymagające ochrony i wpisane do rejestru zabytków 12 września 2005 pod nr. 570/A/05.

</doc>
<doc id="1798279" url="https://pl.wikipedia.org/wiki?curid=1798279" title="Na zakręcie (film 2004)">
Na zakręcie (film 2004)

Na zakręcie (ang. "Around the Bend") – amerykański film obyczajowy z 2004 roku w reżyserii Jordana Robertsa.
Fabuła.
Czterej mężczyźni (ojciec, syn, wnuk i prawnuk) spotykają się po wielu latach. Trzej najstarsi zostali ojcami w bardzo młodym wieku. Henry najstarszy przed śmiercią prosi, by pochowali go w Nowym Meksyku. Pozostali wyruszają w podróż, podczas której poznają historię swego rodu...
Nagrody i nominacje.
Nagroda Satelita 2004

</doc>
<doc id="1798283" url="https://pl.wikipedia.org/wiki?curid=1798283" title="Janusz Makowski">
Janusz Makowski

Janusz Makowski (ur. 18 marca 1912 w Kaliszu, zm. 1972) – polski dziennikarz i katolicki działacz polityczny, poseł na Sejm PRL III, IV i V kadencji (1961–1972). 
Życiorys.
Ukończył Państwowe Gimnazjum Męskie Humanistyczne im. Ignacego Jana Paderewskiego w Poznaniu i studia humanistyczne na Uniwersytecie Poznańskim. W 1936 podjął pracę w piśmie „Głos Narodu” ks. Jana Piwowarczyka, następnie pracował w prasie warszawskiej. W okresie II wojny światowej związany z wydawnictwami podziemnymi. 
Po zakończeniu II wojny światowej pracował w administracji państwowej (do 1963). Zasiadał w Wojewódzkiej Radzie Narodowej (1957–1961). Od 1957 członek Chrześcijańskiego Stowarzyszenia Społecznego i prezes jego oddziału wielkopolskiego (do 1963). W 1961 wybrany na sekretarza generalnego ChSS. W tym samym roku uzyskał mandat posła na Sejm PRL III kadencji w okręgu Gniezno. Zasiadał w Komisjach Handlu Wewnętrznego oraz Przemysłu Lekkiego, Rzemiosła i Spółdzielczości Pracy. W 1965 uzyskał reelekcję z tego samego okręgu, zostając członkiem Komisji Spraw Zagranicznych (zamiast Handlu Wewnętrznego). W latach 1969–1972 jako poseł gnieźnieński V kadencji pracował w Komisjach Planu Gospodarczego, Budżetu i Finansów oraz Spraw Zagranicznych. 
Odznaczony Krzyżem Kawalerskim Orderu Odrodzenia Polski (1964). 

</doc>
<doc id="1798284" url="https://pl.wikipedia.org/wiki?curid=1798284" title="Siedzuń">
Siedzuń



</doc>
<doc id="1798288" url="https://pl.wikipedia.org/wiki?curid=1798288" title="Studenci (film 1995)">
Studenci (film 1995)

Studenci – amerykański film obyczajowy z 1995 roku.
Fabuła.
Na uniwersytecie Columbia zaczyna się nowy rok akademicki. Studenci szybko odkrywają, że ideały wpajane na wykładach nie mają nic wspólnego z rzeczywistością: czarni walczą ze skinami. Miejscem wojny staje się kampus uniwersytecki, a wszyscy walczą przeciw wszystkim. Jedynym sprawiedliwym w tej walce jest sportowiec Malik Williams.

</doc>
<doc id="1798293" url="https://pl.wikipedia.org/wiki?curid=1798293" title="Schönstatt">
Schönstatt

Schönstatt – część miasta Vallendar nad Renem koło Koblencji w Niemczech (Nadrenia-Palatynat).
Początki.
Miejscowość wymieniana po raz pierwszy jako "piękne miasto" w 1143. Istniał tu klasztor augustianek, z którego pozostała romańska wieża.
Ruch Szensztacki.
Istotnym elementem historii i współczesności miasta jest obecność i działalność pallotynów, którzy w 1901 przenieśli część swojej szkoły misyjnej z Koblencji-Ehrenbreitstein. To właśnie tutaj, w 1914 powstał Ruch Szensztacki, założony przez Józefa Kentenicha. Początkowo miejscem spotkań grupy była opuszczona kaplica cmentarna św. Michała Archanioła przy klasztorze augustianek. Schönstatt pozostaje do dnia dzisiejszego światowym centrum tego Ruchu, a na świecie znajduje się około 180 kaplic szensztackich, budowanych ściśle na wzór tej cmentarnej z Schönstatt.

</doc>
<doc id="1798305" url="https://pl.wikipedia.org/wiki?curid=1798305" title="Shousenkyou">
Shousenkyou



</doc>
<doc id="1798313" url="https://pl.wikipedia.org/wiki?curid=1798313" title="Wzgórze Andersa">
Wzgórze Andersa

Wzgórze Andersa - sztuczne utworzone wzniesienie na osiedlu Huby we Wrocławiu o wysokości bezwzględnej 138,14 m n.p.m. Wzgórze Andersa jest jednym z kilku wysypisk gruzu ze zburzonych w czasie oblężenia Wrocławia domów, które zostało utworzone po roku 1945. Obszar Wzgórza Andersa jest ograniczony czterema ulicami - od południa Kamienną, od zachodu Ślężną, od północy ulicą Marka Petrusewicza i od wschodu Borowską, w miejscu gdzie znajduje się wzgórze przebiegała dawniej ulica Sobótkowska. Wzgórze ma kształt płaskiego kopca uformowanego z pięciu zmniejszających się ku górze warstw, najwyższy punkt znajduje się w części południowo-zachodniej.
Historia.
Zrekultywowane wysypisko zaczęto zagospodarowywać z myślą o utworzeniu na nim miejsca pamięci narodowej. Miał tu powstać "Pomnik Ziem Odzyskanych" na który władze wojewódzkie rozpisały konkurs. W dniu 6 maja 1985 roku, w czterdziestą rocznicę upadku Festung Breslau, przy udziale najwyższych władz państwowych z gen. Jaruzelskim na czele, dokonano uroczystego aktu wmurowania kamienia węgielnego. Aktu wmurowania osobiście dokonała Zofia Gomułkowa, gdyż wcześniej ustalono, że jej mąż Władysław Gomułka zostanie patronem wzgórza i placu otaczającego wzgórze. Od tego momentu oficjalna nazwa wzgórza brzmiała: "Wzgórze Władysława Gomułki Wiesława". Budowa pomnika jednak nigdy nie doszła do skutku, a po roku 1990 rada miejska uchwaliła zmianę nazwy placu i wzgórza na "Plac Generała Władysława Andersa" i "Wzgórze Andersa". W roku 2005 rozpoczęła się budowa aquaparku, w związku z tym usunięto część masy gruzu tworzącej Wzgórze Andersa, przewożąc je na Wzgórze Gajowe. 
17 września 2017 na szczycie wzgórza otwarto pumptrack zbudowany w ramach Wrocławskiego Budżetu Obywatelskiego.

</doc>
<doc id="1798317" url="https://pl.wikipedia.org/wiki?curid=1798317" title="Pyskaty">
Pyskaty

Pyskaty, właściwie Przemysław Chojnacki (ur. 1979 w Warszawie), znany również jako Zeke – polski raper.
Były członek zespołów Edytoriał i Skazani na Sukcezz. Należał także do kolektywów Szyja Skład i 10 Osób. Współtworzył również krótkotrwały duet wraz z Sonym. Od 2003 roku prowadzi solową działalność artystyczną. Współpracował ponadto z takimi wykonawcami jak: IGS, Bez Cenzury, WhiteHouse, 1z2, Rudy MRW, Chada, Młody M, Te-Tris, WdoWA, Numer Raz, Siwers, HiFi Banda, VNM, Parias, W.E.N.A., Fu oraz DJ Soina.
Życiorys.
Przemysław Chojnacki rozpoczął działalność artystyczną w drugiej połowie lat 90. Od 1995 roku pod pseudonimem Zeke tworzył zespół Edytoriał należący do prekursorów warszawskiej sceny muzyki hip-hopowej. Wraz z grupą nagrała szereg utworów w tym m.in. „Teksty wersy i słowa”, który ukazał się na pierwszej kompilacji hip-hopowej wydanej w Polsce pt. "Smak B.E.A.T. Records" (1997). Także w 1997 roku Edytorał wystąpił w ramach Rap Day w Warszawie, poprzedzając amerykańską formację Run-D.M.C. W 1998 roku zespół nawiązał współpracę z kompozytorem Marcinem Pospieszalskim. Efektem były utwory „Tęcza” i „Głowa” z udziałem Miki Urbaniak i Tadeusza Nalepy, które zostały wykorzystane w filmie „Spona” w reżyserii Waldemara Szarka. W 1999 roku w wyniku nieporozumień na tle artystycznym Chojnacki opuścił Edytoriał, który został ostatecznie rozwiązany.
W 1999 roku wraz z Marcinem „Cygą” Całką założył zespół pod nazwą Skazani na Sukcezz. Skład uzupełnił Pih, którego twórcy poznali w trakcie prac w Specyfik Sound Studio nad jego drugim albumem solowym "Krew, pot i łzy" (2004). W efekcie współpracy powstały kompozycje „Hawajskie koszule” i „SOS” oraz pomysł na stworzenie wspólnego projektu. W wyniku śmierci Całki projekt została zarzucony. W międzyczasie Chojnacki już jako Pyskaty nawiązał współpracę z Sonym wraz z którym nagrał nielegal pt. "Chomicz", wydany w 2003 roku. W 2005 roku formacja Skazani na Sukcezz wznowiła działalność. 29 czerwca 2006 roku nakładem Camey Studio ukazał się jedyny album grupy pt. "Na linii ognia". Do 2009 roku zespół gościł ponadto na płytach takich wykonawców jak: DJ Decks, Fabuła, IGS, LWWL, Onar, Rudy MRW i Waves. Wkrótce potem formacja została rozwiązana.
9 października 2009 roku nakładem Aptaun Records ukazał się solowy debiut rapera pt. "Pysk w pysk". Gościnnie w nagraniach wzięli udział m.in. W.E.N.A., Ten Typ Mes i Proceente. Z kolei produkcji nagrań podjęli się Henson, Kixnare, Siwers, Złote Twarze, The Returners, Kamilson, $wir, Kuba O., 101 Decybeli oraz Kshysiakas. Materiał był promowany teledyskami do utworów „Co ze mną?”, „Bez granic” i „Jestem”. 19 marca 2010 roku raper wziął udział w koncercie charytatywnym 4 The People na rzecz niesłyszących dzieci. Występ odbył się w poznańskim klubie Blue Note. 23 kwietnia tego samego roku ukazała się reedycja debiutu rapera. 29 czerwca 2012 roku ukazał się drugi album solowy Pyskatego pt. "Pasja". Wśród gości na płycie znaleźli się m.in. Onar, Te-Tris i Włodi. Natomiast producentami nagrań byli O.S.T.R., Oer, BobAir, SherlOck, Qciek, Zbylu, Kuoter, Stona, The Returners oraz Kudel. Pierwszy teledysk promujący materiał został zrealizowany do utworu „S.A.L.I.G.I.A.”. Wydawnictwo przysporzyło raperowi pierwszy sukces komercyjny. Nagrania zadebiutowały na 5. miejscu listy przebojów OLiS. Na kanwie wzrastającej popularności w zestawieniu znalazł się także debiut rapera "Pysk w pysk", który uplasował się na 39. miejscu.

</doc>
<doc id="1798319" url="https://pl.wikipedia.org/wiki?curid=1798319" title="Gangsterzy">
Gangsterzy

Gangsterzy - amerykański kryminał z 1991 roku.
Fabuła.
Czasy prohibicji. 20-letni Charlie Luciano wraz z kolegami dokonują napadu. Lucky zaprzyjaźnia się z młodymi chłopakami Frankiem Costello, Bugsy Siegelem i Meyerem Lansky'm. Planuje też zemstę na gangsterach donie Faranzano i donie Masserii, którzy znieważyli jego ojca i zabili znajomego. Po latach Charlie i jego ekipa stają się najpotężniejszymi mafiozami w mieście. Ale to wszystko może się rozpaść...
Nagrody i nominacje.
Złota Malina 1991

</doc>
<doc id="1798320" url="https://pl.wikipedia.org/wiki?curid=1798320" title="Jewhen Drahunow">
Jewhen Drahunow

Jewhen Iwanowycz Drahunow, ukr. Євген Іванович Драгунов, ros. Евгений Иванович Драгунов, "Jewgienij Iwanowicz Dragunow" (ur. 13 lutego 1964 w Makiejewkie, w obwodzie donieckim, Ukraińska SRR, zm. 9 września 2001) – ukraiński piłkarz grający na pozycji obrońcy, olimpijski reprezentant ZSRR i reprezentant Ukrainy.
Kariera piłkarska.
Kariera klubowa.
Wychowanek Szkoły Piłkarskiej Kirowec Makiejewka, w którym rozpoczął karierę piłkarską. Następnie przeszedł do Szachtara Donieck, ale występował w drużynie rezerwowej. W 1984 został piłkarzem SKA Kijów. Po występach w Kołosie Pawłohrad w 1985 powrócił do Szachtara, w którym występował przez 8 lat, pełnił również funkcję kapitana drużyny. W 1992 został zaproszony do Tawrii Symferopol. W 1994 wyjechał do Rosji, gdzie bronił barw Łady Togliatti, Kubania Krasnodar i Szynnika Jarosław. W 1996 ponownie wyjechał za granicę, ale tym razem do Niemiec, gdzie bronił barw klubów Rot-Weiß Erfurt, Spandauer SV i Ludwigsfelder FC. W 2000 powrócił do Ukrainy, gdzie został piłkarzem Zorii Ługańsk, w którym zakończył karierę piłkarską. 9 września 2001 zmarł z powodu insult.
Kariera reprezentacyjna.
27 czerwca 1992 roku debiutował w narodowej reprezentacji Ukrainy w zremisowanym 0:0 meczu towarzyskim z USA. Łącznie rozegrał 2 gry reprezentacyjne. Wcześniej zaliczył 1 występ w olimpijskiej reprezentacji ZSRR.

</doc>
<doc id="1798323" url="https://pl.wikipedia.org/wiki?curid=1798323" title="Stanisław Jan Rostworowski">
Stanisław Jan Rostworowski

Stanisław Jan Rostworowski z Rostworowa herbu "Nałęcz" (ur. 27 listopada 1934 w Poznaniu, zm. 1 stycznia 2018 w Warszawie) – polski dziennikarz, publicysta i katolicki działacz społeczny, poseł na Sejm PRL VI, VII i VIII kadencji (1972–1985).
Życiorys.
Urodził się w rodzinie Stanisława i Zofii z Mycielskich. W 1951 ukończył szkołę średnią w Poznaniu, następnie pracował fizycznie m.in. w charakterze robotnika w PKP we Wrocławiu. Przez krótki okres związany ze Stowarzyszeniem „PAX”. W latach 1953–1959 studiował filologię polską i francuską na Katolickim Uniwersytecie Lubelskim. W 1957 podjął pracę w Bibliotece im. H. Łopacińskiego w Lublinie, znalazł się również wśród założycieli Chrześcijańskiego Stowarzyszenia Społecznego (był członkiem jego Zarządu Głównego oraz przewodniczącym Rady Naczelnej). Angażował się w tzw. inicjatywy pokojowe, był m.in. delegatem na kongres „Pokój i Sprawiedliwość” w Nijmegen (1968) oraz Konferencję Katolików Wschodu i Zachodu w Berlinie. Był dziennikarzem pisma „Za i Przeciw”, redaktorem naczelnym „Studiów i Dokumentów” (związanych z ChSS) oraz szefem wydawnictwa „Novum”. W latach 80. pracował również w „Tygodniku Polskim”. 
W 1972 rekomendowany przez organizację do Sejmu VI kadencji z okręgu Chełm. Zasiadał w Komisjach Pracy i Spraw Socjalnych oraz Spraw Zagranicznych. W Sejmie VII kadencji jako reprezentant okręgu Biała Podlaska kontynuował pracę w Komisji Pracy i Spraw Socjalnych, był również członkiem Komisji Planu Gospodarczego, Budżetu i Finansów. Od 1980 zasiadał w Sejmie VIII kadencji z okręgu Lublin, pracował w Komisjach: Planu Gospodarczego, Budżetu i Finansów, Pracy i Spraw Socjalnych oraz Polityki Społecznej, Zdrowia i Kultury Fizycznej. 
Po odejściu z Sejmu pracował w latach 1986–1992 jako doradca kolejnych ekip rządowych. Przewodniczący prezydium rady Koła Rodu Nałęczów. 
Był żonaty z Barbarą. Odznaczony Srebrnym i Złotym Krzyżem Zasługi, Krzyżem Kawalerskim i Oficerskim Orderu Odrodzenia Polski oraz Medalem 30-lecia Polski Ludowej. Laureat Nagrody im. Witolda Hulewicza.

</doc>
<doc id="1798324" url="https://pl.wikipedia.org/wiki?curid=1798324" title="W świetle dowodów">
W świetle dowodów

W świetle dowodów – amerykańsko-niemiecko-portugalski thriller z 2000 roku.
Fabuła.
Trwa proces Desmonda Doyle'a oskarżonego o zabójstwo żony biznesmena Richarda Castlemore'a. Prokurator Ned Stark żąda kary śmierci, obrońca jest pogodzony z sytuacją swojego klienta. Wtedy zdesperowany ojciec oskarżonego terroryzuje wszystkich obecnych na sali sądowej. Wraz z sędziami przysięgłymi i mężem zamordowanej zamyka się w sali narad. Obiecuje, że wypuści zakładników, jeśli prokurator w ciągu 24 godzin znajdzie dowody uniewinniające Desmonda od zarzucanego mu czynu. Zaczyna się wyścig z czasem.

</doc>
<doc id="1798325" url="https://pl.wikipedia.org/wiki?curid=1798325" title="Jan Boner (1516–1562)">
Jan Boner (1516–1562)

Jan Boner (ur. 1516, zm. 15 września 1562) – burgrabia krakowski
(1550), wielkorządca krakowski (1552), kasztelan oświęcimski (1546), kasztelan biecki (1555), kasztelan chełmski (1552), starosta rabsztyński i spiski.
Był synem Seweryna Bonera, bankiera królewskiego Bony Sforza i Zygmunta I Starego i burgrabiego krakowskiego, oraz Zofii Bethmanówny (zm. 1532). Miał brata Stanisława (1517–1560), siostrę Zofię – dziedziczkę fortuny, której majątek z ręką oddaną Janowi Firlejowi (1521-1574), późniejszemu sekretarzowi królewskiemu, trafił do Firlejów oraz dwóch braci przyrodnich Seweryna i Jakuba Fryderyka (zm. 1585). Odebrał staranne wykształcenie wysłany przez ojca w podróż po Europie odwiedził Francję, Rzym, Neapol, Norymbergę i Fryburg Bryzgowijski, zapoznał się z ideami i wyznawcami Jana Kalwina, sam zostając jego wyznawcą. Został przywódcą małopolskich kalwinów, na potrzeby zgromadzenia oddając ogród położony w Krakowie za Bramą Mikołajską.
Po śmierci Piotra Kmity w 1553 został jego następcą na stanowisku kapitana spiskiego. W 1552 uzyskał miejsce w Senacie Rzeczypospolitej. Rozbudował wybudowany przez ojca pałac w Balicach. Kamienicę Bonerowską wzbogacił o zachowaną do dziś renesansową attykę.
W 1549 poślubił Katarzynę Tęczyńską (zm. 1566) córkę kasztelana chełmskiego Jana Tęczyńskiego. Zmarł bezpotomnie, został pochowany rodowej kaplicy protestanckich Bonerów w kościele w Kromołowie (obecna dzielnica Zawiercia) koło Ogrodzieńca. Spoczywa w niej wraz z przyrodnimi braćmi Sewerynem i Jakubem Fryderykiem.

</doc>
<doc id="1798326" url="https://pl.wikipedia.org/wiki?curid=1798326" title="AEP">
AEP



</doc>
<doc id="1798327" url="https://pl.wikipedia.org/wiki?curid=1798327" title="Junior Bonner">
Junior Bonner

Junior Bonner - amerykański western z 1972 roku.
Fabuła.
Junior Bonner był kiedyś mistrzem rodeo, ale jego sława dawno minęła. Decyduje się powrócić do rodzinnego Prescott. Na miejscu okazuje się, że sytuacja rodzinna pogorszyła się. Rodzice żyją w separacji, brat Curly pracuje w przedsiębiorstwie budowlanym, gdzie wykorzystuje swoich pracowników. Najstarszy z rodu, Ace Bonner, też był kiedyś mistrzem rodeo. Teraz marzy, by wyjechać do Australii, ale nie ma pieniędzy. Junior decyduje się wziąć udział w dorocznym rodeo w Prescott, z okazji Dnia Niepodległości...

</doc>
<doc id="1798328" url="https://pl.wikipedia.org/wiki?curid=1798328" title="Młodzieżowe Mistrzostwa Świata w Piłce Nożnej 2001">
Młodzieżowe Mistrzostwa Świata w Piłce Nożnej 2001

Młodzieżowe Mistrzostwa Świata w Piłce Nożnej 2001 – trzynasta edycja tego międzynarodowego turnieju piłkarskiego, odbywającego się w Argentynie od 17 czerwca do 7 lipca 2001. Mecze rozgrywane były na boiskach w sześciu miastach: Buenos Aires, Córdoba, Mendoza, Rosario, Salta i Mar del Plata. Mecz finałowy został rozegrany w mieście Buenos Aires.
W turnieju uczestniczyło 24 młodzieżowych reprezentacji z sześciu konfederacji. Argentyna zakwalifikowała się automatycznie jako gospodarz turnieju.
Uczestnicy.
23 drużyny zakwalifikowały się do młodzieżowych mistrzostw świata. Argentyna jako gospodarz uczestniczyła w turnieju bez kwalifikacji.
Faza grupowa.
Drużyny z trzecich miejsc.
Ranking drużyn, które zajęły trzecie miejsce w grupie. Cztery najlepsze awansowały do fazy pucharowej.

</doc>
<doc id="1798330" url="https://pl.wikipedia.org/wiki?curid=1798330" title="She’s Breathless">
She’s Breathless

Sheʼs Breathless – promocyjna kompilacja teledysków Madonny, wydana na VHS w 1990 roku.
Wydawnictwo promowało trasę Blond Ambition i było dostępne tylko na terenie Wielkiej Brytanii.

</doc>
<doc id="1798332" url="https://pl.wikipedia.org/wiki?curid=1798332" title="Vilém Kurz Młodszy">
Vilém Kurz Młodszy

Vilém Kurz Młodszy (ur. 23 grudnia 1872 w Havlíčkův Brodzie, zm. 25 maja 1945 w Pradze) – czeski pianista i pedagog.
Życiorys.
Młodość (1872–1898).
Urodził się jako syn pisarza, polityka i krajoznawcy – Viléma Kurza Starszego. Początkowo uczył się u pani Štěpinové w Kutnej Hoře. Gdy ojca przeniesiono do Pragi, rozpoczął naukę w szkole Högera. W wieku 13 lat definitywnie wszedł na ścieżkę rozwoju muzycznego i stał się uczniem znanego nauczyciela fortepianu – Jakuba Virgila Holfelda, a potem także F.Z. Skuherského i K. Knittla. Publicznie występować zaczął od 1891 – interpretował dzieła zarówno klasyczne, jak i współczesne. Jego gra zyskała uznanie w Czechach i poza ich granicami – występował w konkursie o nagrodę Rubinsteina w 1895, gdzie aplauz publiczności wzbudziły wyborne interpretacje dzieł Johanna Sebastiana Bacha. Razem z Bohuslavem Lhotským i Bedřichem Váškou założyli České trio.
Profesor konserwatorium we Lwowie (1898–1919).
W 1898 Kurz został mianowany profesorem Konserwatorium Galicyjskiego Towarzystwa Muzycznego we Lwowie (po 1918 roku przemianowanym na "Polskie Towarzystwo Muzyczne we Lwowie"). W tym czasie przewagę w jego życiu zaczęła zyskiwać działalność pedagogiczna, aczkolwiek w Polsce jeszcze trochę koncertował. W konserwatorium lwowskim był szefem całego oddziału fortepianowego i założył tu ceniony kurs gry na fortepianie i pedagogiki. Talenty nauczycielskie sprawiły, że zyskał dużą sympatię studentów polskich i rosyjskich. 19 listopada 1899 urodziła mu się córka Ilona Štěpánová-Kurzová – późniejsza wirtuozka fortepianowa.
Podczas I wojny światowej (1914) konserwatorium przeniesiono do Wiednia, gdzie Kurz jeszcze przez jakiś czas uczył. Z uwagi na konflikt polsko-ukraiński powrót do Lwowa był utrudniony – w mieście trwały walki. 19 marca 1919 dom Kurza został nawet trafiony pociskiem, który jednak szczęśliwie nie wybuchł.
Profesor szkoły mistrzów praskiego konserwatorium (1919–1945).
W sierpniu 1919, ze względu na wojnę, rodzina Kurzów wyprowadza się ostatecznie ze Lwowa. Najpierw do Wiednia, a potem do Brna, gdzie mistrz był mianowany, podobnie jak Leoš Janáček, profesorem w szkole mistrzów konserwatorium praskiego, z przydziałem do stolicy Moraw. Tutaj rozpoczął działalność pisarską. W Brnie, 28 maja 1925 narodził mu się wnuk – Pavel Štěpán – również znany czeski pianista. Od 1928 przeniósł się znów do Pragi. Metody nauczania Kurza czerpią ze wzorów jego nauczyciela – T.Leszetyckiego, ale zawierają w sobie też modernizacje nauki gry na fortepianie. Kurz tłumaczył w tym czasie liczne dzieła literatury pianistycznej.
Pochowany został na Cmentarzu Wyszehradzkim w Pradze.
Uczniowie.
oraz L.Svobodová, B.Gsellhofer, A.Grunfeldová, A.Sarauer, E.Horodyski, Hel.Lisicka, V.Barvińśkyj, A.Tadlewski, Rud.Macudzinski, M. Lipovšek, włoskie pianistki M.Gennari i B.Ducati i inni. Życie jednego z najznamienitszych uczniów – Gidéona Kleina (ur. 1919 w Přerově), zakończyło się tragicznie w obozie koncentracyjnym Furstengrube (styczeń 1945).

</doc>
<doc id="1798334" url="https://pl.wikipedia.org/wiki?curid=1798334" title="Most kolejowy magistrali węglowej w Bydgoszczy">
Most kolejowy magistrali węglowej w Bydgoszczy

Most w ciągu magistrali węglowej w Bydgoszczy – most kolejowy, stalowy na rzece Brdzie, położony w dzielnicy Czersko Polskie w Bydgoszczy.
Lokalizacja.
Most spina oba brzegi Brdy na ujściowym odcinku rzeki, gdzie ma ona formę zalewu. Mostem przebiega kolejowa obwodnica towarowa Bydgoszczy w ciągu linii kolejowej nr 201, wybudowana jako fragment magistrali węglowej.
Dane techniczne.
Most jest zbudowany jako trzyprzęsłowa, kratownicowa konstrukcją stalowa z jazdą górą. Kratownice o górnych pasach poziomych i dolnych łukowych oparte są na dwóch, licowanych cegłą przyczółkach oraz nasypie ziemnym o wysokości 10,7 m. Światło dla żeglugi pod obiektem wynosi: 31 + 45 + 31 × 6,0 m. Dopuszczalne są obciążenia rzędu 22 ton na oś.
Przez most prowadzi dwutorowa, zelektryfikowana linia kolejowa tzw. magistrala węglowa, która jest z gospodarczego punktu widzenia jedną z najważniejszych kolejowych dróg transportu towarowego w Polsce. Obiekt nie jest przystosowany do ruchu pieszego. Dostęp drogowy do obiektu jest możliwy od strony ulicy Osiedle Rzemieślnicze.
Historia budowy mostu i odcinka bydgoskiego magistrali węglowej.
Budowa mostu odbyła się w kontekście budowy nowej linii kolejowej, tzw. magistrali węglowej, która była największą inwestycją komunikacyjną II Rzeczypospolitej. Dla całej linii najważniejsze znaczenie miały mieć węzły kolejowe w Zduńskiej Woli, Inowrocławiu i Bydgoszczy. Prace w okolicy Bydgoszczy obejmowały budowę wschodniej i północnej obwodnicy kolejowej (dwutorowej) z Nowej Wsi Wielkiej do Maksymilianowa wraz z nową stacją Kapuściska Tranzytowe. Wykonano również sześć wiaduktów nad drogami kołowymi i torami kolejowymi oraz usunięto uciążliwy przejazd kolejowy na ul. Gdańskiej.
Prace na odcinku bydgoskim prowadzono w dwu etapach. Odcinek północny Kapuściska Małe – Maksymilianowo (11 km) wykonano od jesieni 1927 r. do wiosny 1928 r. Odcinek południowy Nowa Wieś Wielka – Kapuściska Małe (21,3 km) wybudowano w okresie od lata 1928 r. do końca 1930 r. Prace wykonywano w większości ręcznie z niewielkim wykorzystaniem maszyn. Kilka tysięcy robotników pracowało dniem i nocą na trzy zmiany. 9 listopada 1930 r. dokonano uroczystego otwarcia linii Nowa Wieś Wielka-Gdynia.
Najtrudniejszym problemem do pokonania przy budowie obwodnicy była budowa mostu przez Brdę. Obiekt ten, choć nie najdłuższy na całej trasie okazał się najdroższy i najtrudniejszy do wykonania z uwagi na trudne warunki terenowe. Projekt mostu wykonano indywidualnie przez pracowników Zarządu Budowy, przy czynnym współudziale niezależnych specjalistów, którzy wykonali projekt żelaznych przęseł. Wybudowano go ostatecznie jako trzyprzęsłowy (32,4 m + 47,6 m + 32,4 m) o długości 115 m, wchodzący na przyczółkach w nasyp kolejowy. Prace przy moście rozpoczęto jesienią 1929 r. i ukończono w 1930 r. Koszt wykonania mostu wyniósł 2 mln zł.
Inwestycja prowadzona początkowo wyłącznie przez Polskie Koleje, później została dokończona przez prywatne Francusko-Polskie Towarzystwo Kolejowe (od 1931 r.), które otrzymało 45-letnią koncesję.
W trakcie II wojny światowej, w związku z budową zakładów DAG Fabrik Bromberg Niemcy rozbudowali magistralę m.in. o dworzec Emilianowo w Puszczy Bydgoskiej. W 1941 roku dobudowano drugi tor. W 1945 r. wycofujący się Niemcy zniszczyli most pod obydwoma torami, które odbudowano w 1949 i 1951 roku. W 1967 roku magistrala węglowa biegnąca przez most została zelektryfikowana.

</doc>
<doc id="1798337" url="https://pl.wikipedia.org/wiki?curid=1798337" title="Wysoczyzna Wołkowyska">
Wysoczyzna Wołkowyska

Wysoczyzna Wołkowyska (biał. "Ваўкавыскае ўзвышша"; 843.27) – mezoregion fizycznogeograficzny w zachodniej Białorusi, będący częścią południowo-zachodniego odgałęzienia Grzędy Białoruskiej.
Leży na terenie obwodu grodzieńskiego, w rejonie brzostowickim oraz częściowo w brzostowickim, zelwieńskim i świsłockim. Na północy graniczy z Niziną Środkowoniemeńską, na wschodzie i zachodzie – z wysoczyznami: Słonimską i Wzgórzami Sokólskimi, na południu – z równiną na wododziale rzek Narew i Jasiołda. Rozciągłość z zachodu na wschód 70 km, z północy na południe - 65 km. Powierzchnia 3 200 km².
Zbudowana z osadów polodowcowych czterech zlodowaceń, uformowała się podczas mińskiego stadiału sożowskiego zlodowacenia. Najwyższy punkt leży na wysokości 242 m n.p.m. Przeważa pagórkowate ukształtowanie terenu. Powierzchnia wysoczyzny poprzecinana jest dolinami rzecznymi, występują doły i zapadliska. Względne przewyższenia 8-10 m, rzadziej 20-25 m. Powszechnie występują głazy. Zasoby naturalne: glina, pospółka, kreda.
Przez wysoczyznę płyną rzeki dorzecza Niemna - dopływy Świsłoczy, Roś z dopływami, Zelwianka. Tereny rolnicze stanowią 50%, lasy 15% powierzchni. Przeważają lasy sosnowe z domieszką jodły, dębu, grabu, lasy jodłowo-grabowe i jesionowo-pokrzywowe, dąbrowy. W dolinach rzek występują łąki silnie zarośnięte wierzbą laurową.

</doc>
<doc id="1798340" url="https://pl.wikipedia.org/wiki?curid=1798340" title="Ucieczka od życia">
Ucieczka od życia

Ucieczka od życia – amerykańska tragikomedia z 2002 roku.
Fabuła.
17-letni Igby Slocumb jest młodym, dobrze usytuowanym "buntownikiem z wyboru". Walczy z całą swoją rodziną, albowiem dorasta w nieciekawych warunkach - ojciec ma schizofrenię, matka jest zainteresowana sobą, a starszy brat hołduje poglądom nazistowskim. Uwiedziony przez starszą kobietę, zawiedziony rodziną i przyjaciółmi postanawia wyrwać się z tego życia.
Nagrody i nominacje.
Złote Globy 2002
MTV Movie Awards 2003
Nagroda Satelita 2002

</doc>
<doc id="1798342" url="https://pl.wikipedia.org/wiki?curid=1798342" title="Zygmunt Filipowicz">
Zygmunt Filipowicz

Zygmunt Filipowicz (ur. 17 listopada 1907 w Warcie, zm. 6 kwietnia 1984) – polski ekonomista i działacz katolicki, wykładowca uniwersytecki, poseł na Sejm PRL III, IV, V i VI kadencji (1961–1976).
Życiorys.
Urodził się w Wielkopolsce w rodzinie murarza. Ukończył szkołę średnią w Krotoszynie oraz studia w Szkole Głównej Handlowej. W 1939 obronił doktorat na temat roli turystyki w życiu gospodarczym kraju. W latach 1928–1939 zatrudniony w Ministerstwie Robót Publicznych oraz Komunikacji. W okresie okupacji pracował jako księgowy. W 1942 znalazł się wśród założycieli nielegalnego Polskiego Towarzystwa Ekonomicznego, w którym działał również po II wojnie światowej (od 1949 jako sekretarz generalny). 
Od 1947 zatrudniony w administracji państwowej, m.in. jako wicedyrektor Departamentu Polityki Budowlanej Ministerstwa Odbudowy, dyrektor Biura Turystyki Ministerstwa Komunikacji oraz wiceprzewodniczący Komitetu ds. Turystyki. W 1954 rozpoczął pracę wykładowcy Szkoły Głównej Planowania i Statystyki (wykładał ekonomikę transportu i turystyki). Pełnił obowiązki prodziekana Wydziału Handlu Zagranicznego Szkoły Służby Zagranicznej i SGPiS (1952–1958). Od 1962 kierował Katedrą Turystyki Akademii Wychowania Fizycznego, był również członkiem Senatu uczelni. 
W 1947 po raz pierwszy kandydował do Sejmu jako przedstawiciel katolików. W 1957 znalazł się wśród założycieli Chrześcijańskiego Stowarzyszenia Społecznego, został jego sekretarzem generalnym, wiceprzewodniczącym (1963–1968) oraz przewodniczącym (od 1968). Był radnym Rady Narodowej miasta stołecznego Warszawy (1958–1965). W 1961 po raz pierwszy rekomendowany do Sejmu z okręgu Zielona Góra, reelekcję uzyskiwał w latach 1965, 1969 i 1972 (w ostatnim przypadku z okręgu Tuchola). Był członkiem Komisji Planu Gospodarczego, Budżetu i Finansów, Zdrowia i Kultury Fizycznej (III kadencja), Spraw Wewnętrznych, Zdrowia i Kultury Fizycznej (IV i V kadencja), Spraw Wewnętrznych i Wymiaru Sprawiedliwości oraz Zdrowia i Kultury Fizycznej (VI kadencja). W latach 1971–1983 członek prezydium Ogólnopolskiego Komitetu Frontu Jedności Narodu. Pochowany na cmentarzu Bródnowskim (kwatera 56A-II-18).

</doc>
<doc id="1798343" url="https://pl.wikipedia.org/wiki?curid=1798343" title="Dąb Dziadek">
Dąb Dziadek

Dąb "Dziadek" – dąb szypułkowy rosnący we Wrocławiu przy ul. Kopernika, na obrzeżach Parku Szczytnickiego. Obwód pnia dębu wynosi 629 cm, jest on jednym z najstarszych drzew na terenie miasta, jego wiek szacuje się na około 440 lat. Dnia 16 lutego 1953 dąb "Dziadek", decyzją Wojewódzkiej Rady Narodowej, został ustanowiony pomnikiem przyrody. Ze względu na poważne uszkodzenia pnia, drzewo zostało zabezpieczone poprzez wzmocnienie konarów stalowymi klamrami.

</doc>
<doc id="1798344" url="https://pl.wikipedia.org/wiki?curid=1798344" title="Abu Dhabi Combat Club">
Abu Dhabi Combat Club

Abu Dhabi Combat Club (ADCC) – prekursor i największa na świecie organizacja submission fightingu. Organizator prestiżowego turnieju "ADCC World Submission Fighting Championships", w którym rywalizują czołowi grapplerzy świata.
Historia.
Pomysłodawcą stworzenia formuły walki, w której mogliby rywalizować przedstawiciele różnych sportów walki opartych na chwytach był szejk Tahnun ibn Zajid Al Nahajan, syn byłego prezydenta Zjednoczonych Emiratów Arabskich, Zajida ibn Sultana Al Nahajana. Studiując w USA, był on świadkiem sukcesów Royce’a Gracie w pierwszych edycjach UFC, kiedy to Brazylijczyk wygrywał kolejne pojedynki, stosując jedynie dźwignie i duszenia. Po powrocie do ojczyzny Al-Nahjan, sam trenujący teraz brazylijskie jiu-jitsu, postanowił założyć w swoim rodzinnym Abu Zabi klub sportów walki Abu Dhabi Combat Club, a następnie ufundować zawody o tej samie nazwie, w których rywalizowaliby najlepsi przedstawiciele stylów walki opartych na chwytach. W tym celu opracowane zostały reguły walki submission fightingu. Pierwsza edycja mistrzostw ADCC odbyła się w 1998 roku.
Zasady walki.
Ogólne
Punktacja
Dozwolone techniki kończące
Ważniejsze faule
Mistrzostwa Świata ADCC.
Początkowo mistrzostwa ADCC miały miejsce każdego roku w stolicy ZEA, Abu Zabi. Wraz z popularyzacją zawodów zaczęły odbywać się one w różnych lokalizacjach – od 2001 roku co dwa lata. Mężczyźni rywalizują w 5 kategoriach wagowych (po 16 zawodników każda), a następnie w najbardziej prestiżowej kategorii „Abslolute” (startują w niej najlepsi zawodnicy poszczególnych wag). Zwycięzcy poszczególnych kategorii wagowych otrzymują nagrodę pieniężną w wysokości 10 000$, a najlepszy zawodnik w klasie absolutnej 40 000$. Kobiety rywalizują w mistrzostwach od 2005 roku. Limity wagowe i liczba kategorii jest ustalana odmiennie dla danych mistrzostw w zależności od liczby zgłoszonych zawodniczek.
Kategorie wagowe mężczyzn:
Najbardziej utytułowani zawodnicy.
Mężczyźni
Kobiety

</doc>
<doc id="1798345" url="https://pl.wikipedia.org/wiki?curid=1798345" title="Binnein Mòr">
Binnein Mòr

Binnein Mòr (wymowa gaelicka: ) – szczyt w paśmie Mamores, w Grampianach Zachodnich. Leży w Szkocji, w regionie Highland. Jest to najwyższy szczyt w paśmie Mamores.

</doc>
<doc id="1798348" url="https://pl.wikipedia.org/wiki?curid=1798348" title="Sgurr a’ Mhàim">
Sgurr a’ Mhàim

Sgurr a’ Mhàim (wymowa gaelicka: ) – szczyt w paśmie Mamores, w Grampianach Zachodnich. Leży w Szkocji, w regionie Highland. 

</doc>
<doc id="1798349" url="https://pl.wikipedia.org/wiki?curid=1798349" title="Am Bodach">
Am Bodach

Am Bodach (wymowa gaelicka: []) – szczyt w paśmie Mamores, w Grampianach Zachodnich. Leży w Szkocji, w regionie Highland. 

</doc>
<doc id="1798350" url="https://pl.wikipedia.org/wiki?curid=1798350" title="Przypadek Pekosińskiego">
Przypadek Pekosińskiego

Przypadek Pekosińskiego – polski film biograficzny z 1993 roku w reżyserii i na podstawie scenariusza Grzegorza Królikiewicza. Pierwowzorem obrazu był reportaż Romualda Karasia z 1977 roku "Nazywam się Pekosiński".
Plenery: Zamość, zoo w Łodzi, Jasna Góra (Częstochowa).
Opis fabuły.
Bronisław Pekosiński (zm. 2 stycznia 2013 w Zamościu) w filmie zagrał samego siebie. Nie wie kim jest i nie ma rodziny. Matka przerzuciła go przez druty obozu w Zwierzyńcu. Znaleziony, najpierw trafił do ochronki w Zwierzyńcu, a następnie do domu dziecka w Zamościu. Nazwisko nadano mu od skrótu PKOS (Polski Komitet Opieki Społecznej), za datę urodzenia przyjęto dzień rozpoczęcia II wojny światowej – 1 września 1939, a imię od imienin przypadających w tym dniu. Pekosiński – alkoholik i degenerat, sparaliżowany po wylewie krwi do mózgu – ma w życiu pasję: szachy, w które gra w sposób mistrzowski. Mimo upokorzeń i wykorzystywania nie traci godności i pogody ducha.
Obsada aktorska.
Źródło: Filmpolski.pl.

</doc>
<doc id="1798352" url="https://pl.wikipedia.org/wiki?curid=1798352" title="Dąb Przewodnik">
Dąb Przewodnik

Dąb „Przewodnik” – dąb szypułkowy rosnący we Wrocławiu, na osiedlu Huby, przy skrzyżowaniu ulic Suchej i Borowskiej, naprzeciw wejścia głównego do Wroclavii. Obwód pnia dębu wynosi 461 cm, jest on jednym z najstarszych drzew na terenie miasta. Dnia 12 czerwca 2003 dąb „Przewodnik” decyzją Rady Miejskiej Wrocławia został ustanowiony pomnikiem przyrody. Nazwa drzewa została nadana z inicjatywy Koła Przewodników Miejskich we Wrocławiu.

</doc>
<doc id="1798353" url="https://pl.wikipedia.org/wiki?curid=1798353" title="Sgurr Eilde Mòr">
Sgurr Eilde Mòr

Sgurr Eilde Mòr (wymowa gaelicka: ) – szczyt w paśmie Mamores, w Grampianach Zachodnich. Leży w Szkocji, w regionie Highland. 

</doc>
<doc id="1798354" url="https://pl.wikipedia.org/wiki?curid=1798354" title="Stob Bàn">
Stob Bàn

Stob Bàn (wymowa gaelicka: ) – szczyt w paśmie Mamores, w Grampianach Zachodnich. Leży w Szkocji, w regionie Highland. 

</doc>
<doc id="1798355" url="https://pl.wikipedia.org/wiki?curid=1798355" title="Stara Baba">
Stara Baba

 
Stara Baba – staw powyrobiskowy (glinianka) leżący na terenie Poznania, w części Rudnicze, pomiędzy ulicami Legnicką, Rudnicze i Ceramiczną (tzw. Szachty). Etymologia niecodziennej nazwy nie jest znana.
Geneza.
Zbiornik jest pozostałością po rozległych terenach wyrobisk cegielnianych, które znajdują się na terenie Rudniczego i Świerczewa. Cegielnie (kilkanaście zakładów) powstały w czasie wielkiego boomu budowlanego, jaki miał miejsce w Poznaniu na przełomie XIX i XX w., a związany był ze zlikwidowaniem niektórych obwarowań Twierdzy Poznań. Potem produkowały materiały budowlane na potrzeby miasta do lat 90. XX w., kiedy to zlikwidowano ostatnie z zakładów.
Morfologia.
Staw jest zasilany przez potok Skórzyna i położony na terenie użytku ekologicznego "Kopanina I". Skórzyna uchodzi do Strumienia Junikowskiego około 100m dalej na południowy wschód. Akwen otoczony roślinnością szuwarową, w której dominuje trzcina pospolita. Ponadto rośnie tu wierzba i topola. W 2006 na terenie zbiornika stwierdzono stanowisko bobra europejskiego. Okolice stawu są zagrożone przyrodniczo – przede wszystkim przez postępującą urbanizację, w tym rozbudowę infrastruktury drogowej (droga krajowa nr 5).

</doc>
<doc id="1798357" url="https://pl.wikipedia.org/wiki?curid=1798357" title="Stob Coire a’ Chàirn">
Stob Coire a’ Chàirn

Stob Coire a’ Chàirn (wymowa gaelicka: ) – szczyt w paśmie Mamores, w Grampianach Zachodnich. Leży w Szkocji, w regionie Highland. 

</doc>
<doc id="1798363" url="https://pl.wikipedia.org/wiki?curid=1798363" title="Roy A. Tucker">
Roy A. Tucker



</doc>
<doc id="1798365" url="https://pl.wikipedia.org/wiki?curid=1798365" title="Manfred Linzmaier">
Manfred Linzmaier

Manfred Linzmaier (ur. 27 sierpnia 1962 w Kufstein) – piłkarz austriacki grający na pozycji pomocnika.
Kariera klubowa.
Karierę piłkarską Linzmaier rozpoczął w klubie FC Wacker Innsbruck. W sezonie 1981/1982 zadebiutował w jego barwach w austriackiej Bundeslidze. Od sezonu 1982/1983 był podstawowym zawodnikiem zespołu. W 1982 i 1983 roku przegrał z Wackerem finały Pucharu Austrii odpowiednio z Austrią Wiedeń (0:1, 3:1) i z Rapidem Wiedeń (0:3, 0:5). W 1986 roku klub został przemianowany na FC Swarovski Tirol. W latach 1987-1989 trzykrotnie grał w finale krajowego pucharu, ale wygrał go jedynie w 1989 roku. Ze Swarovskim Tirolem dwukrotnie został mistrzem Austrii w 1989 i 1990 roku, a raz wicemistrzem w 1991 roku.
Latem 1993 roku Linzmaier przeszedł do LASK Linz. Grał w nim przez dwa lata w drugiej lidze i w 1995 roku został piłkarzem Vorwärts Steyr. Po roku przeniósł się do FC Linz, grającego w Regionallidze. Z kolei w latach 1996-1997 grał w drugoligowym FC Kufstein. W 1997 roku zakończył karierę piłkarską.
Kariera reprezentacyjna.
W reprezentacji Austrii Linzmaier zadebiutował 16 października 1985 roku w przegranym 0:3 towarzyskim spotkaniu z Jugosławią. W 1990 roku został powołany do kadry na Mistrzostwa Świata we Włoszech. Tam był rezerwowym zawodnikiem i wystąpił w jednym spotkaniu grupowym, z Włochami (0:1). Od 1985 do 1991 roku rozegrał w kadrze narodowej 25 spotkań i zdobył 2 gole.
Kariera trenerska.
Po zakończeniu kariery Linzmaier pracował jako asystent Kurta Jary w Tirolu Innsbruck, Hamburger SV i 1. FC Kaiserslautern. W 2005 roku tymczasowo prowadził SV Salzburg. W 2006 roku został skautem w tym klubie.

</doc>
<doc id="1798366" url="https://pl.wikipedia.org/wiki?curid=1798366" title="Różany Potok">
Różany Potok

Różany Potok (także "Różany Strumień") – potok o długości około 6,6 (lub 5,57) km na terenie północnego Poznania. Lewobrzeżny dopływ Warty (uchodzący do niej w 235,8 km biegu). Tworzył południową granicę zespołu przyrodniczo-krajobrazowego w Morasku.
Przebieg.
Źródło położone jest w zwartym kompleksie leśnym o nazwie Las Sucholeski na wysokości około 120 m n.p.m.. Ciek wypływa z niewielkiego jeziorka Zimna Woda w rezerwacie Morasko. Płynie przede wszystkim przez pozostałości łęgów olszowych, wilgotne łąki i trzcinowiska. Na terenie Umultowa zbliża się do Różanego Potoku północna obwodnica kolejowa Poznania. Kilkaset metrów dalej strumień wpływa do Warty, wcześniej przechodząc przez stawy rybne przy ul. Rubież i Staw Młyński. Ujście znajduje się na wysokości około 55 m n.p.m..
Strumień posiada tylko jeden mały dopływ (lewobrzeżny) – jest nim Potok Umultowski, wpływający przez bezimienne stawy przy Kampusie Morasko. Oprócz nich, na południe od Kampusu utworzono kolejne sztuczne zbiorniki wodne.
Powierzchnia zlewni wynosi 7,51 (lub 8,1) km², łączna długość cieków w zlewni to 15,14 km, a średnie ich nachylenie ma 1,56‰ (spadek całej zlewni – 24 lub 15,76‰), choć spadki poprzeczne w górnej części zlewni dochodzą miejscami do 197‰. Gęstość sieci rzecznej w zlewni (obliczana metodą Neumanna) ma 2,02 km/km². Maksymalna szerokość koryta osiąga 270 cm. Przepływ, zależnie od pory roku, waha się między 0,83, a prawie 6 litrów na sekundę.
W zlewni Różanego Potoku dominują gleby płowe i brunatne właściwe, wytworzone z pisków słabogliniastych i piasków gliniastych lekkich. Stwierdzono tu też obecność gleb murszowych i murszowatych.
Toponimia.
W 2006 roku Komisja Nazw Miejscowości i Obiektów Fizjograficznych za nazwę cieku przedstawiła "Różany Strumień", jednocześnie określając ciek jako potok. Powszechnie wykorzystywana jest nazwa "Różany Potok", choć na niektórych mapach jest właśnie "Różany Strumień". Etymologia nazwy nie jest znana.
Przyroda.
Brzegi strumienia porastają liczne zespoły lasu łęgowego, niegdyś znacznie bardziej powszechnego w tym rejonie. Oprócz tego występują wilgotne łąki, które ulegają zarastaniu przez wysokie ziołorośla z dominacją pokrzyw. W bardziej zabagnionych rejonach spotkać można zarośla turzycowe (głównie turzyca błotna) i trzcinowe. Z roślin w dolinie potoku napotkać można gatunki takie jak: rzeżucha gorzka, potocznik wąskolistny, pełnik europejski, osoka aloesowata (o egzotycznym wyglądzie) oraz storczyki: kukułka krwista i szerokolistna, tudzież kruszczyk błotny.
Z fauny w dolinie bytują: łyski, kaczka krzyżówka i łabędź niemy.
Na terenie zlewni Różanego Potoku stwierdzono występowanie bobra europejskiego. Pierwsze rodziny osiedliły się tu już w połowie lat 80. XX w. W 2006 bobry nadal zasiedlały dolinę strumienia, mimo narastającej urbanizacji.
Dolny odcinek chroniony był jako użytek ekologiczny "Różany Młyn".

</doc>
<doc id="1798368" url="https://pl.wikipedia.org/wiki?curid=1798368" title="Mullach nan Coirean">
Mullach nan Coirean

Mullach nan Coirean (wymowa gaelicka: ) – szczyt w paśmie Mamores, w Grampianach Zachodnich. Leży w Szkocji, w regionie Highland.

</doc>
<doc id="1798369" url="https://pl.wikipedia.org/wiki?curid=1798369" title="Sadówka (potok)">
Sadówka (potok)

Sadówka – potok, prawostronny dopływ Nysy Szalonej o długości 13,28 km.
Źródło potoku znajduje się na północnym grzbiecie masywu Krąglaka. Sadówka przepływa przez Sady Górne i Sady Dolne i wpada do Nysy Szalonej w Wolbromku.
Równolegle do nurtu potoku, pomiędzy Wolbromkiem a Sadami Górnymi, planowany jest przebieg drogi ekspresowej S3 z wybudowaniem 2 mostów na rzece.

</doc>
<doc id="1798377" url="https://pl.wikipedia.org/wiki?curid=1798377" title="Włodzimierz Rudnicki">
Włodzimierz Rudnicki

Włodzimierz Rudnicki (ur. 11 stycznia 1955 w Gliwicach) – polski duchowny protestancki, kaznodzieja, prezbiter, pastor zboru zielonoświątkowego „Nowe Życie” w Warszawie.
Życiorys.
Po ukończeniu studiów teologicznych na Chrześcijańskiej Akademii Teologicznej w 1982 r. objął kierownictwo Szkoły Biblijnej w Warszawie, obecnie działającej jako Wyższa Szkoła Teologiczno-Społeczna. Stanowisko to sprawował przez 23 lata. W zakres jego obowiązków wchodziło przygotowanie i formacja przyszłych pastorów, kaznodziejów, nauczycieli i misjonarzy. W latach 1992-2008 był członkiem Naczelnej Rady Kościoła Zielonoświątkowego, sprawując także funkcję Prezbitera Okręgowego w latach 1992–1996, 1996–2000 i 2004–2008. Pastor Rudnicki był także zastępcą Prezbitera Naczelnego ds. Edukacji w latach 2000–2004. Począwszy od 1995 roku sprawował urząd pastora, najpierw przez ponad dwa lata, zaś obecnie od 2004 r.

</doc>
<doc id="1798379" url="https://pl.wikipedia.org/wiki?curid=1798379" title="Rhinestone">
Rhinestone



</doc>
<doc id="1798384" url="https://pl.wikipedia.org/wiki?curid=1798384" title="Józef Knapik">
Józef Knapik

Józef Knapik (ur. 3 marca 1920 w Sierakowie, zm. 6 czerwca 1999) – polski katolicki działacz społeczny, poseł na Sejm PRL III i IV kadencji (1961–1969).
Życiorys.
Posiadał wykształcenie średnie. W 1941 został członkiem Narodowej Organizacji Wojskowej, w którym był kierownikiem propagandy na region Bochni i Wieliczki. W 1943 NOW wcielono do Armii Krajowej. Jako byłego żołnierza AK w styczniu 1945 zaaresztowało go NKWD, w marcu tego samego roku zesłano go do łagru w syberyjskim Bułanażu. Po kilku miesiącach z powodu choroby reumatycznej został zwolniony i powrócił do kraju.
W 1956 został kierownikiem kieleckiego oddziału „Słowa Powszechnego” i członkiem Stowarzyszenia „Pax”. W latach 1957–1991 przewodniczył założonemu przez siebie wojewódzkiemu oddziałowi tej organizacji. Z jego ramienia w 1961 uzyskał mandat posła na Sejm PRL III kadencji w okręgu Kielce. Zasiadał w Komisjach Kultury i Sztuki oraz Pracy i Spraw Socjalnych. W 1965 odnowił mandat w Sejmie, pracował w Komisjach Kultury i Sztuki oraz Spraw Wewnętrznych. Był także radnym Wojewódzkiej Rady Narodowej w Kielcach oraz wiceprezesem kieleckiego oddziału Związku Sybiraków.
W 1964 otrzymał Krzyż Kawalerski Orderu Odrodzenia Polski, a w 1997 Medal za Długoletnie Pożycie Małżeńskie. Był synem Franciszka. Pochowany wraz z żoną Krystyną (zm. 2008) i synem Tadeuszem (1953–2017) na cmentarzu komunalnym w Cedzynie.

</doc>
<doc id="1798385" url="https://pl.wikipedia.org/wiki?curid=1798385" title="Henry E. Holt">
Henry E. Holt



</doc>
<doc id="1798389" url="https://pl.wikipedia.org/wiki?curid=1798389" title="Stob Coire nan Lochan">
Stob Coire nan Lochan

Stob Coire nan Lochan – szczyt w paśmie Glencoe, w Grampianach Zachodnich. Leży w Szkocji, w regionie Highland. 

</doc>
<doc id="1798390" url="https://pl.wikipedia.org/wiki?curid=1798390" title="Programowanie zwinne">
Programowanie zwinne

Programowanie zwinne () – grupa metod wytwarzania oprogramowania opartego na programowaniu iteracyjno-przyrostowym, powstałe jako alternatywa do tradycyjnych metod typu waterfall. Najważniejszym założeniem metodyk zwinnych jest obserwacja, że wymagania odbiorcy (klienta) często ewoluują podczas trwania projektu. Oprogramowanie wytwarzane jest przy współpracy samozarządzalnych zespołów, których celem jest przeprowadzanie procesów wytwarzania oprogramowania. Pojęcie "zwinnego programowania" zostało zaproponowane w 2001 w Agile Manifesto.
Generalnie grupa metodyk oparta jest na zdyscyplinowanym zarządzaniu procesem produkcji oprogramowania, które zakłada częste inspekcje wymagań i rozwiązań wraz z procesami adaptacji (zarówno specyfikacji, jak i oprogramowania). Najczęściej znajdują zastosowanie w małych zespołach programistycznych, w których nie występuje problem komunikacji, przez co nie trzeba tworzyć rozbudowanej dokumentacji kodu. Kolejne etapy wytwarzania oprogramowania zamknięte są w iteracjach, w których za każdym razem przeprowadza się testowanie wytworzonego kodu, zebranie wymagań, planowanie rozwiązań itd. Nastawione są na szybkie wytwarzanie oprogramowania wysokiej jakości.
Skład zespołów jest zazwyczaj wielofunkcyjny oraz samozarządzalny, bez zastosowania jakiejkolwiek hierarchii organizacyjnej. Członkowie zespołu biorą odpowiedzialność za zadania postawione w każdej iteracji. Sami decydują jak osiągnąć postawione cele.
Metodyki zwinne dużą wagę przywiązują do bezpośredniej komunikacji między członkami zespołu, minimalizując potrzebę tworzenia dokumentacji. Jeśli członkowie zespołu są w różnych lokalizacjach, to planuje się codzienne kontakty za pośrednictwem dostępnych kanałów komunikacji (wideokonferencja, e-mail itp.).
Częstym błędem występującym u osób i zespołów stosujących metodykę agile jest nadinterpretacja jej założeń i całkowicie błędne pomijanie bardzo ważnych etapów projektu tj. fazy zbierania wymagań, a następnie na ich podstawie faz analizy oraz planowania.
Metodyki zwinne sprawdzają się bardzo dobrze gdy wykorzystują je osoby oraz zespoły potrafiące dobrze ustrukturyzować swoją pracę nad danym projektem oraz jego poszczególnymi zadaniami w oparciu o „etapy” programowania zwinnego. Wynika to z faktu, iż jest ona mniej sformalizowana przez co większy ciężar dbania o organizację i systematykę pracy spoczywa na osobach bezpośrednio realizujących poszczególne zadania. W przypadku osób i zespołów o „chaotycznym/niezorganizowanym” podejściu niepotrafiących ustrukturyzować swojej pracy, zalecane jest korzystanie ze sformalizowanych metod programowania. Metodyki te przejmują na siebie większy ciężar szczegółowego strukturyzowania zadań w projekcie i tym samym pozwalają zapewnić większą kontrolę nad spójną realizacją poszczególnych elementów projektu.
Etapy.
Przy realizacji zadań w projektach w oparciu o metodykę programowania zwinnego wyróżnia się następujące po sobie etapy:
Powyższe etapy tworzą cykl powtarzany do czasu zakończenia danego zadania. Bardzo ważne jest zaznaczenie, iż kolejne cykle mają służyć ewentualnemu skorygowaniu przygotowanego zadania na bazie informacji klienta lub elastycznemu wprowadzaniu ewentualnych zmian wymagań ze strony klienta jeżeli takie się pojawiły w formie informacji zwrotnej ("feedback"). Kolejne cykle nie mają natomiast na celu – jak błędnie przyjmuje część „chaotycznych / niezorganizowanych” osób lub zespołów – nieskończone poprawianie błędów danego zadania wynikających z pominięcia lub niedokładnego przeprowadzenia etapu Planowania w tym zbierania i analizy wymagań od klienta.
Poszczególne etapy można opisać następująco:
Podstawowe zasady.
Manifest agile () – założenia:

</doc>
<doc id="1798394" url="https://pl.wikipedia.org/wiki?curid=1798394" title="Buachaille Etive Mor">
Buachaille Etive Mor

Buachaille Etive Mor (wym. ; gael. "Buachaille Eite Mòr", wym. ) – szczyt w paśmie Glencoe, w Grampianach Zachodnich. Leży w Szkocji, w regionie Highland. 

</doc>
<doc id="1798396" url="https://pl.wikipedia.org/wiki?curid=1798396" title="Witold Jankowski">
Witold Jankowski

Witold Jankowski (ur. 9 lipca 1919 w Ostrowie Wielkopolskim, zm. 3 marca 2000 w Warszawie) – polski prawnik, publicysta i działacz katolicki, poseł na Sejm PRL V, VI, VII i VIII kadencji (1969–1985). W latach 1955–1972 redaktor naczelny "Słowa Powszechnego".
Życiorys.
W okresie II wojny światowej działał w prasie konspiracyjnej, pod pseudonimem "Siwek". Redagował prasę podziemną w lubelskim okręgu Armii Krajowej. W 1945 podjął pracę w Wojewódzkim Urzędzie Informacji i Propagandy w Bydgoszczy. Ukończył rozpoczęte przed wojną studia prawnicze na Wydziale Prawno-Ekonomicznym Uniwersytetu Poznańskiego (1946), od 1946 do 1950 pracował w wychodzącym w Bydgoszczy "Ilustrowanym Kurierze Polskim". Od lipca 1950 był członkiem redakcji dziennika "Słowo Powszechne", a w 1955 został jego redaktorem naczelnym. W 1969 został posłem na Sejm PRL i pełnił tę funkcję do 1985. W styczniu 1972 przestał kierować "Słowem Powszechnym" i został dyrektorem Instytutu Wydawniczego PAX. Pozostawał na tym stanowisku do 1976. Przez kilka kadencji zasiadał w naczelnych władzach Stowarzyszenia Dziennikarzy Polskich.
Działalność sejmowa.
W 1969 uzyskał mandat posła na Sejm z ramienia Stowarzyszenia PAX w okręgu Nysa. Był członkiem Komisji Kultury i Sztuki oraz Pracy i Spraw Socjalnych. W 1972 przedłużono mu mandat (w okręgu Wadowice), pracował w Komisji Spraw Zagranicznych oraz Kultury i Sztuki. W 1976 zasiadł w Sejmie VII kadencji jako reprezentant województwa olsztyńskiego, kontynuował pracę w Komisjach z poprzedniej kadencji, będąc również członkiem Komisji Administracji, Gospodarki Terenowej i Ochrony Środowiska. W 1980 uzyskał reelekcję z okręgu Kielce. Był członkiem Komisji: Administracji, Gospodarki Terenowej i Ochrony Środowiska, Kultury i Sztuki (później: Kultury), Spraw Zagranicznych, Planu Gospodarczego, Budżetu i Finansów oraz Nadzwyczajnych: do rozpatrzenia projektu ustawy o Radach Narodowych i Samorządzie Terytorialnym i rozpatrzenia projektu ustawy o Trybunale Konstytucyjnym.

</doc>
<doc id="1798400" url="https://pl.wikipedia.org/wiki?curid=1798400" title="Michael Streiter">
Michael Streiter

Michael Streiter (ur. 19 stycznia 1966 w Hall in Tirol) – piłkarz austriacki grający na pozycji obrońcy.
Kariera klubowa.
Karierę piłkarską Streiter rozpoczął w klubie FC Wacker Innsbruck. W sezonie 1983/1984 zadebiutował w jego barwach w austriackiej Bundeslidze. Od sezonu 1984/1985 był podstawowym zawodnikiem zespołu. W 1986 roku klub został przemianowany na FC Swarovski Tirol. W latach 1987-1989 trzykrotnie grał w finale krajowego pucharu, ale wygrał go jedynie w 1989 roku. Ze Swarovskim Tirolem dwukrotnie został mistrzem Austrii w 1989 i 1990 roku, a raz wicemistrzem w 1991 roku. Od 1993 roku grał w Tirolu Innsbruck, spadkobiercy Swarovskiego. Jego piłkarzem był do lata 1997.
Następnie Streiter został zawodnikiem Austrii Wiedeń. W Austrii grał przez 3 lata w pierwszym składzie rozgrywając w niej 74 mecze i strzelając 4 gole. W 2000 roku wrócił do Tirolu, ale wystąpił tam tylko w jednym meczu ligowym. W trakcie sezonu przeszedł do drugoligowego WSG Wattens. W 2001 roku zakończył karierę piłkarską.
Kariera reprezentacyjna.
W reprezentacji Austrii Streiter zadebiutował 23 sierpnia 1989 roku w wygranym 2:1 spotkaniu eliminacji do Mistrzostw Świata we Włoszech z Islandią. W 1990 roku został powołany do kadry na ten turniej. Tam był podstawowym zawodnikiem i wystąpił w 3 spotkaniach grupowych: z Włochami (0:1), Czechosłowacją (0:1) i ze Stanami Zjednoczonymi (2:1). Od 1989 do 1999 roku rozegrał w kadrze narodowej 34 spotkania i zdobył jednego gola.
Kariera trenerska.
Po zakończeniu kariery Streiter został trenerem. W latach 2002-2003 pracował w FC Wacker Tirol Innsbruck. W 2005 roku został trenerem Rheindorfu Altach, gdzie pracował do 2007 roku. W latach 2007-2008 był trenerem amatorskich rezerw Red Bulla Salzburg. Od 2013 trener Wacker Innsbruck.

</doc>
<doc id="1798402" url="https://pl.wikipedia.org/wiki?curid=1798402" title="Ben Starav">
Ben Starav

Ben Starav – szczyt w paśmie Glen Etive, w Grampianach Zachodnich. Leży w Szkocji, w na granicy regionów Highlands oraz Argyll and Bute. Jest to najwyższy szczyt pasma Glen Etive.

</doc>
<doc id="1798406" url="https://pl.wikipedia.org/wiki?curid=1798406" title="Agile Manifesto">
Agile Manifesto



</doc>
<doc id="1798408" url="https://pl.wikipedia.org/wiki?curid=1798408" title="InterPici">
InterPici

InterPici (czyt. z włoska – "interpiczi", skrót: IP) – kategoria pociągów, produkt Kolei Węgierskich (Magyar Államvasutak – w skrócie MÁV), oferowany tylko na terytorium Węgier w latach 1998–2010.
Kategoria.
Kategoria InterPici była ofertą pociągów lokalnych o podwyższonym standardzie, stworzoną z myślą o kwalifikowanej obsłudze mniejszych ośrodków miejskich, położonych na liniach niezelektryfikowanych i zapewniającą skomunikowania z pociągami wyższych kategorii (przede wszystkim InterCity) na stacjach węzłowych.
Linie.
Składy InterPici obsługiwały linie: Sárbogárd – Baja, Bekescsaba – Szeged, Vasarosnameny – Nyiregyhaza, Debrecen – Mateszalka, Dombovar – Gyékényes, Miskolc – Tornanádaska, Miskolc – Tiszaujvaros i Miskolc – Ózd. W 2003 najwięcej składów tego typu kursowało na linii Budapeszt – Ostrzyhom, ale zostały zastąpione przez otrzymane podówczas zespoły trakcyjne produkcji rosyjskiej. 
Tabor.
Tabor InterPici stanowiły zmodernizowane, dwuosiowe wagony motorowe serii Bzmot, z gruntu przeznaczone do obsługi ruchu lokalnego. Wyposażono je w przyciemniane szyby, klimatyzację i wygodne fotele klasy InterCity. Wagony te jeździły w parach lub pojedynczo. W jednym było 36 miejsc siedzących klasy 2. Pociągi te objęte były całkowitą rezerwacją miejsc i obowiązywał w nich zakaz palenia tytoniu.

</doc>
<doc id="1798409" url="https://pl.wikipedia.org/wiki?curid=1798409" title="Programowanie iteracyjne">
Programowanie iteracyjne



</doc>
<doc id="1798411" url="https://pl.wikipedia.org/wiki?curid=1798411" title="Glas Bheinn Mhor">
Glas Bheinn Mhor

Glas Bheinn Mhor – szczyt w paśmie Glen Etive, w Grampianach Zachodnich. Leży w Szkocji, w na granicy regionów Highland oraz Argyll and Bute. 

</doc>
<doc id="1798416" url="https://pl.wikipedia.org/wiki?curid=1798416" title="Gerszom z Moguncji">
Gerszom z Moguncji

Gerszom z Moguncji, Gerszom ben Jehuda (960-1040) jeden z ważniejszych talmudystów w średniowiecznych Niemczech. W Moguncji prowadził słynną akademię ("jesziwa"). Znany jako meor ha-gola "światło diaspory". Uważany za duchowego ojca judaizmu aszkenazyjskiego. Jego uczniem był m.in. Jaakow ben Jakar

</doc>
<doc id="1798417" url="https://pl.wikipedia.org/wiki?curid=1798417" title="Zbigniew Czajkowski (polityk)">
Zbigniew Czajkowski (polityk)

Zbigniew Czajkowski, ps. ”Dębicz” (ur. 16 stycznia 1923 w Warszawie, zm. 25 sierpnia 1998 tamże) – polski publicysta i działacz katolicki, poseł na Sejm PRL VII kadencji (1976–1980), członek Rady Konsultacyjnej przy Przewodniczącym Rady Państwa z ramienia Stowarzyszenia „Pax”. Wieloletni wiceprzewodniczący Zarządu Głównego Stowarzyszenia PAX, członek prezydium Ogólnopolskiego Komitetu Frontu Jedności Narodu od 1971 do 1983.
Życiorys.
Syn Kazimierza i Stanisławy. W czasie II wojny światowej walczył w szeregach Armii Krajowej (w 2 Kompanii „Genowefa” batalionu „Gustaw” Narodowej Organizacji Wojskowej), był uczestnikiem powstania warszawskiego. Ukończył studia na Wydziale Ekonomii Szkoły Głównej Planowania i Statystyki w Warszawie. Pracował jako asystent w Wyższej Szkole Handlu Morskiego w Sopocie, wykładał również na Katolickim Uniwersytecie Lubelskim. Stał na czele redakcji pisma „Dziś i Jutro” (1954–1955), a także miesięcznika „Życie i Myśl” (1961–1972). Był stałym korespondentem „Słowa Powszechnego” w Rzymie i Watykanie (1973–1975). Od 1973 był redaktorem naczelnym „Zeszytów Naukowych Stowarzyszenia PAX”, którego był wieloletnim działaczem (członek prezydium od 1957, wiceprzewodniczący od 1986). W 1976 uzyskał mandat posła na Sejm z okręgu Gdynia. Zasiadał w Komisjach Gospodarki Morskiej i Żeglugi oraz Nauki i Postępu Technicznego. W latach 1975–1980 był dyrektorem naczelnym Instytutu Wydawniczego „Pax”. W okresie 1958–1983 członek Ogólnopolskiego Komitetu Frontu Jedności Narodu, w tym od 1971 jego prezydium. W latach 80. był członkiem Narodowej Rady Kultury, członkiem Rady Konsultacyjnej przy Przewodniczącym Rady Państwa z ramienia Stowarzyszenia „Pax” (1986–1989) oraz członkiem prezydium Rady Krajowej Patriotycznego Ruchu Odrodzenia Narodowego (1987–1989). W latach 1988–1990 członek Rady Ochrony Pamięci Walk i Męczeństwa. W lutym 1989 wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego. W latach 1985–1991 sędzia Trybunału Stanu. 
Według materiałów zgromadzonych w archiwum Instytutu Pamięci Narodowej był w latach 1952–1989 tajnym współpracownikiem Służby Bezpieczeństwa o pseudonimie „Wiesław”.

</doc>
<doc id="1798420" url="https://pl.wikipedia.org/wiki?curid=1798420" title="Honda Mobilio">
Honda Mobilio

Honda Mobilio – siedmioosobowy minivan produkowany w latach 2001-2008 z przeznaczeniem na japoński rynek. W 2004 przeszedł facelifting. W 2008 model zastąpiła większa Honda Freed.
Honda Mobilio Spike.
Honda Mobilio Spike została zaprojektowana z myślą wyjazdów za miasto. Produkowana była w latach 2002-2008, w 2005 przeprowadzono facelifting. W 2008 zastąpiła go Honda Freed.

</doc>
<doc id="1798421" url="https://pl.wikipedia.org/wiki?curid=1798421" title="Beinn Sgulaird">
Beinn Sgulaird

Beinn Sgulaird (wymowa gaelicka: ) – szczyt w paśmie Glen Etive, w Grampianach Zachodnich. Leży w Szkocji, w regionie Argyll and Bute. 

</doc>
<doc id="1798423" url="https://pl.wikipedia.org/wiki?curid=1798423" title="Honda Mobilio Spike">
Honda Mobilio Spike



</doc>
<doc id="1798424" url="https://pl.wikipedia.org/wiki?curid=1798424" title="Meall nan Eun">
Meall nan Eun

Meall nan Eun – szczyt w paśmie Glen Etive, w Grampianach Zachodnich. Leży w Szkocji, w regionie Argyll and Bute. 

</doc>
<doc id="1798428" url="https://pl.wikipedia.org/wiki?curid=1798428" title="Honda Freed">
Honda Freed

Honda Freed – samochód osobowy typu minivan produkowany od 2008 roku przez japoński koncern motoryzacyjny Honda Motor Company. 
Freed pojawił się w 2008 roku i zastąpił modele Mobilio, Mobilio Spike i That's. Powstał na platformie Hondy Jazz/Fit II. Samochód może pomieści w zależności od wersji: 5, 7 lub 8 osób. Model Freed oferowany jest tylko w Japonii, a od marca 2009 roku także w Indonezji, od 2010 roku w Malezji oraz od 2011 roku w Hongkongu.

</doc>
<doc id="1798430" url="https://pl.wikipedia.org/wiki?curid=1798430" title="Andreas Reisinger">
Andreas Reisinger

Andreas Reisinger (ur. 14 października 1963 w Wiedniu) – piłkarz austriacki grający na pozycji pomocnika.
Kariera klubowa.
Karierę piłkarską Reisinger rozpoczął w klubie Favoritner AC. W sezonie 1983/1984 zadebiutował w jego barwach w austriackiej Bundeslidze i od tamtego sezonu zaczął grać w pierwszym składzie. W 1985 roku spadł z Favoritnerem do drugiej ligi, gdzie grał przez rok. W 1986 roku Reisinger przeszedł do Wiener Sport-Club z Wiednia. Spędził w nim 4 sezony i wówczas odszedł do innego zespołu ze stolicy Austrii, Rapidu. Pobyt w Rapidzie trwał 2 lata.
W 1991 roku Reisinger został piłkarzem SV Casino Salzburg. W 1994 roku wywalczył z zespołem z Salzburga mistrzostwo Austrii, a także wystąpił w jednym z finałowych spotkaniach Pucharu UEFA z Interem Mediolan, dwukrotnie przegranych przez austriacki klub 0:1.
W 1994 roku Reisinger wrócił do Wiener Sport-Club. Grał z nim w drugiej lidze Austrii, a od 1995 roku w Regionallidze. W 1997 roku zakończył karierę piłkarską.
Kariera reprezentacyjna.
W reprezentacji Austrii Reisinger zadebiutował 31 maja 1989 roku w przegranym 1:4 towarzyskim spotkaniu z Norwegią. W 1990 roku został powołany do kadry na Mistrzostwa Świata we Włoszech. Tam był rezerwowym i rozegrał jedno spotkanie, ze Stanami Zjednoczonymi (2:1). Od 1989 do 1990 roku rozegrał w kadrze narodowej 10 spotkań.

</doc>
<doc id="1798431" url="https://pl.wikipedia.org/wiki?curid=1798431" title="Meall a’ Bhùiridh">
Meall a’ Bhùiridh

Meall a’ Bhùiridh (wymowa gaelicka: ) – szczyt w paśmie Black Mount, w Grampianach Zachodnich. Leży w Szkocji, w regionie Highland. Jest to najwyższy szczyt pasma Black Mount.

</doc>
<doc id="1798432" url="https://pl.wikipedia.org/wiki?curid=1798432" title="Honda Rafaga">
Honda Rafaga

Honda Rafaga – 4-drzwiowy sedan należący do segmentu D produkowany pod marką Honda w latach 1993-1997. Powstała z myślą o rynku japońskim. Do napędu używano silników 2.0 i 2.5 o mocy maksymalnej 160 i 180 KM.

</doc>
<doc id="1798433" url="https://pl.wikipedia.org/wiki?curid=1798433" title="Kolej na Smokowieckie Siodełko">
Kolej na Smokowieckie Siodełko

Kolejka na Smokowieckie Siodełko, popularnie nazywana "kolejką na Hrebienok" – kolej linowo-terenowa ze Starego Smokowca na Smokowieckie Siodełko (słow. "Hrebienok") w Tatrach Wysokich na Słowacji.
Kolej spełnia podobną rolę, jak w Polsce kolej na Gubałówkę. Siodełko jest bowiem dobrym punktem widokowym, sam przejazd kolejką jest więc dla niektórych turystów celem samym w sobie. Zazwyczaj jednak turyści używają jej tylko jako „odskocznię” do dalszych wędrówek po górach; na Siodełku znajduje się bowiem duży węzeł szlaków turystycznych prowadzących na szczyty i doliny Tatr Wysokich.
Dolna stacja kolejki znajduje się na wysokości 1025 m w Starym Smokowcu powyżej Grand Hotelu, górna na wysokości 1263 m na Siodełku. Długość trasy wynosi 2 km, różnica wzniesień 238 m, średni spadek 12%. Jest to jednotorowy tramwaj z mijanką w środku, ciągnięty przez linę. Zbudowano go głównie dla potrzeb sportów zimowych, wokół Siodełka istnieje bowiem duży kompleks terenów narciarskich. Obecnie kolejka kursuje jednak przez cały rok (z przerwą na remont w kwietniu i listopadzie). Zmodyfikowana w latach 1968–1970 kolejka zabiera 128 osób jednocześnie.

</doc>
<doc id="1798434" url="https://pl.wikipedia.org/wiki?curid=1798434" title="Grataż">
Grataż

Grataż (franc. "grattage", drapanie) – technika malarska polegająca na zdrapywaniu farby z płótna, wymyślona przez Joana Miró i Maxa Ernsta około 1926 roku.

</doc>
<doc id="1798435" url="https://pl.wikipedia.org/wiki?curid=1798435" title="Kolejka na Hrebeniok">
Kolejka na Hrebeniok



</doc>
<doc id="1798436" url="https://pl.wikipedia.org/wiki?curid=1798436" title="Stob Ghabhar">
Stob Ghabhar

Stob Ghabhar (wymowa gaelicka: ) – szczyt w paśmie Black Mount, w Grampianach Zachodnich. Leży w Szkocji, w regionach Argyll and Bute i Highland. 

</doc>
<doc id="1798437" url="https://pl.wikipedia.org/wiki?curid=1798437" title="Honda Torneo">
Honda Torneo

Honda Torneo – 4-drzwiowy sedan klasyfikowany w segmencie D produkowany pod marką Honda w latach 1997-2002. Oferowany tylko na rynku japońskim. Do napędu używano silników o mocy maksymalnej 140-220 KM.

</doc>
<doc id="1798439" url="https://pl.wikipedia.org/wiki?curid=1798439" title="Creise">
Creise

Creise (wymowa angielska: , wymowa gaelicka: ) – szczyt w paśmie Black Mount, w Grampianach Zachodnich. Leży w Szkocji, w regionie Highland.

</doc>
<doc id="1798441" url="https://pl.wikipedia.org/wiki?curid=1798441" title="Permutacja Józefa Flawiusza">
Permutacja Józefa Flawiusza



</doc>
<doc id="1798445" url="https://pl.wikipedia.org/wiki?curid=1798445" title="Lancia Aurelia">
Lancia Aurelia

Lancia Aurelia – włoski samochód osobowy produkowany w latach 1950–1958. Uważa się, że był to pierwszy pojazd zasługujący w pełni na miano "grand tourer". W modelu tym Lancia wprowadziła szereg innowacyjnych rozwiązań. Głównym było zastosowanie po raz pierwszy w seryjnie produkowanym pojeździe silnika V6. Silnik ten napędzał koła tylne poprzez skrzynię biegów umieszczoną z tyłu pojazdu wraz z mechanizmem różnicowym (układ transaxle), bębnowe hamulce kół tylnych umieszczone były przy mechanizmie różnicowym, a nie bezpośrednio przy kołach.
Jednostka napędowa początkowo miała pojemność 1,8 l w miarę rozwoju silnika powiększaną stopniowo do 2,5 l. Zarówno blok silnika jak i głowica wykonane były z aluminium, pojedynczy wałek rozrządu umieszczony w bloku silnika napędzał zawory poprzez popychacze. Zastosowano półkoliste komory spalania. Zasilanie realizowane było za pomocą jednego gaźnika Solex lub Weber, w późniejszych wersjach o pojemności 2 l używano gaźników podwójnych.
Projektantem modelu Aurelia był Vittorio Jano, włoski projektant pochodzenia węgierskiego.
Historia modelu.
Aurelia zadebiutowała jako sedan wyposażony w silnik V6 o pojemności 1754 cm³, mocy 56 KM (42 kW). Ta wersja nosiła oznaczenie B10. Od 1951 roku oferowano Aurelię w wersji B21 z silnikiem o pojemności powiększonej do 1991 cm³ i mocy 70 KM. Obie wersje produkowano do roku 1953. Równolegle z wersją sedana B21 powstawało 2-drzwiowe coupe Aurelia GT (B20). Zaprojektowana została w firmie Ghia a nadwozie zbudowane zostało przez Pininfarinę. Stosowano ten samo silnik jak w wersji B21 o mocy zwiększonej do 75 KM.
Na bazie wersji B10 Pininfarina zrealizowała 4-miejscowy kabriolet oznaczony jako B50 produkowany tylko w latach 1950-1951.
Druga generacja GT zadebiutowała z silnikiem 2 l o mocy 80 KM uzyskanych przez zwiększenie stopnia kompresji oraz zmianę ustawienia zaworów. Inne zmiany jakich dokonano to poprawa układu hamulcowego, oraz niewielkie zaminy stylistyczne obejmujące chromowane zderzaki w miejsce aluminiowych i nową deskę rozdzielczą. Od 1952 roku ruszyła produkcja nowej wersji sedana B22 z podwójnym gaźnikiem Webera i zmienionym wałkiem rozrządu, które to zmiany pozwoliły osiągnąć 90 KM ze stosowanego w dalszym ciągu silnika o pojemności 2 l.
W 1953 roku zmodernizowano wygląd modelu, wtedy też zadebiutował silnik o pojemności 2451 cm³ (trzecia generacja). 
Czwartą generację Aureli wyróżnia zmiana tylnego zawieszenia na całkowicie niezależne. Sedan otrzymuje oznaczenie B12. Zmiany obejmują również modyfikacje silnika. Debiutuje otwarte nadwozie B24 Spider oparte na bazie coupe B20. Pewna liczba pojazdów po raz pierwszy zostaje wyeksportowana do USA. Jednocześnie w generacji tej wprowadzono wersje na rynek brytyjski z kierownicą po prawej stronie.
Piąta generacja przyniosła zmiany w przeniesieniu napędu (dalej jest to jednak układ transaxle) oraz poprawiony układ kierowniczy. Wprowadzono kolejną otwartą wersję nadwoziową B24, kabriolet ten różnił się jednak od wcześniejszego B24 Spider.
Szósta generacja obejmuje m.in. zmiany w położeniu zbiornika paliwa i zmianę foteli.
W każdej generacji występowało kilka odmian modelu różniących się różnymi szczegółami. Montowano silniki o różnej pojemności i zmienionej mocy. Np. sedan występował w odmianach B10, B21, B15, B22, otwarte wersje nadwoziowe oprócz Spidera obejmowały kilka generacji B24 oraz wersję B50. Wiele włoskich firm nadwoziowych wykorzystało model Aurelia do rozwoju swoich konstrukcji, budowy pojazdów koncepcyjnych.
Łącznie wyprodukowano 18 201 sztuk modelu Aurelia.

</doc>
<doc id="1798448" url="https://pl.wikipedia.org/wiki?curid=1798448" title="Stob a’ Choire Odhair">
Stob a’ Choire Odhair

Stob a’ Choire Odhair (wymowa gaelicka: )– szczyt w paśmie Black Mount, w Grampianach Zachodnich. Leży w Szkocji, w regionie Argyll and Bute. 

</doc>
<doc id="1798455" url="https://pl.wikipedia.org/wiki?curid=1798455" title="Półwysep Tasmana">
Półwysep Tasmana

Półwysep Tasmana (ang."Tasman Peninsula")- położony w południowo-wschodniej części wyspy Tasmanii (Australia), około 75 km na południowy wschód od Hobart; o powierzchni 660 km².
Półwysep Tasmana połączony jest przez przesmyk Eaglehawk Neck z Półwyspem Forestier. Pierwsza europejską kolonią założoną w 1830 roku, na terenie półwyspu było Port Arthur. Liczba mieszkańców wynosi 2317 (dane szacunkowe z czerwca 2006), która w okresie letnim wzrasta do około 8 tys.
Obszar półwyspu jest kluczowym miejscem w walce o ocalenie diabła tasmańskiego przed wyginięciem z powodu nowotworu DFTD. Na całej wyspie nowotwór DFTD spowodował wyginięcie ponad polowy populacji tych zwierząt, Półwysep Tasmana ze względu na swoją izolację jest idealnym miejscem do życia dzikiej i zdrowej populacji. W celu ochrony diabłów został założony Tasmanian Devil Conservation Park. Większa część wschodniego wybrzeża położona jest na terenie Parku Narodowego Tasmana.

</doc>
<doc id="1798457" url="https://pl.wikipedia.org/wiki?curid=1798457" title="Grand Prix Hassan II 2007">
Grand Prix Hassan II 2007

Grand Prix Hassan II 2007 – tenisowy turniej ATP rangi ATP International Series z cyklu Grand Prix Hassan II rozgrywany w dniach 23–29 kwietnia 2007 roku w Casablance na kortach ziemnych o puli nagród 353 450 euro.

</doc>
<doc id="1798458" url="https://pl.wikipedia.org/wiki?curid=1798458" title="Zbrodnia w Obórkach">
Zbrodnia w Obórkach

Zbrodnia w Obórkach – zbrodnia dokonana przez policjantów z Ukraińskiej Policji Pomocniczej pod dowództwem niemieckim na Polakach, mieszkańcach kolonii Obórki w gminie Kołki, powiecie łuckim przedwojennego województwa wołyńskiego. Pierwsza większa napaść na Polaków na Wołyniu w czasie II wojny światowej. 
Według wspomnień ocalałych, zebranych przez Władysława i Ewę Siemaszków, miejscowość Obórki została napadnięta po raz pierwszy 11 listopada 1942. Tego dnia grupa policjantów ukraińskiej policji pomocniczej pod dowództwem niemieckim otoczyła kolonię i wypędziła z domów 13 mężczyzn, bijąc ich kijami. Zostali oni wywiezieni do aresztu w Cumaniu. Według przypuszczeń Polaków z gminy Kołki przyczyną napaści było domniemane wspieranie przez mieszkańców Obórek partyzantki radzieckiej oraz ukrywanie Żydów. 
13 listopada tego samego roku policjanci ponownie pojawili się w Obórkach. Tym razem wyganiali z domów wszystkich mieszkańców, których zapędzili do stodoły należącej do rodziny Trusiewiczów. Wszystkie ofiary zmuszano do położenia się na ziemi i zabijano strzałem w tył głowy. Wśród zabitych były kobiety i dzieci. Zginęło 32 Polaków, 1 Ukrainka oraz 1 Żydówka. Po dokonaniu zbrodni policjanci obrabowali puste domy, po czym wywieźli zdobycze, pozostawiając w pustej wsi straż. W jej ręce wpadło jeszcze 5 Polek, które w momencie napaści przebywały w Cumaniu, odwiedzając aresztowanych 11 listopada mężczyzn. Również one zostały 14 listopada zamordowane. Następnie cała kolonia została spalona. Ciała ofiar zostały pochowane we wspólnej mogile przez mieszkańców Rudnik i Stawyhoroża.

</doc>
<doc id="1798464" url="https://pl.wikipedia.org/wiki?curid=1798464" title="Honda Crossroad">
Honda Crossroad

Honda Crossroad – osobowy samochód sportowo-użytkowy produkowany przez japoński koncern motoryzacyjny Honda Motor Company w latach 1993 – 1998 oraz ponownie w latach 2007 – 2010.
Pierwsza generacja.
Honda Crossorad I produkowana była w latach 1993 – 1998.
Historia i opis modelu.
Honda Crossroad I to Land Rover Discovery I generacji sprzedawany na rynku japońskim na podstawie obustronnej umowy pomiędzy Hondą oraz brytyjskim koncernem Rover. Od pierwowzoru pojazd nie różnił się niczym poza znaczkami firmowymi oraz paletą jednostek napędowych ograniczoną do jednego silnika.
Druga generacja.
Honda Crossroad II została po raz pierwszy oficjalnie zaprezentowana w 2007 roku.
Historia i opis modelu.
Design pojazd przypomina bok Hondy Element oraz tył HR-V I.
Wyposażenie.
W zależności od wersji wyposażeniowej auto mogło być wyposażone m.in. w system ABS, komplet poduszek powietrznych, system zapobiegający staczaniu się pojazdu przy ruszaniu na wzniesieniu (HSA), system CMBS zmniejszający następstwa kolizji, adaptacyjny tempomat, wielofunkcyjną kierownicę, elektryczne sterowanie szyb, elektryczne sterowanie lusterek, system nawigacji satelitarnej oraz światła przeciwmgłowe.

</doc>
<doc id="1798465" url="https://pl.wikipedia.org/wiki?curid=1798465" title="Ben Cruachan">
Ben Cruachan

Ben Cruachan (gael. "Cruachan", wym. ) – szczyt w Grupie Cruachan, w Grampianach Zachodnich. Leży w Szkocji, w regionie Argyll and Bute. Jest to najwyższy szczyt Grupy Cruachan.

</doc>
<doc id="1798467" url="https://pl.wikipedia.org/wiki?curid=1798467" title="Swiss Vapeur Parc">
Swiss Vapeur Parc

Swiss Vapeur Parc ("Szwajcarski Park Pary") – park tematyczny położony w Le Bouveret w Szwajcarii.
Historia i charakter.
W dniu 30 października 1979 roku został założony klub liczący 22 osoby. W 1989 roku uruchomiono park o powierzchni 10000 m² wraz z torami kolejowymi o długości 1000 metrów. Obecnie park jest odwiedzany rocznie przez prawie 160 tysięcy zwiedzających. Obecnie długość torowiska wynosi ponad 1500 metrów z czego 500 metrów torowiska znajduje się na terenie lokomotywowni. Na terenie parku znajduje się 16 modeli lokomotyw oraz zespołów trakcyjnych. Wśród modeli lokomotyw są cztery modele parowozów posiadających prawdziwy kocioł parowy zasilany węglem przez maszynistów oraz cztery lokomotywy spalinowe na benzynę z przekładnią hydrostatyczną.
Park zaprojektowany został na południowo-wschodnim krańcu Jeziora Genewskiego i poświęcony jest przede wszystkim przedstawieniu miniatur kolejowych. Główną atrakcją parku jest "park pary" – na powierzchni 1,2 ha odtworzony został krajobraz w miniaturze, w którym główną rolę odgrywają modele kolejowe jeżdżące na torze o rozstawie 5 oraz 7 i ¼ cala. Zastosowana w taborze skala pozwala na przewożenie specjalnymi platformami osób. Wagony te wyposażone są w siedzenia i ciągnięte przez wierne miniatury autentycznych lokomotyw – w tym legendarnych maszyn, np. Pacific 01, napędzanych przez silniki parowe. Całość zakomponowana jest w odpowiednim otoczeniu – zatoka Jeziora Genewskiego i stromo wznoszące się góry. W ruchu pozostaje często kilka maszyn jednocześnie.

</doc>
<doc id="1798468" url="https://pl.wikipedia.org/wiki?curid=1798468" title="Marcel Meeuwis">
Marcel Meeuwis

Marcel Meeuwis (ur. 31 października 1980 w Goirle) – holenderski piłkarz występujący na pozycji pomocnika. Obecnie jest zawodnikiem VVV Venlo.
Kariera.
Meeuwis zawodową karierę rozpoczynał w Willem II Tilburg. W Eredivisie zadebiutował 20 grudnia 2000 w wygranym 2:0 meczu z NEC Nijmegen. W 2002 roku został wypożyczony do drugoligowego VVV Venlo. Na wypożyczeniu spędził tam dwa sezony, a w 2004 roku został wykupiony przez Venlo z Willem. W Venlo grał jeszcze przez dwa sezony. W sumie wystąpił tam w 118 ligowych meczach i zdobył w nich 10 bramek.
W 2006 roku podpisał kontrakt z pierwszoligową Rodą Kerkrade. Zadebiutował tam 19 sierpnia 2006 w wygranym 1:0 ligowym spotkaniu z Excelsiorem Rotterdam. 21 października 2006 w wygranym 2:1 pojedynku ze Spartą Rotterdam zdobył pierwszą bramkę w Eredivisie. W Rodzie grał do 2009 roku.
Latem 2009 odszedł do niemieckiej Borussii Mönchengladbach. W Bundeslidze zadebiutował 16 sierpnia 2009 w wygranym 2:1 meczu z Herthą Berlin.
Od stycznia 2011 roku był wypożyczony do Feyenoordu do końca sezonu.
Od sezonu 2011/2012 zawodnik VVV Venlo, gdzie przeszedł na zasadzie wolnego transferu.

</doc>
<doc id="1798470" url="https://pl.wikipedia.org/wiki?curid=1798470" title="Arnold I (biskup poznański)">
Arnold I (biskup poznański)

Arnold (zm. 8 maja 1186) – biskup poznański. Znany jest z nekrologu opactwa w Lubiniu oraz wypisu z "Antiquitatum monasterii Lubinensis", zgodnie z którym ok. 1180 roku konsekrował ołtarz św. Benedykta w opactwie w Lubiniu, a następnie podarował mu wsie Wyrzeka i Proczewo. Zważywszy, że jego poprzednik Cherubin jest po raz ostatni poświadczony jako uczestnik synodu w Łęczycy w 1180, okres sprawowania posługi biskupiej przez Arnolda można oznaczyć na lata 1180–1186.

</doc>
<doc id="1798473" url="https://pl.wikipedia.org/wiki?curid=1798473" title="Ben Lui">
Ben Lui

Ben Lui (gael. "Beinn Laoigh", wym. ) – szczyt w paśmie Tyndrum, w Grampianach Zachodnich. Leży w Szkocji, na pograniczu hrabstw Argyll and Bute i Stirling. Na północnym zboczu góry swoje źródło ma rzeka Tay.

</doc>
<doc id="1798475" url="https://pl.wikipedia.org/wiki?curid=1798475" title="Cherubin (biskup poznański)">
Cherubin (biskup poznański)

Cherubin (zm. ok. 1180) – biskup poznański prawdopodobnie od 1172. 
Przed objęciem biskupstwa był kanclerzem Mieszka Starego (ok. 1167). Jako biskup poznański uczestniczył w synodzie w Łęczycy w 1180 roku. Niedługo po tym zjeździe zapewne zmarł, gdyż według wypisu z "Antiquitatum monasterii Lubinensis" już ok. 1180 roku jego następca Arnold wydał przywilej dla opactwa w Lubiniu.
Władysław Semkowicz identyfikuje go jako ojca rycerza Jana poświadczonego w dokumentach z 1228 i 1230 oraz protoplastę rodu Sulimów. Od biskupa Cherubina pochodzi zapewne nazwa miejscowości Cherubinowice w sandomierskim, która później należała do dóbr rodowych Sulimów.
Rocznik Lubiński z końca XIII wieku błędnie podaje, jakoby sprawował swój urząd od 1164 i zmarł w 1172. Przyjmuje się, że w Roczniku doszło do zamiany kolejności Radwana i Cherubina.

</doc>
<doc id="1798476" url="https://pl.wikipedia.org/wiki?curid=1798476" title="Janusz Stefanowicz">
Janusz Stefanowicz

Janusz Juliusz Stefanowicz (ur. 24 listopada 1932 we Włocławku, zm. 17 grudnia 1998) – polski dziennikarz i politolog, działacz Stowarzyszenie „Pax”, redaktor naczelny dziennika „Słowo Powszechne” w latach 1972–1980, poseł na Sejm PRL VIII kadencji (1980–1985), ambasador PRL w Paryżu (1984–1988), profesor nauk humanistycznych.
Życiorys.
Od 1950 studiował prawo na Uniwersytecie Mikołaja Kopernika w Toruniu. Debiutował na łamach „Słowa Powszechnego” w 1951 artykułem "Sinclair Lewis", opublikowanym we wkładce "W młodych oczach". W 1952 przeniósł się na studia na Uniwersytet Warszawski, od lutego 1954 pracował w Wydziale Zagranicznym Stowarzyszenia „Pax”, w czerwcu 1954 obronił na UW pracę magisterską "Geneza i funkcjonowanie Organizacji Państw Amerykańskich" napisaną pod kierunkiem Manfreda Lachsa. W 1955 został redaktorem w dziale zagranicznym „Słowa Powszechnego”, w 1956 kierownikiem działu zagranicznego, w 1960 zastępcą redaktora naczelnego pisma. Od 1957 był członkiem kandydatem, od 1959 członkiem Stowarzyszenia „Pax”, w 1960 został kierownikiem działu zagranicznego Stowarzyszenia, od 1962 był członkiem jego zarządu. W 1967 uzyskał na Wydziale Historycznym UW stopień doktora nauk humanistycznych, na podstawie pracy "Kościół i Chrześcijańska Demokracja we Włoszech powojennych" napisanej pod kierunkiem Rafała Gerbera. W 1968 został członkiem Prezydium Stowarzyszenia „Pax”, od 1971 był członkiem 8-osobowego Sekretariatu Prezydium. W 1972 został redaktorem naczelnym „Słowa Powszechnego”.
W latach 1972–1982 był wiceprezesem Polskiego Klubu Publicystów Międzynarodowych przy Stowarzyszeniu Dziennikarzy Polskich, w latach 1976–1980 członkiem prezydium SDP. Publikował także w „Polityce”, „Życiu Warszawy”, „Kulturze” i „Perspektywach”. Od stycznia 1976 był jednym z trzech wiceprzewodniczących zarządu Stowarzyszenia „Pax”, z tym, że jego wybór został przeforsowany przez władze PRL, wbrew stanowisku szeregowych członków „Pax”.
W 1980 uzyskał mandat posła na Sejm VIII kadencji w okręgu Białystok. Zasiadał w Komisjach: Nauki i Postępu Technicznego (później: Oświaty, Wychowania, Nauki i Postępu Technicznego), Spraw Zagranicznych, Do Spraw Samorządu Pracowniczego Przedsiębiorstw, Odpowiedzialności Konstytucyjnej oraz Nadzwyczajnej do rozpatrzenia projektu Ustawy Konstytucyjnej o Przedłużeniu Kadencji. Jesienią 1980 utracił członkostwo w Prezydium Stowarzyszenia „Pax”, stracił też funkcji redaktora naczelnego „Słowa Powszechnego”. Od listopada 1981 był zastępcą redaktora naczelnego „Życia Warszawy”. Po ogłoszeniu staniu wojennego wsparł nowe władze „Pax-u”, które poparły politykę Wojciecha Jaruzelskiego, w 1982 został dyrektorem i redaktorem naczelnym Instytutu Wydawniczego PAX oraz ponownie wiceprzewodniczącym Stowarzyszenia „Pax”, w lipcu 1982 został członkiem warszawskiej rady Patriotycznego Ruchu Odrodzenia Narodowego, od maja 1983 był członkiem Rady Krajowej PRON. Dzięki swojej publicystyce w pierwszej połowie lat 80. trafił na tzw. Listę Kisiela.
W styczniu 1982 habilitował się na podstawie pracy "Europa powojenna" na Wydziale Dziennikarstwa i Nauk Politycznych Uniwersytetu Warszawskiego, w październiku 1982 zrezygnował z pracy w „Życiu Warszawy” i od listopada 1982 był członkiem Komitetu nauk Politycznych PAN, od grudnia 1982 pracował jako docent w Centralnym Ośrodku Metodycznym Nauk Politycznych Uniwersytetu Warszawskiego. 
W 1984 mianowany ambasadorem PRL w Paryżu, organizował m.in. wizytę Wojciecha Jaruzelskiego u François Mitterranda w grudniu 1985. Był jedynym wówczas bezpartyjnym ambasadorem PRL. Misję dyplomatyczną zakończył w 1988, od marca 1989 był pracownikiem Instytutu Nauk Politycznych PAN. 
W wyborach w 1989 bez powodzenia ubiegał się o mandat posła w okręgu Toruń, do marca 1990 był wiceprzewodniczącym Stowarzyszenia „Pax”. Następnie poświęcił się karierze naukowej, od 1990 pracował w nowo utworzonym Instytucie Studiów Politycznych PAN, m.in. był kierownikiem Zakładu Europejskich Stosunków Politycznych tamże. 15 kwietnia 1998 otrzymał tytuł profesora nauk humanistycznych. W ISP PAN pracował do lipca 1998.
Był laureatem Nagrody im. Włodzimierza Pietrzaka (1961), Nagród PISM za książki "Świat w trzydziestu odsłonach" (1967) i "Europa powojenna" (1978).
Spoczywa na cmentarzu Powązkowskim (kwatera O-4-13/14).

</doc>
<doc id="1798477" url="https://pl.wikipedia.org/wiki?curid=1798477" title="Ben Oss">
Ben Oss

Ben Oss (gael. "Beinn Ois", wym. ) – szczyt w paśmie Tyndrum, w Grampianach Zachodnich. Leży w Szkocji, w hrabstwie Stirling. 

</doc>
<doc id="1798478" url="https://pl.wikipedia.org/wiki?curid=1798478" title="Beinn Dubhchraig">
Beinn Dubhchraig

Beinn Dubhchraig (gael. "Beinn Dubh-chreig", wym. []) – szczyt w paśmie Tyndrum, w Grampianach Zachodnich. Leży w Szkocji, w hrabstwie Stirling. 

</doc>
<doc id="1798481" url="https://pl.wikipedia.org/wiki?curid=1798481" title="Beinn a’ Chleibh">
Beinn a’ Chleibh

Beinn a’ Chleibh (gael. "Beinn a’ Chlèibh") – szczyt w paśmie Tyndrum, w Grampianach Zachodnich. Leży w Szkocji, w regionie Argyll and Bute. 

</doc>
<doc id="1798483" url="https://pl.wikipedia.org/wiki?curid=1798483" title="Roman Neustädter">
Roman Neustädter

Roman Pietrowicz Neustädter (; ur. 18 lutego 1988 w Dniepropetrowsku) – rosyjski piłkarz niemieckiego pochodzenia, występujący na pozycji obrońcy w belgijskim klubie KVC Westerlo. Jest synem Petera Neustädtera, byłego gracza m.in. CSKA Moskwa, Karlsruher SC oraz 1. FSV Mainz 05.
Kariera klubowa.
Przodkowie Neustädtera byli Niemcami nadwołżańskimi. Jego matka jest rodowitą Rosjanką, a on sam urodził się w Dniepropetrowsku, ZSRR, gdy jego ojciec grał dla tamtejszego FK Dnipro. Wychowywał się z matką oraz dziadkami, na terenie dzisiejszego Kirgistanu, podczas gdy jego ojciec był zawodowym piłkarzem. W wieku 4 lat emigrował z rodziną do Niemiec. W 1994 roku rozpoczął treningi w 1. FSV Mainz 05. W 2006 roku został przesunięty do rezerw tego klubu. W październiku 2008 został włączony do pierwszej drużyny Mainz. 29 października 2008 w wygranym 1:0 meczu z SC Freiburg zadebiutował w 2. Bundeslidze. W sezonie 2008/2009 zajął z klubem 2. miejsce w lidze i awansował z nim do Bundesligi. Potem odszedł z klubu. W Mainz zagrał w sumie w 16 ligowych meczach.
Latem 2009 podpisał kontrakt z pierwszoligową Borussią Mönchengladbach. W jej barwach zadebiutował 16 sierpnia 2009 w wygranym 2:1 ligowym meczu z Herthą Berlin.
W lipcu 2012, na zasadzie wolnego transferu, został piłkarzem FC Schalke 04. Z "Die Knappen" podpisał, pół roku wcześniej, ważny do 30 czerwca 2016 kontrakt.
6 lipca 2016, po odrzuceniu oferty nowego kontraktu, podpisał kontrakt z tureckim Fenerbahçe SK.
9 sierpnia 2019 podpisał roczny kontrakt z rosyjskim Dinamo Moskwa.
Kariera reprezentacyjna.
Ze względu na swoje pochodzenie i miejsce urodzenia, w rozgrywkach międzynarodowych mógł reprezentować Kazachstan, Kirigistan, Niemcy, Rosję lub Ukrainę.
W 2008 roku Neustädter rozegrał 2 spotkania i zdobył jedną bramkę w reprezentacji Niemiec U-20, a w 2009 roku zadebiutował w kadrze U-21. 14 listopada 2012 zadebiutował w dorosłej reprezentacji w zremisowanym 0:0 towarzyskim meczu z Holandią.
21 maja 2016 roku został powołany do 23-osobowej grupy reprezentacji Rosji na mecze Mistrzostw Europy 2016. 25 maja 2016 wszedł w życie dekret nadający mu rosyjskie obywatelstwo, a 30 maja odebrał rosyjski paszport. 1 czerwca 2016 zadebiutował w kadrze Rosji w przegranym 1:2 meczu towarzyskim z Czechami po zmianie w 64. minucie.

</doc>
<doc id="1798484" url="https://pl.wikipedia.org/wiki?curid=1798484" title="Roman Neustadter">
Roman Neustadter



</doc>
<doc id="1798489" url="https://pl.wikipedia.org/wiki?curid=1798489" title="Heinz Galinski">
Heinz Galinski

Heinz Galinski (ur. 28 listopada 1912 w Malborku, zm. 19 lipca 1992 w Berlinie) – pierwszy i czwarty prezydent Centralnej Rady Żydów w Niemczech.
Życiorys.
Z zawodu był kupcem tekstylnym. Od 1938 roku mieszkał w Berlinie, skąd w 1943 roku został deportowany do niemieckiego obozu koncentracyjnego Auschwitz-Birkenau. Następnie przebywał w obozach Mittelbau-Dora i Bergen-Belsen, gdzie 20 kwietnia 1945 roku doczekał wyzwolenia przez wojska brytyjskie. W czasie Holocaustu stracił żonę i rodziców.
Po II wojnie światowej zamieszkał w Niemczech, gdzie był m.in. w latach 1949–1992 przewodniczącym Gminy Żydowskiej w Berlinie. Jego następcą na stanowisku prezydenta Centralnej Rady Żydów w Niemczech został Ignatz Bubis. W 1975 roku przeżył nieudany zamach na swoje życie dokonanego przy pomocy bomby ukrytej w przesyłce pocztowej. W 1987 roku został honorowym obywatelem Berlina.
Córka Heinza Galinskiego, Evelyn Hecht-Galinski, znana jest z poglądów antysyjonistycznych i krytycznych wypowiedzi pod adresem obecnej działalności Centralnej Rady Żydów w Niemczech.

</doc>
<doc id="1798490" url="https://pl.wikipedia.org/wiki?curid=1798490" title="Potok Umultowski">
Potok Umultowski

Potok Umultowski (także "Strumień Umultowski") – niewielki ciek wodny o długości około 2 km na terenie północnego Poznania. Lewobrzeżny dopływ Różanego Potoku. Nazwa pochodzi od dawnej wsi, obecnie części Poznania – Umultowa.
Przebieg.
Źródłem jest Jezioro Umultowskie na Umultowie, choć można też uznać za część Potoku Umultowskiego cieki wpływające do tego jeziora od strony północno-zachodniej. Potok płynie najpierw zabagnioną częścią Umultowa, potem wchodzi do lasu, by w rejonie ul. Umultowskiej i Kampusu uniwersyteckiego wpaść do bezimiennego stawu. Strumień przepływa przez system dwóch stawów, i uchodzi przez przepust pod ulicą Umultowską i wpada do Różanego Potoku. Maksymalny przepływ w cieku wyniósł (podczas roztopów w 2013) 295 l/s.
Dopływy.
Strumień posiada tylko jeden mały dopływ (prawy) – bezimienny.
Przyroda.
W otoczeniu dominują lasy olszowe z domieszką wierzby i topoli oraz nasadzenia sosny. Okolice potoku są poważnie zagrożone narastającą urbanizacją – rozwój osiedli.

</doc>
<doc id="1798496" url="https://pl.wikipedia.org/wiki?curid=1798496" title="Beinn Ìme">
Beinn Ìme

Beinn Ìme (angielska wymowa: ) – szczyt w Alpach Cowal i Arrochar, w Grampianach Zachodnich. Leży w Szkocji, w regionie Argyll and Bute. 

</doc>
<doc id="1798497" url="https://pl.wikipedia.org/wiki?curid=1798497" title="Arno Tausch">
Arno Tausch

Arno Tausch (ur. 11 lutego 1951 w Salzburgu) –austriacki politolog.
Otrzymał doktorat nauk politycznych na Uniwersytecie w Salzburgu w 1976 oraz habilitację na Uniwersytecie w Innsbrucku, przewodniczącym komisji habilitacyjnej był Anton Pelinka.
Obecnie jest wykładowcą ("Universitätsdozent") nauk politycznych na Uniwersytecie w Innsbrucku i Uniwersytecie Korwina w Budapeszcie (na wydziale nauk ekonomicznych), uprzednio był również "Visiting Associate Professor", w Department of Political Science, University of Hawaii at Manoa, "Guest Researcher", International Institute for Comparative Social Research w Berlinie Zachodnim (obecnie: Wissenschaftszentrum Berlin für Sozialforschung – WZB).
Służył jako austriacki dyplomata w Warszawie w latach 1992 do 1999. Miał rangę attaché do spraw pracy i migracji, później został radcą ambasady do spraw pracy i migracji.
Jest członkiem redakcji Innovation. The European Journal of Social Science Research (Routledge); Centro Argentino de Estudios Internacionales w Buenos Aires, Entelequia. Revista Interdisciplinar na Uniwersytecie w Kadyksie w Hiszpanii, European Research Studies Journal w Atenach oraz History and Mathematics i Journal of Globalization Studies, pod redakcją profesorów Andrieja Korotajewa i Leonida Grinina w Moskwie.
Dr Tausch jest żonaty i ma trzy córki.
Autor i współautor 22 książek w języku angielskim, 2 we francuskim, i 8 w języku niemieckim, a ponad 280 artykułów i różne publikacje w 9 językach w 33 krajach, w tym książek dla Anthem Press, Dutch University Press, Nova Science Publishers NY, Palgrave Macmillan, Springer. Reakcje międzynarodowe do książek i artykułów, napisanych przez Arno Tauscha, dotyczących takich kwestii, jak międzynarodowej ekonomii politycznej, analizy wartości globalnych, islamizm itp. obejmują szereg badań międzynarodowych.

</doc>
<doc id="1798499" url="https://pl.wikipedia.org/wiki?curid=1798499" title="Beinn Bhuidhe">
Beinn Bhuidhe

Beinn Bhuidhe (gael. "A' Bheinn Bhuidhe", wym. []) – szczyt w Alpach Cowal i Arrochar, w Grampianach Zachodnich. Leży w Szkocji, w regionie Argyll and Bute. 

</doc>
<doc id="1798501" url="https://pl.wikipedia.org/wiki?curid=1798501" title="Eurobird 4">
Eurobird 4



</doc>
<doc id="1798502" url="https://pl.wikipedia.org/wiki?curid=1798502" title="III liga polska w piłce nożnej (1982/1983)">
III liga polska w piłce nożnej (1982/1983)

III liga polska w piłce nożnej (1982/1983) – 31. edycja rozgrywek trzeciego poziomu ligowego piłki nożnej mężczyzn w Polsce. Liczba grup została zwiększona z 4 do 8, a liczba drużyn z 58 do 112.
Nowe zespoły.
(S) 8 spadkowiczów z II ligi z poprzedniego sezonu
(B) 58 drużyn, które uzyskały awans z lig okręgowych
Grupa I.
Tabela końcowa:
Grupa II.
Tabela końcowa:
Grupa III.
Tabela końcowa:
Grupa IV.
Tabela końcowa:
Grupa V.
Tabela końcowa:
Grupa VI.
Tabela końcowa:
Grupa VII.
Tabela końcowa:
Grupa VIII.
Tabela końcowa:

</doc>
<doc id="1798503" url="https://pl.wikipedia.org/wiki?curid=1798503" title="Dennis Viollet">
Dennis Viollet

Dennis Viollet (ur. 20 września 1933, zm. 6 marca 1999) – angielski piłkarz, reprezentant Anglii. Występował głównie w Manchesterze United.
Życiorys.
Kariera.
Dołączył do Manchesteru United 1 września 1949 roku. Przeszedł przez różne szczeble juniorskie zanim wszedł do pierwszego składu w 1950 roku. Swój pierwszy mecz dla klubu rozegrał z Newcastle United 11 kwietnia 1953. Jest on powszechnie uważany za jednego z najbardziej niedocenianych napastników wszech czasów.
Razem z Tommym Taylorem tworzył drużynę sir Matta Busbyego w 1950 roku. Ocalał z katastrofy lotniczej w Monachium. Dennis miał duży udział w dwóch mistrzostwach, które zostały zdobyte przez United w 1956 i 1957. Strzelił 178 goli w 291 grach dla United. Był piorunująco szybkim graczem, który w połączeniu z wysokim Taylorem tworzył piekielnie silny atak. Po katastrofie lotniczej w Monachium, Dennis udowodnił swoją wartość przez strzelenie 32 bramek w 36 meczach w 1960, ustanawiając tym samym rekord klubu. To właśnie podczas tego sezonu i następnego, zaliczył dwa występy w angielskiej kadrze, przegranym z Węgrami i zwycięskim z Luksemburgiem, w którym strzelił jedną bramkę.
W 1962 roku Matt Busby niespodziewanie sprzedał 28-letniego Violleta do Stoke City za 25 tysięcy funtów po tym, jak zaliczył 179 goli w 293 występach na Old Trafford. Dołączył do zespołu odbudowywanego przez Tony'ego Waddingtona, zawierającego doświadczonych graczy, takich jak Stanley Matthews i Jackie Mudie, a także wschodzące talenty brytyjskiej piłki, jak John Ritchie, i Eric Skeels. Chociaż przychodził do Stoke jako napastnik, większość występów zaliczył jako pomocnik. Podczas pobytu w Stoke zdobył mistrzostwo Second Division w sezonie 1962/63 oraz Puchar Ligi w 1964 roku, strzelając bramkę w drugim meczu finałowym z Leicester City. W Stoke zaliczył 207 występów (jeden jako zmiennik) i strzelił 66 goli. Otrzymał wyróżnienie tuż przed jego przejściem na emeryturę w 1967 roku.
Wkrótce po opuszczeniu Victoria Ground, postanowił wznowić karierę w drużynie NASL Baltimore Bays w Stanach Zjednoczonych na jeden sezon. Po powrocie do Wielkiej Brytanii, grał dla Witton Albion, przed skończeniem kariery w Linfield jako grający menedżer, prowadząc drużynę do wygranej w Pucharze Irlandii w piłce nożnej w 1970 roku.
Życie prywatne.
Jego córka Rachel, została numerem jeden brytyjskich tenisistek, kiedy w roku 1996 dotarła do drugiej rundy Wimlbedonu. Natomiast w 2002 odpadła w pierwszej rundzie. W swojej karierze wygrała jeden turniej w singlu z cyklu ITF i jeden deblowy.

</doc>
<doc id="1798504" url="https://pl.wikipedia.org/wiki?curid=1798504" title="Mistrzostwa Świata U-17 w Piłce Nożnej 2009">
Mistrzostwa Świata U-17 w Piłce Nożnej 2009

Mistrzostwa Świata do lat 17 w Piłce Nożnej 2009 - trzynasty turniej Mistrzostw Świata U-17 2009 odbył się w Nigerii.
Kwalifikacja zawodnika.
Wszyscy zawodnicy muszą być urodzeni po 1 stycznia 1992 roku.
Kwalifikacje.
Do mistrzostw świata U-17 będą kwalifikować się 23 drużyny. Nigeria jako gospodarz turnieju bierze udział w rozgrywkach bez kwalifikacji
Faza grupowa.
Drużyny z trzecich miejsc.
Ranking drużyn, które zajęły trzecie miejsce w grupie. Cztery najlepsze awansowały do fazy pucharowej.
Faza pucharowa.
Finał.
 
MISTRZ ŚWIATA U-17 2009
Szwajcaria 1. TYTUŁ MISTRZA ŚWIATA U-17
Najlepsi strzelcy.
5 goli
4 gole
3 gole
2 gole
1 gol
Gole samobójcze

</doc>
<doc id="1798506" url="https://pl.wikipedia.org/wiki?curid=1798506" title="Serhij Atelkin">
Serhij Atelkin

Serhij Wałerijowycz Atelkin, ukr. Сергiй Валерiйович Ателькiн, ros. Сергей Валерьевич Ателькин, "Siergiej Walerjewicz Atielkin" (ur. 8 stycznia 1972 w Kirowśkem, zm. 1 października 2020 we Lwowie) – ukraiński piłkarz grający na pozycji napastnika, reprezentant Ukrainy, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Szachtara Donieck, w którym rozpoczął karierę piłkarską. W 1990 debiutował w podstawowym składzie Szachtara. Przez konflikt z trenerem w rundzie jesiennej sezonu 1995/96 był wypożyczony do Kreminia Krzemieńczuk. Występując w Pucharze UEFA w sezonie 1997/98 został zauważony przez skautów US Lecce i zaproszony do włoskiego klubu. Po zakończeniu sezonu klub spadł do Serie B i Atelkin był zmuszony opuścić Włochy występując na wypożyczeniu w portugalskiej drużynie Boavista FC. W 1999 powrócił do Lecce, ale już klub nie potrzebował usług piłkarza, dlatego za obopólną zgodą kontrakt anulowano i Atelkin powrócił do Szachtara Donieck. W 2002 przeszedł do Metałurha Donieck, w którym ukończył karierę piłkarską.
Kariera reprezentacyjna.
11 października 1997 roku debiutował w narodowej reprezentacji Ukrainy w wygranym 2:0 meczu kwalifikacyjnym do MŚ-98 z Armenią. Łącznie rozegrał 2 gry reprezentacyjne.
Kariera trenerska.
Po zakończeniu kariery piłkarskiej rozpoczął pracę trenerską. Od 2003 poszukuje talenty dla Szachtara Donieck.

</doc>
<doc id="1798507" url="https://pl.wikipedia.org/wiki?curid=1798507" title="Marian Bełc">
Marian Bełc

Marian Bełc (ur. 27 stycznia 1914 w Paplinie, zm. 27 sierpnia 1942 w Babdown Farm) – podporucznik pilot Polskich Sił Powietrznych w Wielkiej Brytanii, kawaler Orderu Virtuti Militari, as myśliwski.
Życiorys.
Urodził się w rodzinie Jana i Antoniny z domu Trukawka. Miał czworo rodzeństwa: Henryka, Klarę, Janinę oraz Marię. Szkołę powszechną ukończył w Jeruzalu. Ukończył kurs pilotażu w ramach Lotniczego Przysposobienia Wojskowego na lotnisku w Lublinku pod Łodzią. Od 2 listopada 1934 roku służył w 4 pułku lotniczym w Toruniu. Jesienią 1937 roku został przeniesiony do 5 pułku lotniczego w Wilnie, gdzie służył w 152 eskadrze myśliwskiej. Po wybuchu wojny eskadra została przydzielona do Armii „Modlin”. W czasie służby w 152 eskadrze Marian Bełc zestrzelił 3 września w rejonie Ciechanowa jeden samolot niemiecki – Messerschmitta Bf 110.
Po napadzie ZSRR na Polskę razem z pilotami eskadry Bełc ewakuował się do Rumunii. Za udział w kampanii wrześniowej został dwukrotnie odznaczony Krzyżem Walecznych. Został internowany, ale udało mu się uciec. Z Rumunii, na pokładzie statku „Patris”, przedostał do Francji. We Francji służył w polskim kluczu w Armée de l’air (I/55 Groupe de Chasse et de Défense) pod dowództwem majora Zdzisława Krasnodębskiego. W kluczu służyli m.in. Jan Zumbach oraz Stanisław Karubin. Po upadku Francji piloci zostali ewakuowani z Bordeaux i drogą morską znaleźli się w Wielkiej Brytanii.
Wszyscy piloci z klucza Krasnodębskiego razem ze swoim dowódcą znaleźli się 2 sierpnia 1940 roku w podstawowym składzie formującego się dywizjonu 303 (Bełc otrzymał numer służbowy RAF P-1901). 8 sierpnia przy podejściu do lądowania rozbił swego Hurricana. Powodem wypadku była utrata przytomności z powodu pęknięcia wrzodu w nosie. W czasie służby w jednostce brał udział w bitwie o Anglię, gdzie zestrzelił w sumie 5 samolotów, pierwsze zestrzelenie zaliczył 18 września, kiedy to wziął udział w grupowym zestrzeleniu Dorniera Do 215, zaliczono mu 1/8 zwycięstwa. 26 września uzyskał pierwsze samodzielne zestrzelenie nad Wielką Brytanią, tego samego dnia był zmuszony lądować przymusowo na uszkodzonym Hurricanie. 30 września osłonił przed ostrzelaniem w powietrzu angielskiego pilota, który uratował się na spadochronie. 27 października 1940 roku, po powrocie z lotu patrolowego, rozbił samolot przy podejściu do lądowania. W zapadającym zmierzchu zbyt twardo przyziemił i uszkodził podwozie swego myśliwca. Został wysłany do wojennej Szkoły Podchorążych, po jej ukończeniu został 21 maja 1941 roku mianowany podporucznikiem. Ostatnie, siódme zwycięstwo powietrzne, odniósł 24 października 1941 roku.
W 1942 roku po wykonaniu tury lotów bojowych został przeniesiony do jednostki szkoleniowej na kurs dla instruktorów (58 Operational Training Unit). 27 sierpnia 1942 roku w czasie lotu szkoleniowego z F/Lt Mauricem H. Holderem, przy podchodzeniu do lądowania ich samolot Miles Master III (nr W8664) rozbił się na skutek błędnie wykonanego manewru. Obaj piloci zginęli na miejscu. Marian Bełc pochowany został na cmentarzu Northwood w Londynie, grób nr 267, działka H.
Życie prywatne.
15 kwietnia 1941 roku ożenił się z Audrey z domu Stephenson, pochodzącej z Bucksburst w Aberdeenshire w Szkocji. 27 października 1941 roku urodził się ich syn Marian Edward. 21 września 1942 roku, już po śmierci Bełca, wdowa i syn odebrali przyznany Polakowi Krzyż Wybitnej Służby Lotniczej.
Zestrzelenia.
Na "liście Bajana" zajmuje 24. pozycję z 7 zestrzeleniami pewnymi.
zestrzelenia pewne:
Upamiętnienie.
W 2014 roku imię Mariana Bełca otrzymało gimnazjum w Jeruzalu. Obecnie jego imię nosi szkoła podstawowa w Jeruzalu.

</doc>
<doc id="1798508" url="https://pl.wikipedia.org/wiki?curid=1798508" title="ADCC Submission Fighting World Championships 2009">
ADCC Submission Fighting World Championships 2009

VIII Mistrzostwa Świata ADCC – ósma edycja największego turnieju submission fightingu na świecie, która odbyła się w dniach 26-27 września 2009 roku w Barcelonie w hali Pabellón Olímpico de Badalona.

</doc>
<doc id="1798509" url="https://pl.wikipedia.org/wiki?curid=1798509" title="Ben Vorlich">
Ben Vorlich

Ben Vorlich (gael. "Beinn Mhùrlaig", wym. ) – szczyt w Alpach Cowal i Arrochar, w Grampianach Zachodnich. Leży w Szkocji, w regionie Argyll and Bute. 

</doc>
<doc id="1798510" url="https://pl.wikipedia.org/wiki?curid=1798510" title="Mohammad Jusuf Chan">
Mohammad Jusuf Chan

Mohammad Jusuf Chan, paszto محمد يوسف (ur. 1917, zm. 23 stycznia 1998) – afgański polityk, premier i minister spraw zagranicznych Afganistanu.
Był technokratą, służącym za panowania Mohammada Zaher Chana.
W okresie od 10 marca 1963 do 2 listopada 1965 sprawował urząd premiera i ministra spraw zagranicznych Afganistanu. Był pierwszym premierem Afganistanu nie pochodzącym z rodziny królewskiej.
Jego poprzednik, Mohammad Daud Chan, powołał go w 1950 na stanowisko ministra górnictwa i przemysłu.

</doc>
<doc id="1798512" url="https://pl.wikipedia.org/wiki?curid=1798512" title="Radwan (biskup poznański)">
Radwan (biskup poznański)

Radwan (zm. 1172) – biskup poznański prawdopodobnie w latach 1164 do 1172. 
Pochodził prawdopodobnie z rodu Radwanów. W 1153 jest poświadczony jako kanclerz księcia wielkopolskiego Mieszka III Starego w przywileju fundacyjnym opactwa łekneńskiego. Jako biskup poznański w dniu 6 maja 1170 wraz z księciem Mieszkiem ufundował hospicjum przy kościele św. Michała Archanioła w Poznaniu, które w 1187 zostało nadane joannitom. O tej fundacji wspomina dokument jego następcy Benedykta (ok. 1192) oraz Jan Długosz w swoich "Rocznikach".
Według "Rocznika lubińskiego" Radwan objął biskupstwo poznańskie dopiero w 1172 jako następca Cherubina, obecnie jednak uważa się, że w "Roczniku" pomylono kolejność tych dwóch biskupów.

</doc>
<doc id="1798514" url="https://pl.wikipedia.org/wiki?curid=1798514" title="Mutermilch">
Mutermilch

Nazwisko Mutermilch (Muttermilch) nosili:

</doc>
<doc id="1798515" url="https://pl.wikipedia.org/wiki?curid=1798515" title="Beinn Narnain">
Beinn Narnain

Beinn Narnain (wymowa gaelicka: []) – szczyt w Alpach Cowal i Arrochar, w Grampianach Zachodnich. Leży w Szkocji, w regionie Argyll and Bute. 

</doc>
<doc id="1798516" url="https://pl.wikipedia.org/wiki?curid=1798516" title="Muttermilch">
Muttermilch



</doc>
<doc id="1798519" url="https://pl.wikipedia.org/wiki?curid=1798519" title="Ben Vane">
Ben Vane

Ben Vane (gael. "Beinn Mheadhain", wym. ) – szczyt w Alpach Cowal i Arrochar, w Grampianach Zachodnich. Leży w Szkocji, w regionie Argyll and Bute. 

</doc>
<doc id="1798523" url="https://pl.wikipedia.org/wiki?curid=1798523" title="Aero2">
Aero2

Aero2 – sieć telefonii komórkowej w Polsce, której operatorem jest Polkomtel sp. z o.o. Dawniej również nazwa przedsiębiorstwa telekomunikacyjnego, które pod koniec listopada 2021 połączyło się prawnie z Polkomtelem.
Historia.
Spółka została wpisana do rejestru przedsiębiorców 12 maja 2008 roku inicjując swoją działalność jako strukturalny operator telefonii komórkowej w Polsce. Świadczyła usługi pod markami Aero2 i wRodzinie. Przedsiębiorstwo było głównym akcjonariuszem Sferii i poprzez związki kapitałowe z Polkomtelem, częścią grupy mediowo-telekomunikacyjnej Cyfrowy Polsat.
Spółka posiadała 4785 pozwoleń na budowę stacji bazowych UMTS900 oraz 119 pozwoleń na budowę stacji bazowych LTE 2600. Dzięki przejęciu kontroli nad spółką Mobyland i powiązaniu z operatorem CenterNet, miała prawo do użytkowania dwóch 10 MHz kanałów w paśmie 1800 MHz. Początkowo służyły one do budowy sieci GSM, ale ostatecznie zostały połączone i dzięki neutralności technologicznej zapisanej w rezerwacji częstotliwości i pozwoleniach radiowych posłużyły do budowy pierwszej w Polsce komercyjnie oferowanej usługi LTE typu FDD sprzedawanej hurtowo innym operatorom.
10 listopada 2009 Prezes UKE dokonał na rzecz Aero2 rezerwacji częstotliwości 2570–2620 MHz z przeznaczeniem do świadczenia usług telekomunikacyjnych w sieciach szerokopasmowego bezprzewodowego dostępu do internetu w technologii LTE TDD na obszarze całego kraju.
Fuzja z CenterNet.
CenterNet był operatorem telefonii komórkowej działającym w Polsce od połowy roku 2008. Spółka była piątym operatorem infrastrukturalnym na polskim rynku, który na rynkach światowych współpracował między innymi z firmą T-Mobile. Firma planowała utworzyć dwie różne marki telefonii cyfrowej, z których jedną miała być Extreme Mobile – marka skierowana do ludzi młodych. Druga natomiast do środowiska Radia Maryja i Telewizji Trwam i tylko ten projekt został wdrożony.
Od sierpnia 2008 CenterNet był sponsorem strategicznym (tytularnym) polskiej ekstraligi żużlowej, umowa z zarządem ligi obowiązywała do końca roku 2010.
W dniu 6 sierpnia 2009 roku CenterNet SA podpisał list intecyjny z Mobyland sp. z o.o., o połączeniu obu sieci w jedną, wzajemnym udostępnianiu infrastruktury oraz o wspólnym planowaniu, budowaniu i utrzymaniu sieci telekomunikacyjnych. Docelowo obie sieci chciały wspólnie zbudować operatora, który oferowałby klientom mobilną sieć Long Term Evolution (LTE, 3.9G). List intencyjny ważny był do 30 września 2009 roku.
W dniu 31 grudnia 2014 roku nastąpiło formalne połączenie spółek CenterNet i Aero2. Aero2 weszła we wszystkie prawa i obowiązki CenterNetu, co jednocześnie skutkowało wypisaniem drugiej z tych spółek z rejestru przedsiębiorców.
Fuzja z Mobyland.
Spółka Mobyland była strukturalnym operatorem telefonii komórkowej w Polsce. Należała, tak jak Aero2, do grupy kapitałowej Midas S.A.
21 maja 2007 spółka przystąpiła do przetargu na rezerwację częstotliwości do wykorzystania w publicznej ruchomej sieci telekomunikacyjnej w paśmie 1800 MHz. 30 listopada 2007 otrzymała rezerwację częstotliwości. W czerwcu 2009 Urząd Komunikacji Elektronicznej zgodził się, żeby spółka rozpoczęła działalność z trzymiesięcznym opóźnieniem. W lipcu 2009 włoska firma Eutelia, pierwszy właściciel spółki, sprzedała wszystkie udziały spółce Aero2.
Jak uważa wielu ekspertów rynku telekomunikacyjnego, operatorowi nie zależy na budowaniu nowej marki, ponieważ główny udziałowiec, firma Aero2, skupia się na hurtowym wykorzystaniu częstotliwości, a usługi uruchomione przez Mobyland służyły jedynie spełnieniu koncesyjnego wymogu dla utrzymania rezerwacji częstotliwości.
Dnia 7 września 2010 firma Mobyland, we współpracy z CenterNet, uruchomiła pierwszą komercyjną sieć LTE 1800 z kanałem 20 MHz. Jest to pierwsza komercyjna sieć telekomunikacyjna w technologii LTE w zharmonizowanym paśmie 1800 MHz (pasmo 3 według standardu 3GPP) uruchomiona w Polsce.
17 listopada 2010 Mobyland zaprezentował pierwszy na świecie komercyjny modem LTE 1800 MHz.
7 października 2015 spółka formalnie połączyła się z Aero2 i została wykreślona z rejestru przedsiębiorców.
Fuzja z Midasem.
Midas S.A. był spółką akcyjną z siedzibą w Warszawie, założoną w 1994 jako jeden z Narodowych Funduszy Inwestycyjnych. Od 1997 notowana była Giełdzie Papierów Wartościowych w Warszawie.
Statutowym przedmiotem działalności spółki było nabywanie papierów wartościowych, rozporządzanie i wykonywanie praw z papierów wartościowych, udzielanie i zaciąganie pożyczek oraz zaciąganie kredytów.
Od 2007 fundusz głównie inwestował w przedsiębiorstwa branży telekomunikacyjnej.
12 lutego 2013 roku spółka zmieniła nazwę na Midas S.A. Było to spowodowane wejściem w życie ustawy z dnia 30 marca 2012 roku o uchyleniu ustawy o narodowych funduszach inwestycyjnych i ich prywatyzacji oraz o zmianie niektórych ustaw, nakładającej na spółki utworzone na mocy ustawy z dnia 30 kwietnia 1993 roku o narodowych funduszach inwestycyjnych i ich prywatyzacji obowiązek zmiany firmy w taki sposób, że nowa firma nie będzie zawierała oznaczenia „Narodowy Fundusz Inwestycyjny” lub skrótu „NFI”.
Fuzja z Polkomtelem.
Dnia 30 listopada 2021 doszło do fuzji ze spółką Polkomtel, właścicielem marki Plus. Dotychczasowe usługi telekomunikacyjne przedsiębiorstwa Aero2 od tej pory są świadczone przez Polkomtel.
wRodzinie.
W czerwcu 2009 operator (wówczas CenterNet) podpisał umowę z Fundacją Lux Veritatis o utworzeniu sieci komórkowej o nazwie wRodzinie przeznaczonej głównie dla osób starszych oraz słuchaczy Radia Maryja i widzów Telewizji Trwam. W ofercie zapewnione są bezpłatne połączenia do studia mediów toruńskich. W przyszłości będzie można wykonywać bezpłatne rozmowy do kilku wybranych osób z rodziny. Telefonia oferuje model telefonu, który jest przeznaczony dla osób chorych i starszych, a także specjalnego „Fonka” – komórkę dla małych dzieci. Świadczenie usługi wRodzinie rozpoczęto 11 lipca 2009.
Umowa została równocześnie wypowiedziana przez operatora i zarząd fundacji 30 czerwca 2010, w związku z konfliktem zaistniałym pomiędzy stronami umowy. Fundacja zarzuciła CenterNet niewywiązanie się z warunków umowy. CenterNet uważał, że oświadczenie Fundacji o zakończeniu współpracy jest niezgodne z prawdą i świadomie wprowadza opinię publiczną w błąd. Jednakże innym powodem wypowiedzenia umowy mógł być konflikt interesów wynikający z zakupu w maju tego samego roku firmy CenterNet przez Zygmunta Solorza-Żaka, właściciela m.in. Cyfrowego Polsatu.
Bezpłatny Dostęp do Internetu (BDI).
Od 10 maja 2011 spółka realizując warunki przetargu udostępniła bezpłatny dostęp do internetu na terenie Polski. Wraz z firmą Sferia buduje infrastrukturę bezprzewodowego dostępu do Internetu, z której korzysta sieć Cyfrowy Polsat oferując usługi zarówno w oparciu o sieć UMTS, jak i LTE.
Oferowany przez spółkę Bezpłatny Dostęp do Internetu (BDI) powinien mieć maksymalną prędkość transmisji danych 512 kb/s, która według zapisów przetargu nie może być mniejsza niż 256 kb/s. Wcześniej przez pierwszy rok świadczenia usługi maksymalna prędkość wynosiła 256 kb/s. Połączenie z siecią jest przerywane co 60 minut, ale możliwe jest uzyskanie nowego połączenia po uprzednim rozwiązaniu kodu CAPTCHA wprowadzonego 1 kwietnia 2014 r. Usługa miała być oferowana przez 3 lata, licząc od dnia 22.12.2011, jednakże z powodu niewypełniania zobowiązań przetargowych, ówczesna prezes UKE, Anna Streżyńska, zobowiązała spółkę Aero2 do przedłużenia świadczenia tej usługi do dnia 21.12.2016 r. Korzystanie z usługi wymaga pisemnego zamówienia karty SIM u operatora.
. Prezes UKE wyraziła zgodę na przesunięcie terminu budowy infrastruktury LTE, w konsekwencji czego obowiązek świadczenia darmowego internetu przez spółkę Aero2 został przedłużony do 21 grudnia 2016 roku. W związku z decyzją Prezesa Urzędu Komunikacji Elektronicznej z dnia 22 listopada 2016 r. spółka Aero2 będzie dostarczać BDI jeszcze przez 3 lata po tym, jak zostanie osiągnięte 50% pokrycie ludnościowe Polski z użyciem częstotliwości 2570-2620 MHz, które są wykorzystywane w technologii 5G. Datę ostatecznego końca świadczenia BDI spółka opublikuje na swojej stronie internetowej.
a2mobile.
7 września 2016 roku operator uruchomił markę a2mobile, która oferuje usługi głosowe i mobilny internet w systemie pre-paid. A2mobile korzysta z sieci własnej Aero2 Sp. z o.o., oraz z nadajników sieci Plus. Usługi są świadczone w technologii 2G, 3G oraz LTE i LTE Advanced. Od 30 listopada 2018 marka a2mobile wskutek wydzielenia zorganizowanej części przedsiębiorstwa została przeniesiona do operatora Premium Mobile Sp. z o.o.

</doc>
<doc id="1798526" url="https://pl.wikipedia.org/wiki?curid=1798526" title="Literatura hiszpańska okresu romantyzmu">
Literatura hiszpańska okresu romantyzmu

Romantyzm – to ruch rewolucyjny, który pojawił się we wszystkich sferach życia, a w sztuce zerwał ze schematami ustanowionymi w epoce klasycyzmu broniąc fantazji, wyobraźni i irracjonalnych sił ducha. Klasycyzm utrzymywał się nadal u niektórych autorów, ale byli tacy, którzy – jak np. książę de Rivas czy José de Espronceda – początkowo wyznając idee klasycystyczne przeszli następnie dość skwapliwie do romantyzmu. Wielu innych było zdecydowanymi romantykami od samego początku.
Pochodzenie terminu „romantyczny” nie jest jasne, a poza tym romantyzm rozwija się różnie w różnych krajach. W Anglii pojawia się już w wieku XVII w znaczeniu "nierealny". Samuel Pepys (1633-1703) używa go w znaczeniu "wzruszający i miłosny". James Boswell (1740-1795) używa terminu "romantic" w swoim "Account of Corsica" na wyrażenie czegoś pełnego namiętności i emocji. W Niemczech przymiotnik "romantyczny" został użyty przez Johanna Gottfrieda Herdera jako synonim wyrazu "średniowieczny". Później określenie "romanhaft" ("powieściowy, zmyślony") zostało zastąpione przez inny przymiotnik o znaczeniu bogatszym o odcień emocji i namiętności, a mianowicie "romantisch" ("romantyczny"). We Francji Jean-Jacques Rousseau posługuje się terminem "romantique" w opisie Jeziora Genewskiego. Słownik Akademii Francuskiej wymienia "romantique" w znaczeniu ogólnym i literackim. W Hiszpanii, aby spotkać się z tym terminem, trzeba czekać aż do roku 1805, kiedy pojawia się wyraz "romancista", oznaczającego kogoś lub coś związanego z powieścią rycerską lub sentymentalną. W latach 1814 i 1818 po wielu sporach używa się podobnych w brzmieniu określeń "romanesco" (w obecnym znaczeniu "rzymski"; "zmyślony"), "romancesco" (obecnie "zmyślony", "powieściowy"), "románico" (obecnie "romański") i "romántico" (obecnie "romantyczny"; "sentymentalny").
Prekursorami romantyzmu, który rozwinął się w Europie i w Ameryce, są francuski myśliciel Rousseau (1712-1776) i niemiecki dramatopisarz Goethe (1749-1832). Pod ich wpływem romantycy zaczęli tworzyć dzieła mniej doskonałe i formalnie mniej poprawne, ale głębsze i bardziej wewnętrzne. W swoich poszukiwania zwracali się ku tajemniczości i narzucali prawa uczuć. Ich dewizą była wolność we wszystkich aspektach życia.
W Hiszpanii romantyzm pojawił się później, trwał krótko i był bardziej intensywny, a to dlatego że drugą połową XIX wieku zawładnął realizm, nurt o cechach przeciwstawnych w stosunku do charakteru literatury romantycznej.
Tendencje romantyzmu.
Uważa się, że romantyzm w Hiszpanii jest złożony i pogmatwany. Zawiera poważne sprzeczności, bo oscyluje między buntem i ideami rewolucyjnymi a powrotem do tradycji katolickich i monarchistycznych. Wolność polityczną niektórzy z romantyków rozumieją po prostu jako odnowienie wartości ideologicznych, patriotycznych i religijnych, które usunąć chcieli osiemnastowieczni racjonaliści. Do najwyższych wartości wynoszone są chrześcijaństwo, władza królewska i ojczyzna. Do tego romantyzmu tradycyjnego należą Walter Scott w Anglii, Chateaubriand we Francji, a w Hiszpanii książę de Rivas i José Zorrilla. Romantyzm ten, oparty na ideach okresu restauracji absolutyzmu po upadku Napoleona, broni tradycyjnych wartości głoszonych przez Kościół i Państwo. Z kolei inni romantycy jako wolni obywatele zwalczają wszelki ustalony porządek w religii, sztuce i polityce. Od społeczeństwa i od ustawodawców domagają się praw dla jednostki. Tymi romantykami są przedstawiciele romantyzmu rewolucyjnego albo inaczej liberalnego, a najwybitniejszymi z nich są w Anglii Lord Byron, we Francji Victor Hugo, a w Hiszpanii José de Espronceda. Romantyzm rewolucyjny wspiera się na trzech filarach: na poszukiwaniu i uzasadnianiu wiedzy irracjonalnej negowanej przez rozum, na dialektyce heglowskiej i na historycyzmie.
"Costumbrismo".
Nurt "costumbrismo" (od wyrazu "costumbre" – zwyczaj, obyczaj) koncentruje się na współczesnych mu obyczajach widzianych oczami klas ludowych i posługuje się językiem czystym, wręcz purystycznym. Głównym przedstawicielem kostumbryzmu jest Ramón de Mesonero Romanos, zajmujący miejsce niejako na marginesie romantyzmu i przyjmujący wobec niego postawę ironiczną. Kostumbryzm, powstały na łonie romantyzmu jako oznaka tęsknoty za wartościami i zwyczajami z przeszłości, przyczynił się do upadku ruchu romantycznego i kiedy w początkach realizmu został spopularyzowany, przekształcił się w metodę opisywania rzeczywistości.
Ramy historyczne.
Romantyzm obejmuje pierwszą połowę XIX wieku, będącą okresem silnych napięć politycznych. Konserwatyści bronią swoich przywilejów, zaś zwolennicy wolności i postępu walczą o ich zniesienie. Drogę otwiera sobie laicyzm, a masoneria cieszy się wielkimi wpływami. Tradycyjna myśl katolicka broni się przed nowymi ideami wolnomyślicieli i następców Karla Krausego. Klasa robotnicza wznieca protesty o charakterze anarchistycznym i socjalistycznym ze strajkami i zamachami. Kiedy Europa rozwija znacząco swój przemysł i wzbogaca się kulturowo, Hiszpania pozostaje krajem słabo rozwiniętym i coraz bardziej oddala się od Europy.
Początki.
Romantyzm przyszedł do Hiszpanii poprzez Andaluzję i Katalonię.
Poezja.
Poeci romantyczni piszą swoje wiersze w uniesieniu i w formie poetyckiej oddają wszystko, co czują i co myślą. Część krytyków literackich uważa, że poezja romantyczna zawiera bardzo mocny liryzm, obok którego pojawiają się zdania pospolite i prozaiczne.
Tematyka, którą podejmuje liryka romantyczna są różne:
Należy wspomnieć, że nowym duchem została dotknięta również stosowana forma poetycka. Jako sprzeciw wobec monotonnego powtarzania klasycznych strof i pieśni ogłoszono prawo do stosowania wszystkich istniejących rodzajów wiersza, do zapożyczania metrum z innych języków i do wprowadzania wszelkich niezbędnych nowości. Romantyzm doszedł zarówno tutaj, jak i pod innymi względami do takich samych zuchwałych posunięć, jakich później dokonywali moderniści z końca wieku.
José de Espronceda.
Urodził się w roku 1808 w Almendralejo (prowincja Badajoz). Założył tajne stowarzyszenie Numantyjczyków, którego celem było obalenie despotycznego rządu. Za czyn ten został internowany. W wieku 18 lat ucieka do Lizbony i nawiązuje kontakt z wygnańcami liberałami. Poznaje też tam Teresę Manchę, z którą mieszka później przez jakiś czas w Londynie. Prowadzi aktywną działalność polityczną, a w roku 1833 wraca do Hiszpanii. Ponieważ prowadzi życie lekkomyślne, burzliwe i awanturnicze, Teresa Mancha odchodzi od niego w roku 1838. Kiedy jest już bliski ponownego ożenku z inną kobietą, umiera w Madrycie w roku 1842.
Espronceda uprawiał główne gatunki literackie, a więc powieść historyczną ("Sancho Saldaña czyli Kastylijczyk z Cuellaru" – 1834) oraz poemat epicki ("El Pelayo"), ale najważniejszymi jego dziełami są utwory poetyckie. Swoje "Poezje" wydał w roku 1840 po powrocie z wygnania. Był to zbiór utworów bardzo różnych, obejmujący zarówno wiersze młodzieńcze o wydźwięku klasycznym, jak i poezje wzniośle romantyczne. Te ostatnie są najważniejsze; poeta wywyższa w nich przedstawicieli najbardziej skrajnego marginesu społecznego: "Pieśń pirata, Kat, Żebrak, Pieśń Kozaka". Głównymi dziełami poetyckimi Esproncedy są "Student z Salamanki" (1840) i "Diabelski świat" (1841).
Inni poeci.
Mimo że liryka romantyczna trwała w Hiszpanii bardzo krótko, pojawili się jednak poeci godni zauważenia, tacy jak Juan Arolas (1805-1873) z Barcelony i Nicomedes Pastor Diaz (1811-1863) z Galicji, Gertrudis Gómez de Avellaneda (1814-1873) urodzona na Kubie i Pablo Piferrer (1818-1848) z Barcelony. Ten ostatni, mimo że pisał wyłącznie po hiszpańsku, uznawany jest za jednego z prekursorów romantyzmu w Katalonii.
Carolina Coronado.
Na szczególną uwagę zasługuje Carolina Coronado, urodzona w Almendralejo w roku 1823, a zmarła w Lizbonie w roku 1911. Większą część dzieciństwa spędziła na wsi estremadurskiej i bardzo wcześnie ujawniła się jako poetka. Wyszła za mąż za amerykańskiego dyplomatę i mieszkała za granicą w wielu krajach. Nieszczęścia rodzinne sprawiły, że szukała samotności i znalazła ją w Lizbonie, gdzie też zmarła w roku 1911. Jej głównym dziełem są "Poezje" (1852).
Proza.
W romantyzmie pojawia się wielkie zapotrzebowanie na fikcję literacką, na powieści z przygodami i atmosferą tajemniczości, ale twórczość rodzima jest pod tym względem stosunkowo skąpa. Tłumaczono za to obce dzieła i do roku 1850 krążyło już po Hiszpanii ponad tysiąc tłumaczeń utworów z gatunku powieści historycznej, sentymentalnej, popularnej (felietonowej) i dworskiej. Były to powieści głównie takich pisarzy jak Aleksander Dumas, René Chateaubriand, Walter Scott, Victor Hugo. Proza hiszpańska ogranicza się głównie do powieści, prozy naukowej, publicystyki dziennikarskiej i bardzo aktywnego w Hiszpanii kostumbryzmu.
W pierwszym ćwierćwieczu wyróżnić można cztery rodzaje powieści: moralizatorsko-edukacyjną, sentymentalną, powieść grozy i powieść antyklerykalną. Z tych czterech rodzajów najczystszy charakter romantyczny ma powieść antyklerykalna, jednak romantyzm wyrażać się będzie najczęściej w powieści historycznej.
Powieść historyczna.
Powieść historyczna czerpie swój wzór z twórczości Waltera Scotta, którego 80 utworów przetłumaczono na język hiszpański, a z których najbardziej reprezentatywny jest "Invanhoe". W hiszpańskiej powieści historycznej występują dwie tendencje: liberalna i umiarkowana. Z kolei w ramach tendencji liberalnej pojawiają się dwa prądy: antyklerykalny i populistyczny. Tendencja umiarkowana wyraża się głównie w tradycjonalizmie i katolicyzmie. Najważniejszymi autorami powieści hiszpańskich są:
Proza naukowa.
Większość dzieł z tego zakresu zrodziła się z dyskusji, jakie odbywały się w zgromadzeniu narodowym w związku z Konstytucją z Kadyksu. Głównymi przedstawicielami prozy naukowej są Juan Donoso Cortés (1809-1853) i Jaime Balmes Urpià (1810-1848).
Obrazki obyczajowe.
W latach dwudziestych i siedemdziesiątych XIX wieku rozwinęła się w Hiszpanii literatura kostumbrystyczna w formie tzw. obrazków obyczajowych. Obrazkiem obyczajowym był niewielki utwór napisany prozą, który nie zawierał żadnych argumentów prowadzących do wnioskowania, a był jedynie szkicem opisującym styl życia w danej epoce, jakiś pospolity obyczaj lub stereotyp osobowy. Niektóre obrazki, jak np. artykuły Larry, zawierały dużo treści satyrycznej. Kostumbryzm pojawia się jako efekt mającej swój wzór we Francji romantycznej tendencji do uwydatniania tego, co różne i szczególne. Powstają tysiące utworów kostumbrystycznych, czego dodatkowym skutkiem w Hiszpanii jest ograniczenie rozwoju powieści. W powieści bowiem przeważała narracja i bohaterowie indywidualni, natomiast obraz obyczajowy sprowadza się do opisu reprezentantów pewnej grupy (toreador, sprzedawczyni kasztanów, woziwoda i inni). Powstają całe zbiory artykułów tego rodzaju, jak na przykład "Hiszpanie malowani przez siebie samych" (Madryt, Ignacio Box, 1843-1844, wydanie dwutomowe, powtórzone w jednym tomie w roku 1851). Wśród autorów tego gatunku wyróżniają się Ramón Mesonero Romanos z Madrytu i andaluzyjczyk Serafín Estébanez Calderón.
Ramón de Mesonero Romanos, Ciekawski Gaduła.
Mesonero Romanos urodził się i umarł w Madrycie (1803-1882). Był członkiem Akademii Hiszpańskiej i spokojnym obywatelem. W swoich poglądach był przeciwnikiem romantyzmu, ale jednocześnie był bacznym obserwatorem otaczającego go życia. Znano go pod pseudonimem "El curioso parlante" ("Ciekawski Gaduła").
W zasadniczej części swojej twórczości poświęcił się kostumbryzmowi, ale napisał również "Pamiętniki siedemdziesięciolatka", nawiązujące do osób i zdarzeń, które znał z okresu od 1808 do 1850 roku. Obrazy obyczajowe zawarł w tomach "Madrycka panorama" i "Sceny madryckie".
Serafín Estébanez Calderón, Samotnik.
Urodził się w roku 1799 w Maladze, a zmarł w roku 1867 w Madrycie. Piastował wysokie urzędy polityczne. Wykazywał tendencje konserwatywne, chociaż za młodu był liberałem. Wydał szereg różnych poezji i jedną powieść historyczną "Chrześcijanie i maurowie", jednak najbardziej znanym jego dziełem jest zbiór obrazów obyczajowych "Sceny andaluzyjskie" (1848), zawierający takie obrazy jak "Bolero, Jarmark w Mairenie, Bal w Trianie, Filozofowie garkuchni".
Twórczość dziennikarska.
Mariano José de Larra
W tym pełnym wstrząsów wieku XIX rola czasopism jest kluczowa. Barceloński przegląd "El Europeo" ("Europejczyk", 1823-1824) publikuje artykuły na temat romantyzmu. Za pośrednictwem "El Europeo" znane stają się w Hiszpanii nazwiska Byrona, Schillera i Scotta. Prasa jest także bronią w walce politycznej, dlatego nie można nie wspomnieć czasopism polityczno-satyrycznych Trzylecia Liberalnego – "El Zurriago" ("Bicz"), "La Manopla" ("Bat") –, przez które przewijają się nie tylko tematy społeczne, ale także szkice obyczajowe, będące oczywistymi zwiastunami twórczości Larry.
Po śmierci Ferdynanda VII, która nastąpiła w roku 1833, dochodzi do znacznych zmian w twórczości dziennikarskiej. Do Hiszpanii wracają emigranci, którzy opuścili Hiszpanię po powrocie despotyzmu w roku 1823. Wraz z nowym pokoleniem – czyli pokoleniem Esproncedy i Larry – wyznaczą oni styl epoki, ponieważ na wygnaniu bardzo dużo się nauczyli z daleko bardziej postępowo rozwiniętej prasy angielskiej i francuskiej. W 1836 roku Francuz, Émile de Girardin, zapoczątkował w swojej gazecie "La Presse" zwyczaj, który miał następnie cieszyć się piorunującym i trwałym sukcesem: publikowanie powieści w odcinkach. Zawsze wpatrzona w kraj sąsiadów prasa hiszpańska skopiowała natychmiast ten pomysł, niemniej szczyt rozwoju tej metody wydawniczej przypadł dopiero na lata 1845-1855.
Mariano José de Larra, Biedny Gaduła.
Mariano José de Larra (1809-1837), syn wygnańca-liberała szybko zdobył sławę dziennikarza-publicysty. Z powodu swojego charakteru nie był człowiekiem miłym. Jego przyjaciel, Mesonero Romanos, wspomina jego wrodzoną zjadliwość, która nie zjednywała mu sympatii. W wieku dwudziestu lat zawarł związek małżeński, który okazał się niepowodzeniem. Skończył życie w wieku dwudziestu ośmiu lat strzelając sobie głowę, prawdopodobnie z powodu kobiety, z którą utrzymywał stosunki pozamałżeńskie.
Znany jest przede wszystkim ze swojej publicystyki, ale uprawiał także inne gatunki, takie jak poezję o charakterze klasycznym i typu satyrycznego ("Satyra na przywary dworu"), dramatopisarstwo, w ramach którego stworzył tragedię historyczną "Macías", i w końcu powieść historyczną, pisząc "Pazia Henryka Bolejącego" o galicyjskim trubadurze zabitym przez zaślepionego zazdrością małżonka.
Twórczość dziennikarska Larry
Larra napisał ponad dwieście artykułów podpisując je różnymi pseudonimami: "Andrés Niporesas", "Biedny Gaduła", a najczęściej "Fígaro". Podzielić je można na trzy grupy: obyczajowe, krytycznoliterackie i polityczne.
Teatr.
Teatrowi klasycznemu nie udało się trafić w gusty Hiszpanów. Na początku XIX stulecia oklaskiwano jeszcze dzieła Złotego Wieku. Klasycy gardzili tą twórczością, ponieważ nie podporządkowywała się regule trzech jedności (akcji, miejsca i czasu) i ponieważ łączyła komizm z dramatyzmem. Dzieła te jednak podobały się poza Hiszpanią i to właśnie dlatego, że były niezgodne z ideałem klasycznym.
W Hiszpanii romantyzm zatriumfował dzięki takim sztukom jak "Sprzysiężenie weneckie" Francisco Martineza de la Rosy, "Trubadur" Antonio Garcii Gutierreza, czy też "Kochankowie z Teruelu" Juana Eugenio Hartzenbuscha, ale kluczowym momentem jest rok 1835, w którym wystawiono sztukę "Don Alvaro, czyli siła przeznaczenia" księcia de Rivas (1791-1865). Najchętniej uprawianym gatunkiem jest dramat, a wszystkie dzieła sceniczne zawierają elementy liryczne, dramatyczne i epickie. W teatrze panuje wolność pod każdym względem:
Ángel de Saavedra, książę de Rivas.
Ángel de Saavedra y Ramírez de Baquedano (ur. w r. 1791 w Kordowie, zm. w r. 1865 w Madrycie) występował przeciw inwazji francuskiej, a w polityce działał jako zapalony zwolennik postępu. Został z tego powodu skazany na śmierć, ale udało mu się umknąć. Na Malcie poznał pewnego krytyka angielskiego, który nauczył go oceniać teatr klasyczny i nawrócił go na romantyzm. Na wygnaniu mieszkał we Francji, a do Hiszpanii powrócił po dziesięciu latach emigracji, czyli w roku 1834. Opuszczając Hiszpanię, uważał się za liberalnego klasyka; kiedy do niej powracał, był już romantykiem-konserwatystą.
Pełnił różne ważne funkcje publiczne. Podobnie jak większość pisarzy epoki, swoją działalność twórczą rozpoczął od przyjęcia estetyki klasycznej w liryce ("Poezje", 1874) i w dramacie ("Lanuza", 1822). Do nurtu romantycznego włączał się stopniowo i za cenniejszą część twórczości należy uznać jego wiersze, na przykład "Wygnaniec". Wraz z "Romancami historycznymi" staje się już całkowitym romantykiem.
Swoją sławę zawdzięcza "Legendom", ale przede wszystkim utworowi scenicznemu "Don Alvaro czyli siła przeznaczenia", którego premiera odbyła się w Teatrze Książęcym (obecnie Teatrze Hiszpańskim) w Madrycie w roku 1835. Ten pierwszy hiszpański dramat romantyczny, zawierający takie nowości jak połączenie prozy z wierszem, podziwiało około tysiąc trzystu widzów.
José Zorrilla.
Urodził się w roku 1817 w Valladolid, zmarł w roku 1893 w Madrycie. Swoją karierę rozpoczął od odczytania na pogrzebie Larry paru wierszy, którymi zdobył sławę. Ożenił się z wdową starszą o osiemnaście lat od niego. Kiedy małżeństwo kazało się nieudane, uciekł od żony i wyjechał do Francji, a następnie w roku 1855 do Meksyku, gdzie cesarz Maksymilian mianował go dyrektorem Teatru Narodowego. Kiedy w 1866 roku wrócił do Hiszpanii, został entuzjastycznie przyjęty i ponownie się ożenił. Z powodu ciągłego niedostatku pieniędzy zmuszony był za bezcen sprzedać swoje dzieła, w tym między innymi sztukę "Don Juan Tenorio". W roku 1886 Kortezy przyznały mu zapomogę.
Twórczość
Zorrila był twórcą bardzo płodnym. Jego poezja sięgnęła zenitu w "Legendach", będących rodzajem krótkich dramatów opowiedzianych wierszem. Najważniejsze z nich to "Furtianka Małgorzata" i "Dobremu sędziemu lepszy świadek".
Sławę jednak zawdzięcza bardziej swoim dziełom scenicznym. Wśród jego sztuk na uwagę zasługują. "Szewc i król", dramat o śmierci króla don Pedra; "Zdrajca nie przyznający się do winy i męczennik", historia znanego cukiernika ze wsi Madrigal, który udawał króla portugalskiego, don Sebastiana; "Don Juan Tenorio" (1844), najsłynniejsze dzieło Zorilli, tradycyjnie wystawiane w wielu miastach Hiszpanii na początku listopada, poruszające temat słynnego uwodziciela z Sewilli; temat ten został stworzony w wieku XVII przez Tirso de Molinę, nawiązywali do niego jeszcze inni autorzy hiszpańscy i obcy.
Inni autorzy.
Francisco Martínez de la Rosa, pisarz przełomowy.
Martínez de la Rosa (1787-1862) urodził się w Granadzie. Jako polityk był gorliwym uczestnikiem Zgromadzenia konstytucyjnego w Kadyksie. Z powodu swoich idei liberalnych został uwięziony, a po odzyskaniu wolności wyemigrował do Francji. Kiedy w roku 1833 wrócił do Hiszpanii, stanął na czele rządu. Jego polityka „złotego środka” wobec skrajności lewicy i prawicy nie powiodła się i, mimo że w walce o upragnioną wolność przecierpiał więzienie, wygnanie i zamachy, jego współcześni nadali mu przezwisko "Rosita la Pastelera".
Pierwsze jego utwory przesiąknięte są klasycyzmem; przykład: "Córka w domu, a matka na balu maskowym". Później, kiedy propagując zasadę złotego środka, stosował nową nie ujawnioną estetykę, napisał swoje główne dzieła "Aben Humeya" i "Sprzysiężenie weneckie".
Antonio García Gutiérrez.
Urodził się w rodzinie rzemieślniczej w Chiclana de la Frontera (prowincja Cádiz) w roku 1813, a zmarł w Madrycie w roku 1884. Kiedy poświęcił się literaturze i odczuł brak środków do życia, najął się do wojska.
W roku 1836 wystawił Trubadura. Sztuka ta została entuzjastycznie przyjęta przez publiczność, która wywołała go na scenę, wprowadzając w ten sposób w Hiszpanii zwyczaj, który przyjął się już wcześniej we Francji. Dzięki sukcesom pisarzowi udało się wyjść z niedostatku, w którym do tej pory żył. Po wybuchu tzw. Chwalebnej Rewolucji (rewolucji 1868 roku) przyłączył się do rewolucjonistów słowami hymnu skierowanego przeciw Burbonom, który stał się bardzo popularny.
Juan Eugenio Hartzenbusch.
Urodził się i zmarł w Madrycie (1806-1880). Syn niemieckiego ebanisty i matki Andaluzyjki, wykonywał początkowo zawód swojego ojca. Kiedy więcej czasu poświęcił teatrowi, osiągnął pełny sukces, który przyniósł mu najbardziej znany jego utwór, "Kochankowie z Teruelu" (1837). W swojej dalszej działalności pisarskiej był twórcą opowiadań, wierszy i obrazów obyczajowych.
Manuel Bretón de los Herreros.
Urodził się w Quel (prowincja La Rioja) w roku 1796, a zmarł w Madrycie w roku 1873. Działalność literacką rozpoczął bardzo młodo utworami takimi jak "Trądzik na starość", "Umrzyj, a zobaczysz" i "Słoma z butów wychodzi". Z romantyzmu pokpiwał, ale niektóre elementy romantyczne znalazły się i w jego dziełach.
Późny romantyzm (postromantyzm).
W ciągu drugiej połowy XIX wieku istniejące do tej pory zamiłowanie do historii i legend przechodzi na drugi plan, a poezja staje się bardziej sentymentalna i bardziej intymna. Przyczyną tych zmian jest wpływ poezji niemieckiej, który staje się nowym przedmiotem zainteresowania w poezji hiszpańskiej. Szkoła postromantyczna odstawia na bok inne szkoły europejskie, a ulega wpływowi twórczości niemieckiego poety, Henryka Heinego.
Poezja pozostaje nadal romantyczna, w przeciwieństwie do powieści i teatru, które ulegają tendencjom realistycznym. Forma w poezji nie jest już taka istotna, natomiast na wadze zyskuje strona emocjonalna, którą posiada wiersz. Element narracyjny ustępuje miejsca liryzmowi. Poezja staje się bardziej osobista i intymniejsza. Mniej jest retoryki, a więcej liryki oddającej miłość i namiętność do świata i piękna, stanowiących główny temat. Twórcy poszukują nowych form metrycznych i nowych rytmów. Jednorodność, z której korzystał romantyzm, przekształca się w wielość idei poetyckich. Poezja postromantyczna stanowi przejście z romantyzmu do realizmu.
Okres ten reprezentują tacy poeci jak Gustavo Adolfo Bécquer, Augusto Ferrán i Rosalía de Castro. W bardziej wyrachowanym i mało idealistycznym społeczeństwie okresu ponapoleońskiego nie oni są jednak triumfatorami, bo podziwia się znacznie bardziej twórców poruszających aktualne na owe czasy tematy społeczne; do twórców tych należą Ramón de Campoamor i Gáspar Núñez de Arce, ale ci z kolei nie są zbyt ważni z punktu widzenia krytyki czasów obecnych.
Gustavo Adolfo Bécquer.
Urodził się w Sewilli w roku 1836. Mimo że właściwe jego nazwisko – to Domínguez Bastida, podpisywał się drugim członem nazwiska ojca, który je wziął od przodków z Flandrii. Został bardzo wcześnie osierocony. Bardzo pragnął nauczyć się żeglarstwa, ale później rozpoznał swoje właściwe powołanie – pisarstwo.
Proza
Jest twórcą "Legend", tj. dwudziestu ośmiu utworów, które zgodnie z ideałem romantycznym nasycone są tajemniczością i rzeczywistością z innego świata. Jest także autorem "Listów z mojej celi", będących zbiorem kronik napisanych w czasie pobytu w klasztorze Veruela.
Poezja: "Rymy"
Napisane w ciągu całego życia wiersze Bécquer zebrał w jedną całość zatytułowaną "Rymy". Jest to 79 krótkich wierszy, z których każdy – poza niewielu wyjątkami – liczy sobie dwie do trzech strof, powiązanych asonansami z udziałem wierszy wolnych.
Rosalía de Castro.
Urodziła się w Santiago de Compostela w roku 1837, a zmarła w roku 1885 w Iria Flavia (parafia w gminie miejskiej Padrón, prowincja La Coruña). Była dzieckiem nieślubnym, co boleśnie przeżywała. Po zamieszkaniu w Madrycie poznała galicyjskiego historyka, Manuela Murguíę, z którym zawarła związek małżeński. Mieszkali w różnych miejscowościach Kastylii, ale Rosalía nie czuła sympatii do tego regionu, i dlatego ostatecznie osiedlili się w Galicji.
Małżeństwo nie było szczęśliwe. Pojawiały się trudności ekonomiczne w związku z koniecznością utrzymania sześciorga dzieci. Rosalía de Castro umarła na raka w Iria Flavia, ale jej pośmiertne szczątki zostały przeniesione do Santiago de Compostela, dokąd odprowadzał ją tłum, bo była „duszą Galicji”.
Twórczość
Jej twórczość prozatorska nie była zbyt obfita, bo obejmuje pięć powieści, jedno opowiadanie i kilka esejów. W twórczości tej należy wymienić dwie powieści dla kobiet "Córkę morza" i "Flawiusza" oraz powieść "Kawaler w niebieskich butach", zawierającą podtekst filozoficzno-satyryczny i krytykującą stolicę Hiszpanii i złą literaturę.
Poczytniejsze miejsce w literaturze zapewniła Rosalii de Castro jej poezja. Pierwsze zbiory, "Kwiat" (1857) i "Do mojej matki" (1863), zawierają cechy charakterystyczne dla romantyzmu i wiersze na wzór Esproncedy. Najbardziej godnymi uwagi są jednak trzy dzieła:
Po opuszczeniu Kastylii obwinia ją o wyzysk biednych kosiarzy galicyjskich:
Poeci antyromantyczni.
Poetów tych można zaliczyć również do realizmu, ponieważ stanęli oni w opozycji do romantyzmu i ponieważ rozwijali swoją twórczość, kiedy romantyzm znajdował się w okresie schyłkowym.
Ramón de Campoamor.
Urodzony w roku 1817 w Navia (Asturia), zmarł w roku 1901 w Madrycie. Reprezentował ideologię umiarkowaną. Był gubernatorem cywilnym i posłem do parlamentu. W książce "Poetyka" przedstawia swoje dążenie do osiągnięcia „sztuki przez ideę”, zapewniającą utworowi poetyckiemu jasność treści. Idee te poeta starał się urzeczywistnić w swoich "Humoradas", "Doloras" i "Pequeños poemas" (czyli w trzech zbiorach poezji, których tytuły można by przetłumaczyć odpowiednio: "Kaprysy", "Ubolewania" i "Wierszyki"). W jednym z wierszy Campoamor mówi:
Poszczególne "Doloras" ("Ubolewania") zawierają pewną myśl pretendującą do bycia przesłaniem filozoficznym; przykładem może być "Kto by umiał napisać!" czy też "Dudziarz z Gijonu". W "Wierszykach", będących zbiorem trzydziestu jeden drobnych utworów, poeta opisuje banalności duszy kobiecej ("Pociąg ekspresowy"). Z powodu pospolitości pomysłów Campoamor był dla prądu modernistycznego symbolem antypoezji.
Gaspar Núñez de Arce.
Urodzony w roku 1834 w Valladolid, zmarł w roku 1903 w Madrycie. I on także był gubernatorem cywilnym i posłem, a oprócz tego jeszcze ministrem. Jest autorem sztuki teatralnej "Wiązka drewna", której wątek rozgrywa się wokół tajemniczej śmierci księcia Karola, syna Filipa II. Do ważniejszych utworów poetyckich należy "Ostatni lament lorda Byrona", długi monolog na temat nędzy świata, istnienia wyższej wszechmocnej istoty, polityki. W "Wizji brata Marcina" Núñez de Arce przedstawia Marcina Lutra, przyglądającego się ze skały narodom, które mają pójść jego śladem.
Uwaga.
Niniejsze opracowanie jest tłumaczeniem artykułu z Wikipedii hiszpańskiej Literatura española del Romanticismo i podana niżej bibliografia pochodzi w całości z oryginału hiszpańskiego.

</doc>
<doc id="1798528" url="https://pl.wikipedia.org/wiki?curid=1798528" title="Eutelsat W1">
Eutelsat W1



</doc>
<doc id="1798529" url="https://pl.wikipedia.org/wiki?curid=1798529" title="Camelopardalis OB1">
Camelopardalis OB1

Camelopardalis OB1 – asocjacja gwiazdowa Drogi Mlecznej znajdująca się w gwiazdozbiorze Żyrafy, położona w odległości 3000 lat świetlnych. Powstała około 10 milionów lat temu.

</doc>
<doc id="1798530" url="https://pl.wikipedia.org/wiki?curid=1798530" title="H.A.T.E.U.">
H.A.T.E.U.

H.A.T.E.U. – piosenka w stylu pop/R&amp;B skomponowana i wyprodukowana przez Mariah Carey, Christophera Stewarta i The-Dreama na dwunasty studyjny album Carey, Memoirs of an Imperfect Angel. W trakcie promocji albumu, utwór został ogłoszony trzecim singlem promującym Memoirs of an Imperfect Angel. W amerykańskich radiach mainstream i rhythm pojawi się 3 listopada 2009.
Informacje.
Pierwsze wzmianki o powstaniu utworu „H.A.T.E.U” na dwunasty studyjny album Carey pochodzą z 20 maja 2009, kiedy to artystka zaprezentowała go podczas imprezy zorganizowanej przez wytwórnię The Island Def Jam Music Group.
Następnie w dniu 13 czerwca 2009 za pośrednictwem portalu Twitter, artystka podała informacje odnośnie do utworów "„Obsessed”" i "„H.A.T.E.U.”" oraz powiadomiła o nagraniu remixów z nowym wokalem dla obu utworów. Wówczas Carey poinformowała o ukrytym znaczeniu w tym utworze i udostępniła element refrenu: "„Nie mogę się doczekać, by cię znienawidzić, bo właśnie teraz Cię potrzebuję...”".
Podczas promowania albumu w programie „P.C. Richard &amp; Son Theater in Tribeca” w Nowym Jorku, Carey powiadomiła, że na trzeci singel promujący album "„Memoirs of an Imperfect Angel" wybrała utwór "„H.A.T.E.U.”". Artystka wykonała go również, a także dwa pierwsze single z albumu, czyli "„Obsessed”" i "„I Want to Know What Love Is”", a także starsze utwory – "„Always Be My Baby”" i "„We Belong Together”".
Tytuł.
Jak od początku Mariah wspominała, w tytule piosenki jest ukryty sens i nie należy traktować go dosłownie. Po rozwinięciu jego nazwy piosenka nosi tytuł „Having a Typical Emotional Upset”.
Promowanie.
Po raz pierwszy utwór został wykonany live 2 października 2009 w programie "The Today Show". Wtedy to Carey wykonała również "„Obsessed”", "„I Want to Know What Love Is”" oraz singel z 1992 r. "„Make It Happen”". Następnie został wykonany w programie „P.C. Richard &amp; Son Theater in Tribeca”, gdzie został również ogłoszony trzecim singlem. Piosenka dołączyła także do październikowej „listy utworów” podczas koncertów w Las Vegas.
Remix.
Po wydaniu albumu "„Memoirs of an Imperfect Angel”", Mariah Carey zapowiedziała, że obecnie pracuje nad remixową wersją albumu. Znajdą się na niej remixy wszystkich piosenek z albumu.
Na początku października 2009 pojawił się fragment remixu do "„H.A.T.E.U”". Producentem tej wersji został Jermaine Dupri, a w jego tworzeniu udział wzięli: Big Boi z zespołu Outkast, raper Gucci Mane oraz OJ Da Juiceman.

</doc>
<doc id="1798531" url="https://pl.wikipedia.org/wiki?curid=1798531" title="Mohamed Ashour Khawajah">
Mohamed Ashour Khawajah

Mohamed Ashour Khawajah (ur. 1 listopada 1989) – libijski lekkoatleta, sprinter.
Największymi dotychczasowym sukcesami tego sportowca są złoty medal igrzysk śródziemnomorskich (bieg na 400 m, Pescara 2009) oraz złoto mistrzostw Afryki (bieg na 400 m, Nairobi 2010). 
Rekordy życiowe.
Khawajah jest także rekordzistą kraju w sztafecie 4 x 400 metrów – 3:10,00 (2009).

</doc>
<doc id="1798533" url="https://pl.wikipedia.org/wiki?curid=1798533" title="Mohamed Khouaja">
Mohamed Khouaja



</doc>
<doc id="1798534" url="https://pl.wikipedia.org/wiki?curid=1798534" title="Cobbler (Ben Arthur)">
Cobbler (Ben Arthur)

Cobbler lub Ben Arthur (gael. "Beinn Artair") – szczyt w Alpach Cowal i Arrochar, w Grampianach Zachodnich. Leży w Szkocji, w regionie Argyll and Bute. 

</doc>
<doc id="1798535" url="https://pl.wikipedia.org/wiki?curid=1798535" title="Ołeh Krasnopiorow">
Ołeh Krasnopiorow

Ołeh Wołodymyrowycz Krasnopiorow, ukr. Олег Володимирович Краснопьоров (ur. 25 lipca 1980 w Połtawie, Ukraińska SRR) – ukraiński piłkarz, grający na pozycji obrońcy, a wcześniej pomocnika, reprezentant Ukrainy.
Kariera piłkarska.
Kariera klubowa.
Jest wychowankiem Worskły Połtawa, w drugiej drużynie której w 1998 rozpoczął karierę piłkarską. Po występach w klubach Adoms Krzemieńczuk, Dynamo-2 Kijów i Zakarpattia Użhorod w 2002 został piłkarzem Illicziwca Mariupol, barwy którego bronił przez 6 lat. W 2008 powrócił do Worskły. 21 stycznia 2013 przeszedł do Metalista Charków. W czerwcu 2015 anulował swój kontrakt z charkowskim klubem.
Kariera reprezentacyjna.
19 listopada 2008 debiutował w narodowej reprezentacji Ukrainy w wygranym 1:0 meczu towarzyskim z Norwegią.

</doc>
<doc id="1798536" url="https://pl.wikipedia.org/wiki?curid=1798536" title="Zamek w Szreńsku">
Zamek w Szreńsku

Zamek w Szreńsku – późnogotycki (tzw. „gotyk mazowiecki” lub renesansowy) zamek na planie regularnym, wyposażony w cztery baszty lub basteje i część mieszkalną, położony pośród mokradeł na północny wschód od miejscowości Szreńsk.
Historia.
Zamek został wybudowany w I połowie XVI w. przez Feliksa Srzeńskiego, po jego śmierci w 1554 roku przeszedł wraz ze Szreńskiem na własność biskupa płockiego Andrzeja Noskowskiego. W czasie potopu szwedzkiego zajęty przez wojska szwedzkie i obsadzony szwedzkim garnizonem. W czasach potopu na zamku kilkakrotnie zatrzymał się król Karol X Gustaw, dokonując przed bitwą warszawską przeglądu wojsk. W 1656, na tydzień przed bitwą warszawską dotarł do Szreńska z piechotą elektor brandenburski i książę pruski Fryderyk Wilhelm.
W 1734 w czasie wojny o sukcesję króla Stanisława Leszczyńskiego zajęty i splądrowany przez wojska rosyjskie – na zamku zimowali Kozacy.
Podczas konfederacji barskiej w latach 1769–1771 zamek stanowił bazę sił konfederackich pod dowództwem marszałka wyszogrodzkiego konfederacji barskiej Józefa Sawy Calińskiego, który 17 lutego 1770 obronił się tu przed wojskami rosyjskimi pod wodzą pułkownika C.F. Wachtmeistra. W rok później Józef Sawa-Caliński ranny w bitwie z wojskami rosyjskimi pod dowództwem majora Salomona pod Szreńskiem 26 kwietnia 1771 dostał się do niewoli rosyjskiej.
14–15 marca 1794 brygada generała Antoniego Madalińskiego (który służył podczas konfederacji barskiej w oddziale Józefa Sawy Calińskiego, m.in. stacjonując w szreńskim zamku) zniosła posterunek pruskich huzarów na zamku w Szreńsku.
Po III rozbiorze zamek znalazł się w zaborze pruskim i stał się własnością Karla Ludwiga Erharda Knoblocha, który rozebrał mury i baszty – przebudowując część mieszkalną zamku (tzw. dom mniejszy) na klasycystyczny pałac, m.in. dobudowując drugi trakt.
Pałac przetrwał do 1945, kiedy to po upaństwowieniu, eksploatowany jako szkoła, spłonął w 1948. Nieodbudowany, pozostaje w ruinie.

</doc>
<doc id="1798537" url="https://pl.wikipedia.org/wiki?curid=1798537" title="Plac Ratuszowy w Kołobrzegu">
Plac Ratuszowy w Kołobrzegu

Plac Ratuszowy w Kołobrzegu – plac w centrum Kołobrzegu, spełniający funkcję przestrzeni publicznej.
Historia.
Rynek w Kołobrzegu został wytyczony w 1255 roku wraz z lokacją miasta na prawie lubeckim. Wyznaczają go dzisiejsze ulice: Armii Krajowej, Emilii Gierczak i Ratuszowa.
Opis.
Wokół placu Ratuszowego w Kołobrzegu znajduje się w większości zabudowa powstałego na przełomie lat 80. i 90. XX wieku osiedla Nowa Starówka. Jedyna zachowana przedwojenna pierzeja rynku to trzy budynki od strony północno-wschodniej.
Na środku placu stoi XIX-wieczny, neogotycki ratusz. Pod adresem pl. Ratuszowy 1 mieści się siedziba starostwa, natomiast obok w dawnym gimnazjum pod adresem ul. Ratuszowa 13 ma swoją siedzibę urząd miasta.

</doc>
<doc id="1798542" url="https://pl.wikipedia.org/wiki?curid=1798542" title="Gemfibrozyl">
Gemfibrozyl

Gemfibrozyl (łac. "Gemfibrozilum") – organiczny związek chemiczny, lek hipolipemiczny. Wpływa normująco na stężenie tłuszczów w osoczu, obniża poziom cholesterolu LDL oraz trójglicerydów, zwiększa poziom cholesterolu HDL.
Farmakokinetyka.
Gemfibrozyl dobrze wchłania się z przewodu pokarmowego. Największe stężenie w osoczu krwi osiąga po 1-2 godzin. Biologiczny okres półtrwania wynosi około 1,5 godziny.
Dawkowanie.
Doustnie. Dawkę oraz częstotliwość przyjmowania leku ustala lekarz. Zwykle 900–1200 mg na dobę w dwóch dawkach podzielonych na pół godziny przed posiłkiem porannym i wieczornym.
Uwagi.
Leku nie powinno się stosować u kobiet karmiących piersią.

</doc>
<doc id="1798543" url="https://pl.wikipedia.org/wiki?curid=1798543" title="Mistrzostwa świata U-17 w piłce nożnej 2009">
Mistrzostwa świata U-17 w piłce nożnej 2009



</doc>
<doc id="1798544" url="https://pl.wikipedia.org/wiki?curid=1798544" title="Jeorjos Papakonstandinu">
Jeorjos Papakonstandinu

Jeorjos Papakonstandinu, gr. Γεώργιος Παπακωνσταντίνου (ur. 30 października 1961 w Atenach) – grecki polityk i ekonomista, od 2009 do 2011 minister finansów, następnie do 2012 minister środowiska, energii i zmiany klimatycznej.
Życiorys.
Z wykształcenia ekonomista, kształcił się m.in. w London School of Economics i na New York University. Doktoryzował się w dziedzinie ekonomii.
Przez dziesięć lat pracował w administracji Organizacji Współpracy Gospodarczej i Rozwoju. Od 1998 był kolejno doradcą premiera Kostasa Simitisa, specjalnym sekretarzem w Ministerstwie Finansów i doradcą w Ministerstwie Gospodarki. W 2004 został doradcą przewodniczącego Panhelleńskiego Ruchu Socjalistycznego. W 2007 został wybrany w skład Parlamentu Hellenów.
W wyborach w czerwcu 2009 uzyskał mandat deputowanego do Parlamentu Europejskiego z ramienia PASOK-u. Przystąpił do grupy socjalistycznej, a także do Komisji Gospodarczej i Monetarnej.
Z Europarlamentu odszedł w październiku 2009, w związku z objęciem urzędu ministra finansów w nowo powołanym rządzie Jorgosa Papandreu. W czerwcu 2011 został odwołany, objął w tym samym gabinecie stanowisko ministra środowiska. Utrzymał je także w utworzonym w listopadzie tego samego roku rządzie Lukasa Papadimosa, funkcję tę pełnił do maja 2012.
W 2013 po przeprowadzeniu parlamentarnego śledztwa został oskarżony o ukrycie i sfałszowanie treści tzw. listy Lagarde, przekazanej przez francuski rząd listy ponad 2 tys. greckich osób fizycznych, transferujących duże kwoty do banku HSBC w Szwajcarii, na której znajdowali się również członkowie rodziny polityka. W toku śledztwa prokurator zastosował wobec niego dozór policji i poręczenie majątkowe. W 2015 został skazany w tej sprawie na karę pozbawienia wolności z warunkowym zawieszeniem jej wykonania.

</doc>
<doc id="1798545" url="https://pl.wikipedia.org/wiki?curid=1798545" title="W2A">
W2A



</doc>
<doc id="1798548" url="https://pl.wikipedia.org/wiki?curid=1798548" title="Glas Tulaichean">
Glas Tulaichean

Glas Tulaichean – szczyt w paśmie Cairnwells &amp; Blairgowrie, w Grampianach Wschodnich. Leży w Szkocji, w regionie Perth and Kinross. 

</doc>
<doc id="1798552" url="https://pl.wikipedia.org/wiki?curid=1798552" title="Georges Berthet">
Georges Berthet

Georges Berthet (ur. 18 września 1903 w Les Rousses, zm. 14 sierpnia 1979 w Morez) – francuski sportowiec, który brał udział na Zimowych Igrzyskach Olimpijskich 1924 w Chamonix oraz Letnich Igrzyskach Olimpijskich 1928 w Amsterdamie.
Berthet wywalczył brązowy medal w patrolu wojskowym na igrzyskach olimpijskich w Chamonix. Poza tym zajął ósme miejsce w wioślarstwie podczas olimpiady w Amsterdamie.

</doc>
<doc id="1798553" url="https://pl.wikipedia.org/wiki?curid=1798553" title="Caloris Basin">
Caloris Basin

Caloris Basin (zwany również Caloris Planitia) – charakterystyczny basen uderzeniowy na Merkurym o średnicy 1550 kilometrów. Jest to pozostałość po uderzeniu obiektu o średnicy do 100 kilometrów. Uderzenie to spowodowało utworzenie wulkanów wokół krawędzi krateru oraz uformowało swoisty górzysty „Dziwny Teren” znajdujący się po przeciwnej stronie planety.

</doc>
<doc id="1798556" url="https://pl.wikipedia.org/wiki?curid=1798556" title="Równina Upału">
Równina Upału



</doc>
<doc id="1798560" url="https://pl.wikipedia.org/wiki?curid=1798560" title="Jorgos Stawrakakis">
Jorgos Stawrakakis

Jorgos Stawrakakis, gr. Γιώργος Σταυρακάκης (ur. 13 października 1954 w Christos Lasitiu, zm. 27 lutego 2015) – grecki sejsmolog, poseł do Parlamentu Europejskiego VII kadencji.
Życiorys.
Ukończył fizykę na Uniwersytecie Ateńskim. Na tej samej uczelni uzyskał stopień naukowy doktora w zakresie sejsmologii. Kształcił się podyplomowo w Niemczech i Japonii. Zajmował się pracą naukową i publicystyczną. Był dyrektorem Instytutu Geodynamiki przy Obserwatorium Narodowym w Atenach. Działał w krajowych i międzynarodowych organizacjach sejsmologicznych. W wyborach w 2009 uzyskał mandat posła do Parlamentu Europejskiego z ramienia Panhelleńskiego Ruchu Socjalistycznego (PASOK). Przystąpił do grupy socjalistycznej, a także do Komisji Kontroli Budżetowej. Został wiceprzewodniczącym Komisji Rozwoju Regionalnego.

</doc>
<doc id="1798564" url="https://pl.wikipedia.org/wiki?curid=1798564" title="Estoril Open 2007 (mężczyźni)">
Estoril Open 2007 (mężczyźni)

Estoril Open 2007 – tenisowy turniej ATP rangi ATP International Series z cyklu Estoril Open rozgrywany w dniach 30 kwietnia – 6 maja 2007 roku w Estoril na kortach ziemnych o puli nagród 510 000 dolarów amerykańskich.

</doc>
<doc id="1798566" url="https://pl.wikipedia.org/wiki?curid=1798566" title="Ithaca Chasma">
Ithaca Chasma

Ithaca Chasma (zwana również jako Przepaść Itaki) – dolina ryftowa na obszarze jednego z satelitów Saturna, Tetydy. Jej środek znajduje się na współrzędnych 14 S, 6,1 W. Przebiega z północy na południe. Ithaca Chasma ma około 2000 kilometrów długości, 100 km szerokości i od 3 do 5 km głębokości.
Nazwa Ithaca Chasma pochodzi od Itaki, rodzinnej wyspy Odyseusza.

</doc>
<doc id="1798567" url="https://pl.wikipedia.org/wiki?curid=1798567" title="Przepaść Itaki">
Przepaść Itaki



</doc>
<doc id="1798568" url="https://pl.wikipedia.org/wiki?curid=1798568" title="Tissot">
Tissot

Firma
Ludzie

</doc>
<doc id="1798570" url="https://pl.wikipedia.org/wiki?curid=1798570" title="Pierwyj otrjad">
Pierwyj otrjad



</doc>
<doc id="1798572" url="https://pl.wikipedia.org/wiki?curid=1798572" title="Send It On">
Send It On

Send It On – pop piosenka wykonywana przez Demi Lovato, Jonas Brothers, Miley Cyrus i Selenę Gomez. Utwór miał swoją premierę 11 sierpnia 2009 roku w USA. Polska premiera jeszcze się nie odbyła. Piosenkę napisali Adam Anders, Nikki Hassman i Peter Astrom, którzy wcześniej skomponowali utwór Hoedown Throwdown dla Cyrus. Ballada jest popowa. Piosenkę zmiksowano na potrzeby "American Idol". Singel zadebiutował na dwunastym miejscu listy Billboard Hot 100.
Teledysk.
6 czerwca 2009 roku Lovato na swoim oficjalnym Twitterze potwierdziła nagrywanie klipu do utworu. Pierwszy raz wideo wyświetlono na kanale Disney Channel 14 sierpnia 2009 roku. Teledysk przedstawia całą szóstkę na scenie. Od lewej Joe, Demi, Nick grający na gitarze akustycznej, Miley, Kevin również grający na gitarze i Selena. Cyrus i najmłodszy z braci śpiewają pierwszy wers piosenki, Lovato i średni z Jonasów drugi wers, a Selena i Kevin ostatni, czyli trzeci.
Notowania.
Utwór jak do tej pory znalazł się tylko dwunastym miejscu Billboardu 100.

</doc>
<doc id="1798573" url="https://pl.wikipedia.org/wiki?curid=1798573" title="Monoceros R2">
Monoceros R2

Monoceros R2 – obszar H II znajdujący się w odległości około 2400 lat świetlnych od Ziemi w gwiazdozbiorze Jednorożca. Obszar ten jest częścią olbrzymiego obłoku molekularnego w Jednorożcu.
Monoceros R2 zawiera asocjację gwiazdową zawierającą młode gwiazdy rozświetlające mgławice refleksyjne i emisyjne. Asocjacja gwiazd typu B powstała około 6 do 10 milionów lat temu na krawędzi obłoku molekularnego nazwanego również Monoceros R2. Rdzeń tego obłoku zawiera kilka źródeł fal radiowych, które jak się szacuje zawierają wodę, formaldehyd i grupy wodorotlenowe.

</doc>
<doc id="1798574" url="https://pl.wikipedia.org/wiki?curid=1798574" title="Stanisław Zamoyski (1519–1572)">
Stanisław Zamoyski (1519–1572)

 Stanisław Zamoyski herbu Jelita, (ur. w 1519, zm. 6 czerwca 1572) – magnat, hetman nadworny w latach 1564-1572, rotmistrz jazdy obrony potocznej w latach 1552-1566, starosta bełski, łowczy chełmski (ok. 1561), i kasztelan chełmski (1566). 
Życiorys.
Odziedziczył po ojcu w 1535 roku majątek Skokówkę (miejsce przyszłej lokacji Zamościa) z dworem obronnym, i wsie; Żdanów, Kalinowice, Tworyczów, Łętownię i połowę Pniowa. W nagrodę za bohaterską służbę wojskową w walkach z Moskwą, Tatarami i Wołochami, król Zygmunt August obdarował go starostwami; bełskim, zamechskim i godnością kasztelana chełmskiego oraz został senatorem, a także doszedł do fortuny liczącej się w Rzeczypospolitej.
Poseł na sejm warszawski 1556/1557 roku z ziemi chełmskiej.
W roku 1560 uczestniczył w synodzie w Bychawie. Był do śmierci wyznawcą kalwinizmu. 
Zmarł 6 czerwca 1572 r.
Rodzina.
Z pierwszego małżeństwa z Anną Herburt miał dwóch synów Feliksa, który umarł w wieku 19 lat i Jana, przyszłego kanclerza oraz córkę Annę, która wyszła za mąż za Łukasza Oleśnickiego herbu Radwan.
Jego drugą żoną była Anna, córka kasztelana chełmskiego Jana Orzechowskiego. Dorosłości dożyły ich dwie córki Elżbieta (żona Stanisława Włodka i matka Jadwigi) oraz Zofia (żona Łukasza Działyńskiego). 

</doc>
<doc id="1798575" url="https://pl.wikipedia.org/wiki?curid=1798575" title="Kryteria McDonalda">
Kryteria McDonalda

Kryteria McDonalda – opublikowane w 2001 roku kryteria rozpoznania stwardnienia rozsianego opracowane przez International Panel on MS Diagnosis pod kierunkiem W. Iana McDonalda; zamieszczone w "Annals of Neurology".
Rys historyczny.
Z uwagi na bogatą symptomatologię stwardnienia rozsianego brak jest swoistego testu, badania laboratoryjnego czy neuroobrazowego, które mogłoby pozwolić na jednoznaczne postawienie diagnozy. Jednocześnie wraz z postępem w leczeniu modyfikującym przebieg choroby konieczne stało się sprecyzowanie schematów diagnostycznych pozwalających na wczesne postawienie diagnozy i wdrożenie stosownej terapii.
Pierwsze przyjęte kryteria opublikowano w 1965 roku na podstawie prac Panel on the Evaluation of Experimental Trials of therapy in Multiple Sclerosis pod kierunkiem George'a A. Schumachera. Zawarta w nich konieczność udowodnienia rozsiania objawów choroby w czasie i przestrzeni oraz zastrzeżenie wykluczenia innych możliwych i lepiej tłumaczących objawy przyczyn choroby, stanowią podstawę kolejnych zaleceń diagnostycznych i obowiązują do dziś.
Opublikowane w 1983 roku kryteria Posera opierały się przede wszystkim na analizie przebiegu występowania kolejnych rzutów. Najważniejszym badaniem dodatkowym było badanie płynu mózgowo-rdzeniowego. Na tej podstawie pacjentów można było zakwalifikować do jednej z pięciu grup:
Upowszechnienie badania MR spowodowało konieczność weryfikacji dotychczas obowiązujących kryteriów diagnostycznych. W 2000 roku International Panel on MS Diagnosis opracował nowe kryteria, które obecnie znane są jako Kryteria McDonalda. Zdecydowaną różnicą było włączenie do schematu diagnostyki badania MR mózgowia i rdzenia kręgowego oraz opracowanie metod rozpoznania pierwotnie postępującej postaci SM. Do kryteriów włączono gotowe już radiologiczne zalecenia Barkhoffa i Tintoré służące rozpoznaniu rozsiania zmian demielinizacyjnych w czasie i przestrzeni. Dzięki zaleceniom Panelu, po wykluczeniu innych chorób, chorych można zakwalifikować do jednej z trzech grup:
Ze względu na dość skomplikowane procedury rozpoznania i konieczność powtarzania badań neuroobrazowych w ściśle określonym czasie, w 2005 roku zaproponowano (Jerry S. Wolinsky i wsp.) uproszczenie wytycznych co do obrazu klinicznego i badań dodatkowych.
Aktualne kryteria.
W 2017 roku opracowano ostatnią modyfikację kryteriów McDonalda (sam W. Ian McDonald zmarł w 2009 roku). Oparto się w nich na nowych badaniach wieloośrodkowej grupy MAGNIMS (magnetic imaging in multiple sclerosis) nad zastosowaniem MR w diagnostyce SM z 2007 roku, które zdecydowanie upraszczają udowodnienie rozsiania choroby w czasie i przestrzeni. Obecnie za dodatni wynik badania MR uznaje się wykazanie co najmniej jednej zmiany hyperintensywnej w obrazach T2 w co najmniej dwóch lokalizacjach typowych dla SM:
Zastosowanie nowych kryteriów pozwala wyróżnić cztery sytuacje kliniczne upoważniające do rozpoznania rzutowo-remisyjnej postaci SM:
Ponadto International Panel on MS Diagnosis zaproponował kryteria rozpoznania dla pierwotnie postępującej postaci SM:

</doc>
<doc id="1798581" url="https://pl.wikipedia.org/wiki?curid=1798581" title="Càrn Aosda">
Càrn Aosda

Càrn Aosda – szczyt w paśmie Cairnwells &amp; Blairgowrie, w Grampianach Wschodnich. Leży w Szkocji, w hrabstwie Aberdeenshire. 

</doc>
<doc id="1798582" url="https://pl.wikipedia.org/wiki?curid=1798582" title="Marcus Plínio Diniz Paixão">
Marcus Plínio Diniz Paixão

Marcus Diniz, właśc. Marcus Plínio Diniz Paixão (ur. 1 sierpnia 1987 w Vitórii) – brazylijski piłkarz występujący na pozycji środkowego obrońcy. Zawodnik włoskiego AC Milan.

</doc>
<doc id="1798584" url="https://pl.wikipedia.org/wiki?curid=1798584" title="Cairnwell">
Cairnwell

Cairnwell (gael. "An Càrn Bhailg") – szczyt w paśmie Cairnwells &amp; Blairgowrie, w Grampianach Wschodnich. Leży w Szkocji, w regionach Perth and Kinross oraz Aberdeenshire. 

</doc>
<doc id="1798591" url="https://pl.wikipedia.org/wiki?curid=1798591" title="Karabin LR-300">
Karabin LR-300

LR-300 – amerykański karabin automatyczny produkowany przez firmę Z-M Weapons, opracowany jako modernizacja karabinka M4.
Główną różnicą pomiędzy LR-300 a M4 jest ulepszony system układu gazowego, w którym pozbyto się zamontowanego na stałe sprężynowego tłoka, umożliwiając składanie kolby. LR posiada także zmodyfikowany mechanizm odrzutu, dzięki czemu jest celniejszy niż jego protoplasta (prawie zerowe poderwanie lufy).
LR-300 wyposażony został w przedłużoną szynę Picatinny na pokrywie komory zamkowej, co umożliwia zamontowanie celownika optycznego lub kolimatorowego i dodatkowe szyny po bokach i pod lufą dzięki którym możliwe jest zamontowanie różnorakiego sprzętu (laserowy wskaźnik celu, oświetlenia taktycznego czy granatnika M203). Konstrukcja umożliwia prowadzenie ognia ciągłego, pojedynczego oraz seriami trzy-strzałowymi.

</doc>
<doc id="1798592" url="https://pl.wikipedia.org/wiki?curid=1798592" title="Manfred Schwabl">
Manfred Schwabl

Manfred Schwabl (ur. 18 kwietnia 1966 w Holzkirchen) – były niemiecki piłkarz występujący na pozycji pomocnika.
Kariera klubowa.
Schwabl karierę rozpoczynał jako junior w FC Holzkirchen. W 1977 roku przeszedł do juniorskiej ekipy Bayernu Monachium, a w 1985 roku został włączony do jego pierwszej drużyny. W Bundeslidze zadebiutował 8 października 1985 w wygranym 6:0 meczu z Hannoverem 96. W sezonie 1985/1986 zdobył z klubem mistrzostwo Niemiec i Puchar Niemiec.
W 1986 roku odszedł do innego pierwszoligowego zespołu - 1. FC Nürnberg. Pierwszy ligowy mecz zaliczył tam 9 sierpnia 1986 przeciwko Werderowi Brema (3:5). 11 października 1986 w wygranym 2:1 spotkaniu z FC Schalke 04 strzelił pierwszego gola w trakcie gry w Bundeslidze.
W 1989 roku powrócił do Bayernu Monachium. W sezonie 1989/1990 zdobył z zespołem mistrzostwo Niemiec. Natomiast w sezonie 1990/1991 wywalczył z Bayernem wicemistrzostwo Niemiec.
Na początku 1993 roku Schwabl ponownie został graczem 1. FC Nürnberg. Tym razem grał tam przez półtora roku. W lipcu 1994 roku trafił do austriackiego Tirolu Innsbruck. We wrześniu 1994 powrócił do Niemiec i podpisał kontrakt z pierwszoligowym TSV 1860 Monachium. Jego barwy reprezentował do końca sezonu 1996/1997, a potem zakończył karierę.
Kariera reprezentacyjna.
W reprezentacji Niemiec Schwabl zadebiutował 23 września 1987 w wygranym 1:0 towarzyskim meczu z Danią. Do 1988 roku w drużynie narodowej zagrał cztery razy.

</doc>
<doc id="1798593" url="https://pl.wikipedia.org/wiki?curid=1798593" title="Cielepała">
Cielepała

Cielepała – polski herb szlachecki.
Opis herbu.
W polu barwy nieznanej pień o trzech korzeniach, dwóch sękach i dwóch liściach. Tak wyglądała pierwotna, średniowieczna wersja tego herbu. Później, w XVI wieku przedstawiano herb bez korzeni i liści. Szymański podaje za prawdopodobne, że herb ten był pierwowzorem Nieczui. Dodatkowo świadczy za tym fakt, że jedna z obocznych nazw Nieczui to "Cielepele".
Najwcześniejsze wzmianki.
Herb znany w średniowieczu.
Herbowni.
Cebulka.

</doc>
<doc id="1798597" url="https://pl.wikipedia.org/wiki?curid=1798597" title="Barana Rogi (herb szlachecki)">
Barana Rogi (herb szlachecki)



</doc>
<doc id="1798598" url="https://pl.wikipedia.org/wiki?curid=1798598" title="Barberiusz (herb szlachecki)">
Barberiusz (herb szlachecki)



</doc>
<doc id="1798600" url="https://pl.wikipedia.org/wiki?curid=1798600" title="Barczeski (herb szlachecki)">
Barczeski (herb szlachecki)



</doc>
<doc id="1798601" url="https://pl.wikipedia.org/wiki?curid=1798601" title="Bardach (herb szlachecki)">
Bardach (herb szlachecki)



</doc>
<doc id="1798603" url="https://pl.wikipedia.org/wiki?curid=1798603" title="Bitwa pod Oszmianą (1812)">
Bitwa pod Oszmianą (1812)

Bitwa pod Oszmianą – bitwa stoczona 30 czerwca 1812 roku pomiędzy siłami francusko-polskimi a rosyjskimi w pierwszych dniach napoleońskiego najazdu na Rosję.
Bitwa stoczona została rano 30 czerwca, wzięli w niej udział szaserzy z lekkiej jazdy francuskiej gen. Pajola z pomocą lansjerów z 9 pułku ułanów Księstwa Warszawskiego. Rosyjskie siły składały się z dragonów i huzarów. Polacy i Francuzi szarżą rozbili oddział Rosjan, biorąc do niewoli jeńców ze straży bocznej korpusu gen. Dochturowa, ale wobec obranej przez Rosjan strategii wciągnięcia przeciwnika w głąb terytorium i unikania dużych starć zwycięstwo polsko-francuskie nie miało większego znaczenia.

</doc>
<doc id="1798605" url="https://pl.wikipedia.org/wiki?curid=1798605" title="U-180 (1941)">
U-180 (1941)

U-180 – niemiecki okręt podwodny z czasów drugiej wojny światowej, jedyny obok U-195 U-Boot typu "IXD-1". Okręt ten odbył dwa rejsy bojowe, z których pierwszy miał na celu spotkanie na Oceanie Indyjskim z japońskim okrętem podwodnym I-29. Rejs ten zakończył się powodzeniem, a powracając z niego okręt dostarczył do bazy w Bordeaux m.in. 2 tony złota dla Ambasady Japonii w Berlinie. W czasie swej służby U-180 zatopił dwa statki brytyjskie o łącznej pojemności 13.298 BRT. Zaginął po 23 sierpnia 1944 roku w nieznanych okolicznościach.
Budowa i wejście do służby.
Zamówienie na budowę U-180, pierwszej jednostki typu "IX D1" – reprezentanta największego typu niemieckiego okrętów podwodnych, zostało złożone 28 maja 1940 roku w należącej do koncernu Deschimag stoczni AG Weser w Bremie. Oficjalne rozpoczęcie budowy nastąpiło 25 lutego, wodowanie zaś 10 grudnia 1941 roku. Pięć miesięcy później – 16 maja 1942 roku okręt został przyjęty do służby w Kriegsmarine pod dowództwem Fregattenkapitäna Wernera Musenberga, w składzie szkolnej 4. Flotylli U-Bootów. Jednostka ta była konstrukcją nieudaną, napędzaną chłodzonymi wodą sześcioma dwudziestocylindrowymi silnikami Diesla Mercedes-Benz o mocy 1500 KM każdy. Silniki oryginalnie stosowano na kutrach torpedowych (S-Boot) i nawet dostosowane dla U-Bootów sprawowały się na nich nie najlepiej – wydzielały dużą ilość dymu, były też przyczyną wysokich temperatur wewnątrz kadłuba. Układ napędowy U-180 uzupełniały dwa silniki elektryczne Siemens i dwa wały napędowe z jedną śrubą każdy. Podobnie jak inne niemieckie krążowniki podwodne, U-180 miał sześć wyrzutni torpedowych, w tym cztery na dziobie, zabrać zaś mógł 27 torped (w tym 12 w pojemnikach na górnym pokładzie). Wyposażony był też w jedno zamontowane przed kioskiem działo kalibru 105 mm (ze 150 pociskami) oraz dwa działka przeciwlotnicze kalibru 37 i 20 mm.
Rejs na Ocean Indyjski.
W 1942 roku dowództwo U-Bootwaffe OKM postanowiło zrealizować zadanie specjalne polegające na spotkaniu z japońskim okrętem podwodnym I-29, w celu wymiany osób i ładunku. Do wykonania misji wybrany został U-180, który 1 lutego 1943 roku został włączony w skład operacyjnej 12. Flotylli U-Bootów. Przed wyjściem w pierwszy rejs bojowy 9 lutego 1943 roku z Kilonii Musenberg otrzymał polecenie atakowania wyłącznie samotnie płynących statków, pod pokład zabrał zaś Subhasa Bose. Był on politykiem, przewodniczącym Indyjskiego Kongresu Narodowego. Aresztowany za antybrytyjskie poglądy, zbiegł do Niemiec. Zamierzał utworzyć "armię wyzwoleńczą", której zalążek stanowić mieli indyjscy żołnierze wzięci do niewoli przez Japonię w Azji Południowo-Wschodniej.
Władze japońskie, mimo generalnie sceptycznego stosunku, uważały, że Bose może okazać się użyteczny w podsycaniu antybrytyjskich nastrojów w Indiach, toteż zaaranżowały jego przerzut do Japonii drogą morską przez Singapur. Japońskim okrętem, który miał odebrać Bose z U-180 oraz przejąć ładunek niemieckiej jednostki, był I-29 typu "B1" – duży krążownik podwodny o długości 108 metrów i wyporności 2500 ton (dowódca Juichi Izu).
Z uwagi na duże zużycie ropy przez 6 silników U-180, niemiecki okręt pobrał na środkowym Atlantyku paliwo z podwodnego zbiornikowca U-462, po czym w pobliżu równika miał spotkać się z włoskim okrętem podwodnym "Leonardo da Vinci" typu "Marconi", w celu udzielenia pomocy lekarskiej na jego pokładzie – do spotkania jednak nie doszło. Po opłynięciu Przylądka Dobrej Nadziei, U-180 18 kwietnia napotkał i zatopił brytyjski zbiornikowiec "Corbis" o tonażu 8 200 BRT, dwa dni później bezskutecznie próbował zaatakować inny samotnie płynący statek. Zgodnie z planem U-180 i I-29 spotkały się 23 kwietnia na Oceanie Indyjskim, około 450 mil na południowy wschód od Madagaskaru. Z powodu uniemożliwiającej przeładunek pogody, obydwa okręty pozostały w kontakcie przez kilka dni, po czym 27 kwietnia Bose wraz ze swoim asystentem Abidem Hasanem przepłynęli na pokład okrętu japońskiego. W dalszej kolejności Niemcy rozpoczęli przekazywanie na I-29 ładunku specjalnego, w postaci wyrzutni torpedowej z umieszczoną w niej lufą działa oraz amunicji, skrzyni z dokumentacja techniczną sprzętu wojskowego, samolotów i okrętów podwodnych oraz 3 skrzyń zawierających 432 pozoratory typu "Bolde". Z I-29 na U-180 przeszli natomiast Tetsusiro Emi – dowódca kilku okrętów podwodnych, oraz Hideo Tomogaga – konstruktor jednostek tej klasy. Ponadto na niemiecki okręt przekazano trzy torpedy o napędzie parogazowym kalibru 533 mm, skrzynie chininy, 1,3 tony japońskiego uzbrojenia z dokumentacją techniczną, 0,5 tony poczty, dokumentów i dokumentacji technicznej z niemieckiej ambasady w Tokio oraz dwie tony złota w sztabach umieszczonych w 146 dużych skrzyniach. Japoński ładunek przekazany na U-Boota ważył łącznie 11 ton. Według dokonanego przez Wernera Musenberga zapisu w dzienniku pokładowym wraz z ładunkiem na pokład niemieckiego okrętu przeniesiono także karaluchy, chrząszcze i inne insekty.
Po rozstaniu z okrętem japońskim U-180 zbliżył się do wybrzeża Republiki Południowej Afryki w pobliżu East London, gdzie został wykryty przez nieuzbrojony dwusilnikowy Avro Anson. Załodze okrętu udało się odpędzić go ogniem artylerii przeciwlotniczej. Wkrótce jednak U-Boot został odnaleziony przez Handley Page Hampden. Jak wynika z zapisu w dzienniku pokładowym, brytyjski bombowiec został zestrzelony przez Niemców. Wobec trudności powodowanych dymiącymi silnikami oraz wadliwym systemem ich chłodzenia, dowódca okrętu zrezygnował z patrolowania oraz polowania na nieprzyjacielskie statki i podjął decyzję o powrocie do Francji. 3 czerwca napotkał jednak i zatopił grecki statek "Boris" o tonażu 52 00 BRT. 19 czerwca na zachód od Wysp Kanaryjskich ponownie uzupełnił paliwo (z U-530) i 3 lipca – po 145 dniach rejsu – w towarzystwie napotkanego po drodze uszkodzonego U-518, zawinął do Bordeaux.
Spotkanie U-180 i I-29 na Oceanie Indyjskim było pierwszym spotkaniem niemieckich i japońskich jednostek podczas drugiej wojny światowej. I-29 dostarczył Bosego i jego pomocnika do Singapuru, po czym wrócił do Japonii, U-180 natomiast po zakończeniu rejsu na Ocean Indyjski został uznany za niezdatny do działań bojowych i 30 września 1943 roku wycofany ze służby w celu przebudowy na okręt zaopatrzeniowy. Wbrew niektórym powojennym relacjom, według których U-180 z dwom tonami złota na pokładzie zatonął w pobliżu Bordeaux, cały transport bezpiecznie dotarł do Ambasady Japonii w Berlinie. Dostarczone przez U-180 złoto Japończycy wykorzystywali później do pokrywania wydatków w Niemczech i innych krajach Europy.
Przebudowa i ostatni rejs.
Doświadczenia z pierwszego rejsu bojowego miały wpływ na podjęcie przez niemieckie dowództwo decyzji o przebudowie U-180 na okręt transportowy, w ramach której dokonano zamiany nieudanych silników Mercedes-Benz na dwa standardowe niemieckie silniki elektryczne Germania o mocy 1400 KM, zapewniające okrętowi maksymalną prędkość na powierzchni 15,75 węzła. Umożliwienie okrętowi transportu 252 ton ładunku wymagało jednakże usunięcia wszystkich wyrzutni torpedowych.
Aliancka inwazja w Normandii zagroziła niemieckim bazom okrętów podwodnych w północno-zachodniej Francji, co wymusiło ewakuację do Norwegii U-Bootów z baz w Lorient, Bordeaux i Breście. W sierpniu opuściły Francję także oba krążowniki podwodne, a także podwodny stawiacz min U-219. Celem ich rejsów nie były jednak porty norweskie, lecz porty w Penangu, Batawii i inne na Dalekim Wschodzie, gdzie płynęły z zaopatrzeniem. U-195 i U-219 dotarły do portów przeznaczenia, a dowodzony w tym czasie przez Rudolfa Riesena U-180 zaginął. Okręt, który 20 sierpnia 1944 roku wyszedł z Bordeaux, po 23 sierpnia prawdopodobnie wpadł na brytyjską minę w Zatoce Biskajskiej

</doc>
<doc id="1798606" url="https://pl.wikipedia.org/wiki?curid=1798606" title="Behem II (herb szlachecki)">
Behem II (herb szlachecki)



</doc>
<doc id="1798607" url="https://pl.wikipedia.org/wiki?curid=1798607" title="Bejnart I (herb szlachecki)">
Bejnart I (herb szlachecki)



</doc>
<doc id="1798608" url="https://pl.wikipedia.org/wiki?curid=1798608" title="Bejnart II (herb szlachecki)">
Bejnart II (herb szlachecki)



</doc>
<doc id="1798609" url="https://pl.wikipedia.org/wiki?curid=1798609" title="Bejnart III (herb szlachecki)">
Bejnart III (herb szlachecki)



</doc>
<doc id="1798611" url="https://pl.wikipedia.org/wiki?curid=1798611" title="Bocheński II (herb szlachecki)">
Bocheński II (herb szlachecki)



</doc>
<doc id="1798613" url="https://pl.wikipedia.org/wiki?curid=1798613" title="Bogdanowicz I (herb szlachecki)">
Bogdanowicz I (herb szlachecki)



</doc>
<doc id="1798615" url="https://pl.wikipedia.org/wiki?curid=1798615" title="Bernatowicz - odmiana Trąb (herb szlachecki)">
Bernatowicz - odmiana Trąb (herb szlachecki)



</doc>
<doc id="1798617" url="https://pl.wikipedia.org/wiki?curid=1798617" title="Bocheński I (herb szlachecki)">
Bocheński I (herb szlachecki)



</doc>
<doc id="1798618" url="https://pl.wikipedia.org/wiki?curid=1798618" title="Bończa II (herb szlachecki)">
Bończa II (herb szlachecki)



</doc>
<doc id="1798619" url="https://pl.wikipedia.org/wiki?curid=1798619" title="Bończa III (herb szlachecki)">
Bończa III (herb szlachecki)



</doc>
<doc id="1798623" url="https://pl.wikipedia.org/wiki?curid=1798623" title="Borek I (herb szlachecki)">
Borek I (herb szlachecki)



</doc>
<doc id="1798624" url="https://pl.wikipedia.org/wiki?curid=1798624" title="Borek II (herb szlachecki)">
Borek II (herb szlachecki)



</doc>
<doc id="1798625" url="https://pl.wikipedia.org/wiki?curid=1798625" title="Bełty II (herb szlachecki)">
Bełty II (herb szlachecki)



</doc>
<doc id="1798628" url="https://pl.wikipedia.org/wiki?curid=1798628" title="Bóbr I (herb szlachecki)">
Bóbr I (herb szlachecki)



</doc>
<doc id="1798629" url="https://pl.wikipedia.org/wiki?curid=1798629" title="Bóbr II (herb szlachecki)">
Bóbr II (herb szlachecki)



</doc>
<doc id="1798631" url="https://pl.wikipedia.org/wiki?curid=1798631" title="Z-M Weapons">
Z-M Weapons

Z-M Weapons to amerykańska firma produkująca broń palną. ZM specjalizuje się w produkcji karabinków – M16, AR-15 oraz jednego z własnych projektów LR-300.

</doc>
<doc id="1798632" url="https://pl.wikipedia.org/wiki?curid=1798632" title="Marek Luzar">
Marek Luzar

Marek Luzar – reżyser filmów animowanych, współrealizator programów telewizyjnych, dokumentalista, reżyser teatralny. Zajmuje się malarstwem, grafiką, scenografią, fotografią, filmem i animacją.
Kształcenie się.
Absolwent w 1988 Akademii Sztuk Pięknych im. Jana Matejki w Krakowie na Wydziale Malarstwa – dyplom w pracowni prof. Stanisława Rodzińskiego. W latach 1996–1998 studiował w Pracowni Filmu Animowanego prof. Jerzego Kuci na ASP w Krakowie.
Charakterystyka dorobku.
Brał udział w 32 wystawach zbiorowych m.in. w Krakowie, Warszawie, Bielsku-Białej, Toruniu. Zorganizował 24 wystawy indywidualne m.in. we Francji, USA, Polsce: w Krakowie, Bielsku-Białej, Żywcu, Warszawie, Bytomiu. W 2003 miał indywidualną wystawę rysunku i malarstwa "Anioły i nie tylko..." w Muzeum Archidiecezjalnym w Krakowie.
Jest dwukrotnym stypendystą Ministerstwa Kultury i Sztuki, stypendystą Fundacji Jana Pawła II w Rzymie, dwukrotnym stypendystą Wydziału Kultury i Sztuki Urzędu Miejskiego w Bielsku-Białej, stypendystą Miasta Wolfsburg i Deutsch-Polnische Gesellschaft w Wolfsburgu.
Jako reżyser pracował w Studio Filmów Rysunkowych w Bielsku-Białej w latach 1988–1994. W latach 1994–1995 był dyrektorem artystycznym Studio Betel – studio filmowe.
Od 1991 dla TVP zrealizował serię 13 odcinków filmów animowanych pod wspólnym tytułem Szkoła Mędrców (reżyseria, opracowanie plastyczne, animacja) według felietonów Marka Skwarnickiego z Tygodnika Powszechnego. Wraz z Markiem Skwarnickim był jednocześnie współscenarzystą serii.
W 1998 brał udział w realizacji dla TVP przez Telewizyjne Studio Filmów Animowanych serii Czternaście bajek z Królestwa Lailonii Leszka Kołakowskiego – odcinek pt. Czerwona łata (reżyseria, opracowanie plastyczne).
Współpracował z redakcją dziecięcą w TVP przy realizacji programu Gimnastyka buzi i języka.
Jest autorem filmów dokumentalnych: cykl pt. Chorwacki tryptyk, Peregrynacja obrazu Matki Boskiej Częstochowskiej, Rzymskie Rekolekcje, Podbeskidzie w Pielgrzymce Narodowej. W 1998 zrealizował widowisko teatralne dla dzieci w Bielsku-Białej w Teatrze Banialuka pt. Cudaczek Wyśmiewaczek (adaptacja, inscenizacja, reżyseria, scenografia). W 1999 współpracował z Grzegorzem Królikiewiczem jako scenograf w spektaklu Anhelli Juliusza Słowackiego w Teatrze Polskim w Bielsku-Białej i w spektaklu dla Teatru Telewizji.

</doc>
<doc id="1798635" url="https://pl.wikipedia.org/wiki?curid=1798635" title="Beinn a’ Ghlò">
Beinn a’ Ghlò

Beinn a’ Ghlò – szczyt w paśmie Atholl i East Drumochter, w Grampianach Wschodnich. Leży w Szkocji, w regionie Perth and Kinross. Jest to najwyższy szczyt pasma Atholl i East Drumochter.

</doc>
<doc id="1798640" url="https://pl.wikipedia.org/wiki?curid=1798640" title="Ben Vrackie">
Ben Vrackie

Ben Vrackie (gael. "Beinn a' Bhreacaidh") – szczyt w paśmie Atholl i East Drumochter, w Grampianach Wschodnich. Leży w Szkocji, w regionie Perth and Kinross. 

</doc>
<doc id="1798643" url="https://pl.wikipedia.org/wiki?curid=1798643" title="Glas Maol">
Glas Maol

Glas Maol – szczyt w paśmie Lochnagar, w Grampianach Wschodnich. Leży w Szkocji, w hrabstwie Angus. 

</doc>
<doc id="1798644" url="https://pl.wikipedia.org/wiki?curid=1798644" title="Jaskółka (opera)">
Jaskółka (opera)

Jaskółka ("La rondine") – opera Giacoma Pucciniego z 1917 roku
Czas i miejsce akcji.
Akcja rozgrywa się w Paryżu i Riwierze w latach 20. XX wieku. W pierwotnej wersji rozgrywała się w czasach Drugiego Cesarstwa (1852–1870).
Treść.
Akt I
Salon Magdy, Paryż
Podczas przyjęcia organizowanego przez kurtyzanę Magdę poeta Prunier wyjawia swą teorię dotyczącą miłości. Przyjaciółki Magdy, Yvette, Bianca oraz Suzy kpią z niego, podczas gdy służąca Magdy, Lisette odpowiada poecie iż nie ma pojęcia o czym mówi. Prunier czuje się urażony więc Magda każe służącej odejść. Prunier twierdzi, że nikt nie oprze się romantycznej miłości i śpiewa pieśń o Dorettcie, która odrzuciła propozycję małżeństwa od samego króla ponieważ ważniejsza dla niej była prawdziwa miłość. Magda, widząc, że poeta nie wie jak zakończyć pieśń, którą zaczął, kończy za niego śpiewając jak Doretta zakochuje się w studencie ("Chi il bel sogno di Doretta"). Goście Magdy są oczarowani jej śpiewem, a Rambaldo, jej protektor, wręcza jej naszyjnik z pereł. Lisette obwieszcza przybycie młodego mężczyzny o imieniu Ruggero - syna przyjaciela Rambalda z lat szkolnych. Nostalgicznie nastrojona Magda przywołuje czasy, gdy będąc młodą, pracującą dziewczyną radośnie spędzała czas tańcząc w Bullier, gdzie doświadczyła pierwszej miłości("Ore dolci e divine"). Goście sugerują Prunierowi, aby napisał piosenkę na bazie historii Magdy lecz ona woli pieśni o wielkich heroinach takich jak Berenika czy Salome. Prunier demonstruje swoje umiejętności wróżenia z ręki, podczas gdy Lisette przyprowadza Ruggero. Prunier odczytuje wróżbę dla Magdy i mówi jej, że jest niczym jaskółka, ciągnie ją do podróży w kierunku słońca i prawdziwej miłości. Ruggero tłumaczy, że jest w Paryżu pierwszy raz i dopytuje o najlepsze miejsca na spędzenie wieczoru. Po burzliwej dyskusji Lisette poleca Bullier'a. Ruggero wychodzi. Magda beszta swych gości za naigrywanie się z niego. Gdy wszyscy wychodzą Magda mówi Lisette, że zostanie tego wieczoru w domu. Lecz w przypływie zachcianki decyduje się iść do Bullier'a. Idzie się przebrać. W tym czasie Prunier powraca w tajemnicy, aby odprowadzić Lisette do Bullier'a. Zaczyna z nią flirtować. Lisette ma na sobie kapelusz Magdy. Prunier mówi, że mu się nie podoba i każe jej go zdjąć. Powraca Magda w przebraniu pracującej dziewczyny. Śpiewa fragment pieśni Pruniera o Dorettcie i wychodzi szczęśliwa na czekającą ją przygodę.
Akt II
Bullier's, Paryż
Bar wypełniony jest po brzegi studentami, artystami i dziewczynami, które tańczą i śpiewają. Swym wejściem Magda przyciąga uwagę kilku młodych mężczyzn. Szybko udaje się w kierunku stolika, przy którym siedzi Ruggero. Przeprasza go i mówi, że natychmiast odejdzie jak tylko jeden z młodych mężczyzn przy barze przestanie się jej przyglądać. Ruggero, który nie poznał Magdy w jej przebraniu, prosi aby została. Zaczynają rozmawiać i Ruggero mówi jej, że przypomina mu pewną cichą i wytworną dziewczynę z jego miasta, Montauban, Zaczynają tańczyć. Prunier i Lisette wchodzą kłócąc się, gdyż Prunier pragnie zmienić Lisette w wykształconą damę. Magda i Ruggero powracają do swojego stolika. Magda zaczyna wspominać swą dawną miłość. Ruggero pyta ją o imię, na co ona odpowiada "Pauletta". Magda zapisuje swoje fałszywe imię na obrusie, a Ruggero dopisuje jego pod spodem. Wzajemna fascynacja między Magdą a Ruggerem rośnie podczas trwania dalszej rozmowy. Lisette i Prunier przechodzą obok ich stolika, Lisette rozpoznaje Magdę. Magda daje znać Prunierowi, aby ten zachował jej sekret w tajemnicy co ten czyni mówiąc Lisette, że ta się myli. Aby to udowodnić przedstawia Lisette Magdzie, która stara się potwierdzić swą fałszywą tożsamość. Dwie pary siadają przy jednym stoliku, piją i wznoszą toasty za miłość. Prunier zauważa, że do lokalu wchodzi Rambaldo. Prosi Lisette, aby ta wyprowadziła Ruggero na parę minut co też czyni. Rambaldo żąda wyjaśnień od Magdy za jej zachowanie oraz przebranie. Magda odpowiada mu, że nie nic więcej do dodania do tego co już widział. Rambaldo sugeruje aby wyszli razem lecz ona odmawia i deklaruje swą miłość do Ruggero. Przeprasza Rambalda za ból, jaki mu przysparza swoimi czynami. Rambaldo mówi jej, że nie może powstrzymać jej od bycia z Ruggero. Gdy Rambaldo wychodzi pojawia się Ruggero i mówi Magdzie, że zaczyna świtać. Decydują się na wspólne życie razem jednak Magda martwi się czy nie oszukuje Ruggera.
Akt III
Lazurowe Wybrzeże
Magda i Ruggero żyją razem na Lazurowym Wybrzeżu od kilku miesięcy. Rozmawiają o tym jak się pierwszy raz spotkali oraz ich szczęśliwym życiu razem tuż nad morzem. Ruggero mówi Magdzie, że napisał do swojej matki z prośbą o pieniądze, aby spłacić ich rosnące długo oraz o zgodę na jego ślub. Ruggero wyobraża sobie ich wspólne życie po ślubie oraz dzieci jakie będą mieli ("Dimmi che vuoi seguirmi"). Magda jest głęboko wzruszona lecz również niespokojna, wie, że jej przeszłość jako kurtyzany może być nie do przyjęcia dla rodziny Ruggera jak i dla niego samego. Gdy Ruggero wychodzi, aby wysłać list Magda rozmyśla nad swym dylematem, targana rozterką między wyjawieniem mu prawdy a zranieniem go i utratą jego miłości. Pojawiają się Prunier i Lisette. Lisette miała krótką i katastrofalną karierę jako śpiewaczka. Jej występ w Nicei poprzedniego wieczoru był katastrofą. Ona i Prunier sprzeczają się czekając na Magdę. Gdy ta się pojawia Lisette błaga ją o powrót, a Magda się zgadza. Prunier jest zaskoczony, że Magda może być szczęśliwa z dala od Paryża. Przekazuję jej wiadomość od Rambalda, który chce aby do niego powróciła za wszelką ceną lecz ona nie chce tego słuchać. Ruggero powraca z listem od matki, w którym pisze, że jeśli narzeczona Ruggero posiada tyle cnót, o których pisał jej syn to pobłogosławi ich małżeństwo. Przywita z radością młodą parę w progach swego domu i przesyła pocałunki dla Magdy. Magda nie może już dłużej utrzymać swego sekretu. Wyznaje Ruggerowi prawdę o swojej przeszłości i mówi, że nigdy nie będzie mogła być jego żoną, nie może być powodem smutku jego rodziców. Ruggero błaga Magdę, aby go nie porzucała ("Ma come puoi lasciarmi"), lecz Magda jest nieugięta w swym postanowieniu, że nie mogą być razem i że Ruggero musi powrócić do swego domu. Niczym jaskółka odlatuje do Rambalda i jej dawnego życia pozostawiając za sobą zrozpaczonego Ruggera.

</doc>
<doc id="1798645" url="https://pl.wikipedia.org/wiki?curid=1798645" title="Karabin T65">
Karabin T65

T65 (聯勤, Typ 65) – karabin szturmowy produkowany na Tajwanie przez Combined Service Forces jako broń dla wojska Republiki Chińskiej. Wzorem patentowym był amerykański karabin AR-18, a indeks 65 ma oznaczać „65 rok republiki” (1976). Karabin ten jest używany także przez wojska Salwadoru, Haiti oraz Panamy.

</doc>
<doc id="1798650" url="https://pl.wikipedia.org/wiki?curid=1798650" title="Mrokota (biskup poznański)">
Mrokota (biskup poznański)

Mrokota (zm. 1196) – biskup poznański. Według Stanisława Kozierowskiego wywodził się z rodu Leszczyców.
Początkowo był kanclerzem Kazimierza Sprawiedliwego (1189), jednak w czasie buntu możnowładztwa przeciw Kazimierzowi w 1191 przeszedł na stronę Mieszka Starego. Nominacja biskupia była prawdopodobnie nagrodą od Mieszka za to poparcie. Data tej nominacji nie jest znana (między 1193 a 1196). Jedynym pewnym przekazem źródłowym o nim jako o biskupie poznańskim jest zapis w "Roczniku kapitulnym krakowskim" rejestrujący jego zgon w 1196 roku.

</doc>
<doc id="1798651" url="https://pl.wikipedia.org/wiki?curid=1798651" title="Kurzeme">
Kurzeme



</doc>
<doc id="1798652" url="https://pl.wikipedia.org/wiki?curid=1798652" title="Bitwa pod Powiewiórką">
Bitwa pod Powiewiórką

Bitwa pod Powiewiórką – bitwa stoczona 1 lipca 1812 roku pomiędzy siłami francusko-polskimi a rosyjskimi w pierwszych dniach napoleońskiego najazdu na Rosję. Bitwa zakończyła się zwycięstwem wojsk inwazyjnych.

</doc>
<doc id="1798654" url="https://pl.wikipedia.org/wiki?curid=1798654" title="ADCC Submission Fighting World Championships 2007">
ADCC Submission Fighting World Championships 2007

VII Mistrzostwa Świata ADCC – siódma edycja największego turnieju submission fightingu na świecie, która odbyła się w dniach 5-6 maja 2007 roku w Trenton w New Jersey.

</doc>
<doc id="1798655" url="https://pl.wikipedia.org/wiki?curid=1798655" title="El Cerro de Andévalo">
El Cerro de Andévalo

El Cerro de Andévalo - hiszpańskie miasto i gmina położone w prowincji Huelva. W roku 2005 gmina liczyła 2636 mieszkańców.

</doc>
<doc id="1798656" url="https://pl.wikipedia.org/wiki?curid=1798656" title="Driesh">
Driesh

Driesh (gael. "Dris") – szczyt w paśmie Angus Glens, w Grampianach Wschodnich. Leży w Szkocji, w regionie Angus. 

</doc>
<doc id="1798658" url="https://pl.wikipedia.org/wiki?curid=1798658" title="Franco Foda">
Franco Foda

Franco Foda (ur. 23 kwietnia 1966 w Moguncji) – niemiecki piłkarz włoskiego pochodzenia występujący na pozycji obrońcy, trener piłkarski.
Kariera klubowa.
Franco Foda karierę rozpoczynał jako junior w 1973 roku w klubie SWW Mainz. Potem był graczem 1. FSV Mainz 05 oraz 1. FC Kaiserslautern, do którego ekipy juniorskiej trafił w 1981 roku. Do jego pierwszej drużyny został włączony w 1983 roku. W Bundeslidze zadebiutował 15 października 1983 w przegranym 0–4 meczu z Eintrachtem Brunszwik.
W 1984 roku odszedł do innego pierwszoligowego zespołu – DSC Arminii Bielefeld. 16 lutego 1985 w wygranym 3–0 spotkaniu z Borussią Dortmund strzelił tam pierwszego gola w trakcie gry w Bundeslidze. W sezonie 1984/1985 spadł z klubem do 2. Bundeslidze.
We wrześniu 1985 roku odszedł do pierwszoligowego 1. FC Saarbrücken. Pierwszy ligowy mecz zaliczył tam 21 września 1985 przeciwko Hannoverowi 96 (0–2). W sezonie 1985/1986 spadł z zespołem do 2. Bundesligi. W drużynie z Saarbrücken spędził jeszcze jeden sezon.
W 1987 roku powrócił do 1. FC Kaiserslautern, grającego wówczas w Bundeslidze. W 1990 roku zdobył z klubem Puchar Niemiec. W klubie z Kaiserslautern grał przez trzy sezony. W sumie wystąpił tam w 87 ligowych meczach i zdobył w nich 6 bramek.
W 1990 roku podpisał kontrakt z również pierwszoligowym TSV Bayerem 04 Leverkusen. Zadebiutował tam 11 sierpnia 1990 w zremisowanym 1–1 ligowym spotkaniu z FC Bayernem Monachium. W sezonie 1992/1993 zdobył z zespołem Puchar Niemiec, a w następnym zajął z nim 3. miejsce w lidze.
Latem 1994 roku został graczem VfB Stuttgart. Pierwszy występ w jego barwach w Bundeslidze zanotował 19 sierpnia 1994 przeciwko Hamburgerowi SV (2–1). W ciągu 2,5 roku w spędzonych w klubie ze Stuttgartu zagrał w jego barwach 69 razy. Na początku 1997 roku przeszedł do FC Basel 1893 ze Szwajcarii. Po zakończeniu sezonu 1996/1997 przeniósł się do SK Sturm Graz z Austrii. W 1998 roku zdobył z nim mistrzostwo Austrii. Rok później ponownie zdobył ze Sturmem mistrzostwo Austrii. Sięgnął z nim także po Puchar Austrii oraz Superpuchar Austrii. Natomiast w 2000 roku wywalczył ze Sturmem wicemistrzostwo Austrii.
Kariera reprezentacyjna.
Franco Foda rozegrał dwa spotkania w reprezentacji Niemiec Zachodnich. Zadebiutował w niej 12 sierpnia 1987 w zremisowanym 1–1 towarzyskim meczu z reprezentacją Brazylii. Po raz drugi w drużynie narodowej wystąpił 16 grudnia 1987 w przegranym 0–1 towarzyskim spotkaniu z reprezentacją Argentyny.
Kariera trenerska.
Po zakończeniu kariery w 2001 roku, Franco Foda został trenerem amatorskiej drużyny SK Sturm Graz. Rok później został asystentem trenera pierwszej drużynie, a w 2003 roku jej trenerem. Funkcję tę pełnił przez krótki czas, a potem powrócił do trenowania amatorów Sturmu. W latach 2006–2012 ponownie był szkoleniowcem pierwszej drużyny Sturmu. W sezonie 2012/2013 prowadził 1. FC Kaiserslautern, a w 2014 roku wrócił do Sturmu.

</doc>
<doc id="1798659" url="https://pl.wikipedia.org/wiki?curid=1798659" title="Mount Keen">
Mount Keen

Mount Keen (gael. "Monadh Caoin") – szczyt w paśmie Angus Glens, w Grampianach Wschodnich. Leży w Szkocji, na granicy hrabstw Angus i Aberdeenshire. 

</doc>
<doc id="1798661" url="https://pl.wikipedia.org/wiki?curid=1798661" title="Bracia Seidenbeutlowie">
Bracia Seidenbeutlowie

Efraim i Menasze Seidenbeutel, także Zajdenbajtel (jid. אפרים און מנשה זיידענבייטעל; ur. 7 czerwca 1902 w Warszawie, zm. w kwietniu 1945 w KL Flossenbürg) – bracia bliźniacy, polscy malarze żydowskiego pochodzenia, związani z Bractwem Św. Łukasza i Szkołą Warszawską. Ich starszym bratem był Józef Seidenbeutel.
Życiorysy.
Urodzili się w Warszawie w ubogiej żydowskiej rodzinie. W świadectwie urodzenia ich nazwisko zapisano jako "Zajdenbajtel", której to wersji niekiedy jeszcze używali, ale z czasem podpisywali się wyłącznie znaną dziś formą nazwiska. Ich ojciec, Abram był buchalterem, handlującym tekstyliami. Był żonaty ze Szpryncą z domu Berliner (1866 – 11 lutego 1925), z którą miał ośmioro dzieci: Motla, Belę, Józefa, Felę, Hirsza, Efraima i Menaszego oraz Czesię.
Bracia Hirsz i Józef również byli uzdolnieni artystycznie. Pierwszym nauczycielem Efraima i Menasze był właśnie starszy brat Józef, przedwcześnie zmarły na gruźlicę w 1923 roku. Młodszy Hirsz był rysownikiem i rzeźbiarzem, który wyemigrował w 1926 do Argentyny, gdzie zmarł w 1950.
Ukończyli cztery klasy szkoły średniej. Menasze od 1920, a Efraim od 1916 pracowali w charakterze pracowników biurowych. W latach 20. mieszkali pod adresem Pawia 26. Od 1921 studiowali malarstwo w Miejskiej Szkole Sztuk Zdobniczych u Miłosza Kotarbińskiego. Debiutowali w 1922 na IV Wystawie Obrazów i Rzeźb zorganizowanej przez Gminę Żydowską płaskorzeźbą "Portret An-skiego". Jesienią 1923 Menasze został przyjęty do Akademii Sztuk Pięknych w Warszawie na studia malarstwa i rysunku, od 1924 na liście studentów figurował także Efraim (zob. dalej). Ich nauczycielami byli: Tadeusz Pruszkowski, Władysław Skoczylas i Wojciech Jastrzębowski.
Tworzyli często wspólnie, malując kompozycje figuralne, portrety i pejzaże; podpisywali się wtedy tylko nazwiskiem. W 1931 albo 1932 wyjechali na półroczne studia zagraniczne do Francji, Niemiec i Belgii. Udzielali się malarsko i towarzysko w kręgu artystów warszawskich i lwowskich. Mieli kontakty z lwowskimi formacjami artystycznymi Artes i Ster, od 1930 w elitarnym ugrupowaniu Szkoła Warszawska, należeli także (1934) do Zrzeszenia Żydowskich Artystów Malarzy i Rzeźbiarzy. Wyjeżdżali na plenery do Kazimierza, Krakowa, Helu, Skoczowa, Drohobycza i Borysławia. Prezentowali swoje prace na wystawach zagranicznych, w Edynburgu (1932), Moskwie (Galeria Tretiakowska, 1933), Nowym Jorku (College Art Association, 1933), Brukseli (1935), Rydze (1934), Londynie (1939), Wenecji (XIX Biennale, 1934), w Szwecji, Estonii i Finlandii. Pierwszą wystawę indywidualną mieli w 1935 roku w Warszawie. Ich prace pokazywano w Krakowie, Lwowie, Poznaniu i Łodzi. Wystawiali w salonach Instytutu Propagandy Sztuki, także razem z Blokiem Zawodowych Artystów Plastyków.
Przez pewien czas w okresie międzywojennym pracownię malarską posiadali w Żydowskim Domu Akademickim w Warszawie przy ul. J. Sierakowskiego 7.
W 1937 wyjechali na plener na Śląsku Cieszyńskim. Późną wiosnę 1938 byli w Drohobyczu. W grudniu tego roku Seidenbeutlowie i kilku innych artystów (Witkiewicz, Bartoszek, Hiszpańska, Kulisiewicz) ofiarowali swoje prace funduszowi pomocy ofiarom prześladowań antysemickich w Niemczech. W 1939 przebywali we Lwowie, gdzie ukrywali się u znajomej malarki Marii Obrębskiej-Stieber. W 1940 przypuszczalnie w Moskwie. Następnie znaleźli się w getcie białostockim, tam pracowali w Wojskowym Domu Sztuki. Istnieje przypuszczenie, że znaleźli się w grupie malarzy, kopiujących z reprodukcji dzieła dawnych mistrzów, zorganizowanej przez niejakiego Oskara Steffensa. Z getta w listopadzie 1943 zostali deportowani do KL Stutthof (numer obozowy Efraima 26727, Menasze 26726). Zamordowani przez strażników w obozie koncentracyjnym we Flossenbürgu dzień przed wyzwoleniem obozu. Świadkiem ich śmierci był Izaak Celnikier. W Instytucie Jad Waszem oprócz świadectwa Celnikiera znajduje się jeszcze świadectwo krewnej, Haliny Aszkenazy-Engelhardt. Żaden z bliźniaków nie założył rodziny.
Prace Seidenbeutlów znajdują się w zbiorach Żydowskiego Instytutu Historycznego, Muzeum Sztuki w Łodzi, Muzeum Narodowego w Warszawie, Muzeum Warszawskiej ASP, Muzeum Narodowym w Szczecinie, Muzeum w Ein Harod, Ermitażu i w zbiorach prywatnych.
Wspomnienia o braciach.
Seidenbeutlowie byli bardzo podobni fizycznie, podobnie się czesali i ubierali. Powodowało to wiele zabawnych sytuacji, po części aranżowanych przez samych braci, zaś po części przypadkowych. Krążyły liczne anegdoty na ten temat, niektóre zapewne apokryficzne. Według jednej z nich, braci nie było stać na opłacenie dwóch czesnych za studia na ASP i chodzili na zajęcia na zmianę co drugi dzień, zapisani jako jedna osoba. Gdy po pewnym czasie przez przypadek sprawa się wydała, rektor i Bratniak zdecydowali, że bracia zostaną na studiach i będą płacić jedno czesne. Podczas studiów podobno zdawali za siebie egzaminy. W trakcie malowania portretu jeden z bliźniaków potrafił przerwać pracę i oznajmić, że „do nosa przyjdzie brat”. Przyjaciele wołali na nich „Sasze i Menasze”.
Jedna z częściej cytowanych anegdot opowiedziana przez Tadeusza Wittlina:
„W ich nierozdzielnym życiu wyjątek stanowi wyprawa do fryzjera. Tajemnica polega na tym, że po wybraniu upatrzonej fryzury najpierw wchodzi jeden, i, siedząc na fotelu, każe się ostrzyc, po czym zagłębia się w lekturze jakiegoś ilustrowanego czasopisma. Kiedy zostaje wspaniale ufryzowany z brylantyną i wodą kolońską, płaci, zostawia napiwek i wychodzi. Nie mija jednak dziesięć minut, gdy oburzony wpada z piekielną awanturą. Że gdy siedział zaczytany, fryzjer jedynie go przyczesał, lecz wcale nie ostrzygł. I za to bierze się pieniądze? Czy tak postępuje solidna firma? Przerażony właściciel golarni przeprasza i prosi, by łaskawy klient ponownie zajął fotel przed lustrem, a wszystko się naprawi. W ten sposób bracia Seidenbeutel strzygą się za pół ceny, a przy tym jest emocja i mnóstwo zabawy”.
Ubierali się tak samo, dość charakterystycznie. Ich ulubionym strojem miała być „niebieska marynarka, biała koszula, karmazynowy krawat z grubym węzłem, szare flanelowe spodnie jak okrągłe rury, nigdy nie czyszczone brązowe półbuty i popielaty kapelusz”. Efraim i Menasze wykorzystywali swoje podobieństwo w kabaretach na corocznym Balu Artystów w Kazimierzu. O Seidenbeutlach pisali także Antoni Uniechowski, Włodzimierz Bartoszewicz, Jan Zamoyski, Leopold Infeld (bracia byli częstymi gośćmi w salonie jego siostry Bronisławy Infeld w Krakowie), Hanna Mortkowicz-Olczakowa, Felicja Lilpop-Krance, Monika Żeromska. O braciach są wzmianki w zachowanej korespondencji Brunona Schulza.
W 2002 ukazała się książka Joanny Pollakówny "Byli bracia malarze...: o życiu i malowaniu braci Efraima i Menasze Seidenbeutlów".
Twórczość.
Twórczość braci zazwyczaj omawia się łącznie, ponieważ w późniejszym okresie twórczości (od 1933) tworzyli niemal wyłącznie wspólnie, a ich indywidualne prace również są utrzymane w niemal identycznym stylu. Zwracano uwagę, że tak samo postrzegali motyw malarski, w podobny sposób prowadzili pędzel i nie różnili się wrażliwością kolorystyczną. Niektórzy oceniają obrazy Menasze jako bardziej ekspresyjne, bardziej akcentował znaczenie konturu i linii i był silniejszą osobowością artystyczną; natomiast styl Efraima określa się jako spokojniejszy i chłodniejszy. Wspólny styl Seidenbeutlów określa się jako swobodny, lekki, obdarzony dużym wyczuciem kolorytu. Paleta barw jest bogata, ale wyciszona. Najchętniej stosowali przytłumione róże, fiolety, zielenie, żółcienie. Początkowo stosowali technikę i paletę postimpresjonistyczne, później stosowali płynne i szerokie płaszczyzny barwne. Tematyka obrazów obejmowała pejzaże, sceny rodzajowe, martwe natury, portrety. W wielu dziełach dopatrywano się inspiracji sztuką japońską, zwłaszcza w postrzeganiu przestrzeni obrazu z góry i stosowaniu intensywnych kolorystycznie deseni. W "Martwej naturze z japońskimi grafikami" (1930) widać drzeworyty Utamaro Kitagawy i Kunisady Utagawy.
Twórczość Seidenbeutlów była i jest wysoko ceniona; warsztat techniczny braci opisywany jest jako doskonały. Pozytywne recenzje pisali m.in. Wacław Husarski, Konrad Winkler, Michał Weinzieher. Krytyczniej o obrazach Seidenbeutlów wypowiadał się m.in. programowo niechętny Szkole Warszawskiej Tytus Czyżewski; w recenzji wystawy w IPS w 1939 pisał, że „bracia Seidenbeutel zdobywają się na pewną ‘miękkość kolorystyczną’, ale ich prace są konwencjonalne i ‘łatwe’, gdyż brak im głębszego zrozumienia 'malowanej natury'”.
Obecne zainteresowanie ich twórczością bierze się także z niecodziennej, wspólnej metody twórczej, określanej jako „fenomen z zakresu psychologii twórczości”.

</doc>
<doc id="1798662" url="https://pl.wikipedia.org/wiki?curid=1798662" title="Efraim Seidenbeutel">
Efraim Seidenbeutel



</doc>
<doc id="1798663" url="https://pl.wikipedia.org/wiki?curid=1798663" title="Menasze Seidenbeutel">
Menasze Seidenbeutel



</doc>
<doc id="1798664" url="https://pl.wikipedia.org/wiki?curid=1798664" title="Powiewiórka">
Powiewiórka

Powiewiórka (lit. "Pavoverė") - wieś, dawniej miasteczko w gminie Podbrodzie rejonu święciańskiego w okręgu wileńskim Litwy. Ma 423 mieszkańców (2001). 
Historia.
Miasteczko należało do dóbr Sorokpol i taką też nazwę nosiło. Przez lata było to dziedzictwo rodziny Soroków. W 1866 roku liczyło 15 domów i 158 mieszkańców, w 1887 roku - 103 mieszkańców. 
W drewnianym kościele pw. św. Kazimierza z 1775 roku, wielokrotnie przebudowywanym, w dniu 15 grudnia 1867 ochrzczony został Józef Piłsudski. Wydarzenie to upamiętnia umieszczona w kościele tablica pamiątkowa w języku polskim.

</doc>
<doc id="1798665" url="https://pl.wikipedia.org/wiki?curid=1798665" title="Toby Alderweireld">
Toby Alderweireld

Tobias Albertine Maurits „Toby” Alderweireld (wym. []; ur. 2 marca 1989 w Wilrijk) – belgijski piłkarz, występujący na pozycji obrońcy w belgijskim klubie Royal Antwerp FC.
Kariera.
Kariera klubowa.
Toby Alderweireld jest wychowankiem Germinalu Beerschot Antwerpia. W 2004 roku trafił do drużyny młodzieżowej Ajaksu Amsterdam. W 2007 roku podpisał pierwszy profesjonalny kontrakt z Ajaksem. Do kadry pierwszego zespołu dołączył w 2008 roku. W rozgrywkach Eredivisie zadebiutował 18 stycznia 2009 w meczu przeciwko NEC Nijmegen (4:2 dla Ajaksu), zmieniając w 83. minucie Miralema Sulejmani. W 2011 oraz 2012 roku wraz z klubem świętował zdobycie mistrzostwa Holandii. 31 sierpnia 2013 przeniósł się do Atletico Madryt. 8 lipca 2015 roku podpisał 5-letni kontrakt z Tottenhamem Hotspur.
Kariera reprezentacyjna.
Alderweireld reprezentował belgijskie kadry juniorskie U-15, U-16, U-17, U-18 i U-19. W latach 2009–2010 był reprezentantem młodzieżowej reprezentacji kraju. W seniorskiej reprezentacji Belgii zadebiutował 29 maja 2009 w meczu przeciwko Chile (1:1), który rozegrany został w Chibie.

</doc>
<doc id="1798670" url="https://pl.wikipedia.org/wiki?curid=1798670" title="Basque pelota na Letnich Igrzyskach Olimpijskich 1992">
Basque pelota na Letnich Igrzyskach Olimpijskich 1992

Wyniki zawodów w pelocie, które zostały rozegrane podczas LIO 1992 w Barcelonie. Zawody odbywały się w dniach 25 lipca – 5 sierpnia 1992 w hali La Vall d'Hebron. Turniej był zawodami pokazowymi.

</doc>
<doc id="1798673" url="https://pl.wikipedia.org/wiki?curid=1798673" title="Thornbjoern Jagland">
Thornbjoern Jagland



</doc>
<doc id="1798674" url="https://pl.wikipedia.org/wiki?curid=1798674" title="David Wheater">
David Wheater

David James Wheater (ur. 14 lutego 1987 w Redcar) – angielski piłkarz grający na pozycji obrońcy w Bolton Wanderers.
Kariera klubowa.
30 września 2004 roku Wheater został włączony do pierwszego składu Middlesbrough. Zadebiutował w nim 17 marca 2005 roku w meczu Pucharu UEFA ze Sportingiem. Był to jego jedyny mecz w sezonie 2004/2005. 14 stycznia 2006 roku Wheater w spotkaniu z Arsenalem po raz pierwszy wystąpił w Premier League. W lutym wypożyczono go do Doncaster Rovers, gdzie zadebiutował 11 lutego w meczu z Barnsley. Do 14 kwietnia w zespole Rovers zagrał siedmiokrotnie. Po powrocie wystąpił jeszcze w pięciu spotkaniach Premier League. 16 października 2006 roku wypożyczony został na jeden miesiąc do Wolverhampton Wanderers. Wystąpił tam w jednym spotkaniu z Southampton.
W styczniu 2007 roku Wheater trafił do Darlington, grającego w Football League Two. Przez cztery miesiące wystąpił tam w 15 ligowych meczach (zadebiutował 13 stycznia w meczu z Peterborough United, w którym zdobył także bramkę). W sezonie 2007/2008 Wheater stał się podstawowym zawodnikiem swojego klubu. Zagrał w 34 meczach ligowych. Rok później, wraz ze swoim zespołem spadł do Championship.
Kariera reprezentacyjna.
W reprezentacji Anglii do lat 21 Wheater zadebiutował w 2007 roku. Ogółem zagrał w 11 spotkaniach kadry młodzieżowej.

</doc>
<doc id="1798676" url="https://pl.wikipedia.org/wiki?curid=1798676" title="Bitwa pod Nepheris">
Bitwa pod Nepheris

Bitwa pod Nepheris – starcie zbrojne, które miało miejsce w roku 149 p.n.e.
Tło.
W trakcie walk o Kartaginę w roku 149 p.n.e. doszło do starcia w polu w pobliżu miasta Nepheris nad rzeką Qued Bon Abid. Starły się tu wojska rzymskie pod wodzą konsula Maniliusza z armią polową Hazdrubala syna Giskona.
Przebieg.
Rzymianie dysponujący przewagą liczebną obrali kierunek ku miastu Nepheris, gdzie znajdowała się główna baza Hazdrubala. Legioniści maszerowali przez wyjątkowo trudny, poprzecinany parowami i strumieniami teren, pod okiem czujnych zwiadowców kartagińskich. Po dojściu do rzeki Qued Bon Abid, Rzymianie rozpoczęli przeprawę a krótko później zostali zaatakowani przez wojska kartagińskie. Część wojska rzymskiego, która już się przeprawiła została rozbita. 
Po tym sukcesie Hazdrubal obawiając się ataku pozostałych wojsk Maniliusza wycofał się na pobliskie wzgórza. Zaskoczeni atakiem Rzymianie nie kontynuowali przeprawy, również wycofując się. Wykorzystał to Hazdrubal, który pchnął w ich kierunku jazdę, która zadała znaczne straty rozproszonym żołnierzom rzymskim. Zginęło m.in. trzech trybunów. Rzymian uratował przed klęską atak jazdy Publiusza Scypiona, który osłonił uciekające wojska Maniliusza. Po bitwie rozbite oddziały konsula powróciły do obozu. 

</doc>
<doc id="1798677" url="https://pl.wikipedia.org/wiki?curid=1798677" title="Seidenbeutel">
Seidenbeutel

Nazwisko Seidenbeutel (Zajdenbajtel, Zajdenbojtel) nosili:

</doc>
<doc id="1798679" url="https://pl.wikipedia.org/wiki?curid=1798679" title="Sorokpol">
Sorokpol



</doc>
<doc id="1798681" url="https://pl.wikipedia.org/wiki?curid=1798681" title="Menasze i Efraim Seidenbeutel">
Menasze i Efraim Seidenbeutel



</doc>
<doc id="1798685" url="https://pl.wikipedia.org/wiki?curid=1798685" title="Mario Terán">
Mario Terán

Mario Terán (ur. 9 kwietnia 1941 w Cochabambie, zm. 10 marca 2022 w Santa Cruz) – sierżant boliwijskiej armii, który jako młody człowiek w 1967 roku wykonał egzekucję na Ernesto „Che” Guevarze.
Życiorys.
Po ujęciu w miejscowości La Higuera Che Guevary, Terán został wyznaczony przez swego dowódcę do zastrzelenia jeńca.
W roku 2006 został zoperowany przez kubańskich lekarzy w Wenezueli, co przywróciło mu wzrok.
Po raz pierwszy informacja ta ukazała się, kiedy syn Terána napisał list do Santa Cruz de la Sierra, dziękując kubańskim lekarzom. W 2007 roku zdarzenie to przykuło większą uwagę, kiedy "Granma" (oficjalna gazeta partii rządzącej na Kubie) opisała operację pisząc: 

</doc>
<doc id="1798689" url="https://pl.wikipedia.org/wiki?curid=1798689" title="Krystalizacje">
Krystalizacje

Krystalizacje – jedenasty tomik poetycki Marii Pawlikowskiej-Jasnorzewskiej wydany w 1937 roku.

</doc>
<doc id="1798692" url="https://pl.wikipedia.org/wiki?curid=1798692" title="Stefan (biskup poznański)">
Stefan (biskup poznański)

Stefan (zm. 2 marca 1159) – biskup poznański w latach 1152–1159. Jest udokumentowany w akcie fundacyjnym klasztoru w Łeknie z 1153 roku. Daty jego rządów są podane w "Annales Lubinensis", datę dzienną zgonu odnotował nekrolog opactwa w Lubiniu.

</doc>
<doc id="1798694" url="https://pl.wikipedia.org/wiki?curid=1798694" title="Generał Italia">
Generał Italia

Generał Italia, początkowo także Gen. Italia – kreskówka emitowana w 4fun.tv w cyklu Kartony. Jej autorem jest Bartosz Walaszek, który również użycza głosu większości postaci.
Akcja serialu toczy się w czasie II wojny światowej, w czasach współczesnych oraz w niedalekiej przyszłości, a zdarzenia historyczne są swobodnie modyfikowane. W serialu pojawiają się bohaterowie reprezentujący 3 walczące ze sobą nacje – Niemcy, Polacy oraz Rosjanie. Ich dialogi są stylizowane na narodowe języki. Odcinki trwają kilka minut i zazwyczaj nie są ze sobą powiązane fabułą. Spin offy są dłuższe i dzielą się na kilkuminutowe części. Serial dozwolony jest dla widzów – w zależności od odcinka – od 12, 16 (najczęściej) lub 18 roku życia. Głosów postaciom użyczyli Bartosz Walaszek, Krzysztof Radzimski i Monika Szczęk.
Bohaterowie.
Rosjanie.
W serialu pojawiają się również inni Polacy i Niemcy, a także postacie z serialu "Kapitan Bomba", będące głównymi bohaterami niektórych odcinków.
Pierwszy sezon.
Pierwszy sezon "Generała Italii" miał premierę w 2004. Fabuły poszczególnych odcinków koncentrują się na przedstawieniu działań wojennych na frontach II wojny światowej (m.in. licznych zamachów na Hitlera). W tej serii pojawiają się Polacy i Niemcy.
Drugi sezon.
Jedyną postacią z poprzedniej serii pojawiającą się w tym sezonie jest Adolf Hitler. W tej serii debiutują dwaj polscy żołnierze – Mariusz i Mariusz.
Trzeci sezon.
Miał swoją premierę w 2007. Stroną techniczną bardzo przypomina 2. serię. Mimo iż akcja wciąż dzieje się w czasie II wojny światowej, to w wielu odcinkach znajdują się odniesienia do czasów współczesnych: znanych filmów, postaci, zjawisk i seriali. Serial przybrał też cechy groteski. W sezonie tym pojawia się Józef Stalin, który jest głównym czarnym charakterem (z wyjątkiem pierwszych odcinków sezonu, gdzie głównym bohaterem jest Adolf Hitler). W początkowych odcinkach sezonu występują głównie Rosjanie i Niemcy, w późniejszych także Polacy.
Czwarty sezon.
Kontynuacja przygód Generała i jego oddziału osadzona została w czasach współczesnych oraz niedalekiej przyszłości.

</doc>
<doc id="1798700" url="https://pl.wikipedia.org/wiki?curid=1798700" title="Kapitan Bomba">
Kapitan Bomba

Kapitan Bomba – polski komediowy serial animowany, emitowany w Rebel:tv (dawniej w 4fun.tv), tworzony przez zespół Git Produkcja. Jest parodią filmów science fiction. Głównym bohaterem serii jest kapitan Tytus Bomba, który wraz ze swoją załogą – Sebkiem i Januszem – chroni galaktykę Kurvix przed złymi kosmitami. W serialu występuje duża liczba wulgaryzmów, które czasami są ocenzurowane. Większość gatunków kosmitów posiada nazwy będące przeróbkami wulgaryzmów oraz wygląd przypominający ludzkie organy (najczęściej pośladki lub genitalia). Niemal wszystkim postaciom głosu użycza Bartosz Walaszek.
Powstanie serialu wiąże się z Elżbietą Kruk, szefową Krajowej Rady Radiofonii i Telewizji z ramienia Prawa i Sprawiedliwości, która nakazała przesunięcie kreskówek GIT Produkcji z godziny 15 na (początkowo) 22, a następnie – późniejsze. W związku z tym Bartosz Walaszek wpadł na pomysł, by „zrobić taką hardcorową kreskówkę, której w ogóle nie będzie można puścić. Ale w końcu telewizja to puściła” – wspominał o tym w 2012 roku na łamach „Newsweeka”.
Wersja filmowa.
W październiku 2008 roku, na stronie internetowej zespołu Git Produkcja, pojawiła się informacja o rozpoczęciu prac nad kinową, pełnometrażową wersją Kapitana Bomby. 19 lipca 2011 podano informację o wznowieniu prac nad pełnometrażową (animowaną, a nie jak wcześniej zakładano – aktorską) wersją Kapitana Bomby pod tytułem "Kapitan Bomba Kutapokalipsa". Premiera odbyła się 23 marca 2012 roku w kinach Helios, tym samym serial był pierwszym z dorobku wytwórni, który doczekał się wersji kinowej.
5 października 2012 miała miejsce w kinach premiera filmu "Kapitan Bomba Zemsta Faraona –" drugiej pełnometrażowej wersji Kapitana Bomby. Film miał też oficjalną premierę w 2013 roku: 28 stycznia na kanale kartony4funTV, oraz 6 lutego w serwisie YouTube. Film wydano w dwóch wersjach – ocenzurowanej i bez cenzury. Piosenkę do filmu napisał polski zespół metalowy Night Mistress.

</doc>
<doc id="1798703" url="https://pl.wikipedia.org/wiki?curid=1798703" title="Feyisa Lilesa">
Feyisa Lilesa

Feyisa Lilesa (ur. 1 lutego 1990) – etiopski lekkoatleta, długodystansowiec.

</doc>
<doc id="1798705" url="https://pl.wikipedia.org/wiki?curid=1798705" title="Bitwa pod Dziewałtowem">
Bitwa pod Dziewałtowem

Bitwa pod Dziewałtowem – bitwa stoczona 28 czerwca 1812 roku pomiędzy siłami francusko-polskimi a rosyjskimi w pierwszych dniach napoleońskiej inwazji na Rosję. Bitwa zakończyła się zwycięstwem wojsk inwazyjnych.
W bitwie brały udział jednostki II korpusu marszałka Oudinota, który ścigał wycofujący się z Litwy korpus Wittgensteina. Francuzi, po kilku starciach z wycofującą się rosyjską ariergardą, pod Dziewałtowem, 9 km od Wiłkomierza, napotkali opór jednostek gen. Kulniewa, które liczyły 4 bataliony piechoty, 8 szwadronów kawalerii, 3 sotnie Kozaków i 12 dział. Po dwóch godzinach walki Rosjanie zostali zepchnięci i oddziały francuskie wkroczyły na ulice Wiłkomierza.
Pomimo klęski, korpus Wittgensteina zdołał oderwać się od pościgu francuskiego.

</doc>
<doc id="1798706" url="https://pl.wikipedia.org/wiki?curid=1798706" title="Stridsvagn m/41">
Stridsvagn m/41

Stridsvagn m/41 (Strv m/41) – szwedzki czołg lekki z okresu II wojny światowej, będący produkowaną na licencji odmianą czechosłowackiego czołgu TNH.
Pierwsze egzemplarze pojazdu, produkowanego przez przedsiębiorstwo Scania-Vabis, trafiły do armii szwedzkiej pod koniec 1942 roku. Strv m/41 pozostawały w służbie do późnych lat 50. XX wieku, kiedy to podjęto decyzję o przebudowaniu pojazdów na transportery opancerzone Pbv 301.

</doc>
<doc id="1798707" url="https://pl.wikipedia.org/wiki?curid=1798707" title="Strv m/41">
Strv m/41



</doc>
<doc id="1798708" url="https://pl.wikipedia.org/wiki?curid=1798708" title="Bitwa pod Rykontami">
Bitwa pod Rykontami

Bitwa pod Rykontami – bitwa stoczona 28 czerwca 1812 roku pomiędzy siłami francusko-polskimi a rosyjskimi w pierwszych dniach napoleońskiego najazdu na Rosję. Bitwa zakończyła się zwycięstwem wojsk inwazyjnych.

</doc>
<doc id="1798710" url="https://pl.wikipedia.org/wiki?curid=1798710" title="The Nation of Gods and Earths">
The Nation of Gods and Earths



</doc>
<doc id="1798713" url="https://pl.wikipedia.org/wiki?curid=1798713" title="The Ying and the Yang">
The Ying and the Yang



</doc>
<doc id="1798714" url="https://pl.wikipedia.org/wiki?curid=1798714" title="Liga Środkowoeuropejska w piłce siatkowej mężczyzn (2009/2010)">
Liga Środkowoeuropejska w piłce siatkowej mężczyzn (2009/2010)

Liga Środkowoeuropejska siatkarzy 2009/2010 - 7. sezon rozgrywek o mistrzostwo Middle European Volleyball Zonal Association (MEVZA). Zainaugurowany został 2 października 2009 roku i trwał do wiosny 2010 roku.
W fazie zasadniczej 9 zespołów rozegrało mecze system każdy z każdym, mecz i rewanż. Następnie odbywał się turniej finałowy (Final Four), gdzie rozegrane zostaną półfinały, mecz o 3. miejsce i mecz o mistrzostwo.
W sezonie 2009/2010 w Lidze Mistrzów MEVZA reprezentował austriacki klub Hypo Tirol Innsbruck i za sprawą dzikiej karty słoweński ACH Volley Bled.

</doc>
<doc id="1798716" url="https://pl.wikipedia.org/wiki?curid=1798716" title="Bitwa na Antokolu">
Bitwa na Antokolu

Bitwa na Antokolu – niewielka bitwa stoczona w dwóch fazach 28 czerwca 1812 roku pomiędzy siłami rosyjskimi a francuskimi, zaś następnie polskimi. Miała miejsce w pierwszych dniach napoleońskiego najazdu na Rosję.
W pierwszej fazie starcia oddziały francuskich huzarów zostały pokonane przez rosyjską straż tylną, złożoną z Kozaków i jegrów. Mniej liczni Francuzi stracili kilkudziesięciu ludzi i kilkuset jeńców.
Dopiero po zakończeniu starcia do pozycji rosyjskich dotarła kompania z 6 pułku ułanów pod dowództwem majora Suchorzewskiego, która rozbiła Rosjan, biorąc kilkudziesięciu jeńców. Razem z oddziałami polskimi w walce brała udział mała grupa wileńskich studentów.

</doc>
<doc id="1798718" url="https://pl.wikipedia.org/wiki?curid=1798718" title="Chwastówkowate">
Chwastówkowate

Chwastówkowate (Cisticolidae) – rodzina ptaków z rzędu wróblowych (Passeriformes), do której w zależności od ujęcia systematycznego zalicza się około 140–160 gatunków, występujących głównie w cieplejszych, południowych regionach Starego Świata oraz w Australazji. Dawniej były włączane do rodziny pokrzewkowatych (Sylviidae).
Rodzina prawdopodobnie pochodzi z Afryki, gdzie występuje większość gatunków, ale jej przedstawiciele rozprzestrzenili się przez tropikalną Azję do Australazji, a jeden gatunek, chwastówka zwyczajna, gniazduje w Europie.
Są to głównie bardzo małe ptaki o płowobrązowym i szarym upierzeniu, zasiedlające tereny otwarte, takie jak użytki zielone lub skruby. Często są trudno dostrzegalne, a wiele gatunków jest do siebie podobnych wyglądem, głos jest więc często najlepszym elementem identyfikacyjnym.
Chwastówki są owadożerne. Budują gniazda nisko wśród roślinności.
Systematyka.
Wszystkie rodzaje były wcześniej klasyfikowane w rodzinie pokrzewkowatych (Sylviidae). "Neomixis", którego pozycja taksonomiczna do niedawna była niejasna ("incertae sedis"), obecnie uważany jest za klad bazalny w rodzinie chwastówkowatych. Kilka gatunków wyodrębniono z istniejących rodzajów do nowych, zwykle monotypowych. Do rodziny należą następujące podrodziny:

</doc>
<doc id="1798721" url="https://pl.wikipedia.org/wiki?curid=1798721" title="Julia Child">
Julia Child

Julia Child (ur. 15 sierpnia 1912 w Pasadenie, zm. 13 sierpnia 2004 w Montecito) – amerykańska kucharka, autorka książek kucharskich (najważniejsza to "Mastering the Art of French Cooking" z 1961) i programów kulinarnych (przede wszystkim "The French Chef"), dzięki którym spopularyzowała w USA francuską kuchnię.
Życiorys.
Urodziła się w Kalifornii jako najstarsze z trojga dzieci Julii Carolyn i Johna McWilliamsów. Ukończyła anglistykę w Smith College w Massachusetts i przez krótki okres pracowała w dziale reklamy firmy meblarskiej. 
W czasie II wojny światowej rozpoczęła pracę w Office of Strategic Services, gdzie poznała swojego męża, Paula Childa. W 1946 roku wzięli ślub i wkrótce przenieśli się do Paryża, gdzie Julia Child w 1951 roku, jako pierwsza kobieta, ukończyła prestiżową szkołę kucharską Le Cordon Bleu. 
W 1961 roku ukazała się jej bestsellerowa 743-stronicowa książka kucharska z przepisami na francuskie dania "Mastering the Art of French Cooking", napisana wraz z dwiema przyjaciółkami, Simone Beck i Louisette Betholle. Od 1963 Julia Child prowadziła telewizyjny program kulinarny, emitowany przez kolejnych 10 lat. Niemal do ostatnich lat swojego życia prowadziła także inne programy i wydawała kolejne książki kucharskie.
Nagrody i odznaczenia.
Odznaczona została Legią Honorową w 2000 roku, Medalem Wolności i doktoratami honoris causa kilku uczelni.
Julie i Julia.
W 2002 pisarka Julie Powell rozpoczęła projekt, który polegał na zrealizowaniu przez nią w ciągu jednego roku wszystkich przepisów zawartych w książce "Mastering the Art of French Cooking". Swoje doświadczenia na bieżąco opisywała w internecie, a w 2005 roku wydała w formie książki zatytułowanej "Julie &amp; Julia: 365 Days, 524 Recipes, 1 Tiny Apartment Kitchen" (tytuł zmieniono w późniejszym wydaniu na "Julie and Julia: My Year of Cooking Dangerously"). W Polsce ukazała się ona w 2009 pt. "Julie i Julia. Rok niebezpiecznego gotowania". 
W 2009 na podstawie książki powstał film "Julie i Julia", wyreżyserowany przez Norę Ephron, z Meryl Streep w roli Julii Child oraz Amy Adams w roli Julie Powell.

</doc>
<doc id="1798724" url="https://pl.wikipedia.org/wiki?curid=1798724" title="Wszechświat Friedmanna">
Wszechświat Friedmanna



</doc>
<doc id="1798725" url="https://pl.wikipedia.org/wiki?curid=1798725" title="Jewgienij Szaposznikow">
Jewgienij Szaposznikow

Jewgienij Szaposznikow, ros. Евгений Николаевич Шапошников (ur. 1 czerwca 1981 w Saratowie) – rosyjski szachista, arcymistrz od 2004 roku.
Kariera szachowa.
W latach 1993–2001 trzykrotnie reprezentował Rosję na mistrzostwach świata juniorów w różnych kategoriach wiekowych, największy sukces odnosząc w 1993 r. w Bratysławie, gdzie zdobył tytuł mistrza świata do 12 lat. W 1999 r. zajął I m. w mistrzostwach Sankt Petersburga, w 2001 r. zdobył tytuł mistrza Rosji juniorów do 20 lat, natomiast w 2002 r. dwukrotnie zwyciężył w kolejnych otwartych turniejach rozegranych w Sankt Petersburgu oraz podzielił I m. (wspólnie z Igorem Zacharewiczem, Wiktorem Kuporosowem i Andriejem Diewatkinem) we Włodzimierzu nad Klaźmą. W tym samym roku wypełnił w Pardubicach (turniej "Czech Open") pierwszą normę arcymistrzowską, kolejne dwie zdobył w 2003 r. w Moskwie (turniej "Aerofłot Open") oraz w Sankt Petersburgu.
Sukcesy w kolejnych latach:
Najwyższy ranking w dotychczasowej karierze osiągnął 1 października 2004 r., z wynikiem 2578 punktów zajmował wówczas 40. miejsce wśród rosyjskich szachistów.

</doc>
<doc id="1798727" url="https://pl.wikipedia.org/wiki?curid=1798727" title="Flip out and twist">
Flip out and twist



</doc>
<doc id="1798729" url="https://pl.wikipedia.org/wiki?curid=1798729" title="Wilhelm Popelka">
Wilhelm Popelka

Wilhelm Popelka (ur. 2 kwietnia 1891 w Brnie, zm. 2 września 1952 we Wrocławiu) – podpułkownik piechoty Wojska Polskiego.
Życiorys.
Urodził się 2 kwietnia 1891 w Brnie na Morawach, w rodzinie Macieja i Augustyny z domu Niejedły. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach.
Po powrocie do kraju został przyjęty do Wojska Polskiego, wcielony do 82 pułku piechoty w Brześciu nad Bugiem i wyznaczony na stanowisko referenta wyszkolenia pułku. Później został przesunięty na stanowisko dowódcy III batalionu i pełniącego obowiązki dowódcy batalionu sztabowego. 3 maja 1922 został zweryfikowany w stopniu majora ze starszeństwem z dniem 1 czerwca 1919 i 426. lokatą w korpusie oficerów piechoty. W 1923 został przeniesiony do 78 pułku piechoty w Baranowiczach na stanowisko dowódcy batalionu, a następnie przesunięty na stanowisko komendanta składnicy wojennej. W kwietniu 1924 został odkomenderowany do 84 pułku piechoty w Pińsku celem pełnienia obowiązków zastępcy dowódcy pułku. 15 października 1924 został przeniesiony z 78 pułku piechoty do 84 pułku piechoty i zatwierdzony na stanowisku zastępcy dowódcy pułku. 23 stycznia 1928 prezydent RP nadał mu stopień podpułkownika z dniem 1 stycznia 1928 w korpusie oficerów piechoty i 24. lokatą. 30 lipca 1928 objął dowództwo Batalionu Podchorążych Rezerwy Piechoty Nr 7 w Śremie. W 1932 znajdował się w dyspozycji szefa Departamentu Piechoty Ministerstwa Spraw Wojskowych, a następnie objął stanowisko komendanta Szkoły Podoficerów Piechoty dla Małoletnich Nr 2, przeniesionej z Grudziądza do Śremu. Działalnością szkoły kierował do 1939.
Zmarł 2 września 1952 we Wrocławiu.
Był żonaty, miał dwie córki: Aleksandrę (ur. 3 lipca 1926) i Zofię (ur. 26 marca 1930).

</doc>
<doc id="1798730" url="https://pl.wikipedia.org/wiki?curid=1798730" title="Stridsvagn m/42">
Stridsvagn m/42

Stridsvagn m/42 (Strv m/42) – szwedzki czołg średni z okresu II wojny światowej.
Pierwsze egzemplarze pojazdu, produkowanego przez przedsiębiorstwo AB Landsverk, trafiły do armii szwedzkiej pod koniec 1941 roku. Czołgi Strv m/42 pozostawały w służbie do lat 50. XX wieku, kiedy to zostały zastąpione przez brytyjskie czołgi Centurion Mk 3 (Strv 81). Dużą część pojazdów przebudowano na czołgi podstawowe Strv 74.

</doc>
<doc id="1798731" url="https://pl.wikipedia.org/wiki?curid=1798731" title="Strv m/42">
Strv m/42



</doc>
<doc id="1798738" url="https://pl.wikipedia.org/wiki?curid=1798738" title="Verwoerdburg">
Verwoerdburg



</doc>
<doc id="1798741" url="https://pl.wikipedia.org/wiki?curid=1798741" title="Szpiglasowe Stawki">
Szpiglasowe Stawki

Szpiglasowe Stawki – grupa czterech niewielkich jezior na południowo-wschodnim zboczu Doliny Pięciu Stawów w polskich Tatrach Wysokich. Znajdują się na małym trawiastym tarasie położonym w dolnej części stoku Miedzianego i Szpiglasowego Wierchu, na wysokości ok. 1760–1775 m n.p.m. W pobliżu ma początek niewielki potok uchodzący do Wielkiego Stawu, którego brzeg leży w odległości 220–270 m od stawków.
Do samych Szpiglasowych Stawków nie prowadzi żaden szlak turystyczny, jednak są dobrze widoczne z żółtego szlaku z Doliny Pięciu Stawów na Szpiglasową Przełęcz.
Z rzadkich w Karpatach roślin nad stawkami występuje turzyca Lachenala.

</doc>
<doc id="1798752" url="https://pl.wikipedia.org/wiki?curid=1798752" title="Kamionka (Pogórze Ciężkowickie)">
Kamionka (Pogórze Ciężkowickie)

Kamionka (517 m n.p.m.) – szczyt na Pogórzu Ciężkowickim, w Paśmie Brzanki.
Kamionka leży pomiędzy Ostrym Kamieniem a Gilową Górą, na północ od wsi Żurowa w gminie Szerzyny. Na południowym stoku Kamionki znajdują się przysiółki sołectwa Żurowa: Dobrocin oraz Podlesie.
Przez południowe zbocze Kamionki przebiega pieszy szlak turystyczny:
Szczyt Kamionki pokryty jest lasem mieszanym, z przewagą buku i jodły. Jednak odcinek szlaku w rejonie Dobrocina, prowadzący granicą lasu i pól uprawnych, odznacza się dużymi walorami krajobrazowymi, z panoramami Pogórza Ciężkowickiego.

</doc>
<doc id="1798753" url="https://pl.wikipedia.org/wiki?curid=1798753" title="Osiedle Chemiczna">
Osiedle Chemiczna



</doc>
<doc id="1798754" url="https://pl.wikipedia.org/wiki?curid=1798754" title="Osiedle Lipowa">
Osiedle Lipowa



</doc>
<doc id="1798756" url="https://pl.wikipedia.org/wiki?curid=1798756" title="Osiedle Mikołaja Reja">
Osiedle Mikołaja Reja



</doc>
<doc id="1798758" url="https://pl.wikipedia.org/wiki?curid=1798758" title="Włodzimierz Chełmicki">
Włodzimierz Chełmicki

Włodzimierz Chełmicki (ur. 18 maja 1887 w Starej Wsi, zm. 7 września 1968 w Lublinie) – pisarz, krytyk.
Życiorys.
Jego rodzicami byli Gustaw Chełmicki z Chełmicy herbu Nałęcz (1849-1898) i Aniela Jaźwińska. Jego żoną była Wanda Aruszewska herbu Jastrzębiec.
W 1906 roku ukończył Szkołę Handlową Edwarda Rontalera i zaczął studia filozoficzne na Uniwersytecie Jagiellońskim. W 1907 roku, w Lipsku, podjął studia handlowe, kontynuując je w Genewie (Faculté des Lettres). W 1910 roku, w Krakowie, studiował polonistykę pod opieką swojego kuzyna, prof. Chrzanowskiego; obaj spokrewnieni byli z Henrykiem Sienkiewiczem. W czasie I wojny światowej został ranny i, niezdolny do dalszych walk na froncie, dostał się do szkoły inżynieryjnej w Petersburgu. Na ten czas przypadają pierwsze próby literackie.
Twórczość.
Jego pierwszym utworem była trzyaktowa komedia "Wojna i miłość".
Następne powstały sztuki:
Oprócz sztuk teatralnych Chełmicki napisał sporo opowiadań (np. "Małorolna jaśnie pani", "Serce"), z których siedem wydrukował w "Kamenie", a kilkanaście złożył w Wydawnictwie Lubelskim w 1968 roku jako zbiór pt. "Ludzie i zwierzęta". Myślą przewodnią opowiadań jest cytowana przez niego gadka podlaska: "Prędko idziesz – śmierć dogonisz. Wolno idziesz – śmierć ciebie dogoni".
Pisał także recenzje wystaw plastycznych, zamieszczane w rocznikach "Kameny" oraz recenzje teatralne.

</doc>
<doc id="1798759" url="https://pl.wikipedia.org/wiki?curid=1798759" title="Rokicie (Raszowa)">
Rokicie (Raszowa)

Rokicie (niem.: "Rokitsch", "Rokitsche", w latach 1939-1945 "Mittenbrück", śl.: "Rokiczé") – część wsi Raszowa, położona w Polsce, w województwie opolskim, w powiecie strzeleckim, w gminie Leśnica. Do 1945 roku Rokicie znajdowało się na terenach niemieckich. W latach 1975–1998 miejscowość administracyjnie należała do ówczesnego województwa opolskiego. Rokicie, razem ze wsią Łąki Kozielskie oraz przysiółkiem Kurzawka, należy do parafii pod wezwaniem Wszystkich Świętych w Raszowej.
Historia.
W średniowieczu Rokicie odgrywały znacznie ważniejszą rolę niż sama Raszowa. Pierwsza historyczna wzmianka o miejscowości pochodzi z 1321 roku – wtedy to wymieniona w dokumentach ks. Władysława bytomskiego i kozielskiego Piotr Strala „de Rokycz”. W pierwszej połowie XV wieku miejscowość należała do Mikołaja Latschiny, dziedzicznego
wójta Koźla. W 1455 roku sprzedał on jednak Rokicie oraz Łąki Kozielskie Strolowi „von Czechlau”. Kolejnym właścicielem majątków został w 1479 roku Jan Lasota z żoną Nizą.
Według danych pochodzących z 1861 roku, w Rokiciu znajdowało się 55 domostw, mieszkało tu 485 osób, wszystkie wyznania katolickiego. W 1910 roku w miejscowości mieszkało 563 mieszkańców z czego 530 deklarowało język polski, 6 polski i niemiecki, a 27 niemiecki. W wyborach komunalnych jakie odbyły się w listopadzie 1910 roku głosowało jedynie 14,1% wotantów ponieważ w ogóle nie została wystawiona polska lista. Podczas plebiscytu na Śląsku za Polską głosowało 254, a za Niemcami 153.
W miejscowości miały miejsce walki z Niemcami w czasie powstań śląskich. W czasie III powstania 7 maja 1921 roku Rokicie zajął batalion Leonarda Kruczkowskiego. 21 maja baon został wyparty przez siły niemieckie jednak wkrótce w wyniku kontrataku baonu Marcina Watoły ponownie znalazła się w rękach powstańców, którzy utrzymali się w miejscowości do 3 czerwca. W wyniku ataku sił niemieckich dnia 4 czerwca 1921 roku została zdobyta przez Niemców i pozostała w ich rękach aż do końca powstania.

</doc>
<doc id="1798765" url="https://pl.wikipedia.org/wiki?curid=1798765" title="Mistrzostwa Europy w Piłce Siatkowej Mężczyzn 1979">
Mistrzostwa Europy w Piłce Siatkowej Mężczyzn 1979

XI Mistrzostwa Europy w piłce siatkowej mężczyzn 1979 odbyły się we Francji między 5 a 13 października 1979 roku. Mecze rozgrywane były w Nancy, Nantes, Tuluzie, Saint-Quentin oraz w Paryżu .
Tytuł sprzed dwóch lat broniła reprezentacja Związku Radzieckiego, która ponownie wywalczyła mistrzostwo.
System rozgrywek.
W turnieju wzięło udział 12 drużyn które zostały podzielone na 3 grupy. Do grupy finałowej awansowały dwa pierwsze zespoły z każdej z grup. Zwycięzca tej grupy zdobywał mistrzostwo. Zespoły z miejsc 3 i 4 z każdej z grup grały ze sobą o miejsca 7-12.
Faza kwalifikacyjna.
Grupa I.
Tabela
Wyniki
Grupa II.
'Tabela
Wyniki
Grupa III.
'Tabela
Wyniki
Faza finałowa.
Grupa dla miejsc 7-12.
Tabela
Wyniki
Grupa mistrzowska.
Tabela
Wyniki

</doc>
<doc id="1798766" url="https://pl.wikipedia.org/wiki?curid=1798766" title="Kelles-Krauz">
Kelles-Krauz



</doc>
<doc id="1798767" url="https://pl.wikipedia.org/wiki?curid=1798767" title="Dick Allman">
Dick Allman

Messina Wilson "Dick" Allman (ur. 1883, zm. 1943) – angielski piłkarz.
Kariera piłkarska.
Allman trafił do Burslem Port Vale w kwietniu 1903, lecz w swoim pierwszym sezonie w klubie nie zdołał na stałe przebić się do pierwszego składu. W sezonie występował już regularnie i z dorobkiem 8 goli został najlepszym strzelcem klubu w sezonie 1904/1905. Zanim w maju 1905 roku trafił do Reading, w Burslem zdążył rozegrać 38 spotkań (w tym 35 w lidze), w których zdobył 11 goli. Później występował w Portsmouth, Plymouth Argyle, Stoke, Liverpool, Wrexham, Grantham, Ton Pentre, Leicester Fosse and Croydon Common. Podczas I wojny światowej gościnnie występował w Arsenalu Londyn.

</doc>
<doc id="1798769" url="https://pl.wikipedia.org/wiki?curid=1798769" title="Władysław Kandefer (polityk)">
Władysław Kandefer (polityk)

Władysław Andrzej Kandefer (ur. 16 lutego 1939 w Iwoniczu, zm. 10 września 2005) – polski prawnik, doktor nauk ekonomicznych i polityk, poseł na Sejm PRL VIII kadencji.
Życiorys.
Syn Józefa i Emilii, urodził się w rodzinie robotniczej. W latach 1953–1956 należał do Związku Młodzieży Polskiej, był członkiem prezydium zarządu powiatowego w Krośnie, następnie do 1972 członek Związku Młodzieży Socjalistycznej. W ZMS był przewodniczącym Komisji Rad Narodowych Zarządu Głównego w Warszawie. Ukończył studia na Wydziale Prawa i Administracji Uniwersytetu Warszawskiego w 1962, uzyskując wykształcenie wyższe prawnicze. Studium doktoranckie odbył w Wyższej Szkole Nauk Społecznych przy KC PZPR, gdzie uzyskał stopień doktora nauk ekonomicznych w 1985. W 1977 ukończył kurs dla Centralnej Kadry Kierowniczej w Ośrodku Doskonalenia Kadr Kierowniczych przy KC PZPR. W latach 1962–1966 był starzym radcą w Kancelarii Rady Państwa, następnie do 1972 starszym instruktorem w Komitecie Frontu Jedności Narodu w Warszawie.
Podczas studiów działał w Zrzeszeniu Studentów Polskich. W 1961 wstąpił do Polskiej Zjednoczonej Partii Robotniczej. Od 1972 starszy instruktor w Wydziale Organizacyjnym Komitetu Centralnego PZPR, następnie od 1975 do 1980 członek centralnej komisji kontroli partyjnej. Od 1977 do 1979 był I sekretarzem komitetu zakładowego Ministerstwa Administracji, Gospodarki Terenowej i Ochrony Środowiska, a od 1 marca 1979 do 30 września 1981 I sekretarzem Komitetu Wojewódzkiego PZPR w Krośnie (od 1975 sekretarz). Przewodniczący Wojewódzkiej Rady Narodowej w Krośnie, był członkiem zakładowej organizacji partyjnej w fabryce Autosan w Sanoku. Delegat na VII, VIII, IX zjazd PZPR, zastępca członka KC PZPR (1980–1981).
W 1980 uzyskał mandat posła na Sejm PRL VIII kadencji z okręgu Krosno. Zasiadał w Komisji Administracji, Gospodarki Terenowej i Ochrony Środowiska, Komisji Prac Ustawodawczych, Komisji Planu Gospodarczego, Budżetu i Finansów oraz w Komisji Administracji, Gospodarki Przestrzennej i Ochrony Środowiska. Był radcą w Kancelarii Sejmu, pełnił funkcję zastępcy przewodniczącego Głównego Urzędu Kultury Fizycznej i Turystyki (1986–1987). W latach 1986–1988 członek Społecznego Komitetu Odnowy Starego Miasta Zamościa. Ponadto pracował jako radca Ambasady RP w Sofii oraz rządowy doradca w dziedzinie polityki regionalnej i gospodarki turystycznej.
Był współzałożycielem powołanej w 1994 Wyższej Szkoły Ekonomicznej Almamer w Warszawie, prorektorem i kierownikiem Katedry Turystyki i Rozwoju Regionalnego w tej uczelni. 31 stycznia 2002 został wiceprezesem firmy Polcarbons Sp. z o.o.
Zmarł 10 września 2005. Został pochowany w grobowcu rodzinnym na starym cmentarzu w Iwoniczu.

</doc>
<doc id="1798772" url="https://pl.wikipedia.org/wiki?curid=1798772" title="Zygmunt Karchuć">
Zygmunt Karchuć

Zygmunt Karchuć (ur. w listopadzie 1937 w Brzezicach) – polski polityk, poseł na Sejm PRL VIII kadencji.
Życiorys.
Uzyskał wykształcenie podstawowe. Z zawodu traktorzysta. Pracował jako mechanik w Państwowym Ośrodku Hodowli Zarodowej w Lubianie. W 1961 wstąpił do Polskiej Zjednoczonej Partii Robotniczej, w której był m.in. członkiem Komitetu Wojewódzkiego w Gorzowie. W latach 1980–1985 pełnił mandat posła na Sejm PRL VIII kadencji w okręgu Gorzów Wielkopolski. Zasiadał w Komisji Pracy i Spraw Socjalnych, Komisji Rolnictwa i Przemysłu Spożywczego oraz w Komisji Rolnictwa, Gospodarki Żywnościowej i Leśnictwa.
Otrzymał Brązowy Krzyż Zasługi i Medal 30-lecia Polski Ludowej.

</doc>
<doc id="1798773" url="https://pl.wikipedia.org/wiki?curid=1798773" title="Robert Beale">
Robert Beale

Robert Hughes Beale (ur. 8 stycznia 1884 w Maidstone, zm. 5 października 1950 w Dymchurch) − angielski piłkarz występujący na pozycji bramkarza. Do Manchesteru United trafił w maju 1912 z Norwich City za kwotę 275 £. Jego kariera w ligowym futbolu zakończyła się wraz z wybuchem I wojny światowej jednak w lipcu 1919 postanowił kontynuować swą przygodę z piłką i trafił do Gillingham.

</doc>
<doc id="1798774" url="https://pl.wikipedia.org/wiki?curid=1798774" title="Jurij Piskow">
Jurij Piskow

Jurij Piskow, ros. Юрий Владимирович Писков (ur. 12 października 1961) – rosyjski szachista, arcymistrz od 1993 roku.
Kariera szachowa.
Pierwsze znaczące sukcesy zaczął odnosić pod koniec lat 80. XX wieku. W 1990 r. zwyciężył w kołowym turnieju w Münsterze, w 1991 r. podzielił I m. (wspólnie z Jurijem Dochojanem) w Kopenhadze (turniej "Politiken Cup") oraz zajął IV m. (za Nuchimem Raszkowskim, Vlatko Bogdanovskim i Bojanem Kurajicą) w Star Dojran, w 1995 r. podzielił II m. w Bonn (turniej "GSK", za Igorem Glekiem, wspólnie z Edvinsem Kengisem) oraz w Belgradzie (turniej "Trako", za Dmitrijem Komarowem, wspólnie z m.in. Branko Damljanoviciem, Gieorgijem Timoszenko i Belą Badea), natomiast w 1996 r. podzielił I m. (wspólnie z m.in. Aleksandrem Wojtkiewiczem, Aloyzasem Kveinysem i Zigurdsem Lanką) w otwartym turnieju w Ratyzbonie. W tym samym roku zakończył profesjonalną karierę szachową, w następnych latach bardzo rzadko uczestnicząc w turniejach klasyfikowanych przez Międzynarodową Federację Szachową.
Najwyższy ranking w karierze osiągnął 1 lipca 1993 r., z wynikiem 2550 punktów dzielił wówczas 22-25. miejsce wśród rosyjskich szachistów.

</doc>
<doc id="1798779" url="https://pl.wikipedia.org/wiki?curid=1798779" title="Joseph-Marion Leandré">
Joseph-Marion Leandré

Joseph-Marion Leandré (ur. 9 maja 1945) – były haitański piłkarz grający na pozycji obrońcy.
Kariera klubowa.
Podczas kariery piłkarskiej Joseph-Marion Leandré grał w Racingu Port-au-Prince.
Kariera reprezentacyjna.
W reprezentacji Haiti Joseph-Marion Leandré grał w latach siedemdziesiątych. Uczestniczył zakończonych sukcesem eliminacji do Mundialu w 1974. Zwycięstwo w eliminacjach oznaczało zdobycie Mistrzostwa strefy CONCACAF 1973, gdyż obie imprezy były ze sobą połączone. 
Podczas Mistrzostw Świata 1974 w RFN Joseph-Marion Leandré zagrał w meczu z reprezentacją Argentyny, wchodząc na boisko w 52 min. za Wilnera Nazaire.

</doc>
<doc id="1798780" url="https://pl.wikipedia.org/wiki?curid=1798780" title="Narodowy Dzień Pamięci Powstania Warszawskiego">
Narodowy Dzień Pamięci Powstania Warszawskiego

Narodowy Dzień Pamięci Powstania Warszawskiego – polskie święto państwowe, obchodzone corocznie od 2010 roku w dniu 1 sierpnia. 
Dzień ten nie jest dniem wolnym od pracy.
Znaczenie daty.
Preambuła ustawy głosi, że święto ustanawia się w "hołdzie bohaterom Powstania Warszawskiego – tym, którzy w obronie bytu państwowego, z bronią w ręku walczyli o wyzwolenie stolicy, dążyli do odtworzenia instytucji niepodległego Państwa Polskiego, sprzeciwili się okupacji niemieckiej i widmu sowieckiej niewoli zagrażającej następnym pokoleniom Polaków". Uzasadnienie dołączone do projektu ustawy dodawało ponadto, że uhonorowaniem dnia wybuchu powstania "wolna Polska może spłacić swój dług wdzięczności".
Ustanowienie święta.
Święto zostało ustanowione ustawą z dnia 9 października 2009 roku "o ustanowieniu Narodowego Dnia Pamięci Powstania Warszawskiego", uchwalonej z inicjatywy prezydenta RP Lecha Kaczyńskiego. Za uchwaleniem ustawy głosowało 397 posłów, 1 był przeciwko, 6 wstrzymało się od głosu. Senat przyjął ustawę bez poprawek w dniu 5 listopada 2009 roku. Ustawę opublikowano w Dzienniku Ustaw w dniu 7 grudnia 2009 roku.

</doc>
<doc id="1798781" url="https://pl.wikipedia.org/wiki?curid=1798781" title="Jerzy Kaźmierczak">
Jerzy Kaźmierczak

Jerzy Kaźmierczak (ur. 3 lutego 1940 w Konojadzie) – polski polityk, poseł na Sejm PRL VII i VIII kadencji.
Życiorys.
Uzyskał w 1968 tytuł zawodowy inżyniera rolnictwa w Akademii Rolniczej w Poznaniu. W 1973 wstąpił do Polskiej Zjednoczonej Partii Robotniczej. W 1976 uzyskał mandat posła na Sejm PRL VII kadencji w okręgu Leszno. Zasiadał w Komisji Leśnictwa i Przemysłu Drzewnego oraz w Komisji Rolnictwa i Przemysłu Spożywczego. W 1980 uzyskał reelekcję z ramienia tej samej partii i w tym samym okręgu. Zasiadał w Komisji Budownictwa i Przemysłu Materiałów Budowlanych oraz w Komisji Przemysłu Ciężkiego, Maszynowego i Hutnictwa.
31 października 2002 został prezesem Rolniczej Spółdzielni Produkcyjnej w Pianowie, pełnił też tę funkcję w RSP w Kościanie, a 28 stycznia 2004 zastępcą prezesa Rejonowego Związku Rewizyjnego Rolniczych Spółdzielni Produkcyjnych.

</doc>
<doc id="1798782" url="https://pl.wikipedia.org/wiki?curid=1798782" title="Matthew Boyd">
Matthew Boyd

Matthew Boyd (ur. 29 kwietnia 1988 w Melbourne) – australijski lekkoatleta, specjalizujący się w skoku o tyczce.
Medalista mistrzostw Australii w różnych kategoriach wiekowych. Reprezentował swój kraj podczas mistrzostw świata juniorów młodszych (Marrakesz 2005) oraz mistrzostw świata juniorów (Pekin 2006), w obu przypadkach kończąc swój występ na eliminacjach.
Boyd należy do bardzo usportowionej rodziny, lekkoatletami byli jego rodzice: Denise – sprinterka i Ray - tyczkarz. Również siostry Australijczyka uprawiają lekkoatletykę: Jacinta (ur. 1986) skacze w dal, a Alana (ur. 1984) uprawia skok o tyczce.

</doc>
<doc id="1798787" url="https://pl.wikipedia.org/wiki?curid=1798787" title="Aida Szanajewa">
Aida Szanajewa

Aida Szanajewa (ros. Аида Владимировна Шанаева; ur. 23 kwietnia 1986 we Władykaukazie) – rosyjska florecistka, złota i srebrna medalistka olimpijska, trzykrotna mistrzyni świata, dwukrotna mistrzyni Europy.
Największym osiągnięciem zawodniczki jest złoty medal igrzysk olimpijskich w Pekinie w drużynowym turnieju florecistek oraz indywidualne mistrzostwo świata. Tytuł najlepszej zawodniczki na świecie zdobyła podczas mistrzostw w Antalyi (2009).

</doc>
<doc id="1798793" url="https://pl.wikipedia.org/wiki?curid=1798793" title="Matt Boyd">
Matt Boyd



</doc>
<doc id="1798794" url="https://pl.wikipedia.org/wiki?curid=1798794" title="Krynicki">
Krynicki



</doc>
<doc id="1798795" url="https://pl.wikipedia.org/wiki?curid=1798795" title="Pierre Claude Pajol">
Pierre Claude Pajol

Pierre Claude Pajol (ur. 3 lutego 1772 - 20 marca 1844) – francuski generał kawalerii i polityk doby rewolucji i wojen napoleońskich.
Urodził się w Besançon jako syn prawnika. W 1791 wstąpił do wojska rewolucyjnego, do Armii Górnego Renu. Wziął udział w kampanii roku 1792, zdobywał też rok później Höchheim. W latach 1794-6 walczył pod komendą Jean-Baptiste Klébera.
W okresie pokoju Pajol, w randze pułkownika, był posłem do Republiki Batawskiej. W 1805 roku został przydzielony do lekkiej kawalerii, wyróżnił się pod Austerlitz, następnie przebywał na Półwyspie Apenińskim. Powrócił do Wielkiej Armii przed bitwą pod Frydlantem jako generał brygady. W 1808 roku został mianowany baronem.
W czasie najazdu na Rosję w 1812 roku dowodził dywizją, a następnie korpusem. Wkrótce, z powodów zdrowotnych, został odesłany z do stanu cywilnego i powrócił do rodzinnego miasta. Przywrócono go do armii przed bitwą drezdeńską i lipską. 25 listopada 1813 roku został hrabią cesarstwa.
W 1814 walczył w kampanii sześciodniowej jako dowódca korpusu w dolinie Sekwany. Po klęsce Napoleona Pajol związał się z nowym rządem, jednak stanął u cesarskiego boku w czasie stu dni Napoleona.
Po ostatecznej klęsce Napoleona został odsunięty od armii i życia publicznego. W 1830 roku brał udział w rewolucji lipcowej.

</doc>
<doc id="1798796" url="https://pl.wikipedia.org/wiki?curid=1798796" title="Melancholia (obraz Jacka Malczewskiego)">
Melancholia (obraz Jacka Malczewskiego)

Melancholia (pełny tytuł Melancholia. Prolog. Widzenie. Wiek ostatni w Polsce) – obraz Jacka Malczewskiego uważany za manifest polskiego symbolizmu.
Opis obrazu.
Obraz Malczewskiego przedstawia pracownię malarską, z lewej strony u góry widać nikłą postać artysty skupionego podczas pracy przy sztalugach. Z płótna, przy którym siedzi malarz wypływa i wylewa się w przestrzeń obrazu bezładny tłum alegorycznych postaci. Poprzez strój i trzymane w dłoniach rekwizyty skłębiona kolumna nawiązuje do tragicznej historii Polski w XIX w. Wśród unoszącego się tłumu można dostrzec przedstawicieli wielu kategorii społecznych, powstańców, kapłanów, dzieci, zrozpaczone kobiety, skazańców w kajdanach, kosynierów i żołnierzy napoleońskich. Wśród rekwizytów dominuje uzbrojenie, kosy osadzone na sztorc, bagnety, szable i strzelby, niektórzy zamiast oręża trzymają skrzypce, książki, klepsydry i pędzle.
Tłum zdaje się kierować do rozświetlonego okna, jednak tylko nieliczni, zniedołężniali starcy docierają do jego parapetu i nie są w stanie go przekroczyć. Po drugiej stronie okna stoi tajemnicza postać kobieca w czarnych szatach, tytułowa Melancholia, która uniemożliwia dziesiątkom uczestników korowodu przeniknąć do symbolizującej wolność przestrzeni.
Dzieło Jacka Malczewskiego jest dynamiczne, jego niespójna i dwudzielna kompozycja podkreśla ekspresję wielowątkowego przekazu.
Interpretacje i nawiązania.
Najbardziej jednoznaczne i oczywiste dla polskiego odbiorcy jest alegoryczne przedstawienie tragicznych losów polskiego społeczeństwa w czasie niewoli. Krytycy podkreślają, że obraz stanowi podsumowanie końca tragicznego stulecia i beznadziejności położenia Polaków u jego schyłku. Jednak płótno Malczewskiego ma również drugą, bardzo osobistą wymowę, jest refleksją nad rolą sztuki i artysty-Polaka, ilustracją życia rodaków od dzieciństwa do śmierci i próbą zgłębienia tajemnicy przyszłości Narodu i Ojczyzny.
Artysta pełniąc funkcję profesora krakowskiej Akademii Sztuk Pięknych powtarzał wielokrotnie do studentów "Malujcie tak, aby Polska zmartwychwstała", tym samym jednoznacznie wyznaczał sens i cel własnej pracy.
Korowód postaci pojawił się ponownie na obrazie Malczewskiego "Błędne koło" w 1897. Motywu tanecznego korowodu, symbolizującego polskie społeczeństwo użył też Stanisław Wyspiański w dramacie "Wesele" w 1901.

</doc>
<doc id="1798797" url="https://pl.wikipedia.org/wiki?curid=1798797" title="Jimmy Chipperfield">
Jimmy Chipperfield

John James "Jimmy" Chipperfield (ur. 4 marca 1894 w Bethnal Green – zm. 1966 w Wandsworth) był angielskim piłkarzem.
Przed I wojną światową, Chipperfield grał w Luton Clarence i Luton Town. W czasie wojny gościnnie występował w Arsenalu i sezony 1916/1917 i 1918/1919 zakończył zostając najlepszym strzelcem klubu w London Combination. Po zakończeniu wojny trafił do Tottenham Hotspur, w którym zadebiutował 30 sierpnia 1919 zdobywając dwa gole. Chipperfield występował w drużynie Spursów przez dwa sezony, zaś w sezonie 1919/1920 awansował z klubem do First Division i zdobył sześć goli. Ostatni mecz w koszulce Tottenhamu rozegrał 11 kwietnia 1921. Później występował w Notts County (18 ligowych spotkań i 2 gole) i Northfleet zanim w 1923 roku przeszedł do Charlton Athletic (3 ligowe spotkania i 0 goli).

</doc>
<doc id="1798798" url="https://pl.wikipedia.org/wiki?curid=1798798" title="Juliusz Mutermilch">
Juliusz Mutermilch

Juliusz Mutermilch (ur. 8 września 1861 w Warszawie, zm. 26 listopada 1921 w Warszawie) – polski lekarz okulista, praktykował w Warszawie. Ordynator oddziału okulistycznego Szpitala na Czystem w Warszawie. 
Życiorys.
Dzieciństwo i młodość spędził w Kiszyniowie i Kamieńcu Podolskim, tam rozpoczął naukę w gimnazjum. Następnie przeniósł się do Warszawy i ukończył tamtejsze VI Gimnazjum w 1879 roku. Studiował na Cesarskim Uniwersytecie Warszawskim, w 1886 roku otrzymał dyplom lekarza. Jeszcze jako student pracował w Szpitalu Starozakonnych, na oddziałach Wiktora Grossterna i Zygmunta Kramsztyka. Od 1887 roku podjął pracę na oddziale okulistycznym u Kramsztyka, zajmował się także pracą naukową w przyklinicznym laboratorium prowadzonym przez Antoniego Elzenberga. W 1889 roku wyjechał na kilkumiesięczne studia do Paryża. W 1900 roku został ordynatorem oddziału ocznego Szpitala Starozakonnych.
Działał w ruchu syjonistycznym, należał razem z Samuelem Goldflamem i Leonem Beresonem do tzw. obozu neoasymilatorów. Pochowany jest na cmentarzu żydowskim przy ulicy Okopowej w Warszawie (kwatera 71). 

</doc>
<doc id="1798801" url="https://pl.wikipedia.org/wiki?curid=1798801" title="Paweł Walicki">
Paweł Walicki

Paweł Walicki, reżyser, scenograf, twórca filmowy.
Kształcenie się.
Absolwent Akademii Sztuk Pięknych w Poznaniu, gdzie studiował malarstwo, grafikę, rzeźbę i film animowany. Jako pracę dyplomową zrealizował film "Joan Miró", który był jego debiutem reżyserskim. 
W 1999 roku artysta podjął podyplomowe studia scenografii pod kierunkiem prof. Andrzeja Kreütza Majewskiego w Akademii Sztuk Pięknych im. Jana Matejki w Krakowie. 
Charakterystyka dorobku.
Projekty filmowe z jego udziałem to De Chirico - Miasta metafizyczne i Jak bóg Maior utracił tron, za który otrzymał wyróżnienie jury Ogólnopolskiego Festiwalu Autorskich Filmów Animowanych OFAFA 2000 za opracowanie plastyczne. 
Zaprojektował scenografię do cyklu telewizyjnych programów edukacyjnych "Z-Grana chata". Współpracował też przy realizacji scenografii do musicalu Miss Saigon w Teatrze Muzycznym Roma. 
Projekt dekoracji do Jeziora łabędziego na scenie Teatru Wielkiego - Opery Narodowej był pierwszą dużą produkcją scenograficzną młodego artysty. W Teatrze im. Stefana Jaracza w Olsztynie artysta przygotował scenografie do Ślubów panieńskich A. Fredry, Ludzi starszych zawodów D. Priwałowa i Pokojówek J. Geneta.

</doc>
<doc id="1798802" url="https://pl.wikipedia.org/wiki?curid=1798802" title="Dimbi Tubilandu">
Dimbi Tubilandu

Dimbi Tubilandu (ur. 15 marca 1948, zm. 17 czerwca 2021) – zairski piłkarz występujący na pozycji bramkarza. Uczestnik Mistrzostw Świata 1974.
Podczas MŚ 1974 reprezentował barwy klubu AS Vita Club.
Razem z reprezentacją Zairu uczestniczył w Mistrzostwach Świata 1974. Rozegrał tam 69 minut w meczu z Jugosławią, wchodząc na boisko przy stanie 0-3 za Mwambę Kazadiego.

</doc>
<doc id="1798804" url="https://pl.wikipedia.org/wiki?curid=1798804" title="Leonhard Kaupisch">
Leonhard Kaupisch

Leonhard Kaupisch (ur. 1 września 1878 w Bitterfeld, zm. 26 września 1945 w Weimarze) – niemiecki generał wojsk lądowych i lotnictwa.
Literatura w języku angielskim i niemieckim często przed nazwiskiem Kaupisch dodaje przedrostek „von”, którego użycie jest błędne, gdyż Kaupisch nie miał szlacheckiego pochodzenia i nigdy nie używał tego przedrostka.
Początek kariery.
Kaupisch wstąpił do wojska w 1898 roku i rok później został awansowany do rangi Leutnanta. W latach 1907–1909 ukończył szkolenie w Akademii wojny w Lichterfelde, a następnie został awansowany na Oberleutnanta. Od 1911 roku służył w Sztabie Generalnym w Berlinie. W 1913 roku został awansowany do rangi Hauptmanna.
I wojna światowa.
Podczas I wojny światowej Kaupisch pracował na różnych stanowiskach w Sztabie Generalnym. W 1917 roku został awansowany do stopnia majora. Otrzymał także Krzyż Żelazny drugiej Klasy i Krzyż Kawalerski Orderu Rodu Hohenzollernów.
Okres międzywojenny.
Po I wojnie światowej, Kaupisch przeniesiony został do Reichswehry, został tam przydzielony do Gruppenkommando 2 w Kassel. W 1923 roku objął dowództwo 7. (Bayer.) Artillerie-Regiment i awansował na Oberstleutnanta. Stamtąd przeniósł się do szkoły artylerii w Jüterbog, gdzie w 1927 roku został mianowany Oberstem. Kontynuował karierę w artylerii, aż w 1932 roku został awansowany na stopień Generalleutnanta i odszedł z armii.
1 kwietnia 1934 roku wstąpił do Luftwaffe, gdzie w grudniu 1935 roku został mianowany generałem lotnictwa. W marcu 1938 roku odszedł z Luftwaffe, jednak na początku 1939 ponownie wstąpił do wojska.
II wojna światowa.
W czasie kampanii wrześniowej dowodził 1 oddziałem Straży Granicznej. W połowie września 1939 objął stanowisko zarządcy wojskowego okręgu Gdańsk-Prusy Zachodnie. Od listopada 1939 dowódca XXXI wyższego dowództwa do zadań specjalnych. W 1940 na czele tego dowództwa kierował operacją zajęcia Danii, będącą częścią operacji Weserübung.
W okresie kwiecień-czerwiec 1940 dowódca wojsk okupacyjnych w Danii, później awansowany do stopnia generała artylerii, pozostał dowódcą XXXI Korpusu Armijnego do 1942, kiedy to przeszedł w stan spoczynku.
Zmarł śmiercią naturalną 26 września 1945 w Weimarze.

</doc>
<doc id="1798805" url="https://pl.wikipedia.org/wiki?curid=1798805" title="Ciołek II">
Ciołek II

Ciołek II – polski herb szlachecki z nobilitacji, odmiana herbu Ciołek.
Opis herbu.
W polu złotym ciołek czerwony.
Najwcześniejsze wzmianki.
Nadany Szymonowi Kulawemu z Byczyny, rotmistrzowi królewskiemu, 15 listopada 1504 i innym w latach 1504-1511. Herb jest wynikiem adopcji do herbu Ciołek przez Macieja Drzewickiego.
Herbowni.
Byczyński, Hubaty, Kalusz, Kalusza, Kałusz, Kania, Kulawy, Wilamowski.

</doc>
<doc id="1798806" url="https://pl.wikipedia.org/wiki?curid=1798806" title="Billy Wrigglesworth">
Billy Wrigglesworth

William Herbert „Billy” Wrigglesworth (ur. 12 listopada 1912 – zm. 11 sierpnia 1980) był angielskim piłkarzem występującym na pozycji napastnika. Występował w Chesterfield i Wolverhampton Wanderers zanim 1937 roku trafił do Manchesteru United. W 1947 został przetransferowany do Boltonu Wanderers. W 37 meczach dla Manchesteru United zdobył 10 goli.

</doc>
<doc id="1798808" url="https://pl.wikipedia.org/wiki?curid=1798808" title="Lubow Szutowa">
Lubow Szutowa

Lubow Szutowa (ros. Любовь Андреевна Шутова; ur. 25 czerwca 1983 w Nowosybirsku) – rosyjska szpadzistka, mistrzyni świata, wicemistrzyni Europy.
Największym osiągnięciem zawodniczki jest indywidualne mistrzostwo świata. Tytuł najlepszej zawodniczki na świecie zdobyła podczas mistrzostw w Antalyi (2009).

</doc>
<doc id="1798811" url="https://pl.wikipedia.org/wiki?curid=1798811" title="Charlie Wallace">
Charlie Wallace

Charles Willam „Charlie” Wallace (ur. 20 stycznia 1885 w Southwick, zm. 7 stycznia 1970) – angielski piłkarz, napastnik.
Wallace karierę rozpoczął w zespole Sunderland &amp; District Schools. Następnie grał w Southwick FC i Crystal Palace, skąd w 1907 roku za 500 funtów trafił do Aston Villi. Od pierwszego sezonu w tym klubie, w którym rozegrał 30 meczów i zdobył cztery bramki, Wallace stał się podstawowym zawodnikiem Aston Villi. W 1913 roku stał się pierwszym zawodnikiem, który nie strzelił rzutu karnego w finale Pucharu Anglii. Stało się to w wygranym 1:0 spotkaniu z Sunderlandem. W czasie I wojny światowej grał również gościnnie w Birmingham City. Łącznie do 1921 roku, kiedy do został sprzedany za 1000 funtów do Oldham Athletic, Wallace rozegrał 349 ligowych spotkań dla Aston Villi.
Od 1913 do 1920 roku Wallace rozegrał trzy spotkania w reprezentacji Anglii.
Po zakończeniu kariery, w latach 1938–1939 prowadził czwarty zespół Aston Villi.

</doc>
<doc id="1798814" url="https://pl.wikipedia.org/wiki?curid=1798814" title="Jacinta Boyd">
Jacinta Boyd

Jacinta Boyd (ur. 2 października 1986) – australijska lekkoatletka, specjalizująca się w skoku w dal.
Osiągnięcia.
Boyd należy do bardzo usportowionej rodziny, lekkoatletami byli jej rodzice: Denise – sprinterka i Ray – tyczkarz. Również rodzeństwo Australijki uprawia skok o tyczce: Alana (ur. 1984) oraz Matt (ur. 1988).

</doc>
<doc id="1798816" url="https://pl.wikipedia.org/wiki?curid=1798816" title="Suchy Wierch Waksmundzki">
Suchy Wierch Waksmundzki

Suchy Wierch Waksmundzki lub po prostu Suchy Wierch – porośn, reglowy szczyt o wysokości 1485 m na grzbiecie biegnącym od Gęsiej Szyi po Kopy Sołtysie. Jest najdalej na południe wysuniętym szczytem w tym grzbiecie, znajduje się pomiędzy przełęczą Przysłop Waksmundzki (1443 m) oddzielającą go od Gęsiej Szyi (1490 m) a Wyżnią Filipczańską Przełęczą (1443 m) oddzielającą go od Ostrego Wierchu (1475 m). Od południowo-zachodniej strony jego stoki opadają do Waksmundzkiej Polany, od północno-wschodniej do doliny Filipki. Spływa z nich Filipczański Potok. Od południowej strony sąsiaduje z Małą Koszystą, oddzielony od niej jest Waksmundzką Przełęczą (1418 m), na której znajduje się Rówień Waksmundzka.
Dawniej lasy na południowych stokach Suchego Wierchu były wypasane, stanowiły serwitut Hali Waksmundzkiej

</doc>
<doc id="1798817" url="https://pl.wikipedia.org/wiki?curid=1798817" title="Nagrobek Piotra Tomickiego">
Nagrobek Piotra Tomickiego

Nagrobek Piotra Tomickiego znajduje się w kaplicy biskupa Piotra Tomickiego na Wawelu. Wykonany został przez Bartłomieja Berrecci ok. 1524-26 – 1530 r.
Projektantem nagrobka był na pewno budowniczy kaplicy, Berrecci. Wykonał go też zapewne przy współpracy dwóch lub trzech rzeźbiarzy ze swego warsztatu. Nagrobek Tomickiego, który osobiście doglądał prac, został uznany już współcześnie za wybitne dzieło, w roku 1545 królowa Bona zamawia u Padovana wykucie na jego wzór nagrobka dla Piotra Gamrata. 
Nagrobek Tomickiego inicjuje nowy w Polsce typ monumentu nagrobnego: pomnik oparty o ścianę z prostokątną niszą dla sarkofagu z leżącą postacią zmarłego. 
Opis nagrobka.
Obramienie architektoniczne nagrobka Tomickiego tworzy pośrodku prostokątną wnękę, w której dolnej części, na wysuniętym ku przodowi sarkofagu, spoczywa postać zmarłego. Na cokole, w środku znajduje się tablica inskrypcyjna. Wysunięte ku przodowi boczne części cokołu tworzą piedestały dla półkolumn ujmujących z boków wnękę centralną oprawioną w dekoracyjną ramę listwową. Kolumny, o starannie wymodelowanych głowicach typu korynckiego, ozdobione są wicią roślinną krzyżującą się i tworzącą owale, przez które przechodzi środkiem pionowy ornament roślinny. Dół kolumn nad bazą ujęty jest w liście akantu. Rama otaczająca wnękę ozdobiona jest rozetkami. Wnękę flankują kolumny pokryte delikatnie płaskorzeźbioną wicią roślinną, a poprzez ramę złożoną z rozetek otwiera się widok na sarkofag z postacią leżącego biskupa na tle płaskorzeźby przedstawiającej św. Piotra polecającego fundatora Madonnie. 
Dekoracja nagrobka Tomickiego ma charakter zdecydowanie florencki. Kolumny oplecione wicią roślinną, rozetki w układzie pasowym, aniołki podtrzymujące tablicę inskrypcyjną – były ulubionymi motywami florenckimi. 
Postać bpa Tomickiego.
Postać wykonano z czerwonego marmuru węgierskiego. Spoczywa na sarkofagu, który ozdobiono florenckim motywem unoszących się puttów. Podtrzymują one herb zmarłego. Postać, pogrążona jest w spokojnym śnie, podkreślonym gestem dłoni wspierającej głowę i swobodnym układem ciała.
Rzeźbiarz wybrał wersję pośrednią ujęcia postaci: między martwą a żywo poruszoną (jak w nagrobkach sansovinowskich). Postać Tomickiego ułożona jest wygodnie na boku, nieznaczne podkurczenie nóg i przełożenie ich jedna przez drugą podkreśla trwanie we śnie. Twarz Tomickiego wymodelowana jest portretowo, koścista, o grubym nosie i głębokich zmarszczkach idących od nosa do brody.
Płaskorzeźba.
Płaskorzeźba ujęta jest w szerokie ramy na wzór obrazu i umieszczona w głębi niszy nagrobka. Przedstawia Madonnę w wieńcu główek anielskich, klęczącego przed nią biskupa oraz patrona zmarłego, św. Piotra. Madonna ma głowę zwróconą w stronę twarzy leżącego na sarkofagu zmarłego, Dzieciątko natomiast wyciąga rączki do jego klęczącej w obrębie płaskorzeźby postaci.
Jest to jedyny przypadek w renesansowej rzeźbie w Polsce umieszczania w zaplecku kilku postaciowej sceny (pomijając nagrobek abpa Gamrata, będący kopią pomnika Tomickiego).

</doc>
<doc id="1798819" url="https://pl.wikipedia.org/wiki?curid=1798819" title="Di Szwue">
Di Szwue

Di Szwue (, "Przysięga") – jedna z najpopularniejszych pieśni żydowskiego ruchu robotniczego, hymn lewicowej partii Bund. Jego twórcą był Szymon An-ski. Został napisany w 1902 roku i opublikowany w londyńskim czasopiśmie „Der Jidiszer Arbeter” (nr 14/1902). Do dziś jest śpiewany na spotkaniach żydowskich socjalistów.
Wersja An-skiego była przeróbką anonimowej pieśni o tym samym tytule, powstałej pod wpływem strajku tkaczy tałesów w Kołomyi w 1892 roku.
Tytuł "Di Szwue" nosił również hymn lewicowych syjonistów z partii Poalej Syjon. Był on adaptacją hymnu Bundu i miał identyczny refren, natomiast zwrotki zawierały odniesienia do wymarzonej żydowskiej ojczyzny. Dla rozróżnienia obu wersji używa się określeń „"Przysięga" bundowska” ( "Di Bundisze Szwue") oraz „"Przysięga" Poalej Syjon” ( "Di Szwue fun Pojle-Cien").

</doc>
<doc id="1798824" url="https://pl.wikipedia.org/wiki?curid=1798824" title="Tommy Rigg">
Tommy Rigg

Thomas "Tommy" Rigg (ur. 20 lutego 1920 - zm. maj 1995) był angielskim profesjonalnym piłkarzem. Występował m.in. w Watford i Gillingham, gdzie rozegrał prawie 200 ligowych spotkań.

</doc>
<doc id="1798828" url="https://pl.wikipedia.org/wiki?curid=1798828" title="I liga irlandzka w piłce nożnej">
I liga irlandzka w piłce nożnej



</doc>
<doc id="1798830" url="https://pl.wikipedia.org/wiki?curid=1798830" title="Anton Awdiejew">
Anton Awdiejew

Anton Awdiejew (ur. 8 sierpnia 1986 w Woskriesiensku) – rosyjski szpadzista, mistrz świata, dwukrotny brązowy medalista mistrzostw Europy.
Największym osiągnięciem zawodnika jest indywidualne mistrzostwo świata. Tytuł najlepszego zawodnika na świecie zdobył podczas mistrzostw w Antalyi (2009).

</doc>
<doc id="1798832" url="https://pl.wikipedia.org/wiki?curid=1798832" title="Frank Knowles">
Frank Knowles

Frank Knowles (ur. maj 1891 w Hyde - zm. 20 stycznia 1951) był angielskim piłkarzem. Jego nominalną pozycją była obrona. W ciągu swojej kariery występował w Manchesterze United, Arsenalu Londyn (gościnnie podczas I wojny światowej), Stalybridge Celtic, Hyde Park, Oldham Athletic, Sandbach Ramblers, Hartlepool United i Manchesterze City.

</doc>
<doc id="1798834" url="https://pl.wikipedia.org/wiki?curid=1798834" title="Juliusz Lech Kulikowski">
Juliusz Lech Kulikowski

Juliusz Lech Kulikowski (ur. w 1931 w Nowym Mieście Lubawskim) – profesor specjalizujący się w biocybernetyce i inżynierii biomedycznej, pracuje w Instytucie Biocybernetyki i Inżynierii Biomedycznej PAN. Obszar Jego badań naukowych to: systemy informatyczne, techniki fal ultrakrótkich, teoria informacji, zastosowania komputerów w medycynie, informacji naukowej i badaniach doświadczalnych.
Życiorys.
Urodził się w Nowym Mieście Lubawskim, jest absolwentem Wydziału Elektroniki Politechniki Warszawskiej Politechniki Warszawskiej. W 1959 roku uzyskał stopień naukowy doktora nauk technicznych (w Moskwie), w tym samym roku został adiunktem w Politechnice Warszawskiej, gdzie pracował do 1966 roku. Po uzyskaniu stopnia doktora habilitowanego w 1966 r. rozpoczął pracę w Instytucie Automatyki PAN, następnie w Instytucie Cybernetyki Stosowanej PAN (1971-1974), Instytucie Organizacji i Zarządzania PAN (1974-1976) i Instytucie Podstaw Informatyki PAN (1976-1982). W 1973 roku uzyskał tytuł naukowy profesora nauk technicznych. Od 1982 roku jest profesorem w Instytucie Biocybernetyki i Inżynierii Biomedycznej PAN, od 1989 - profesorem zwyczajnym.
Obecnie pełni następujące funkcje:
Dorobek naukowy.
Profesor J.L.Kulikowski posiada bogaty dorobek naukowy:
Został wyróżniony nagrodą Sekretariatu Polskiej Akademii Nauk, Ministra Nauki i Szkolnictwa Wyższego. Za aktywność w popularyzacji nauki otrzymał również odznaczenia państwowe.

</doc>
<doc id="1798837" url="https://pl.wikipedia.org/wiki?curid=1798837" title="Święto Warszawy">
Święto Warszawy

Święto Warszawy – święto lokalne, obchodzone 4 czerwca w Warszawie (od 2020 roku). Wcześniej w obchodzone w latach 1991-2002 w dniu 21 kwietnia. W 2003 roku miało się ono odbyć w dniu 1 sierpnia, lecz przepis je wprowadzający uchylono przed tą datą. 
Święto ustanowiono uchwałą XXI/579/2019 Rady Miasta Stołecznego Warszawy z dnia 7 listopada 2019 r. Wnioskodawcą przywrócenia święta miasta był ówczesny Prezydent m.st. Warszawy Rafał Trzaskowski. Za uchwałą opowiedziało się 36 radnych, 14 radnych było przeciw, żaden rady nie wstrzymał się od głosu. Uzasadnienie uchwały: "Z pewnością 4 czerwca 1989 roku jest datą przełomową we współczesnej historii naszego kraju, naszego Miasta. Powinniśmy o tej dacie pamiętać i celebrować ten dzień razem, w sposób uroczysty, podniosły. W tym dniu Warszawa chce pamiętać o wydarzeniach z 4 czerwca 1989 roku i cieszyć się tym w sposób szczególny"
Mimo że uchwała została przyjęta większością głosów, na sali obrad debata trwała, ponad godzinę. Pomysły, by obchodzić święto 4 czerwca, w rocznicę wolnych wyborów, nie podobał się radnym opozycji (PiS). Radny Piotr Mazurek uznał, że ta data jest „kontrowersyjna”. Jego klub zaproponował, by święto Warszawy ustanowić dwa dni wcześniej, czyli w rocznicę kazania Jana Pawła II na pl. Piłsudskiego, w czasie jego pierwszej pielgrzymi do kraju w 1979 roku. Pomysł jednak przepadł w głosowaniu.
Święto Warszawy poprzednio ustanowiono uchwałą Nr 64 Rady miasta stołecznego Warszawy z dnia 19 kwietnia 1991 r. "o ustanowieniu dnia 21 kwietnia Świętem Warszawy". Święto miało upamiętniać rocznicę wpisania do warszawskich ksiąg grodzkich "Prawa o miastach", uchwalonego przez Sejm Czteroletni w 1791 roku. Uchwałą Nr V/57/2003 Rady miasta stołecznego Warszawy z dnia 16 stycznia 2003 r. "w sprawie zmiany uchwały o ustanowieniu dnia 21 kwietnia Świętem Warszawy" przesunięto datę, w której miano święto obchodzić na dzień 1 sierpnia - rocznicę wybuchu powstania warszawskiego. Prawdopodobny radosny charakter obchodów święta (huczne festyny, koncerty itp.) kłóciłby się jednak z podniosłym charakterem obchodów rocznicowych i po protestach społecznych w dniu 13 marca 2003 roku święto uchylono, wprowadzając jednocześnie Dzień Pamięci Warszawy.

</doc>
<doc id="1798838" url="https://pl.wikipedia.org/wiki?curid=1798838" title="Clupea pallasii">
Clupea pallasii



</doc>
<doc id="1798839" url="https://pl.wikipedia.org/wiki?curid=1798839" title="Kim Young-ha">
Kim Young-ha

Kim Young-ha (ur. 11 listopada 1968 w Hwacheon) – południowokoreański pisarz.
Jest autorem pięciu powieści, a także licznych opowiadań (zebranych w trzech tomach) oraz esejów. Debiutancką powieść – "Mogę odejść, gdy zechcę" – opublikował w 1996. W swoich utworach najczęściej opisuje współczesną koreańską rzeczywistość (z naciskiem na postępującą globalizację), choć w dorobku ma także powieść historyczną, rozgrywającą się w realiach rewolucji meksykańskiej. Był tłumaczony na ponad dziesięć języków, w tym na polski, czego efektem, oprócz wspomnianej powieści "Mogę odejść, gdy zechcę", jest zbiór "Wampir i inne opowiadania" – wybór dziesięciu tekstów z różnych okresów jego twórczości. Pracował m.in. jako wykładowca uniwersytecki, prowadził programy radiowe o literaturze.
Życie.
Kim urodził się 11 listopada 1968 roku w Hwacheon. W dzieciństwie przenosił się wraz z rodziną z miejsca na miejsce, ponieważ jego ojciec służył w wojsku. Jako dziecko z trudem przeżył zatrucie gazem, tracąc zupełnie pamięć z okresu przed tym wydarzeniem. Studiował na Uniwersytecie Yonsei w Seulu na kierunku administracji, ale nigdy nie wiązał swojej przyszłości z tym przedmiotem. Zamiast tego dużo pisał. Jego kariera jako pisarza rozpoczęła się w 1995 roku opowiadaniem Medytacja w lustrze i zaraz po tym nagrodą Munhak Dongne za "Mogę odejść, gdy zechcę". Kim pracował także jako wykładowca w szkole teatralnej na Uniwersytecie w Seulu, ale w 2008 roku porzucił wszelkie zajęcia i oddał się całkowicie pisaniu. Obecnie mieszka w Nowym Jorku, gdzie czasami gościnnie wykłada na Columbia University.
Twórczość.
Kim Young-ha należy do grona pisarzy młodego pokolenia. Uznany przez krytyków, cieszy się jednocześnie wielką sympatią czytelników. Jego twórczość jest uniwersalna w wymowie. Kim unika elementów mocno zakorzenionych w kulturze Dalekiego Wschodu, nie chcąc w ten sposób zamykać drogi odbiorcom z zagranicy. Skupia się na pokazaniu ironii życia w sposób uniwersalny, czytelny dla każdego odbiorcy. W Polsce ukazały się 3 jego powieści: "Mogę odejść, gdy zechcę", "Wampir i inne opowiadania" oraz "Imperium świateł". Autor w 2009 roku przyjechał do Warszawy na promocję książki "Wampir i inne opowiadania", wydawnictwa Kwiaty Orientu. To była pierwsza wizyta pisarza z Korei Południowej w Polsce. Kim Young-ha uznawany jest za najbardziej oryginalnego pisarza młodego pokolenia. Kilka jego książek stało się kanwą dla filmów; "My Right to Ravage Myself" (2003) (), "The Scarlet Letter" (2004) (), "Total Messed Family" (2014), oraz "Memoir of a Murderer" (2017) () 

</doc>
<doc id="1798841" url="https://pl.wikipedia.org/wiki?curid=1798841" title="Matt Gillies">
Matt Gillies

Matthew Muirhead Gillies (ur. 12 sierpnia 1921 w West Lothian, zm. 24 grudnia 1998 w Nottingham) – szkocki piłkarz i menadżer.
Gillies występował w Motherwell, Bolton Wanderers i Leicester City. Późnej w latach 1959-1968 pracował w Leicester jako menadżer. Był menadżerem, który prowadził zespół w największej ilości spotkań (437 meczów). Pod jego wodzą Leicester odniosło swój pierwszy sukces i zdobyło w 1964 roku Carling Cup oraz trzy razy dochodziło do finału krajowych pucharów: FA Cup w 1961 i 1963 roku, oraz Carling Cup w 1965 roku.
Zmarł w Nottingham w grudniu 1998 w wieku 77 lat.

</doc>
<doc id="1798846" url="https://pl.wikipedia.org/wiki?curid=1798846" title="Kanclerz (serial telewizyjny)">
Kanclerz (serial telewizyjny)

Kanclerz – polski serial biograficzny z roku 1989 roku, zrealizowany według powieści Zbigniewa Safijana pt. "Kanclerz". Opowiada o życiu kanclerza Jana Zamoyskiego i wydarzeniach, które uczyniły go najbardziej wpływową postacią w dziejach I Rzeczypospolitej.
Opis fabuły.
Akcja toczy się na przełomie XVI i XVII wieku. Narratorem jest kronikarz Reinhold Heidenstein, odtwarzający wspaniałą karierę swego możnego protektora – Jana Zamoyskiego, na tle dramatycznych wydarzeń, które miały miejsce w ówczesnej Polsce.

</doc>
<doc id="1798848" url="https://pl.wikipedia.org/wiki?curid=1798848" title="Pałac Watykański">
Pałac Watykański



</doc>
<doc id="1798850" url="https://pl.wikipedia.org/wiki?curid=1798850" title="Nicolas Limbach">
Nicolas Limbach

Nicolas Limbach (ur. 29 grudnia 1985 w Eupen, Belgia) – niemiecki szablista, mistrz i wicemistrz świata.
Największym osiągnięciem zawodnika jest indywidualne mistrzostwo świata. Tytuł najlepszego zawodnika na świecie zdobył podczas mistrzostw w Antalyi (2009).
Triumfator prestiżowego turnieju O Szablę Wołodyjowskiego 2010.

</doc>
<doc id="1798852" url="https://pl.wikipedia.org/wiki?curid=1798852" title="Giancarlo Scottà">
Giancarlo Scottà

Giancarlo Scottà (ur. 11 kwietnia 1953 w Vittorio Veneto) – włoski polityk i samorządowiec, poseł do Parlamentu Europejskiego VII i VIII kadencji.
Życiorys.
Z zawodu nauczyciel. Zajął się działalnością polityczną w ramach Ligi Północnej. Od 1999 do 2009 sprawował urząd burmistrza Vittorio Veneto. W 2008 został wybrany do rady prowincji Treviso.
W wyborach w 2009 uzyskał z listy LN mandat posła do Parlamentu Europejskiego VII kadencji. Został członkiem grupy Europa Wolności i Demokracji oraz Komisji Rolnictwa i Rozwoju Wsi. W PE zasiadał do 2014, następnie do czasu przejścia na emeryturę pracował ponownie jako nauczyciel. W kwietniu 2018 powrócił do Europarlamentu, obejmując wakujący mandat poselski.

</doc>
<doc id="1798855" url="https://pl.wikipedia.org/wiki?curid=1798855" title="José Guillermo del Solar">
José Guillermo del Solar



</doc>
<doc id="1798856" url="https://pl.wikipedia.org/wiki?curid=1798856" title="Cyborium (Jan Maria Padovano)">
Cyborium (Jan Maria Padovano)

Cyborium autorstwa Jana Marii Padovano znajduje się w kościele Mariackim w Krakowie. Ukończone zostało w 1536 roku.
Obudowa architektoniczna jest wcześniejsza i pierwotnie zdobiła wnętrze katedry wawelskiej. Jednak na skutek wymiany wyposażenia katedry około 1600 r. na bardziej barokowe sprzęty, trafiła ostatecznie do kościoła mariackiego, gdzie znajduje się do dziś. Do wykonania dzieła artysta wykorzystał czerwony, plamisty marmur salzburski, alabaster i stiuk. 
Cyborium na początku XVII i później, w XVIII wieku, zostało uzupełnione o schodki z balustradą, prowadzące do przebudowanej ściany bocznej ze schowkiem na sakrament. Wtedy też dodano kartusze i bazy w zwieńczeniu (oraz nakryto obiekt kopułą).
W Polsce nie zachował się żaden podobny renesansowy obiekt, również w Italii tego typu nastawy ołtarzowe nie należały do najpopularniejszych. Znane są jedynie dwa wczesnorenesansowe rozwiązania oparte na motywie trójprzęsłowego łuku triumfalnego, mianowicie ołtarz Corbinelli dłuta Andrea Sansovino w kościele Santo Spirito we Florencji oraz ołtarz Gondi w katedrze w Fiesole dłuta Andrea Ferruciego. Oba powstały w ostatniej dekadzie XV wieku.
Opis cyborium.
Cyborium jest spiętrzone. Ma przerywany gzyms, dlatego uważane jest za dzieło manierystyczne. Reliefy aniołów wtłoczone są w ciasne nisze, w jednym z medalionów analogicznym do tych z Kaplicy Zygmuntowskiej umieścił popiersie proroka nawiązujące do pozy „Mojżesza” Michała Anioła.
Z pierwotnej koncepcji Padovana zachowany jest podział architektoniczny ściany frontowej: wsparty dwoma konsolkami cokół z podniebieniem zdobionym rozetami, partia środkowa oraz gzyms i attykowa ścianka. 
Centralną część cyborium dzielą cztery pilastry o korynckich kapitelach na trzy wnęki, oparte na motywie łuku triumfalnego. Ten element architektury rzymskiej stał się wyjątkowo popularny w toskańskim, a ściślej florenckim środowisku artystycznym epoki renesansu, w połowie XVI wieku przechwycony przez artystów północnych. Taki podział ściany frontowej przypomina również rozwiązanie kompozycyjne wewnętrznych ścian Kaplicy Zygmuntowskiej, ukończonej w momencie, gdy Padovano przystępował do pracy nad oprawą cyborium. Bezpośrednia inspiracja nie jest więc wykluczona.
Środkowa wnęka stanowi obramienie dla właściwego alabastrowego cyborium w formie okrągłej świątyni - tempietta, której podstawę stanowi ozdobna, czworoboczna stopa utworzona z łap zwierzęcych. Naturalnie przywodzi na myśl Tempietto Bramantego w Rzymie, przetransferowanie tego modelu do sakramentaliów nastąpiło jeszcze w XV, z oczywistych względów głównie we Włoszech. Później jednak zostało wyparte przez wzór kopuły Brunelleschiego. Cyborium Padovana stanowi tego przykład. Podwyższony profil, liczba i układ żeber nawiązują do kopuły florenckiej katedry. 
Górą biegnie attykowa ścianka z wydatnymi gzymsami, o polach odpowiadającym szerokościami podziałowi niższej partii. Wewnątrz tych pól znajdują się medaliony. Boczne przedstawiają proroków, natomiast środkowy ukazuje Madonnę z Dzieciątkiem. 
Dekoracja rzeźbiarska nosi znamiona stylu Padovana, prawdopodobnie więc artysta wykonał je własnoręcznie. Dotyczy to zarówno wspomnianych medalionów, tempietta jak i marmurowych figur, wtłoczonych w nisze po obu stronach tabernakulum. Są to postaci płaskorzeźbionych adorujących aniołów, ukazane w lekkim ruchu, pełne wdzięku, umiejętnie wpasowane w przestrzeń ograniczoną pilastrami i wolutowymi łukami w górnej części. Także medaliony, zwłaszcza Madonna z Dzieciątkiem, nawiązują do klasycznego kanonu piękna i udowadniają techniczną biegłość artysty. Wizerunki proroków współgrają ze sobą, w ujęciu trzy czwarte, zwracają się ku centrum i stanowią swoje lustrzane odbicia.
W predelli cyborium znajduje się obraz Łukasza Orłowskiego z 1762 przedstawiający ukrzyżowanego Chrystusa adorowanego przez polskich świętych.

</doc>
<doc id="1798858" url="https://pl.wikipedia.org/wiki?curid=1798858" title="Mistrzostwa świata w piłce ręcznej kobiet 2009">
Mistrzostwa świata w piłce ręcznej kobiet 2009



</doc>
<doc id="1798861" url="https://pl.wikipedia.org/wiki?curid=1798861" title="Imię wiatru">
Imię wiatru

Imię wiatru (tytuł oryg. "The Name of the Wind") – powieść fantasy amerykańskiego pisarza Patricka Rothfussa, pierwsza w cyklu "Kroniki Królobójcy". Oryginalnie opublikowana w 2007 przez DAW Books, w Polsce wydana we wrześniu 2008 roku przez wydawnictwo Rebis. Orson Scott Card przyrównał powieść do "Harry’ego Pottera", tylko że znacznie mroczniejszego i skierowanego raczej do dorosłych.
Fabuła.
Kvothe zaczyna opowiadać swoją historię od czasów dzieciństwa pomiędzy Edema Ruh: podróżnikami, artystami i aktorami. Kvothe jest wyjątkowo uzdolnionym muzykiem, głównie jeśli chodzi o lutnię i śpiew, a także uczy się z niesamowitą prędkością. Trupa jego ojca zabiera ze sobą znawcę Arkanów o imieniu Abenthy, absolwenta Uniwersytetu (w powieści występuje tylko jedna uczelnia), który zaczyna szkolić Kvothe'a w kwestiach naukowych. Dokładniej rzecz biorąc, podstawą wykształcenia, jakie udziela chłopcu, jest tzw. „sympatia”, forma magii, która pozwala sympatykowi połączyć ze sobą dwa różne obiekty i spowodować zmiany w pierwszym ze związanych przedmiotów poprzez manipulację drugim z nich (na zasadzie porównywalnej do współczesnej zasady zachowania energii, stanu splątanego i laleczek Voodoo). Jednakże sympatia jest jedynie słabszą formą magii w powieści Rothfussa: Abenthy zna także sekret Imion, dający mu władzę nad rzeczami, które wezwał po imieniu: głównie nad wiatrem, jak zostaje to zaprezentowane zaskoczonemu młodzieńcowi, gdy Abenthy używa owej mocy przeciwko podejrzanemu mieszkańcowi. Kvothe spędza pozostałą część powieści na próbach znalezienia kogoś, kto byłby w stanie nauczyć go tytułowego „Imienia wiatru”.
W międzyczasie ojciec Kvothe'a, Arliden, próbuje skomponować piosenkę o „Chandrianach”, mitycznych źródłach zła i zniszczenia, sporadycznie wspominanych w dziecięcych rymowankach, ale poza tym zagubionych w mrokach legend. Nadmierna ciekawość Arlidena doprowadza do wizyty Chandrian w obozowisku i wymordowania wszystkich obecnych. W tym samym czasie chłopak znajduje się w lesie. Po powrocie do obozu spotyka oprawców, ale jeden z nich, lord Haliax nie pozwala go zgładzić. Od tej pory osierocony Kvothe, zagłuszając swoje uczucie straty, spędza trzy lata w mieście Tarbean. Zostaje zmuszony do zostania ulicznym łobuzem, aż do czasu zapoznania się z bajarzem o imieniu Skarpi. Mężczyzna ponownie wzbudza w młodzieńcu chęć do życia poprzez opowiedzenie mu starej opowieści, opisującej powstanie Chandrian, oraz poprzez sugestię, że chłopak może mieć szansę na pomszczenie swoich rodziców. Kvothe, zainspirowany w ten sposób do dalszego działania, udaje się na Uniwersytet, aby kontynuować swoją edukację. Udaje mu się zostać przyjętym, mimo opłakanego budżetu, jakim dysponuje – głównie dzięki zdobyciu akceptacji wykładowców. W ciągu paru dni dostaje się do Arkanów (co zwykle zajmuje semestr lub więcej), ale jest za to zmuszony do nieustannego wiązania końca z końcem za wszelką cenę.
Podczas pobytu na Uniwersytecie, Kvothe kontynuuje zaspokajanie swojego głodu wiedzy, jak również ponownie odkrywa swój pociąg do muzyki, który pomaga mu ułatwić sobie życie po dużym wydatku na nową lutnię. Bohater odnawia także swoją znajomość z Denną, piękną, młodą kobietą, którą spotkał wcześniej na drodze z Tarbean do Uniwersytetu i która od tamtego czasu wynajmuje mieszkanie w miejscowości leżącej w pobliżu uczelni. Kvothe zaczyna rywalizację z bogatym studentem, Ambrosem, a także z aroganckim wykładowcą retoryki, mistrzem Hemme; próbuje również przykuć uwagę mistrza Elodina, który dzierży tytuł „Mistrza Imion”. Po tym jak Ambrose „pomaga” młodzieńcowi zapoznać się z uniwersytecką biblioteką, poprzez zaoferowanie mu zapalonej świecy, Kvothe zostaje ukarany bezterminowym zakazem wstępu do Archiwów i próbuje (skutecznie) znaleźć sposób, by móc się tam zakraść. W końcu przejmuje zainteresowanie ojca do tematu Chandrian, badając sprawę zniszczonego domu w okolicach Trebon, gdzie uważa się te istoty za sprawców pogromu na weselnym przyjęciu – prowadzi to bezpośrednio do spotkania z upojonym narkotykami smokiem – roślinożernym, żywiącym się drzewami „draccusem”, który w swoim euforycznym stanie ma zamiar zaatakować miasteczko. Wraz z tym, jak zapada noc, Kvothe opowiada, jak Elodin ostatecznie przyjmuje go na ucznia – po tym jak chłopak zademonstrował, że nawet nieprzytomnie, ma moc przyzywania (i rozkazywania) wiatru. Podczas wydarzenia, o którym opowiada, zraniony zostaje również Ambrose, głównie z powodu zniszczenia lutni Kvothe'a. Jednakże powieść kończy się nim Kvothe jest w stanie ujawnić więcej szczegółów o swojej osobie, takich jak: kim był zabity przez niego król; co staje się z jego miłością do Denny; w jakich okolicznościach opuszcza Uniwersytet i kim właściwie są Chandrianie.
Kontynuacja.
Następny tom z serii, "Strach Mędrca", został wydany w oryginalnym języku 1 marca 2011 roku. Tak jak "Imię wiatru" i został on opublikowany w Polsce nakładem wydawnictwa Rebis w przekładzie Mirosława P. Jabłońskiego. Ze względu na wielkość książki, została wydana w dwóch tomach. Pierwszy tom ukazał się w księgarniach 8 listopada 2011 roku, natomiast tom drugi został wydany w styczniu 2012 roku.

</doc>
<doc id="1798866" url="https://pl.wikipedia.org/wiki?curid=1798866" title="Tadeusz Miczka">
Tadeusz Miczka

Tadeusz Miczka (ur. 1952) – filmoznawca, medioznawca, kulturoznawca.
Życiorys.
W latach 1985-1986 pracował na Wydziale Filologicznym Uniwersytetu Jagiellońskiego. Na uczelni tej w 1989 uzyskał habilitację z zakresu literaturoznawstwa i filmoznawstwa. W 1995 uzyskał tytuł profesora.
Z Uniwersytetem Śląskim w Katowicach związany od 1976. Pracował na Wydziale Filologicznym oraz na Wydziale Radia i Telewizji. W latach 1985-1986 również p.o. kierownika Zakładu Historii i Teorii Filmu a w latach 1990-1994 kierownik tegoż zakładu, współtworzył śląskie filmoznawstwo i medioznawstwo. Obecnie jest kierownikiem Zakładu Komunikacji Kulturowej (od początku jego istnienia). 
Od 30 lat prowadzi badania z zakresu interdyscyplinarnie zorientowanego literaturoznawstwa, z teorii i historii filmu, telewizji i nowych mediów, estetyki porównawczej, komparatystyki kulturowej, komunikologii (komunikacji kulturowej), dziejów XX-wiecznych totalitaryzmów (związków kina z dwudziestowiecznymi totalitaryzmami), historii awangard artystycznych oraz edukacji filmowej i medialnej. 
Współpracuje z uczelniami 26 krajów, w ostatnim czasie przede wszystkim uniwersytetami hiszpańskimi i Ameryki Środkowej i Południowej. Od 25 lat w Polsce i za granicą, na uniwersytetach w Meksyku, Włoszech, Czechach, Słowacji, na Litwie, w Macedonii, Niemczech, Włoszech wykłada zagadnienia kina i kultury audiowizualnej. Był stypendystą rządu włoskiego w mediolańskiej Scuola Superiore della Comunicazione Sociali — Università Cattolica del Sacro Cuore oraz pięciokrotnie włoskich uniwersytetów. 
Autor i współautor 10 książek oraz ponad 200 artykułów naukowych, redaktor i współredaktor kilku publikacji zbiorowych, tłumacz tekstów z języka włoskiego i rosyjskiego. 

</doc>
<doc id="1798867" url="https://pl.wikipedia.org/wiki?curid=1798867" title="Działko N-37">
Działko N-37

N-37 – automatyczne działko lotnicze konstrukcji radzieckiej.
Historia.
Opracowana przez A. Suwanowa, W. Niemianowa, A. Richtera i P. Golikowa. Od 1946 roku zastępowało działko NS-37, które okazało się nieskuteczne przeciw celom opancerzonym i miało za małą szybkostrzelność by być skuteczną bronią przeciw samolotom wroga.
Działko N-37 używało krótszego naboju, dzięki czemu możliwe było stworzenie lżejszej konstrukcji (30% z, za cenę prędkości wylotowej zmniejszonej o 23%). Zmniejszył się też odrzut, a znacząco zwiększyła szybkostrzelność. Działko, jak na swój kaliber było dość lekkie (103 kg) i o znacznej szybkostrzelności (400 strz./min), która jednak pozostawała niedostateczna w warunkach szybkiej walki powietrznej. Podobnie jak w NS-37, pojedyncze trafienie na ogół wystarczało by zniszczyć nieprzyjacielski bombowiec.
Waga broni i naboju nie pozwalała na zabranie dużej ilości amunicji (MiG-15 przenosił 40 nabojów 37 mm i po 80 nabojów 23 mm na działko). Taką samą liczbę naboi przenosił MiG-17; wczesne wersje Jaka-25 miały dwa działka N-37 z zapasem po 100 nabojów na lufę
Bardziej kłopotliwy był wciąż duży odrzut, ponadto gazy wylotowe dławiły silniki odrzutowe (problem szczególnie w MiGu-9, który miał armatę zamontowaną w przegrodzie silnika), co spowodowało kilka katastrof. W lawetach samolotów zastąpione zazwyczaj przez działko NR-23.
Działko N-37D było produkowane na licencji również w Polsce przez ZM Tarnów.

</doc>
<doc id="1798871" url="https://pl.wikipedia.org/wiki?curid=1798871" title="Mistrzostwa Świata w Piłce Nożnej Plażowej 2009">
Mistrzostwa Świata w Piłce Nożnej Plażowej 2009

XV Mistrzostwa Świata w Piłce Nożnej Plażowej – turniej piłki nożnej plażowej, który odbył się w dniach 16-22 listopada 2009 w Dubaju na Jumeirah beach w Zjednoczonych Emiratach Arabskich pod patronatem FIFA i Beach Soccer Worldwide, w którym wyłoniony został mistrz świata w plażowej piłce nożnej.
Faza grupowa.
Cztery grupy po cztery zespoły, każdy z każdym, jeden mecz. Dwa najlepsze zespoły awansują do ćwierćfinałów.
Legenda do tabeli:
Czas:
Godzina rozegrania meczu przeliczona jest na czas Polski.
Faza pucharowa.
Finał.
 
MISTRZ ŚWIATA 2009
BRAZYLIA TRZYNASTY TYTUŁ MISTRZA ŚWIATA

</doc>
<doc id="1798872" url="https://pl.wikipedia.org/wiki?curid=1798872" title="Kosmiczna winda">
Kosmiczna winda



</doc>
<doc id="1798877" url="https://pl.wikipedia.org/wiki?curid=1798877" title="Blake Lucas">
Blake Lucas

Blake Lucas (ur. 12 maja 1990) – australijski lekkoatleta, specjalizujący się w skoku o tyczce.
Reprezentował Australię podczas mistrzostw świata juniorów młodszych (Ostrawa 2007), jednak nie zaliczył żadnej wysokości w eliminacjach i odpadł z dalszej rywalizacji. Złoty medalista igrzysk wspólnoty narodów juniorów (Pune 2008). W 2008 wywalczył złoty medal mistrzostw kraju w kategorii juniorów, rok później powtórzył to osiągnięcie już w gronie seniorskim. 9. zawodnik Uniwersjady (Belgrad 2009).

</doc>
<doc id="1798878" url="https://pl.wikipedia.org/wiki?curid=1798878" title="Winda do nieba">
Winda do nieba



</doc>
<doc id="1798880" url="https://pl.wikipedia.org/wiki?curid=1798880" title="Zimna Wódka (przystanek kolejowy)">
Zimna Wódka (przystanek kolejowy)

Zimna Wódka – nieczynny przystanek kolejowy w miejscowości Zimna Wódka, w województwie opolskim, w powiecie strzeleckim, w gminie Ujazd, w Polsce.

</doc>
<doc id="1798888" url="https://pl.wikipedia.org/wiki?curid=1798888" title="Zalesie Śląskie (stacja kolejowa)">
Zalesie Śląskie (stacja kolejowa)

Zalesie Śląskie – nieczynna stacja kolejowa w miejscowości Zalesie Śląskie, w województwie opolskim, w powiecie strzeleckim, w gminie Leśnica, w Polsce.

</doc>
<doc id="1798890" url="https://pl.wikipedia.org/wiki?curid=1798890" title="Duży Lotek">
Duży Lotek



</doc>
<doc id="1798892" url="https://pl.wikipedia.org/wiki?curid=1798892" title="Rywalizacja Arsenalu i Manchesteru United">
Rywalizacja Arsenalu i Manchesteru United

Rywalizacja Arsenalu i Manchesteru United to prestiżowa rywalizacja w angielskim futbolu, ponieważ oba kluby posiadają wspaniałą historię i tradycje. Smaczku wielu spotkaniom w ostatnich latach dodawała rzekoma niechęć pomiędzy menadżerami obydwu zespołów - Arsène Wengerem i Sir Alex Fergusonem.
Chociaż oba kluby rozegrały już wcześniej wiele ważnych spotkań, jak na przykład finał FA Cup w 1979 roku, rywalizacja między obydwoma zespołami zaczęła się od spotkania na Old Trafford w 1990 roku. Alex Ferguson stwierdził jednak, że rywalizacja zaczęła się wcześniej, od meczu rozegranego w styczniu 1987, gdy David Rocastle został wyrzucony z boiska za faul na Normanie Whitesidzie.

</doc>
<doc id="1798894" url="https://pl.wikipedia.org/wiki?curid=1798894" title="Zabójczy warunek">
Zabójczy warunek

Zabójczy warunek (ang. Oxygen) – amerykański film kryminalny z 1999 roku. W rolach głównych Adrien Brody i Maura Tierney.
Fabuła.
Nowy Jork. Żona znanego kolekcjonera sztuk zostaje uprowadzona. Porywacz o imieniu Harry żąda milion dolarów okupu. Mimo że dostaje żądane pieniądze, nie zamierza wypuścić zakładniczki. Przestępca zostaje aresztowany, ale nie chce powiedzieć gdzie ukrył porwaną. Wiadomo jedynie że Harry zakopał swoją ofiarę żywcem, a zapas tlenu wystarczy jej wyłącznie na dobę. Uzależniona od alkoholu i narkotyków policjantka, Madeline Foster i jej partner, Jessie mają więc 24 godziny na to by odnaleźć kobietę.

</doc>
<doc id="1798895" url="https://pl.wikipedia.org/wiki?curid=1798895" title="Sulejman II Wspaniały">
Sulejman II Wspaniały



</doc>
<doc id="1798897" url="https://pl.wikipedia.org/wiki?curid=1798897" title="League of Ireland Premier Division (2009)">
League of Ireland Premier Division (2009)

W sezonie 2009 rozegrano 89. edycję najwyższej klasy rozgrywkowej piłki nożnej w Irlandii – League of Ireland Premier Division. Tytułu mistrzowskiego bronili . Rozgrywki rozpoczęły się 6 marca, a zakończyły po 36 kolejkach – 6 listopada 2009.
Zasady rozgrywek.
W rozgrywkach brało udział 10 drużyn, walczących o tytuł mistrza Irlandii w piłce nożnej (spośród nich jedna – – ma swą siedzibę w Irlandii Północnej). Po sezonie 2008 liczba uczestników została zmniejszona z 12 do obecnej, przez co 3 spadające z ligi drużyny ( – 10, – 11 i – 12) zastąpił jedynie mistrz League of Ireland First Division ().
Każda z drużyn rozegrała po 4 mecze ze wszystkimi przeciwnikami (razem 36 spotkań). Ostatnia, 10. drużyna tabeli miała spaść do First Division, 8. i 9. miały wziąć udział w barażach o utrzymanie się w Premier Division. 7 listopada 2009 Football Association of Ireland podjęła decyzję o wypowiedzeniu umowy z Derry City FC na grę w League of Ireland w związku ze złamaniem przez klub 5 punktów tejże umowy, co wiąże się z degradacją drużyny do First Division. W wyniku tej decyzji w barażu zagrały 9. i 10. drużyna Premier Division ( i ).
Po sezonie w kłopoty finansowe wpadł . 22 lutego 2010 odmówiono mu przyznania licencji na grę w Premier Division, a następnie klub został rozwiązany. W jego miejsce powstał , utworzony przez stowarzyszenie kibiców. Otrzymał on licencję na grę w First Division sezonu 2010. W wyniku tych wydarzeń od spadku uchroniła się drużyna , która przegrała wcześniej rywalizację w barażach o utrzymanie.
Mistrz kraju () otrzymał prawo gry w II rundzie kwalifikacyjnej Ligi Mistrzów UEFA, wicemistrz () będzie mógł wystąpić w II rundzie kwalifikacyjnej Ligi Europy UEFA, podobnie jak zdobywca Pucharu Irlandii 2009 (), a 3. drużyna () w I rundzie kwalifikacyjnej tych rozgrywek.
Baraże o Premier Division.
Po zakończeniu rozgrywek Premier Division i First Division odbył się turniej barażowy o 2 miejsca w najwyższej klasie rozgrywkowej Irlandii. Jedno z miało przypaść zwycięzcy meczu pomiędzy 8. a 9. drużyną Premier Division, ostatecznie zagrały w nim 9. i 10. drużyna tabeli w związku z degradacją (w wyniku tego meczu utrzymała się ). Jego przegrany rozegrał dwumecz o drugie z miejsc w Premier Division ze zwycięzcą pojedynku 2. i 3. drużyny First Division (awans uzyskał po zwycięstwie 4:2 nad ). 
Wyniki.
Pierwsza część sezonu.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Druga część sezonu.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1798898" url="https://pl.wikipedia.org/wiki?curid=1798898" title="Mara Bizzotto">
Mara Bizzotto

Mara Bizzotto (ur. 3 czerwca 1972 w Bassano del Grappa) – włoska polityk i samorządowiec, posłanka do Parlamentu Europejskiego VII, VIII i IX kadencji, senator.
Życiorys.
W latach 80. pomagała w prowadzeniu rodzinnego baru, zakładała lokalną organizację kibiców klubu piłkarskiego A.C. Milan. Z wykształcenia technik handlowy, kształciła się też na kursach księgowych. W 1993 została radną gminy Rosà z ramienia Ligi Północnej. Później zasiadała w radzie Tezze sul Brenta, a w 2000 i 2005 była wybierana do rady regionu Wenecja Euganejska.
W wyborach w 2009 uzyskała z listy LN mandat posłanki do Parlamentu Europejskiego VII kadencji. Została członkinią grupy Europa Wolności i Demokracji oraz Komisji Zatrudnienia i Spraw Socjalnych. W 2014 i 2019 uzyskiwała reelekcję na kolejne kadencje.
W 2022 została natomiast wybrana w skład Senatu.

</doc>
<doc id="1798899" url="https://pl.wikipedia.org/wiki?curid=1798899" title="That’s How Love Is">
That’s How Love Is

'That's How Love Is' - singel The Jackson 5 z kompilacji I Want You Back! Unreleased Masters. Dostępny do ściągnięcia z internetu na iTunes.

</doc>
<doc id="1798900" url="https://pl.wikipedia.org/wiki?curid=1798900" title="Express Lotek">
Express Lotek



</doc>
<doc id="1798903" url="https://pl.wikipedia.org/wiki?curid=1798903" title="Wu-Tang Demo Tape">
Wu-Tang Demo Tape

Wu-Tang Demo Tape – nielegalny album zespołu Wu-Tang Clan, wydany w 1992 roku. Album w całości wyprodukowany przez RZA (wtedy znany pod pseudonimem Prince Rakeem) w 1992 roku, a udział w nagraniu wzięli RZA, Ghostface Killah (wtedy Ghost Face Killer), Inspectah Deck, Raekwon, i Ol' Dirty Bastard. Okładkę albumu zaprojektował Mathematics.
Lista utworów.
Opracowano na podstawie źródła.

</doc>
<doc id="1798904" url="https://pl.wikipedia.org/wiki?curid=1798904" title="Rudolf Buchała">
Rudolf Buchała

Rudolf Bernard Buchała (ur. 29 października 1927 w Katowicach, zm. 27 grudnia 2010 w Chorzowie) – polski prawnik i niemcoznawca związany z Górnym Śląskiem, katolicki działacz społeczny, poseł na Sejm PRL VIII kadencji (1980–1985). 
Życiorys.
Był synem Edmunda i Agnieszki z domu Wąsik. Uczęszczał do Liceum św. Jacka, a potem do Liceum im. A. Mickiewicza w Katowicach. W 1951 ukończył prawo na Uniwersytecie Jagiellońskim. W roku akademickim 1952/1953 studiował również na Wydziale Filozofii Chrześcijańskiej na Katolickim Uniwersytecie Lubelskim. Doktorat na temat "Zachodnioniemiecka doktryna „Recht auf die Heimat” a prawo międzynarodowe", napisany pod kierunkiem prof. dr. hab. Mariana Iwanejki, obronił na UJ w 1966. W 1982 na UJ uzyskał tytuł doktora habilitowanego (rozprawa habilitacyjna pt. "Watykan a Europa Środkowa – polityka wschodnia Stolicy Apostolskiej lat siedemdziesiątych" została całkowicie skonfiskowana przez cenzurę PRL).
W latach 1951–1955 był członkiem Kierownictwa Politycznego Stowarzyszenia „Pax” i Kierownikiem Kadrowym Sekcji Młodych. Był też kierownikiem oddziałów dziennika „Słowo Powszechne” w Katowicach i w Lublinie oraz redaktorem naczelnym dodatku „Słowa Powszechnego” – „W Młodych Oczach". W 1955 jako jeden z ośmioosobowej grupy tzw. „Frondy” wraz z Tadeuszem Mazowieckim, Januszem Zabłockim i kilkoma innymi członkami kierownictwa odszedł z PAX-u wskutek rozbieżności ideologicznych i konfliktu politycznego.
Był związany m.in. z Instytutem Śląskim w Opolu, a także Śląskim Instytutem Naukowym w Katowicach i Polskim Instytutem Spraw Międzynarodowych, gdzie publikował prace z tematyki niemieckiej (m.in. dotyczące problemu wypędzonych). Działał w Stowarzyszeniu „PAX” (od 1951 do 1955), a następnie Polskim Związku Katolicko-Społecznym. Współzałożyciel i członek Kolegium Redakcyjnego miesięcznika „Więź”, miesięcznika ODISS „Chrześcijanin w Świecie”, Katolickiego Tygodnika Społecznego „Ład” oraz dwutygodnika liberalno-konserwatywnego „Czas Górnośląski”. Współtworzył katowicki oddział Klubu Inteligencji Katolickiej.
W latach 1973–1981 uczestniczył w międzynarodowych spotkaniach pn. „Dialog i Współpraca” grupujących przedstawicieli zachodnioeuropejskich kół chrześcijańsko-demokratycznych i konserwatywnych oraz polskich ośrodków katolicko-społecznych. W latach 1973–1985 należał do Europejskiego Ekumenicznego Zespołu ds. Informacji i Komunikacji Społecznej, grupującego wydawców, publicystów i dziennikarzy chrześcijańskich ze Wschodu i Zachodu. Był członkiem Międzynarodowego Komitetu Wykonawczego.
W 1980 uzyskał mandat posła na Sejm PRL VIII kadencji w okręgu Dąbrowa Górnicza z ramienia Polskiego Związku Katolicko-Społecznego. Zasiadał w Komisjach: Komunikacji i Łączności, Nauki i Postępu Technicznego, Prac Ustawodawczych, Odpowiedzialności Konstytucyjnej, Handlu Zagranicznego (później: Współpracy Gospodarczej z Zagranicą i Gospodarki Morskiej), jak również Nadzwyczajnych do rozpatrzenia projektu ustawy o Radach Narodowych i Samorządzie Terytorialnym oraz projektu ustawy o Trybunale Konstytucyjnym.
Jako jeden z pięcioosobowego Koła Poselskiego PZKS, składającego się z posłów bezpartyjnych, nie głosował za usankcjonowaniem stanu wojennego wprowadzonego w Polsce w grudniu 1981. W głosowaniu nad rządowym wnioskiem o likwidację NSZZ „Solidarność” z października 1982 jako jeden z ośmiu posłów opowiedział się przeciwko. Był członkiem Rady Krajowej Patriotycznego Ruchu Odrodzenia Narodowego. Od 1988 do 1990 zasiadał w Wojewódzkiej Radzie Narodowej w Katowicach.
Według materiałów zgromadzonych w archiwum Instytutu Pamięci Narodowej był w latach 1986–1989 konsultantem Służby Bezpieczeństwa o pseudonimie „Poseł”, jednak nigdy nie został zwerbowany jako tajny współpracownik (TW).
W okresie III RP (wraz z Janem Krzysztofem Bieleckim, Donaldem Tuskiem i innymi) był współtwórcą Kongresu Liberalno-Demokratycznego. Wykładał na Uniwersytecie Ekonomicznym oraz w Wyższej Szkole Zarządzania Marketingowego i Języków Obcych w Katowicach.
Mieszkał w Chorzowie. Zmarł 27 grudnia 2010. Został pochowany 30 grudnia 2010 na cmentarzu przy ulicy Sienkiewicza w Katowicach.
Odznaczony Brązowym (1951) i Złotym Krzyżem Zasługi oraz Krzyżem Kawalerskim Orderu Odrodzenia Polski.

</doc>
<doc id="1798906" url="https://pl.wikipedia.org/wiki?curid=1798906" title="Melancholia (obraz)">
Melancholia (obraz)



</doc>
<doc id="1798910" url="https://pl.wikipedia.org/wiki?curid=1798910" title="Abraham z Bet-Parsajje">
Abraham z Bet-Parsajje



</doc>
<doc id="1798913" url="https://pl.wikipedia.org/wiki?curid=1798913" title="Łąki Kozielskie (stacja kolejowa)">
Łąki Kozielskie (stacja kolejowa)

Łąki Kozielskie – nieczynna stacja kolejowa w miejscowości Raszowa, w województwie opolskim, w powiecie strzeleckim, w gminie Leśnica, w Polsce.

</doc>
<doc id="1798914" url="https://pl.wikipedia.org/wiki?curid=1798914" title="Nagrobek Andrzeja Zebrzydowskiego">
Nagrobek Andrzeja Zebrzydowskiego

Nagrobek Andrzeja Zebrzydowskiego został wykonany przez Jana Michałowicza z Urzędowa w 1560 r. Znajduje się w przebudowanej, pierwotnie gotyckiej kaplicy śś. Kosmy i Damiana w katedrze wawelskiej.
Przebudowa kaplicy.
Biskup Andrzej Zebrzydowski zmarł w 1560 roku. Kaplicę wraz z nagrobkiem ukończono już w 1563 roku. Michałowicz ograniczony był w swoim przedsięwzięciu istniejącymi murami małej i mrocznej kaplicy gotyckiej. Dla rozjaśnienia wnętrza i nadania mu renesansowego charakteru artysta zburzył gotyckie sklepienie i zastąpił je rzeźbioną i malowaną kopułą, zwieńczoną sześciookienną latarnią. Kaplicę tę później przekształcono.
Rekonstrukcja kaplicy na pocz. XX wieku przywróciła w dużym stopniu jej wygląd pierwotny, nie uwzględniając jednak kopuły. Obecnie głównymi elementami dekoracyjnymi kaplicy są kasetony i rozety podłucza arkady wejściowej i niszy ołtarzowej, ornamenty liściaste, groteskowo – kandelabrowe, pasy konsolek i wolich oczek.
Opis nagrobka.
Mała przestrzennie kaplica nie wpłynęła hamująco na rozmiary nagrobka, który jest największym i najbardziej dekoracyjnie bogatym z wszystkich nagrobków Michałowicza.
Na kamiennym boniowanym podmurowaniu, rozczłonkowanym silnie przez występ partii środkowej i jej dwóch ryzalitów, wznosi się podobnie rozczłonkowany, bogato ornamentowany cokół z marmurową tablicą inskrypcyjną. Nad środkową częścią cokołu zbudowana jest część główna w kształcie dwukolumnowego ozdobnego portyku, z rzeźbą biskupa na sarkofagu na tle wnęki arkadowej. Architraw i fryz przełamują się ponad kolumnami, dzieląc się na występy i uskoki podobnie do cokołu. Prosty, wystający gzyms wsparty pośrodku oryginalnym kluczem archiwolty zamyka całość silnym poziomym akcentem. Nad gzymsem koronującym wznosi się zwieńczenie w formie tempietta z podpierającym je ornamentem wolutowym. Nad cofniętymi partiami podmurówki i cokołu stoją małe skrzydła boczne przypominające aediculae – kapliczki, a w nich rzeźby śś. Piotra i Pawła.
Podmurowanie jest spokojne i symetryczne. Pierwsze oznaki zakłócenia ładu wprowadzają zwrócone w jedną stronę twarze satyrów w obramieniu tablicy inskrypcyjnej. Umieszczona w górnej części poziomego obramienia maska satyra znajduje i w dole odpowiednik w maszkaronie zwierzęcym. Podobny efekt powtarza twórca w dekoracji nóg sarkofagu, przeciwstawiając maskę zwierzęcą ludzkiej.
Kolumny dźwigające masyw belkowania, gzymsu i zwieńczenia są smukłe, nieco osłabione oryginalną w pomyśle zmianą kształtu trzonów, w połowie okrągłych, w połowie sześciobocznych, o optycznie ruchomej powierzchni. Wrażenie takie sprawiają jakby zawieszone na nich ornamenty arabeskowe. Skręcone o 45º w stosunku do abakusów, rozpękające się wolutowe kapitele typu korynckiego afunkcjonalnie wystają skrętami daleko na boki. Rozwiązywanie statycznych praw ciążenia w sposób tylko pozorny triumfuje ostatecznie w niezwykle oryginalnym kluczu archiwolty. Jako półokrągłe przedłużenie architrawu i belkowania, sygnalizuje on krąg dźwigania cokołu tempietta, ale, otwarty do przodu, nie stanowi statycznej dla niego podstawy. Rolę tę natomiast spełnia gzyms koronujący. Nie dość na tym, środkowy występ belkowania tłoczy klucz archiwolty wywijając zwoje jego rollwerku tak silnie w dół, że putto siedzące na głowie pantery wychyla się do przodu i zabezpieczając się przed upadkiem chwyta się obiema rękami pęków fig. Jest to rzadki motyw putto – atlant. Modelowo opracowane tempietto w zwieńczeniu, wsparte o zapiecek, flankują ornamentalne woluty. Pełni ono dodatkową rolę portyku stylizowanej fasady iluzjonistycznie pojętej budowli zaplecza.
Nagrobek był pierwotnie polichromowany. Błękit tła, złocenia i srebrzenia podkreślały bogactwo form.
Figura Andrzeja Zebrzydowskiego.
Postać jest marmurowa, śmiało modelowana. Zadziwia wirtuozerią ukształtowania drobnych fałdów alby, ornatu, a także ażurowo ujętej ręki. Biskup, przedstawiony w stroju pontyfikalnym, spoczywa w swobodnej pozie wsparłszy głowę na dłoni. Za wezgłowie służy mu pulpit i poduszka. Oblicze Zebrzydowskiego to studium portretowe: gładkie w dolnej części tło niszy zdobi u góry kartusz herbowy, podtrzymywany przez dwa aniołki.
Elementy dekoracyjno – ornamentalne.
Splata się tu tradycja historyczna z ówczesną narastającą współczesnością. Nad łukiem archiwolty biegnie późnogotycki ornament liściasty, a pulpit wezgłowia ma jeszcze tradycyjne wycięcie w ośli grzbiet.
Układy ornamentu kandelabrowego z panneaux dekoracyjnych nagrobka i kaplicy mają charakter renesansowy, oparty na wzorach kaplicy Zygmuntowskiej. Arabeskowe sploty wokół kolumn. Michałowicz nanizał tu motywy roślinne, zwoje wolutowe, panoplia, owoce, paciorki, zwierzęce maszkarony. Obok dekoracyjnych motywów typu renesansu włoskiego widzimy w nagrobku dalszą infiltrację italianizmu niderlandzkiego.
Dwie sfery odmiennych wartości.
Wyniosłej powadze rzeźby zmarłego i postaciom ikonografii chrześcijańskiej towarzyszy rozigrany fantazją renesansowego artysty pogański świat mitologii. Jego najdobitniejszym wyrazem jest putto – Bachus w kluczu archiwolty. Satyry są dalekim echem trytonów z kaplicy Zygmuntowskiej. Głowy lwów, trzykrotnie powtórzone na każdej kolumnie, zdają się wyrazem ideologii chrześcijańskiej.
Na wewnętrznej stronie arkady znajduje się gmerk Michałowicza, złożony z krzyża, kątownicy i rylca.

</doc>
<doc id="1798916" url="https://pl.wikipedia.org/wiki?curid=1798916" title="Mistrzostwa Europy w Piłce Siatkowej Mężczyzn 1977">
Mistrzostwa Europy w Piłce Siatkowej Mężczyzn 1977

X Mistrzostwa Europy w piłce siatkowej mężczyzn 1977 odbyły się w Finlandii między 25 września a 2 października 1977 roku. Mecze rozgrywane były w Oulu, Tampere, Turku,oraz w Helsinkach.
Tytuł sprzed dwóch lat broniła reprezentacja Związku Radzieckiego, która ponownie wywalczyła mistrzostwo pokonując w 4-setowym finale reprezentację Polski (8:15 15:9 15:13 15:9 ).
System rozgrywek.
W turnieju wzięło udział 12 drużyn które zostały podzielone na 2 grupy. Do półfinałów awansowały dwa pierwsze zespoły z obu grup. Zespoły z obu grup z miejsc 3 i 4 walczyły obsadzając miejsca od 5 do 8, zaś zespoły z miejsc 5 i 6 walczyły obsadzając miejsca od 9 do 12.
Faza kwalifikacyjna.
Grupa I.
Tabela
Wyniki
Grupa II.
Tabela
Wyniki

</doc>
<doc id="1798923" url="https://pl.wikipedia.org/wiki?curid=1798923" title="Helena Jagiełowicz-Gawle">
Helena Jagiełowicz-Gawle

Helena Jagiełowicz-Gawle (ur. 13 lipca 1934 w Kownie, zm. 1 października 2020) – polska farmaceutka, posłanka na Sejm PRL VII i VIII kadencji (1976–1985).
Życiorys.
W 1955 wstąpiła do Polskiej Zjednoczonej Partii Robotniczej. W 1961 ukończyła studia na Wydziale Farmaceutycznym Gdańskiej Akademii Medycznej. We wrześniu 1962 objęła stanowisko mistrza produkcji w Tarchomińskich Zakładach Farmaceutycznych „Polfa”, a w 1964 została kierownikiem działu produkcyjnego. Współautorka dwóch patentów i licznych wniosków racjonalizatorskich z zakresu technologii produkcji leków. 
W latach 60. i 70. sprawowała mandat radnej Rady Narodowej miasta stołecznego Warszawy, była m.in. członkiem Prezydium Rady (w latach 60.). W 1976, jako bezpartyjna, została posłanką na Sejm PRL VII kadencji w okręgu Warszawa Praga-Północ. Uzyskała miejsce w Komisji Zdrowia i Kultury Fizycznej. W następnej kadencji (również wybrana w okręgu Praga Północ) była członkiem Komisji Górnictwa, Energetyki i Chemii, Zdrowia i Kultury Fizycznej (następnie: Polityki Społecznej, Zdrowia i Kultury Fizycznej), Komunikacji i Łączności, Nadzwyczajnej do rozpatrzenia projektu ustawy o Trybunale Konstytucyjnym.

</doc>
<doc id="1798924" url="https://pl.wikipedia.org/wiki?curid=1798924" title="Szymon z Bet-Parsajje">
Szymon z Bet-Parsajje



</doc>
<doc id="1798927" url="https://pl.wikipedia.org/wiki?curid=1798927" title="The 5% Album">
The 5% Album

The 5% Album – debiutancki album amerykańskiego rapera Lord Jamara członka Brand Nubian wydany w 2006 roku nakładem wytwórni Babygrande Records. Nazwa albumu wywodzi się z teorii pięcioprocentowców głosi ona, że tylko 5% ludzi na świecie jest oświeconych i może głosić prawdę. W nagraniach udział wzięli synowie GZA (Young Justice), Ol' Dirty Bastarda (Young Dirty) i Jamara (Young Lord).
Wydawnictwo zadebiutowało na 94. miejscu notowania Top R&amp;B/Hip-Hop Albums.

</doc>
<doc id="1798936" url="https://pl.wikipedia.org/wiki?curid=1798936" title="Eugeniusz Wilk">
Eugeniusz Wilk

Eugeniusz Tadeusz Wilk (ur. 1950) – filmoznawca, medioznawca, kulturoznawca.
Prof. dr hab., kierownik Katedry Mediów Audiowizualnych w Instytucie Sztuk Audiowizualnych na Wydziale Zarządzania i Komunikacji Społecznej Uniwersytetu Jagiellońskiego.
Główne zainteresowania naukowe Eugeniusza Wilka to:
Eugeniusz Wilk jest członkiem Prezydium Komitetu Nauk o Kulturze PAN, członkiem Komitetu Nauk o Sztuce PAN, redaktorem naczelnym "Przeglądu Kulturoznawczego" (pisma Komitetu Nauk o Kulturze PAN). Zasiada w radach naukowych kwartalników 'Kultura Współczesna' i "Kultura Popularna". Jest ekspertem Państwowej Komisji Akredytacyjnej. Należy do Polskiego Towarzystwa Kulturoznawczego i Polskiego Towarzystwa Estetycznego.
Wybrane publikacje.
Autor:
Redaktor prac zbiorowych:
Artykuły naukowe:

</doc>
<doc id="1798938" url="https://pl.wikipedia.org/wiki?curid=1798938" title="5% Album">
5% Album



</doc>
<doc id="1798939" url="https://pl.wikipedia.org/wiki?curid=1798939" title="Gerald Glatzmayer">
Gerald Glatzmayer

Gerald Glatzmayer (ur. 14 grudnia 1968 w Wiedniu, zm. 11 stycznia 2001 w Schwechat) – piłkarz austriacki grający na pozycji pomocnika.
Kariera klubowa.
Karierę piłkarską Glatzmayer rozpoczął w Austrii Wiedeń. W sezonie 1985/1986 zadebiutował w jego barwach w austriackiej Bundeslidze. W swoim debiutanckim sezonie wywalczył z Austrią swoje pierwsze i jedyne mistrzostwo kraju w karierze, a także jedyny w karierze Puchar Austrii (nie grał w wygranym 6:4 finale z Rapidem Wiedeń). W Austrii grał przez dwa sezony rozgrywając 24 mecze i zdobywając jednego gola.
Latem 1987 roku Glatzmayer przeszedł do innego wiedeńskiego zespołu, First Vienna FC. Przez trzy sezony był jego podstawowym zawodnikiem. W 1990 roku został piłkarzem Admiry Wacker Wiedeń. W 1993 roku spadł z nią do drugiej ligi. W trakcie sezonu 1993/1994 był wypożyczony do Favoritner AC, a latem 1994 odszedł do VSE Sankt Pölten. W latach 1995–1998 grał w SV Schwechat w Regionallidze, a karierę kończył w 1999 roku jako gracz SC-ESV Parndorf 1919.
11 stycznia 2001 Glatzmayer zginął w wypadku samochodowym koło miasta Schwechat. Żył 32 lata.
Kariera reprezentacyjna.
W reprezentacji Austrii Glatzmayer zadebiutował 4 października 1988 w wygranym 2:1 towarzyskim spotkaniu z Maltą. W 1990 roku został powołany do kadry na Mistrzostwa Świata we Włoszech. Tam był rezerwowym i rozegrał jedno spotkanie, ze Stanami Zjednoczonymi (2:1). Od 1988 do 1990 roku rozegrał w kadrze narodowej 6 spotkań i zdobył jedną bramkę.

</doc>
<doc id="1798940" url="https://pl.wikipedia.org/wiki?curid=1798940" title="Ligue A w piłce siatkowej mężczyzn (2009/2010)">
Ligue A w piłce siatkowej mężczyzn (2009/2010)

Ligue A siatkarzy 2009/2010 - 70. sezon rozgrywek o mistrzostwo Francji. Zainaugurowany został 9 października 2009 roku, a zakończony 8 maja 2010 r. Mistrzem Francji został Tours VB.
W fazie zasadniczej 16 zespołów rozegrało mecze system każdy z każdym, mecz i rewanż. Do fazy play-off przeszło 8 najlepszych zespołów, gdzie rywalizowały systemem drabinkowym (ćwierćfinały i półfinały do dwóch zwycięstw i mecz finałowy).
W sezonie 2009/2010 w Lidze Mistrzów Francję reprezentowały Paris Volley i Tours VB, w Pucharze CEV - Montpellier Volley Université Club i SAEMS Tourcoing Volley-Ball Lille Métropole, a w Pucharze Challenge - Stade Poitevin.
Faza zasadnicza.
Tabela wyników.
Drużyna gospodarzy wymieniona jest po lewej stronie tabeli.

</doc>
<doc id="1798942" url="https://pl.wikipedia.org/wiki?curid=1798942" title="Maria Olkisz">
Maria Olkisz

Maria Olkisz - polska śpiewaczka operowa, mezzosopran. Ukończyła Państwową Szkołę Muzyczną II stopnia im. Józefa Elsnera w Warszawie w klasie Ireny Cywińskiej. 
Studia kontynuowała w warszawskiej Akademii Muzycznej pod kierunkiem prof. Wiktora Brégy'ego.
Scenicznymi partnerami w kraju byli wspaniali śpiewacy, Marian Kouba, Józef Kolesiński, Wiesław Ochman, Bogdan Paprocki, Lesław Wacławik i Roman Węgrzyn. 
Śpiewała z zagranicznymi artystami tej miary, co: Irina Archipowa, Seta del Grande, Jurij Mazurok i Michele Molese. 
Występowała pod batutą niemalże wszystkich polskich dyrygentów, a z zagranicznych - pracowali z nią m.in.: 
Josef Chaloupka, Michel Plasson i Alberto Zedda.

</doc>
<doc id="1798943" url="https://pl.wikipedia.org/wiki?curid=1798943" title="Podatność na rozmiękanie">
Podatność na rozmiękanie

Podatność na rozmiękanie – spadek wytrzymałości materiału pod wpływem wody. Cecha ta wyrażona jest bezwymiarowym współczynnikiem rozmiękania formula_1 Największy spadek wytrzymałości wykazują materiały na bazie spoiw gipsowych (od 30 do 70%), materiały nienasiąkliwe, takie jak szkło i stal mają współczynnik bliski 1, co oznacza, że wilgotność nie ma wpływu na ich wytrzymałość.
gdzie:

</doc>
<doc id="1798944" url="https://pl.wikipedia.org/wiki?curid=1798944" title="Próchnienie">
Próchnienie

Próchnienie – suchy proces gnilny powodujący rozkład tkanek wywoływany głównie przez grzyby. Próchnienie powoduje np. rozkładanie drewna (pni drzew, starej stolarki drewnianej), rozkład liści w ściółce. W wyniku rozkładu powstaje próchno.

</doc>
<doc id="1798945" url="https://pl.wikipedia.org/wiki?curid=1798945" title="Antoni Szymanowski (dyplomata)">
Antoni Szymanowski (dyplomata)

Antoni Szymanowski (ur. 24 sierpnia 1914 w Warszawie, zm. 24 października 1985 tamże) – polski historyk, działacz podziemny i redaktor prasy konspiracyjnej w okresie II wojny światowej, ambasador PRL w Sztokholmie (1957–1964).
Życiorys.
Jego dziadkiem ze strony matki był Kazimierz Natanson, znany prawnik i bankier pochodzenia żydowskiego. Rodzina ze strony ojca była neoficka, przodkowie byli żydowskimi frankistami (należeli do sekty Jakuba Franka).
Uzyskał maturę w Gimnazjum Państwowym im. Stefana Batorego, po czym w latach 1932–1937 studiował historię na Uniwersytecie Warszawskim. Obronił pracę magisterską pod tytułem „Związek Alkuina z Brytanią”. Od 1928 związany z harcerstwem. W czasie studiów pracował w Bibliotece Ordynacji Zamoyskich w Warszawie. W latach 1937–1938 służył w Wojsku Polskim we Włodzimierzu Wołyńskim i Rembertowie. Od 1938 do 1939 był stypendystą w Cambridge.
W 1939 walczył w obronie Warszawy. W latach 1939–1941 związany z organizacją podziemną „Wolność i Lud”, od września 1940 był zatrudniony w Biurze Informacji i Propagandy Komendy Głównej Związki Walki Zbrojnej – Armii Krajowej, gdzie pracował w Podwydziale „W” (zwanym też „A”), zajmując się polityką Niemiec na okupowanych obszarach. Od 1944 był kierownikiem Podwydziału. Pisał raporty, analizy i sprawozdania dotyczące polityki Niemiec na ziemiach podbitych, m.in. w stosunku do ludności żydowskiej (w listopadzie 1942 napisał raport „Likwidacja ghetta warszawskiego. Reportaż” poświęcony w całości eksterminacji warszawskiej społeczności żydowskiej w lipcu 1942). Od 1941 za namową Jerzego Makowieckiego działał w Stronnictwie Demokratycznym, będąc członkiem jego Zarządu Głównego (od 1943). Po rozłamie w łonie SD objął redakcje pisma „Nowe Drogi” (jako następca Henryka Lukreca). Podczas Powstania Warszawskiego był redaktorem „Biuletynu Informacyjnego AK”. W lipcu 1944 awansowany na porucznika, później został odznaczony Srebrnym Krzyżem Zasługi z Mieczami (za udział w powstaniu). W latach 1944–1945 przebywał w oflagu II D Gross-Bard i X-B Sanbostel.
Po powrocie do kraju w 1945 podjął pracę na Górnym Śląsku (m.in. w Polskim Związku Zachodnim). Od 1946 zatrudniony na różnych stanowiskach w MSZ, m.in. naczelnika Wydziału w Departamencie Propagandy i Informacji, dyrektora Polskiego Ośrodka Informacyjnego w Nowym Jorku (1947–1951) oraz naczelnika Wydziału ONZ w Departamencie Organizacji Międzynarodowych MSZ i p.o. jego dyrektora (1951–1956). Od 1956 do 1957 przebywał w Wietnamie jako szef Misji Polskiej w Międzynarodowej Komisji Nadzoru i Kontroli. W grudniu 1957 mianowany ambasadorem PRL w Sztokholmie (do marca 1964). Po powrocie do kraju pracował na stanowiskach dyrektorskich w Departamentach Europy Zachodniej oraz Anglii i Ameryki MSZ. W latach 1975–1979 był Chargé d’affaires i posłem w Reykjavíku. Brał wielokrotny udział w sesjach Zgromadzenia Ogólnego ONZ jako ekspert, doradca oraz delegat.
Po 1945 pozostawał bezpartyjny. Był autorem wielu tłumaczeń z i na język polski (dzieł francusko-, anglo- i szwedzkojęzycznych). Odznaczony Krzyżem Kawalerskim Orderu Odrodzenia Polski (1953). Żonaty z Lucyną Potok (ślub wzięli w dniu wybuchu Powstania). Ojciec Piotra Szymanowskiego.
Zmarł w 1985, został pochowany na Starych Powązkach w Warszawie (aleja katakumbowa, grób 173/174).

</doc>
<doc id="1798948" url="https://pl.wikipedia.org/wiki?curid=1798948" title="Puchar Davisa 2009">
Puchar Davisa 2009

Tenisowe rozgrywki o Puchar Davisa w roku 2009 to 98. edycja najważniejszego turnieju między reprezentacjami narodowymi w męskim tenisie ziemnym. Mecze pierwszej rundy miały miejsce w dniach 6 marca - 8 marca.

</doc>
<doc id="1798953" url="https://pl.wikipedia.org/wiki?curid=1798953" title="Piotr Zawojski">
Piotr Zawojski

Piotr Zawojski (ur. 1963) – filmoznawca, medioznawca, kulturoznawca.
Życiorys.
Prof. dr hab., profesor nauk humanistycznych, pracuje w Instytucie Nauk o Kulturze na Wydziale Humanistycznym Uniwersytetu Śląskiego w Katowicach, wykładowca Akademii Sztuk Pięknych w Krakowie na Wydziale Intermediów. Wykładał także na Wydziale Radia i Telewizji Uniwersytetu Śląskiego, Uniwersytecie Jagiellońskim oraz w Wyższej Szkole Mechatroniki w Katowicach. Kieruje działem „Filmu i Mediów” w kwartalniku Opcje.
Jego zainteresowania naukowe obejmują zagadnienia teorii i historii fotografii, filmu i kina, nowych mediów oraz sztuki nowych mediów, cyberkultury oraz technokultury.
Był współpracownikiem Ośrodka Szkolenia i Analiz Programowych TVP, Centrum Strategii – Akademii Telewizyjnej (opracowywał analizy programów telewizyjnych i monitoringi publikowane w Zeszytach OSiAP i Wizji publicznej). Współpracował z katowickim ośrodkiem TVP (w roku 2017 przygotowywał i prowadził cykl „Dokument w obiektywie”), Festiwalem Filmów Kultowych, Międzynarodowym Konkursem Fotografii Cyfrowej CYBERFOTO, Centrum Sztuki Współczesnej „Łaźnia”, Międzynarodowym Festiwalem Filmowym „Etiuda &amp; Anima”, Medialabem Katowice, Festiwalem Sztuki Wizualnej inSPIRACJE, Festiwalem „Ars Cameralis”, Art+Bits Festival, Centrum Scenografii Polskiej – Muzeum Śląskim, Centrum Sztuki WRO, Galerią Sztuki Wozownia w Toruniu, Towarzystwem Zachęty Sztuk Pięknych (Lublin), Fundacją Sztuki Współczesnej In Situ (Warszawa), Ars Independent Festival (Katowice), Festiwalem Grand OFF (Warszawa).
Od lat wspiera niezależną twórczość filmową, był wielokrotnie jurorem festiwali prezentujących twórczość filmowców niezależnych w Kędzierzynie-Koźlu, Bieruniu, Gliwicach, Katowicach, Ołomuńcu.
Oprócz sześciu książek autorskich opublikował ponad 320 prac naukowych, tekstów krytycznych, esejów i recenzji, m.in. w Studiach Filmoznawczych, Kwartalniku Filmowym, Sztuce i Filozofii, Postscriptum, Kulturze Współczesnej, Roczniku Historii Sztuki, Zeszytach Telewizyjnych, Formacie, Przeglądzie Kulturoznawczym, Fa-Arcie, Zeszytach Artystycznych, Art Inquiry, CyberEmpathy, Kontekstach. Polskiej Sztuce Ludowej, Kulturze i Historii, Flusser Studies, multimedialnym periodyku Medialica. Studia Multimedialne z Humanistyki i w wielu tomach prac zbiorowych wydawanych w Polsce i za granicą.
Zajmuje się również krytyką filmową i eseistyką poświęconą fotografii, kulturze audiowizualnej, sztuce nowych mediów i cyberkulturze. Publikował swoje teksty w Ekranie, Kinie, Śląsku, artPapierze, Biuletynie Fotograficznym Świat Obrazu, Opcjach, camer@obscura, Biuletynie Polskiego Towarzystwa Estetycznego, [fo:pa], Suplemencie oraz katalogach wystaw.
W roku 2009 był dyrektorem artystycznym festiwalu sztuki cyfrowej “digital_ia.09″, który został zorganizowany przez Klub 13 Muz w Szczecinie. Rok wcześniej w tym samym miejscu zorganizował w ramach “digitali_ów.08″ pionierski projekt panelu dyskusyjnego poświęconego sztuce nowych mediów w Second Life. Od roku 2013 do roku 2015 był dyrektorem artystycznym kolejnych edycji festiwalu “digital_ia″.
Stypendysta Urzędu Marszałkowskiego Województwa Śląskiego (2006) oraz Ministra Kultury i Dziedzictwa Narodowego (2011).
Jest członkiem Polskiego Towarzystwa Kulturoznawczego, Polskiego Towarzystwa Estetycznego, Polskiego Towarzystwa Badań nad Filmem i Mediami, International Association for Aesthetics, Śląskiego Towarzystwa Filmowego i International Association of Art Critics (AICA), był członkiem Rady Programowej czasopisma „CyberEmpathy” (2011–2016), jest członkiem Rady Programowej czasopisma „TransMissions: Journal of Film and Media Studies”, Rady Naukowej czasopisma „Studia Etnologiczne i Antropologiczne”, a także Rady Naukowej serii „Audiowizualne aspekty kultury w ponowoczesności” wydawanej przez Akademię im. Jana Długosza w Częstochowie.
Jest członkiem międzynarodowej Kapituły przyznającej nagrody w ramach Festiwalu Grand OFF. Najlepsze Niezależne Krótkie Filmy Świata.
Członek Komitetu Nauk o Kulturze Polskiej Akademii Nauk.

</doc>
<doc id="1798954" url="https://pl.wikipedia.org/wiki?curid=1798954" title="Lancia Y">
Lancia Y



</doc>
<doc id="1798956" url="https://pl.wikipedia.org/wiki?curid=1798956" title="Czesław Krakówko">
Czesław Krakówko

Czesław Krakówko (ur. 7 lipca 1938 w Dziadkowicach) – polski rolnik i działacz polityczny, poseł na Sejm PRL VIII kadencji (1983–1985). 
Życiorys.
Prowadził specjalistyczne gospodarstwo rolne. Mandat posła na Sejm VIII kadencji uzyskał w grudniu 1983 w okręgu Białystok po śmierci posła Zbigniewa Dąbrowskiego z Polskiej Zjednoczonej Partii Robotniczej. Zasiadał w Komisjach Budownictwa i Przemysłu Materiałów Budowlanych oraz Leśnictwa i Przemysłu Drzewnego.

</doc>
<doc id="1798957" url="https://pl.wikipedia.org/wiki?curid=1798957" title="Wisowa (Pogórze Ciężkowickie)">
Wisowa (Pogórze Ciężkowickie)

Wisowa (409 m n.p.m.) — szczyt na Pogórzu Ciężkowickim, w Paśmie Brzanki.
Wisowa leży na głównym grzbiecie Pasma Brzanki, pomiędzy Gilową Górą a Rysowanym Kamieniem. Na północnych zboczach grzbietu położone jest osiedle Wisowa (przysiółek Jodłowej, tworzący w ramach wsi samodzielne sołectwo). Wisową łączy z centrum Jodłowej asfaltowa szosa, dzięki której przysiółek ma bezpośrednie połączenie autobusowe z Pilznem. Osiedle posiada także połączenie drogowe na południe, z drogą krajową nr 28.
Szczyt pokryty jest pasami lasu mieszanego i pól uprawnych. W lesie na grzbiecie pomiędzy Wisową a Rysowanym Kamieniem znajduje się zniszczony cmentarz żydowski z XIX wieku.
Przez Wisową przebiega pieszy szlak turystyczny:

</doc>
<doc id="1798958" url="https://pl.wikipedia.org/wiki?curid=1798958" title="Lee Byung-hun">
Lee Byung-hun

Lee Byung-hun (, ur. 12 lipca 1970 w Seongnamie) – południowokoreański aktor. Wystąpił w takich filmach jak "Strefa bezpieczeństwa" w reżyserii Park Chan-wook, "Słodko-gorzkie życie" Kim Jee-woona czy "" Stephena Sommersa.
Nagrody i wyróżnienia.
Źródło: Internet Movie Database

</doc>
<doc id="1798959" url="https://pl.wikipedia.org/wiki?curid=1798959" title="Ray Park">
Ray Park

Raymond Park, lepiej znany jako Ray Park (ur. 23 sierpnia 1974 w Glasgow) – brytyjski aktor, kaskader, mistrz sztuk walk. Najbardziej znany z roli Dartha Maula w filmach ' (głosu postaci użyczył Peter Serafinowicz) oraz ' (głosu postaci użyczył Sam Witwer). Pojawił się także w filmach "X-Men" i "".

</doc>
<doc id="1798960" url="https://pl.wikipedia.org/wiki?curid=1798960" title="Linia kolejowa nr 151">
Linia kolejowa nr 151

Linia kolejowa nr 151 – magistralna, w większości dwutorowa, zelektryfikowana linia kolejowa znaczenia państwowego, łącząca stację Kędzierzyn-Koźle z przejściem granicznym Chałupki – Bohumín. Linia stanowi fragment międzynarodowej linii kolejowej E59 (Malmö – Ystad – Świnoujście – Szczecin Dąbie – Poznań Główny – Wrocław Główny – Opole Groszowice – Kędzierzyn-Koźle – Chałupki).
Linia na odcinku 0,010 – 53,864 została ujęta w kompleksową, bazową pasażerską i bazową towarową sieć transportową TEN-T, a na odcinku 0,035 – 53,864 w sieć międzynarodowych linii transportu kombinowanego (AGTC) i sieć głównych międzynarodowych linii kolejowych (AGC).
Przebieg.
Linia rozpoczyna swój bieg na rozjeździe 136 na stacji Kędzierzyn-Koźle, skąd odchodzi od linii kolejowej Kędzierzyn-Koźle – Opole Groszowice. W obrębie stacji przechodzi przez peron 4, dalej odgałęziają się linia kolejowa Kędzierzyn-Koźle KKD – Kłodnica oraz linia kolejowa Kędzierzyn-Koźle KKD – Żabieniec. Na rozjeździe 83 bieg rozpoczyna tor parzysty linii, a na rozjeździe 330 bieg kończy linia kolejowa Nowa Wieś – Kędzierzyn-Koźle KKB. Linia kieruje się w stronę południową i przechodzi przez posterunek odgałęźny Stare Koźle, gdzie styka się z linią kolejową Nowa Wieś – Stare Koźle oraz linią kolejową Kędzierzyn-Koźle – Stare Koźle.
Linia dalej biegnie w kierunku południowym przez Bierawę, gdzie odchodzi od niej linia kolejowa Bierawa – Zakłady Azotowe Kędzierzyn, Dziergowice, Kuźnię Raciborską, aż do posterunku odgałęźnego Turze, skąd odgałęzia się linia kolejowa Nędza Wieś – Turze, oraz do Nędzy, gdzie spotyka się z linią kolejową Katowice Ligota – Nędza.
Linia przebiega przez Racibórz Markowice, skąd odchodzi obecnie nieczynna linia kolejowa Racibórz Markowice – Olza. Następnie przecina Kanał Ulgi oraz Odrę, a od tego momentu biegnie w jej bliskim sąsiedztwie. Linia przechodzi przez stację Racibórz, gdzie styka się z linią kolejową Racibórz – Głubczyce, dalej przy wschodniej części Zbiornika Przeciwpowodziowego Racibórz Dolny przez Tworków i Krzyżanowice, Roszków, Rudyszwałd, aż do Chałupek, gdzie od strony północnej zbiega się z linią kolejową Rybnik Towarowy – Chałupki, a od strony południowej z linią kolejową Chałupki – Granica Państwa. Do przejścia granicznego Chałupki – Bohumín przebiega równolegle do drugiej z wyżej wymienionych linii kolejowych.
Linia jest podzielona na 8 odcinków:
Charakterystyka techniczna.
Linia w całości jest klasy D3; maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C120-2C oraz jest przystosowanado maksymalnej prędkości do 110 km/h; obciążalność prądowa wynosi 1725 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów.
Na linii zostały wprowadzone ograniczenia w związku z niezachowaną skrajnią budowli linii kolejowej – nieodpowiednia odległość peronów, międzytorza, dźwigara wiaduktu, świetlika wiaduktu oraz wiaty peronu od osi toru.
Linia dostosowana jest, w zależności od odcinka, do prędkości od 30 km/h do 110 km/h, a jej prędkość konstrukcyjna wynosi 160 km/h. Obowiązują następujące prędkości maksymalne dla pociągów:
Modernizacja.
W październiku 2016 roku rozpoczął się remont linii na odcinku Krzyżanowice – Chałupki, natomiast pod koniec maja 2017 roku PKP PLK podpisały ze Skanską umowę na remont linii na odcinkach Bierawa – Nędza oraz Racibórz – Krzyżanowice.
Infrastruktura.
Punkty eksploatacyjne.
Na linii znajduje się 16 różnych punktów eksploatacyjnych, z czego 7 stacji oraz 6 przystanków.
Ruch pociągów.
Linia, ze względu na swój europejski charakter, jest wykorzystywana zarówno w ruchu pasażerskim regionalnym, podmiejskim i dalekobieżnym, jak i w ruchu towarowym.
Pociągi towarowe.
Ruch towarowy odbywa się na całości linii, jako że została uwzględniona do Kolejowego korytarza towarowego nr 5 Morze Bałtyckie – Morze Adriatyckie.

</doc>
<doc id="1798962" url="https://pl.wikipedia.org/wiki?curid=1798962" title="Alojzy Langner">
Alojzy Langner

Alojzy Langner (ur. 21 czerwca 1939 w Albertynowie, zm. 1 sierpnia 2016 w Białogardzie) – polski lekarz weterynarii, poseł na Sejm PRL VIII kadencji (1980–1985).
Życiorys.
Syn Pawła i Marii. Absolwent Wydziału Weterynarii Wyższej Szkoły Gospodarstwa Wiejskiego (1963). Był starszym specjalistą w Wojewódzkim Zakładzie Weterynarii w Koszalinie. W 1970 wstąpił do Zjednoczonego Stronnictwa Ludowego. Zasiadał w Miejsko-Gminnym Komitecie partii w Białogardzie. W 1975 otrzymał Srebrny Krzyż Zasługi. Był radnym Wojewódzkiej Rady Narodowej w Koszalinie. W latach 1980–1985 pełnił mandat posła na Sejm VIII kadencji w okręgu Koszalin, zasiadając w Komisjach Rolnictwa i Przemysłu Spożywczego (później: Rolnictwa, Gospodarki Żywnościowej i Leśnictwa) oraz Zdrowia i Kultury Fizycznej. Od lat 90. do końca życia prowadził prywatną przychodnię weterynaryjną w Białogardzie oraz był związany z Polskim Stronnictwem Ludowym.
Pochowany na cmentarzu komunalnym w Białogardzie.

</doc>
<doc id="1798966" url="https://pl.wikipedia.org/wiki?curid=1798966" title="Marian Jonkajtys">
Marian Jonkajtys

Marian Jonkajtys (ur. 20 maja 1931 w Augustowie, zm. 4 kwietnia 2004 w Warszawie) – polski aktor, reżyser teatralny, poeta, rzeźbiarz, pedagog. Założyciel i wieloletni dyrektor warszawskiego Teatru Rampa.
Życiorys.
Urodził się w Augustowie, w rodzinie nauczycielskiej. Jego rodzice byli pierwszymi nauczycielami (1919 r.) w Szkole Powszechnej w Augustowie. Ojciec – Hieronim Jonkajtys został aresztowany w październiku 1939 i zamordowany przez NKWD (w tym czasie Augustów był już pod okupacją sowiecką). Wcześniej – we wrześniu 1939 w walkach z Sowietami zginął starszy brat Mariana – Bronisław, podchorąży Wojska Polskiego.
13 kwietnia 1940 Marian Jonkajtys wraz z matką Marią, bratem Janem i czterema siostrami: Heleną, Grażyną, Zofią i Teresą, został wywieziony do kołchozu w Północnym Kazachstanie, w okolice Pietropawłowska i Kokczetawu (Grażyna Jonkajtys-Luba, siostra Mariana, swoje wspomnienia z tego okresu spisała w książce: "Was na to zdzieś priwiezli, sztob wy padochli – Kazachstan 1940-1946"; pierwsze wydanie: Instytut Literacki, Paryż 1981 – jako Maria Januszkiewicz-„Kazachstan”).
Do Polski Jonkajtysowie wrócili dopiero po 6 latach katorgi, 30 marca 1946. Zamieszkali w Warszawie, gdzie Marian Jonkajtys podjął naukę w Liceum Ogólnokształcącym im. B. Limanowskiego. Po uzyskaniu matury, przez dwa lata (1950–1952), studiował rusycystykę na Wydziale Filologicznym Uniwersytetu Warszawskiego, a potem został studentem Państwowej Wyższej Szkoły Teatralnej (PWST) im. Aleksandra Zelwerowicza (na Aktorskim Wydziale Estradowym). Ukończył studia (z odznaczeniem) w 1957.
W latach 1957–1959 występował w Teatrze Buffo w Warszawie (debiut 9 marca 1957), w latach 1959–1961 w Teatrze Syrena, w latach 1961–1969 w Teatrze Ludowym (gdzie także reżyserował) oraz Teatrze Nowym. W 1961 był reżyserem pierwszego Konkursu Polskiej Piosenki w Warszawie (wygrała piosenka w wykonaniu Reny Rolskiej.). W 1965 wraz z Wojciechem Młynarskim, Jerzym Derflem i Reną Rolską zakłada teatrzyk „Dreszczowiec”. Był konferansjerem na Festiwalu Piosenki Radzieckiej w Zielonej Górze.
W 1974 w pomieszczeniach Domu Kultury na Targówku zorganizował teatr muzyczno-estradowy zwany Teatrem na Targówku (późniejsza Rampa) i był jego dyrektorem naczelnym oraz artystycznym. Współpracował z PAGART-em (wielokrotnie wyjeżdżając do USA, Kanady, ZSRR i NRD) oraz Polskim Radiem (Podwieczorek przy mikrofonie). Dla telewizji reżyserował programy rozrywkowe (np. „Teatrzyk Marianowicza” w cyklu „Telewizyjny Leksykon Humoru” – 1967) oraz imprezy estradowe (m.in. Festiwal Polskiej Piosenki Opole'74).
Przez 27 lat był też wykładowcą PWST w Warszawie (początkowo jako asystent Ludwika Sempolińskiego i Aleksandra Bardiniego, a od 1968 jako adiunkt), gdzie uczył interpretacji piosenki estradowej.
Po ogłoszeniu stanu wojennego został odwołany przez ówczesne władze z funkcji dyrektora Teatru na Targówku. Nie chcąc występować jako aktor, zajął się metaloplastyką i rzemiosłem artystycznym (zdał egzamin czeladniczy). W rzeźbieniu i inkrustowaniu metalem drewnianych ikon, obrazów i pamiątek pomagała mu żona, piosenkarka Rena Rolska, która również wycofała się z życia estradowego. W latach 1987–2000 mieszkał z rodziną w Sulejówku, gdzie m.in. działał na rzecz odbudowy „Milusina” – domu Marszałka Piłsudskiego.
Po 1989, gdy reaktywowano Związek Sybiraków, pisał wiersze w większości poświęcone męczeństwu polskich zesłańców na Syberii i w Kazachstanie. Najbardziej znanym jest "Marsz Sybiraków", do którego muzykę napisał Czesław Majewski. Utwór został oficjalnym hymnem Związku Sybiraków. Jonkajtys zaprojektował i wykonał (metodą inkrustacji) drewniany różaniec sybiracki, którego wagoniki – paciorki inkrustowanymi nazwami miejsc zsyłek Polaków na Syberię symbolizują Polską Golgotę Wschodu. Różaniec ten jako dar Związku Sybiraków został ofiarowany Ojcu Św. Janowi Pawłowi II. Repliki różańca znajdują się w licznych kościołach w kraju. Był także inicjatorem idei Marszu Żywej Pamięci Polskiego Sybiru, który odbywa się od 2001 w Białymstoku.
Zmarł w Warszawie. Został pochowany na Powązkowskim Cmentarzu Komunalnym.
Życie prywatne.
W 1965 ożenił się z Reną Rolską. W 1972 urodził im się syn Grzegorz (później absolwent Wydziału Grafiki warszawskiej ASP; autor okładek i ilustracji do niemal wszystkich książek Mariana Jonkajtysa).
Upamiętnienie.
W 2005 jednej z ulic w centrum Augustowa nadano imię Mariana Jonkajtysa. W Sulejówku jest park jego imienia, a w 2009 odsłonięto tam kamień pamiątkowy z tablicą upamiętniającą Mariana Jonkajtysa oraz Sybiraków. W Puławach rondo przy ul.Dęblińskiej nazwane jest Rondem Mariana Jonkajtysa.
W 2009 VI Światowy Zjazd Sybiraków w Szymbarku przyznał Marianowi Jonkajtysowi pośmiertnie nagrodę Ambasadora Sybiraków i "Bursztynowe drzewo".

</doc>
<doc id="1798967" url="https://pl.wikipedia.org/wiki?curid=1798967" title="Genowefa Rejman">
Genowefa Rejman

Genowefa Zofia Rejman (ur. 15 maja 1925 w Moszczenicy Niżnej, zm. 14 października 2011 w Warszawie) – polska prawnik i teoretyk prawa, profesor nauk prawnych, nauczyciel akademicki Uniwersytetu Warszawskiego, posłanka na Sejm PRL VIII kadencji (1980–1985).
Życiorys.
Córka Wojciecha i Marii. W 1953 ukończyła studia na Wydziale Prawa Uniwersytetu Warszawskiego, gdzie przeszła też inne szczeble kariery naukowej. Wykładała na Wydziale Prawa i Administracji UW (ochronę prawnokarną środowiska i prawo karne) oraz na Wydziale Administracji Wyższej Szkoły Administracji w Ostrołęce. Na UW była zastępcą dyrektora Instytutu Prawa Karnego, a także przez wiele lat kierownikiem Zakładu Prawa Karnego. W 1996 uzyskała tytuł naukowy profesora nauk prawnych.
Od 1945 należała do Stronnictwa Ludowego, a od 1949 do Zjednoczonego Stronnictwa Ludowego, w którym dwukrotnie zasiadała w Komitecie Wojewódzkim. Od 1966 do 1970 była działaczką Komisji Kobiet. Działała też w komisjach prawniczych. Z ramienia ZSL w latach 1980–1985 pełniła mandat posłanki na Sejm PRL VIII kadencji w okręgu Warszawa Praga-Południe. Zasiadała w Komisjach Nauki i Postępu Technicznego (później: Oświaty, Wychowania, Nauki i Postępu Technicznego), Prac Ustawodawczych oraz Nadzwyczajnej do rozpatrzenia projektu ustawy o Radach Narodowych i Samorządzie Terytorialnym. Po odejściu z pracy parlamentarnej powróciła do zawodu wykładowcy.
Była honorowym patronem Europejskiego Ośrodka Studiów Penologicznych UW, a także prezesem Towarzystwa Naukowego Prawa Karnego. Autorka kilku monografii oraz podręczników.
Zmarła 14 października 2011. Pochowana na cmentarzu ewangelicko-augsburskim w Warszawie (aleja 51, grób 11).
Odznaczenia.
Była odznaczona Złotym Krzyżem Zasługi i Krzyżem Kawalerskim Orderu Odrodzenia Polski. 

</doc>
<doc id="1798968" url="https://pl.wikipedia.org/wiki?curid=1798968" title="Shoshinsha">
Shoshinsha

Shoshinsha (初心者マーク) lub Wakaba (若葉マーク) - zielono-żółty symbol przypominający literę V, który w Japonii oznacza nowego kierowcę, który dopiero uzyskał prawo jazdy. Symbol ten ma ostrzec innych uczestników ruchu, że dany kierowca nie jest jeszcze doświadczony. Młodzi kierowcy muszą mieć ten symbol umieszczony na swoim samochodzie przez rok od momentu otrzymania prawa jazdy.

</doc>
<doc id="1798970" url="https://pl.wikipedia.org/wiki?curid=1798970" title="Lindsay Gene Abston Brush">
Lindsay Gene Abston Brush



</doc>
<doc id="1798972" url="https://pl.wikipedia.org/wiki?curid=1798972" title="Józef Franciszek Fert">
Józef Franciszek Fert

Józef Franciszek Fert (ur. 7 lipca 1945 w Korytnicy) – polski polonista, historyk literatury, poeta, profesor Katolickiego Uniwersytetu Lubelskiego, badacz twórczości Cypriana Norwida, tekstolog i edytor.
Życiorys.
Urodził się 7 lipca 1945 w Korytnicy nad Nidą. Studiował filologię polską na KUL i UMCS. W 1969 otrzymał tytuł magistra (na seminarium prof. Czesława Zgorzelskiego), a w 1978 stopień naukowy doktora (seminarium prof. Stefana Sawickiego, promotor – prof. Maria Grzędzielska). W latach 1968–1969 był pracownikiem redakcji Wydawnictwa Towarzystwa Naukowego KUL. Od 1970 do 1990 pracował jako nauczyciel języka polskiego w I Liceum Ogólnokształcącym im. Tadeusza Kościuszki we Włodawie. Działacz "Solidarności" – przewodniczący sekcji nauczycielskiej "Solidarność" i wiceprzewodniczący NSZZ "S" we Włodawie. Założyciel Rady Oświaty i Wychowania, zdelegalizowanej w stanie wojennym. Internowany w okresie od 13 grudnia 1981 do 10 lutego 1982 w więzieniach w Chełmie i Włodawie.
Od 1983 sekretarz redakcji czasopisma "Studia Norwidiana" i członek redakcji "Dzieł wszystkich Norwida". Pracownik naukowo-dydaktyczny KUL od 1985 (od 1989 jako pracownik etatowy): początkowo w Międzywydziałowym Zakładzie Badań nad Twórczością Norwida, następnie ­na polonistyce KUL. W latach 1994–1996 pracował jako adiunkt w Katedrze Literatury Współczesnej KUL, od 1996 kierownik Katedry Tekstologii i Edytorstwa. Habilitował się na Wydziale Nauk Humanistycznych KUL w 1993.
W latach 1994–1999 kierownik Sekcji Filologii Polskiej KUL (od 1998 jako profesor nadzwyczajny KUL), w latach 1999–2000 prodziekan Wydziału Nauk Humanistycznych i członek Senatu Akademickiego KUL. W latach 2002–2006 kierownik Międzywydziałowego Zakładu Badań nad Twórczością Cypriana Norwida. W latach 2004–2012 prorektor KUL.
W 2005 otrzymał tytuł naukowy profesora, a w październiku 2006 profesora zwyczajnego.
Członek Towarzystwa Naukowego KUL, Towarzystwa Literackiego im. Adama Mickiewicza, Lubelskiego Towarzystwa Naukowego (od 2005), Stowarzyszenia Pisarzy Polskich ­– prezes Lubelskiego Oddziału SPP (2002–2004).
W 2018 kandydował bezskutecznie do sejmiku województwa lubelskiego z listy Koalicji Obywatelskiej.

</doc>
<doc id="1798975" url="https://pl.wikipedia.org/wiki?curid=1798975" title="Linia kolejowa nr 175">
Linia kolejowa nr 175

Linia kolejowa nr 175 – pierwszorzędna, częściowo zelektryfikowana linia kolejowa łącząca stacje Strzelce Opolskie oraz Kluczbork. 
Historycznie linia rozpoczynała swój bieg na posterunku odgałęźnym Kłodnica, na linii kolejowej nr 136 Kędzierzyn-Koźle – Opole Groszowice. Na całym swoim odcinku umiejscowiona jest na terenie województwa opolskiego. Na odcinku Fosowskie – Kluczbork jest to linia dwutorowa, natomiast na pozostałym odcinku jednotorowa, o szerokości torów 1435 mm. Linia była zelektryfikowana na odcinku Strzelce Opolskie – Kluczbork, jednakże obecnie sieć elektryczna na tym odcinku jest rozebrana. Na odcinku Rozmierka - Zębowice linia jest nieprzejezdna. W 2015 rozpoczęto likwidację nawierzchni na odcinku Kłodnica – Strzelce Opolskie. W 2021 roku w Staniszczach Wielkich pojawiły się drezyny, które będą obsługiwały połączenia turystyczne.

</doc>
<doc id="1798976" url="https://pl.wikipedia.org/wiki?curid=1798976" title="Radiacja (biologia)">
Radiacja (biologia)



</doc>
<doc id="1798978" url="https://pl.wikipedia.org/wiki?curid=1798978" title="Bo (pies)">
Bo (pies)

Bo (znany także jako: Bo, Charlie, Amigo's New Hope, First Dog) (ur. 9 października 2008, zm. 8 maja 2021) – pies rasy portugalski pies wodny należący do byłego prezydenta Stanów Zjednoczonych Baracka Obamy.
Życiorys.
Początkowo został zarejestrowany jako Amigo's New Hope w rejestrze Amerykańskiego Stowarzyszenia Psów. Nosił także imię Charlie. Został nazwany Bo przez Malię i Sashę Obamę, córki prezydenta Baracka Obamy, na cześć piosenkarza Bo Diddleya, który zmarł w roku narodzin psa. Pies oficjalnie pojawił się w Białym Domu 14 kwietnia 2009 roku, miał być wcześniej podarowany Obamie przez senatora Teda Kennedy’ego. Zgodnie z przepisami Obama musiał rozliczyć się z prezentu, którego wartość wynosiła 1600 USD.
Odbiór.
Kilka dni po pojawieniu się Bo w Białym Domu, została wydana o nim książka dla dzieci, zatytułowana „Bo. America's Commander in leash”. Bo jako pies Obamy pojawił się w komiksie Marvela pt. "Lockjaw and the Pet Avengers", a także wystąpił w ośmiu innych komiksach.
W czerwcu 2009 roku Biały Dom wyemitował kartę baseballową z wizerunkiem Bo. Na odwrocie karty umieszczone zostały informacje o psie. Informacje o karcie zostały opublikowane na oficjalnym blogu Białego Domu.
Bo wystąpił w dwóch odcinkach programu telewizyjnego Dogs 101.
O psie pisano w takich tytułach jak „The Washington Post” czy „The New York Times”. Produkowano również zabawki z podobizną Bo.

</doc>
<doc id="1798981" url="https://pl.wikipedia.org/wiki?curid=1798981" title="Wzgórza mają oczy II">
Wzgórza mają oczy II

 
Wzgórza mają oczy II (tytuł oryg. " The Hills Have Eyes Part II") – amerykański horror filmowy z 1985 roku, sequel filmu "Wzgórza mają oczy" (1977).
Bohaterami filmu są młodzi motocykliści, którzy w trakcie przemierzania pustyni stają się ofiarami żyjących z dala od cywilizacji kanibali.

</doc>
<doc id="1798984" url="https://pl.wikipedia.org/wiki?curid=1798984" title="Azura Skye">
Azura Skye

Azura Skye (ur. 8 listopada 1981 r.) – amerykańska aktorka.
Urodziła się w Northridge w Los Angeles pod nazwiskiem Azura Dawn Storozynski.
Jest najbardziej znana z tytułowej roli cynicznej Jane Cooper w serialu stacji The WB "Zoe i przyjaciele" ("Zoe, Duncan, Jack and Jane", 1999-2000). Była za nią nominowana do YoungStar Award.

</doc>
<doc id="1798986" url="https://pl.wikipedia.org/wiki?curid=1798986" title="Jai Rodriguez">
Jai Rodriguez

Jai Rodriguez (ur. 22 czerwca 1979) – amerykański aktor i muzyk pochodzenia włosko-portorykańskiego.
Życiorys.
Urodził się w Brentwood w Nowym Jorku pod nazwiskiem David Jai Rodriguez. Obecnie mieszka w Los Angeles.
Współpracował z telewizjami Animal Planet i GSN Live, lecz najbardziej znany jest jako prezenter-przewodnik kulturalny programu rozrywkowego "Porady różowej brygady" ("Queer Eye for the Straight Guy"), emitowanego na antenie amerykańskiej stacji Bravo w latach 2003–2007. Udział w tym programie przyniósł Rodriguezowi i innym jego twórcom w roku 2004 nagrodę Emmy w kategorii "najlepsze reality-show", a rok później także nominację do tej nagrody w tej samej kategorii. W telewizji artysta występuje także w serialach, takich jak "Bez skazy", "Tylko jedno życie" czy "Wszystkie moje dzieci". Zagrał m.in. w filmach "Nowy" ("The New Guy", 2002) z Elizą Dushku i DJ-em Quallsem oraz "Producenci" ("The Producers", 2005) u boku Nathana Lane’a, Umy Thurman i Matthew Brodericka. jest prowadzącym w programie Spa dla kota i psa (,groomer has it”) na Animal planet (sam posiada 2 psy - yorkshire terriery wabiące się Nemo i Dora )
Poza aktorstwem zajmuje się muzyką. W 2002 roku założył musicalowy kabaret o nazwie „Monday Night Twisted Cabaret”, który szturmem zdobył popularność w nowojorskich klubach gejowskich. W marcu 2003 za pośrednictwem niezależnie działającej wytwórni Arrive At Eleven Productions wydał swój pierwszy singel – „Love Is Good”. We współpracy z Airgo Records nagrał debiutancki album.
Jest osobą otwarcie biseksualną.

</doc>
<doc id="1798988" url="https://pl.wikipedia.org/wiki?curid=1798988" title="Newport (Waszyngton)">
Newport (Waszyngton)

Newport – miasto w Stanach Zjednoczonych, w północno-wschodniej części stanu Waszyngton, ośrodek administracyjny hrabstwa Pend Oreille, położone przy granicy stanu Idaho, nad rzeką Pend Oreille. Według danych United States Census Bureau w 2000 roku miejscowość liczyła 1921 mieszkańców.
Newport nabyło prawa miejskie 16 kwietnia 1903 roku.

</doc>
<doc id="1798991" url="https://pl.wikipedia.org/wiki?curid=1798991" title="Heather Headley">
Heather Headley

Heather Headley (ur. 5 października 1974 r. w Baratarii w Trynidadzie i Tobago) – trynidadzko-tobagijska artystka – wokalistka, autorka utworów i aktorka, a także producent muzyczna. Laureatka nagrody Tony oraz dwóch nominacji do nagrody Grammy.
Dwa z jej albumów – "This Is Who I Am" (wyd. 2002) i "In My Mind" (2006; #5 na U.S. Billboard 200) – zostały uhonorowane w Stanach Zjednoczonych statusami złotych płyt.

</doc>
<doc id="1798993" url="https://pl.wikipedia.org/wiki?curid=1798993" title="Francisco López Contardo">
Francisco López Contardo



</doc>
<doc id="1798995" url="https://pl.wikipedia.org/wiki?curid=1798995" title="24 (singel Jem)">
24 (singel Jem)

24 – piosenka z gatunku trip-hop wydana jako czwarty i ostatni singel promujący album Finally Woken. Piosenka została użyta w serialu telewizyjnym Las Vegas. "24" miało być nagrane w językach kantońskim i mandaryńskim dla Karen Mok.

</doc>
<doc id="1798996" url="https://pl.wikipedia.org/wiki?curid=1798996" title="Ricardo Rodriguez">
Ricardo Rodriguez



</doc>
<doc id="1798997" url="https://pl.wikipedia.org/wiki?curid=1798997" title="Ricardo Rodríguez (kierowca wyścigowy)">
Ricardo Rodríguez (kierowca wyścigowy)

Ricardo Rodríguez de la Vega (ur. 14 lutego 1942 w mieście Meksyk, zm. 1 listopada 1962 tamże) – meksykański kierowca wyścigowy.
W powszechnej opinii najbardziej utalentowany kierowca w historii swojego kraju; młodszy brat Pedro, który również startował w wyścigach samochodowych.
Kariera.
Ricardo zwrócił na siebie uwagę w 1960 roku dzięki drugiemu miejscu w słynnym 24-godzinnym wyścigu w Le Mans, gdzie partnerował mu André Pilette (startowali w samochodzie Ferrari zespołu Luigi Chinettiego). W wieku zaledwie 18 lat, do dnia dzisiejszego pozostaje najmłodszym kierowcą, który wywalczył miejsce na podium tego wyścigu.
Na początku 1961 roku wraz z bratem Pedro zajął trzecie miejsce w zawodach długodystansowych samochodów sportowych w Sebring, a później drugie w Nürburgring. Te wyniki zaowocowały kontraktem z fabryczną ekipą Ferrari. W Formule 1 Ricardo debiutował podczas Grand Prix Włoch na torze Monza, będąc wówczas najmłodszym kierowcą w historii.
W 1962 roku startował w czterech kolejnych wyścigach. W Grand Prix Belgii na torze Spa-Francorchamps zajął czwarte miejsce.
Pod koniec 1962 roku Enzo Ferrari nie zdecydował się wysłać swoich samochodów do Meksyku, gdzie zaplanowano pierwszy w historii tego kraju wyścig Formuły 1. Nie był on zaliczany do punktacji Mistrzostw, jednak Ricardo nie chciał opuścić inauguracji F1 w swojej ojczyźnie. Wynajął więc Lotusa od Roba Walkera i zameldował się na torze położonym na obrzeżach stolicy kraju, mieście Meksyk. W trakcie treningu John Surtees uzyskał najszybszy czas, ale Ricardo koniecznie chciał go poprawić. Próba zakończyła się tragicznie, wypadkiem na zakręcie Peraltada. Młody Meksykanin zmarł kilka minut po wypadku w efekcie rozległych obrażeń wewnętrznych.
Starszy brat Ricardo Rodrígueza, Pedro również zginął w wypadku na torze (w 1971 roku). Po śmierci obu braci, ich imieniem nazwano tor, na którym zginął Ricardo.

</doc>
<doc id="1798999" url="https://pl.wikipedia.org/wiki?curid=1798999" title="Just a Ride">
Just a Ride

„Just a Ride” – drugi singel promujący pierwszy studyjny album Jem pt. "Finally Woken". „Just A Ride” znalazło się na ścieżkach dźwiękowych do filmów "Sposób na teściową" (2005) oraz "Książę i ja" (2004).
Lista utworów.
Just a Ride Pt. 1
Just a Ride Pt. 2

</doc>
<doc id="1799003" url="https://pl.wikipedia.org/wiki?curid=1799003" title="Statens Järnvägar">
Statens Järnvägar

Statens Järnvägar (SJ) – szwedzka agencja państwowa zarządająca taborem kolejowym i dawny narodowy przewoźnik kolejowy (do 2001 r.).
Ważniejsze fakty z historii "SJ":

</doc>
<doc id="1799008" url="https://pl.wikipedia.org/wiki?curid=1799008" title="Prezydenci Radomia">
Prezydenci Radomia

Prezydenci Radomia – lista włodarzy miasta Radom na przestrzeni dziejów.

</doc>
<doc id="1799010" url="https://pl.wikipedia.org/wiki?curid=1799010" title="Raj tuż za rogiem">
Raj tuż za rogiem

Raj tuż za rogiem (hiszp. "El Paraiso en la otra esquina") – powieść współczesnego peruwiańskiego pisarza Mario Vargasa Llosy. Została wydana w roku 2003. W Polsce pierwsze wydanie ukazało się w tym samym roku w przekładzie Danuty Rycerz, nakładem poznańskiego wydawnictwa Rebis, w serii Mistrzowie Literatury. Powieść dedykowana jest: "Carmen Balcells, przyjaciółce mego życia".
Powieść tworzą opowiadane równolegle historie dwóch historycznych postaci: działaczki społecznej Flory Tristan i jej wnuka, znanego malarza Paula Gauguina. Ona walczy o prawa kobiet i robotników w XIX wieku we Francji, on w poszukiwaniu inspiracji malarskich i świata nieskażonego konwenansami zamieszkuje na wyspie Tahiti.

</doc>
<doc id="1799012" url="https://pl.wikipedia.org/wiki?curid=1799012" title="Komisja Regulaminowa">
Komisja Regulaminowa



</doc>
<doc id="1799014" url="https://pl.wikipedia.org/wiki?curid=1799014" title="Szelmostwa niegrzecznej dziewczynki">
Szelmostwa niegrzecznej dziewczynki

Szelmostwa niegrzecznej dziewczynki (hiszp. "Travesuras de la niña mala") – powieść współczesnego peruwiańskiego pisarza Maria Vargasa Llosy. Została wydana w roku 2006. W Polsce pierwsze wydanie ukazało się w 2007 roku w przekładzie Marzeny Chrobak.
To historia inspirującej, toksycznej i perwersyjnej, trwającej wiele lat miłości, jaką pochodzący z Peru tłumacz darzy kobietę, która wielokrotnie bez uprzedzenia pojawia się i równie niespodziewanie znika z jego życia. Akcja powieści rozgrywa się w Limie, Paryżu, Londynie, Tokio i Madrycie.

</doc>
<doc id="1799015" url="https://pl.wikipedia.org/wiki?curid=1799015" title="Hokej na rolkach na Letnich Igrzyskach Olimpijskich 1992">
Hokej na rolkach na Letnich Igrzyskach Olimpijskich 1992

Wyniki zawodów w hokeja na rolkach, który odbył się podczas igrzysk olimpijskich w roku 1992 w Barcelonie. Hokej na rolkach był podczas barcelońskich igrzysk sportem pokazowym.

</doc>
<doc id="1799016" url="https://pl.wikipedia.org/wiki?curid=1799016" title="Takie nasze życie">
Takie nasze życie

Takie nasze życie – amerykański dramat z 1942 roku, w reżyserii Johna Hustona.
Fabuła.
Młoda dziewczyna pochodząca z wyższych sfer porzuca swego narzeczonego i podejmuje ucieczkę z mężem swojej siostry. Ich miłość jest coraz silniejsza, z czasem biorą ślub, jednak nagle przestają być szczęśliwi – Peter zaczyna coraz więcej pić. Niespodziewanie, widząc, że Stanley nie była warta zdrady, dręczony okropnymi wyrzutami sumienia, popełnia samobójstwo.
Obsada aktorska.
i inni

</doc>
<doc id="1799019" url="https://pl.wikipedia.org/wiki?curid=1799019" title="Krzysztof Mikołajczak">
Krzysztof Mikołajczak

Krzysztof Mikołajczak (ur. 5 października 1984 w Warszawie) – polski szpadzista, drużynowy mistrz Europy (2005), brązowy medalista mistrzostw świata (2009),brązowy medalista Mistrzostw Europy (2013), indywidualny mistrz Polski (2005). Absolwent XXI Liceum Ogólnokształcące im. Hugona Kołłątaja w Warszawie, Wydziału Farmaceutycznego Warszawskiego Uniwersytetu Medycznego i studiów podyplomowych Metodologia Badań Klinicznych Warszawski Uniwersytet Medyczny.
Kariera sportowa.
Czterokrotnie startował w mistrzostwach świata, a jego największym sukcesem w tych zawodach był brązowy medal w turnieju drużynowym w 2009. Ponadto w turniejach drużynowych MŚ zajmował miejsca: 5 (2006), 7 (2007), 7 (2010), 4 (2013). W turniejach indywidualnych był odpowiednio: 6 (2006), 84 (2007), 7 (2009) i 52 (2010)
W mistrzostwach Europy zdobył złoty medal w turnieju drużynowym w 2005, wicemistrzostwo w turnieju drużynowym w 2004, 2006 i 2007 oraz brązowy medal w turnieju indywidualnym w 2013. Ponadto zajmował w turnieju drużynowym zajmował miejsca: 4 (2009), 8 (2010) i 6 (2013), a w turnieju indywidualnym: 25 (2006), 34 (2007), 20 (2008), 27 (2009), 29 (2010) i 32 (2011).
W mistrzostwach Polski zdobył indywidualne mistrzostwo Polski w 2005 oraz trzykrotnie brązowy medal w turnieju indywidualnym (2003, 2007, 2009), raz wicemistrzostwo Polski drużynowo (2014) i raz brązowy medal w turnieju drużynowym (2004).

</doc>
<doc id="1799020" url="https://pl.wikipedia.org/wiki?curid=1799020" title="Przez Pacyfik">
Przez Pacyfik

Przez Pacyfik – amerykański film wojenno-przygodowy z 1942 roku, w reżyserii Johna Hustona i Vincenta Shermana.
Opis fabuły.
Bohaterem filmu jest amerykański oficer artylerii Rick Leland. W 1941 roku przyjmuje on pracę w Panamie i wyjeżdża ze Stanów. Ma on za zadanie ochraniać ją przed atakami. Niespodziewanie dowiaduje się, że poprzez Kanał Panamski będzie poprowadzony atak na Pearl Harbor.
Obsada aktorska.
i inni

</doc>
<doc id="1799021" url="https://pl.wikipedia.org/wiki?curid=1799021" title="Șerban Ciochină">
Șerban Ciochină

Șerban Ciochină (ur. 30 listopada 1939 w Bukareszcie) – rumuński lekkoatleta, trójskoczek.
Wziął udział w mistrzostwach Europy w 1962 w Belgradzie, ale nie zakwalifikował się do finału. Podczas igrzysk olimpijskich w 1964 w Tokio zajął w finale 5. miejsce. Zwyciężył w pierwszych europejskich igrzyskach halowych w 1966 w Dortmundzie. Na mistrzostwach Europy w 1966 w Budapeszcie zajął 7. miejsce. Nie dostał się do finału europejskich igrzysk halowych w 1967 w Pradze. Na europejskich igrzyskach halowych w 1968 w Madrycie zajął 4. miejsce. W finale trójskoku podczas igrzysk olimpijskich w 1968 w Meksyku zajął 13. miejsce. Zdobył brązowy medal na halowych mistrzostwach Europy w 1970 w Wiedniu. Podczas halowych mistrzostwach Europy w 1971 w Sofii zajął 10. miejsce.
Ciochină zwyciężył w igrzyskach bałkańskich w 1964, 1966 i 1967. Był mistrzem Rumunii w trójskoku w latach 1963-1968. Jego rekord życiowy wynosi 16,59 m (z 1967).

</doc>
<doc id="1799031" url="https://pl.wikipedia.org/wiki?curid=1799031" title="ADCC Submission Fighting World Championships 2005">
ADCC Submission Fighting World Championships 2005

VI Mistrzostwa Świata ADCC – szósta edycja największego turnieju submission fightingu na świecie, która odbyła się w dniach 28–29 maja 2005 roku w Long Beach w Kalifornii.

</doc>
<doc id="1799037" url="https://pl.wikipedia.org/wiki?curid=1799037" title="Stanisław Blok">
Stanisław Blok

Stanisław Józef Blok (ur. 15 kwietnia 1916 w Wejherowie, zm. 17 września 1994 w ) – kapitan pilot Polskich Sił Powietrznych w Wielkiej Brytanii, kawaler Orderu Virtuti Militari, as myśliwski w II wojnie światowej.
Życiorys.
Jego przodkowie przybyli do Gdańska z Flandrii. Jego ojciec Franciszek zmarł w 1927. Miał ośmioro starszego rodzeństwa. Od 30 września 1938 odbywał szkolenie unitarne w Dywizyjnym Kursie Podchorążych Rezerwy 16 DP przy 65 pułku piechoty w Grudziądzu. 3 stycznia 1939 rozpoczął naukę w Szkole Podchorążych Lotnictwa – Grupa Liniowa w Dęblinie (niedoszła XIV promocja). Od 1 lipca uczestniczył w intensywnym szkoleniu na myśliwcach PWS-10 i PZL P.7.
W kampanii wrześniowej 1939 walczył w lotnictwie jako kierowca. Następnie poprzez Rumunię oraz Iran został ewakuowany do Wielkiej Brytanii. Dotarł tam w lutym 1940 roku ale odmówił złożenia przysięgi na wierność królowi brytyjskiemu i został odesłany do Francji. Po upadku Francji ponownie przedostał się Wielkiej Brytanii. Wstąpił do Polskich Sił Powietrznych, otrzymał numer służbowy RAF P-1681. Po przejściu szkolenia w 55 Operation Training Unit w zakresie pilotażu, w stopniu sierżanta, rozpoczął służbę w dywizjonie 56. W czerwcu 1941 roku został przeniesiony do dywizjonu 315. 19 sierpnia 1941 roku odnosi swoje pierwsze zwycięstwo powietrzne. Na południowy zachód od Dunkierki Blok zestrzeliwuje niemiecki samolot Me 109E. Kolejne zwycięstwo odniósł 21 września w okolicach Fruges zestrzelił drugiego Me 109 oraz jednego uszkodził. W tym samym roku zostaje promowany na podporucznika.
Od marca do lipca 1942 roku służył w dywizjonu 164 i 603, do dywizjonu 315 powrócił w lipcu 1942. Od września 1942 roku służył w brytyjskich dywizjonach 164 i 505. W grudniu powrócił do dywizjonu 315 i służył w nim do grudnia 1943 roku. Następnie do stycznia 1944 roku, w ramach przerwy w lotach operacyjnych, pełnił służbę na lotniskach w Northolt i Echelon. Od marca do czerwca tego samego roku pełnił służbę przy 84. Grupie Myśliwskiej. W czerwcu 1944 powrócił do służyby w dywizjonie 315, otrzymał awans na stopień kapitana i pełnił funkcję dowódcy eskadry. Do końca wojny odniósł 5 potwierdzonych oraz jedno prawdopodobne zwycięstwo nad samolotami wroga, 2 lub 3 uszkodził oraz zestrzelił 1 pocisk V1. W maju 1945 roku został przeniesiony na stanowisko oficera kontroli lotów w Polskiej Bazie Myśliwskiej w Colisthall.
Po zakończeniu działań wojennych nie zdecydował się na powrót do Polski, pozostał na emigracji i mieszkał w Liddell. Zmarł 17 września 1994 roku w South Ascot, został pochowany na cmentarzu Easthampstead Park Cemetery and Crematorium.
Na liście Bajana zajmuje 38 pozycję.

</doc>
<doc id="1799038" url="https://pl.wikipedia.org/wiki?curid=1799038" title="Rareș Dumitrescu">
Rareș Dumitrescu

Rares Dumitrescu (ur. 24 października 1983) – rumuński szablista, srebrny medalista olimpijski, mistrz i wicemistrz świata, wicemistrz Europy.
Podczas odbywających się mistrzostw świata w Antalyi (2009) zdobył złoty medal w turnieju drużynowym, a indywidualnie zdobył srebrny medal, przegrywając w finale z Niemcem Nicolasem Limbachem.
Triumfator prestiżowego turnieju O Szablę Wołodyjowskiego 2009.

</doc>
<doc id="1799040" url="https://pl.wikipedia.org/wiki?curid=1799040" title="Cosmin Hanceanu">
Cosmin Hanceanu

Cosmin Hanceanu (ur. 17 maja 1986) – rumuński szablista, złoty i brązowy medalista mistrzostw świata, wicemistrz Europy.
Podczas odbywających się mistrzostw świata w Antalyi (2009) zdobył złoty medal w turnieju drużynowym. Rok później, w Paryżu, był trzeci w turnieju indywidualnym oraz w turnieju drużynowym. 

</doc>
<doc id="1799041" url="https://pl.wikipedia.org/wiki?curid=1799041" title="Bitwa o San Pietro">
Bitwa o San Pietro

Bitwa o San Pietro – amerykański wojenno-dokumentalny z 1945 roku, w reżyserii Johna Hustona.
Opis fabuły.
Film jest dokumentem wojennym, nakręconym w celach propagandowych na zlecenie wojska. Opowiada on o bitwie w dniach 8-17 grudnia 1943, podczas której z rąk zaciekle walczących i dobrze okopanych niemieckich obrońców odbite zostaje przez Amerykanów włoskie miasteczko San Pietro. W bitwie tej amerykańscy żołnierze stracili ponad tysiąc swoich ludzi. Reżyser składa tym filmem hołd żołnierzom, którzy interesują się walką, a nie kalkulacjami dotyczącymi zwycięstwa i porażki.

</doc>
<doc id="1799042" url="https://pl.wikipedia.org/wiki?curid=1799042" title="Shaun Taulbut">
Shaun Taulbut

Shaun Mark Taulbut (ur. 11 stycznia 1958 w Portsmouth) – angielski szachista i autor książek o tematyce szachowej, mistrz międzynarodowy od 1978 roku.
Kariera szachowa.
W 1974 r. podzielił I m. w mistrzostwach Wielkiej Brytanii juniorów do 16 lat, natomiast w 1977 r. zdobył w Brighton tytuł wicemistrza Wielkiej Brytanii (zwyciężył wówczas George Botterill). Największy sukces w karierze odniósł na przełomie 1977 i 1978 r. w Groningen, gdzie zdobył tytuł mistrza Europy do 20 lat. W 1978 r. zdobył w Meksyku tytuł drużynowego mistrza świata w kategorii do 26 lat. Kolejny sukces odniósł w 1981 r. w Kopenhadze, dzieląc I m. (wspólnie z Petyrem Welikowem i Tomem Wedbergiem) w otwartym turnieju "Politiken Cup". W tym samym roku podzielił II-IV m. w Nowym Jorku, natomiast w 1982 r. powtórzył to osiągnięcie w Londynie (za Williamem Watsonem, wspólnie z Jonathanem Tisdallem i Markiem Hebdenem). W 1983 r. zakończył karierę szachisty.
Najwyższy ranking w karierze osiągnął 1 lipca 1982 r., z wynikiem 2465 punktów dzielił wówczas 9-10. miejsce wśród angielskich szachistów.
Jest autorem wielu książek o tematyce szachowej, przede wszystkim poświęconych teorii debiutów.

</doc>
<doc id="1799043" url="https://pl.wikipedia.org/wiki?curid=1799043" title="Tubten Kunpella">
Tubten Kunpella



</doc>
<doc id="1799044" url="https://pl.wikipedia.org/wiki?curid=1799044" title="Bystrzyca (dopływ Tyśmienicy)">
Bystrzyca (dopływ Tyśmienicy)

Bystrzyca – rzeka, prawy dopływ Tyśmienicy o długości 56,5 km. 
Rzeka wypływa na północ od wsi Jedlanka i płynie w kierunku południowo-wschodnim. Najpierw przepływa pomiędzy kolonią Lipniak i jej częścią o nazwie Piaski, a następnie płynie niezalesionymi terenami i rozdziela dwie wsie: Celiny Włościańskie i Celiny Szlacheckie. Od tego miejsca zmienia kierunek na bardziej południowy, mija wieś Józefów i ponownie podąża w swym przeważającym kierunku wschodnio-południowo-wschodnim. Po minięciu Zawodzia, kolonii wsi Jeleniec, przyjmuje swój prawy dopływ Wilkojadkę i od południa mija położone po jej prawej stronie wsie Kierzków i Szczygły Dolne, następnie po jej lewej stronie wsie Świderki, Wólka Domaszewska i Zofibór, gdzie zasila w wodę kilka miejscowych stawów. Następnie płynie niedaleko Domaszewnicy, gdzie uchodzi do niej struga Samica. W dalszym biegu przepływa obok wsi Sobole, Rozwadów, Zarzec Ulański, gdzie wpada do niej struga Stanówka, po czym zmienia bieg na południowy i po paru kilometrach w Woli Osowińskiej przyjmuje swój czwarty dopływ Małą Bystrzycę. Płynąc dalej, we wsi gminnej Borki, rzeka zasila w wodę kompleks stawów, przepływa następnie pod drogą krajową nr 19, mija Starą Wieś i za wsią Maruszewiec wpada do Tyśmienicy.
Linki zewnętrzne.
Historia zmian nazw rzeki Bystrzycy

</doc>
<doc id="1799046" url="https://pl.wikipedia.org/wiki?curid=1799046" title="La La Love On My Mind">
La La Love On My Mind

La La Love Of My Mind to piosenka pop stworzona na drugi studyjny album Ann Winsborn-Pink-Collar-Crime. Piosenka została wydana jako pierwszy singel promujący.
Lista utworów.
Maxi CD

</doc>
<doc id="1799050" url="https://pl.wikipedia.org/wiki?curid=1799050" title="Rhin">
Rhin

Rhin (pol. hist. "Ryn") – rzeka o długości 125 km, znajdująca się w Brandenburgii w Niemczech, prawy dopływ Haweli. Rhin płynie przez miasto Neuruppin i kilka jezior. Wpływa do Haweli, 20 km od miejsca, gdzie Hawela wpływa do Łaby.

</doc>
<doc id="1799051" url="https://pl.wikipedia.org/wiki?curid=1799051" title="Demo Tulku">
Demo Tulku



</doc>
<doc id="1799056" url="https://pl.wikipedia.org/wiki?curid=1799056" title="Demo Tulku Trinle Rabgje">
Demo Tulku Trinle Rabgje



</doc>
<doc id="1799058" url="https://pl.wikipedia.org/wiki?curid=1799058" title="Mistrzostwa Świata w Zapasach 1905">
Mistrzostwa Świata w Zapasach 1905

Mistrzostwa Świata w Zapasach 1905 – zawody oficjalne odbyły się w kwietniu 1905 w mieście Berlin (Cesarstwo Niemieckie). Zaś nieoficjalne w Duisburgu (Cesarstwo Niemieckie).

</doc>
<doc id="1799060" url="https://pl.wikipedia.org/wiki?curid=1799060" title="Pink-Collar-Crime">
Pink-Collar-Crime

Pink-Collar-Crime to drugi studyjny album szwedzkiej wokalistki Ann Winsborn.

</doc>
<doc id="1799062" url="https://pl.wikipedia.org/wiki?curid=1799062" title="Mistrzostwa Świata w Zapasach 1907">
Mistrzostwa Świata w Zapasach 1907

Mistrzostwa Świata w Zapasach 1907 odbyły się w maju 1907 w mieście Frankfurt nad Menem (Cesarstwo Niemieckie).

</doc>
<doc id="1799069" url="https://pl.wikipedia.org/wiki?curid=1799069" title="Benklarz">
Benklarz



</doc>
<doc id="1799070" url="https://pl.wikipedia.org/wiki?curid=1799070" title="I liga łotewska w piłce nożnej">
I liga łotewska w piłce nożnej



</doc>
<doc id="1799071" url="https://pl.wikipedia.org/wiki?curid=1799071" title="Jan Zamoyski (zm. 1618)">
Jan Zamoyski (zm. 1618)

Jan Zamoyski z Zamościa herbu Jelita (ur. ok. 1570, zm. w 1618 roku) – rotmistrz królewski, przełożony straży kresowej 1588, strażnik koronny 1600, kasztelan chełmski, 1604-1613, krewny kanclerza Jana Zamoyskiego.
Życiorys.
Urodził się w rodzinie Jana Zamoyskiego i Gorzkowskiej.
Miał braci; Wacława Zamoyskiego (zm. 1650) – męża Zofii Pszońskiej i Stanisława Zamoyskiego (bezpotomnego).
Poślubił ok. 1592 r. ks. Annę Wiśniowiecką – córkę księcia Konstantego Wiśniowieckiego – dworzanina królewskiego i starosty żytomierskiego. Z tego małżeństwa miał 5 synów i córkę. 
Jego syn Jerzy Zamoyski dwa razy brał ślub; pierwszy, z Dymiecką i następnie z Telefusową.
Drugi syn Jan Chryzostom Zamoyski (zm. 1 stycznia 1655 w Biłgoraju), został biskupem przemyskim (1650) i łuckim (1654), który konsekrował kościół św. Tomasza w Zamościu.
Jako senator brał udział w sejmach: 1609, 1613 (II) i 1615 roku.
Walczył zwycięsko z napadającymi na Polskę Tatarami. Zginął w walce z nimi w 1618 roku.

</doc>
<doc id="1799073" url="https://pl.wikipedia.org/wiki?curid=1799073" title="Mistrzostwa Świata w Zapasach 1908">
Mistrzostwa Świata w Zapasach 1908

Mistrzostwa Świata w Zapasach 1908 odbyły się w 8 grudnia 1908 w mieście Wiedeń (Austro-Węgry).

</doc>
<doc id="1799079" url="https://pl.wikipedia.org/wiki?curid=1799079" title="Mistrzostwa Świata w Zapasach 1911">
Mistrzostwa Świata w Zapasach 1911

7. Mistrzostwa Świata w Zapasach – zawody oficjalne odbyły się w Helsinkach (Finlandia), które wtedy były częścią Imperium Rosyjskiego. Zawody nieoficjalne rozegrano w czterech innych miastach Cesarstwa Austrii i Cesarstwa Niemieckiego: Wiedniu, Berlinie, Dreźnie oraz Stuttgarcie.
Styl klasyczny.
Edycje nieoficjalne.
Wiedeń 1911.
–60 kg:
–70 kg:
–85 kg:
+85 kg:
Drezno 1911.
–60 kg:
–70 kg:
–85 kg:
+85 kg:
Berlin 1911.
–60 kg:
–70 kg:
–85 kg:
+85 kg:
Stuttgart 1911.
–60 kg:
–70 kg:
–85 kg:
+85 kg:

</doc>
<doc id="1799080" url="https://pl.wikipedia.org/wiki?curid=1799080" title="Maksymilian Alweil">
Maksymilian Alweil

Maksymilian Alweil (ur. 11 lutego 1903 roku w Kołomyi, zm. 17 lutego 1979 roku w Katowicach) – polski lekarz stomatolog, działacz społeczny i polityczny związany z Galicją Wschodnią i Górnym Śląskiem. 
Życiorys.
Urodził się w rodzinie Hermana i Amalii Schworz. Po ukończeniu gimnazjum w 1919 r. podjął naukę w szkole lekarskiej, uzyskując w 1929 dyplom technika dentysty. Od początku lat 20. pracował jako stomatolog w Kołomyi i Tyśmienicy, w latach 1936–1938 prowadził prywatny gabinet w Kołomyi. Od końca lat 20. zaangażowany w działalność komunistyczną w KPZU został w 1937 r. skazany na dwa lata więzienia (wyrok odbywał od stycznia 1938 r. do września 1939 r.). Podczas okupacji radzieckiej pracował w II Poliklinice Miejskiej w Kołomyi oraz służył jako lekarz w Armii Czerwonej. W 1941 r. wyjechał na Wschód, zostając lekarzem w wojsku sowieckim, następnie pracował jako dentysta w Stalinabadzie. Był członkiem Związku Patriotów Polskich (1944–1945). 
W 1946 roku powrócił do Polski i osiedlił się na Górnym Śląsku. Pracował w Ubezpieczalniani Społecznej – Szpitalu nr 4 w Katowicach. Od 1950 roku kierował Miejskim Ambulatorium Dentystycznym, następnie Wydziałem Stomatologicznym oraz Oddziałem Stomatologicznym Wydziału Zdrowia i Opieki Społecznej Wojewódzkiej Rady Narodowej w Katowicach. W 1969 r. stanął na czele Wojewódzkiej Przychodni Stomatologicznej, która wyłoniła się z Oddziału. Był członkiem PPR (1946–1948) i PZPR, działał również w Towarzystwie Przyjaźni Polsko-Radzieckiej, Towarzystwie Rozwoju Ziem Zachodnich, Związku Ateistów i Wolnomyślicieli oraz Związku Bojowników o Wolność i Demokrację. Był członkiem Polskiego Towarzystwa Stomatologicznego. 
Odznaczony Krzyżem Oficerskim Orderu Odrodzenia Polski, Złotym Krzyżem Zasługi oraz Orderem Sztandaru Pracy II klasy. 
Żonaty z Jadwigą z Łysków, mieli dwóch synów i dwie córki.

</doc>
<doc id="1799081" url="https://pl.wikipedia.org/wiki?curid=1799081" title="Mistrzostwa Świata w Zapasach 1909">
Mistrzostwa Świata w Zapasach 1909

Mistrzostwa Świata w Zapasach 1909 odbyły się w 1909 w mieście Wiedeń (Austro-Węgry).

</doc>
<doc id="1799085" url="https://pl.wikipedia.org/wiki?curid=1799085" title="Wilkojadka">
Wilkojadka

Wilkojadka – struga, prawy dopływ Bystrzycy o długości 20,16 km. Wypływa na południe od miejscowości Grudź i płynie w kierunku wschodnim. Mija miejscowości Kopina, Kosuty, Jarczówek, Stanin. Do Bystrzycy wpada po minięciu wsi Jeleniec.

</doc>
<doc id="1799087" url="https://pl.wikipedia.org/wiki?curid=1799087" title="Mistrzostwa Świata w Zapasach 1910">
Mistrzostwa Świata w Zapasach 1910

Mistrzostwa Świata w Zapasach 1910 – zawody oficjalne odbyły się w czerwcu 1910 w Düsseldorfie (Cesarstwo Niemieckie). Zaś nieoficjalnie mistrzostwa odbyły się w Wiedniu (Cesarstwo Austriackie).

</doc>
<doc id="1799091" url="https://pl.wikipedia.org/wiki?curid=1799091" title="Loisach">
Loisach

Loisach – rzeka płynąca przez Tyrol w Austrii i przez Bawarię w Niemczech. Nazwa pochodzi od staroceltyckich słów "lawo" i "iskā" oznaczające "wodę". Loisach jest lewym dopływem Izary. Rzeka przepływa przez Garmisch-Partenkirchen i wpływa do Kochelsee. Woda z tego jeziora zasila elektrownię wodną "Walchenseekraftwerk" o mocy 124 KW. Następnie Loisach wypływa z Kochelsee, aby ujść do Izary.

</doc>
<doc id="1799092" url="https://pl.wikipedia.org/wiki?curid=1799092" title="Mistrzostwa Świata w Zapasach 1921">
Mistrzostwa Świata w Zapasach 1921

Mistrzostwa Świata w Zapasach 1921 odbyły się w mieście Helsinki (Finlandia).

</doc>
<doc id="1799094" url="https://pl.wikipedia.org/wiki?curid=1799094" title="Unforgiven 2007">
Unforgiven 2007

Unforgiven - coroczne gala wrestlingu, organizowana przez World Wrestling Entertainment. 

</doc>
<doc id="1799097" url="https://pl.wikipedia.org/wiki?curid=1799097" title="Mistrzostwa Świata w Zapasach 1922">
Mistrzostwa Świata w Zapasach 1922

Mistrzostwa Świata w Zapasach 1922 odbyły się w mieście Sztokholm (Szwecja).

</doc>
<doc id="1799103" url="https://pl.wikipedia.org/wiki?curid=1799103" title="Giennadij Sagalczik">
Giennadij Sagalczik

Giennadij Sagalczik, ros. Геннадий Сагальчик (ur. 22 kwietnia 1969) – amerykański szachista pochodzenia rosyjskiego, arcymistrz od 1994 roku.
Kariera szachowa.
Po rozpadzie Związku Radzieckiego wyemigrował do Stanów Zjednoczonych i od 1993 na arenie międzynarodowej reprezentuje barwy tego kraju. Największe sukcesy szachowe odniósł w pierwszej połowie lat 90. XX wieku. W 1992 zajął II m. (za Joelem Benjaminem) w kołowym turnieju w Nowym Jorku, w 1993 zwyciężył w Nassau, w 1994 podzielił II m. (za Miguelem Illescasem Cordobą, wspólnie z Walterem Browne) w Linares, natomiast w 1995 zwyciężył (wspólnie z Eduardasem Rozentalisem) w otwartym turnieju w Montrealu. W kolejnych latach nie odnosił już tak znaczących sukcesów, od 1998 sukcesywnie obniżając turniejową aktywność i swoją rankingową punktację. W 2008 podzielił II m. (za Emilio Córdovą, wspólnie z Siergiejem Tiwiakowem) w Alajueli.
Najwyższy ranking w karierze osiągnął 1 stycznia 1997, z wynikiem 2550 punktów dzielił wówczas 16-18. miejsce wśród amerykańskich szachistów.

</doc>
<doc id="1799104" url="https://pl.wikipedia.org/wiki?curid=1799104" title="Mistrzostwa Świata w Zapasach 1950">
Mistrzostwa Świata w Zapasach 1950

Mistrzostwa Świata w Zapasach 1950 odbyły się w Sztokholmie (Szwecja).

</doc>
<doc id="1799105" url="https://pl.wikipedia.org/wiki?curid=1799105" title="Białka (dopływ Tyśmienicy)">
Białka (dopływ Tyśmienicy)

Białka – rzeka, prawy dopływ Tyśmienicy o długości 35,16 km.
Rzeka swój początek bierze z Kanału Wieprz-Krzna w okolicach wsi Żelizna. Płynie głównie przez niezabudowane tereny w kierunku południowo-zachodnim. Przepływa obok Ustrzeszy, następnie przez Radzyń Podlaski, przecina drogę krajową nr 63 i zmienia kierunek na południowy. W dalszym biegu mija miejscowość Zabiele, rozdziela dwie miejscowości: Paszki Małe i Paszki Duże, a po paru kilometrach wpada do Tyśmienicy.

</doc>
<doc id="1799106" url="https://pl.wikipedia.org/wiki?curid=1799106" title="Niccolò Cabeo">
Niccolò Cabeo

Niccolò Cabeo, SJ (ur. 26 lutego 1586 w Ferrarze, zm. 30 czerwca 1650 w Genui) – włoski matematyk, fizyk, filozof i jezuita. Jest znany z prac dotyczących magnetyzmu i meteorologii. Do rozwoju fizyki wiele wniosły jego eksperymenty i obserwacje. Wielokrotnie powtarzając eksperymenty wzorowane na doświadczeniu Galileusza ze spadkiem swobodnym potwierdził, iż czas swobodnego spadku różnych ciał z tej samej wysokości nie zależy od ich masy. Jemu zawdzięczamy również pierwsze opisanie zjawiska odpychania się dwóch naelektryzowanych ciał. Jego imieniem został nazwany jeden z uderzeniowych kraterów Księżyca – Cabeus.
Życiorys.
Cabeo urodził się w Ferrarze w 1586. W 1602 roku zaczął naukę w kolegium jezuickim w Parmie. Następnie przeniósł się do Padwy. W latach 1606-1607 studiował w Piacenzy. W latach 1607-1610 studiował filozofię w Parmie. W 1612 roku rozpoczął studia teologiczne na tej samej uczelni, które trwały do 1616 roku. W czasie tych studiów przez rok przebywał w Mantui. Przypuszcza się również, że studiował matematykę. Po zakończeniu nauki wykładał teologię i matematykę w Parmie. W 1622 został kaznodzieją. Jego patronami byli książęta Mantui i Ferrary. Cabeo był zaangażowany w realizację projektów hydraulicznych na ich ziemiach. Przez cały okres swojej kariery zajmował się naukami przyrodniczymi i matematyką. Był aktywnym uczestnikiem ówczesnego życia intelektualnego i naukowego, w obrębie jego zainteresowań leżała mechanika, swobodny spadek, i ruch. Znał się i korespondował z takimi uczonymi jak Giovanni Battista Baliani, Benedykt Castelli czy Giovanni Battista Riccioli. Wdał się w debatę z uczniem Galileusza, benedyktynem Castellim dotyczącą jego teorii spadającej wody. Obydwaj byli również zaangażowani w spór dotyczący regulacji wód rzeki Reno. Cabeo popierał mieszkańców Ferrary a Catselli należał do obozu papieża Urbana VIII. Po zakończeniu prac hydrograficznych i opuszczeniu dworu książęcego wrócił do pracy dydaktycznej. Nauczał matematyki w Genui, gdzie zmarł w 1650 roku.
Jego dwiema najważniejszymi pracami są "Philosophia magnetica" i "In quatuor libros meteorologicorum Aristotelis commentaria". W pierwszej z tych prac opisywał teorie i doświadczenia dotyczące zjawiska magnetyzmu. Często powoływał się na badaniach Williama Gilberta, ale zawarł tam również własne obserwacje. Skupiał się przede wszystkim na zjawiskach związanych z ziemskim polem magnetycznym, namagnesowanym żelazie i magnetycie. Jednym z celów tego studium było usprawnienie kompasu magnetycznego. Cabeo, podobnie jak Gilbert nie zgadzał się z teorią mówiącą iż Ziemia posiada pole magnetyczne, podobne do tego jakie posiadają magnesy, choć twierdził, że powoduje ona powstawanie niektórych zjawisk magnetycznych. Opisywał również właściwości magnetyczne jakie zyskują niektóre przedmioty w wyniku potarcia, twierdził, że zachodzą tu podobne procesy jak w przypadku zwykłych magnesów i należy je rozpatrywać tak samo. W myśl głoszonych przez siebie poglądów, że nie wystarczy tylko opisać danego zjawiska a należy dążyć do odkrycia jego przyczyny, próbował wyjaśnić zjawiska elektryczne zachodzące w niektórych ciałach. Opisywał między innymi doświadczenia z wahadłem, odnotowując, iż naelektryzowane ciało może przyciągać nienaelektryzowane ciało. Uważał, że każdą z głoszonych tez należy najpierw udowodnić, najlepiej za pomocą wielokrotnie powtarzanych eksperymentów. Próbował również opisywać niektóre ze zjawisk za pomocą matematyki. W "Philosophia magnetica" dużą uwagę poświęcał metodologii przeprowadzonych przez siebie badań i eksperymentów.
W 1646 roku ukazała się druga z jego najważniejszych prac- "In quatuor libros meteorologicorum Aristotelis commentaria". Nie zawierała ona jednak tylko komentarzy do dzieł Arystotelesa, jak mógłby sugerować tytuł. W wydaniu z 1686 roku został on zresztą zmieniony na "Philosophia experimentalis". Cabeo przeprowadził te same doświadczenia co Galileusz, chcąc w sposób eksperymentalny obalić lub potwierdzić jego twierdzenia. Najbardziej znanym doświadczeniem Galileusza które opisał było to dotyczące spadku ciał. Cabeo potwierdził obserwacje poprzednika, stwierdzając iż spadek różnych ciał z tej samej wysokości nie zależy od ich masy. Był to pogląd sprzeczny z powszechnie przyjętymi wówczas tezami Arystotelesa ale Cabeo stwierdził iż musi to być prawda gdyż doświadczenie przeprowadził wielokrotnie i za każdym razem uzyskiwał zbliżone wyniki. Przypisywanie rozstrzygającego znaczenia eksperymentom było wówczas nowatorskim podejściem ale Cabeo rozpowszechnił ten pogląd wśród wielu innych uczonych ze swojego zakonu. Nie oznacza to jednak że Niccolò był zwolennikiem wszystkich nowych poglądów w nauce. W innych swoich pracach często prezentował się na przykład jako zwolennik geocentryzmu. Interesował się również alchemią i był przekonany co do słuszności literalnego rozumienia niektórych części Biblii.

</doc>
<doc id="1799107" url="https://pl.wikipedia.org/wiki?curid=1799107" title="Komturzy tapiawscy">
Komturzy tapiawscy

Jest to chronologiczna lista komturów zakonu krzyżackiego sprawujących władzę w regionie Tapiawy od powstania komturstwa do roku 1290:
Komturzy tapiawscy: 

</doc>
<doc id="1799111" url="https://pl.wikipedia.org/wiki?curid=1799111" title="Ronald Wright (bokser)">
Ronald Wright (bokser)

Ronald 'Winky' Wright (ur. 26 listopada 1971 w Waszyngtonie) – amerykański bokser zawodowy; były wielokrotny mistrz świata kategorii junior średniej. Walczył o mistrzostwo świata w kategorii średniej, lecz zremisował z ówczesnym mistrzem Jermainem Taylorem i pasa nie zdobył.

</doc>
<doc id="1799113" url="https://pl.wikipedia.org/wiki?curid=1799113" title="Etienne Eyadema">
Etienne Eyadema



</doc>
<doc id="1799114" url="https://pl.wikipedia.org/wiki?curid=1799114" title="Mistrzostwa Świata w Zapasach 1951">
Mistrzostwa Świata w Zapasach 1951

Mistrzostwa Świata w Zapasach 1951 odbyły się w mieście Helsinki (Finlandia).

</doc>
<doc id="1799115" url="https://pl.wikipedia.org/wiki?curid=1799115" title="Cajtlin">
Cajtlin

Cajtlin ("Zejtlin, Zeitlin", itp.):

</doc>
<doc id="1799116" url="https://pl.wikipedia.org/wiki?curid=1799116" title="Zeitlin">
Zeitlin



</doc>
<doc id="1799118" url="https://pl.wikipedia.org/wiki?curid=1799118" title="Wyżnia Filipczańska Przełęcz">
Wyżnia Filipczańska Przełęcz

Wyżnia Filipczańska Przełęcz (1434 m) – płaska, rozległa i niewybitna przełęcz w reglowym paśmie stanowiącym przedłużenie na południe Kop Sołtysich w polskich Tatrach Wysokich. Oddziela Ostry Wierch Waksmundzki (1475 m) od Suchego Wierchu Waksmundzkiego (1485 m). Wschodnie stoki spod przełęczy opadają do doliny Filipki, zachodnie do doliny Pańszczycy.
Przełęcz jest porośnięta lasem i nie prowadzi przez nią żaden szlak turystyczny. Dawniej w dolinie Filipce nad potokiem spływającym spod Wyżniej Filipczańskiej Przełęczy znajdowała się Filipczańska Polana należąca do Hali Filipki. Od nazwy nieistniejącej już hali pochodzi też nazwa przełęczy.

</doc>
<doc id="1799119" url="https://pl.wikipedia.org/wiki?curid=1799119" title="Ludzie, maszyny, słowa">
Ludzie, maszyny, słowa

Ludzie, maszyny, słowa – pierwszy solowy album warszawskiego rapera o pseudonimie Numer Raz. Ukazał się 8 września 2009 nakładem wytwórni Wielkie Joł. Płyta dotarła do 27. miejsca listy OLiS w Polsce.
Lista utworów.
Opracowano na podstawie materiału źródłowego. 

</doc>
<doc id="1799121" url="https://pl.wikipedia.org/wiki?curid=1799121" title="Mistrzostwa Świata w Zapasach 1953">
Mistrzostwa Świata w Zapasach 1953

Mistrzostwa Świata w Zapasach 1953 odbyły się w mieście Neapol (Włochy).

</doc>
<doc id="1799122" url="https://pl.wikipedia.org/wiki?curid=1799122" title="Trinle Rabgje">
Trinle Rabgje



</doc>
<doc id="1799125" url="https://pl.wikipedia.org/wiki?curid=1799125" title="Motwica (dopływ Czarnej)">
Motwica (dopływ Czarnej)

Motwica (w górnym biegu: Grabówka) – struga, lewostronny dopływ Czarnej o długości 10,99 km. 
Wypływa w okolicach wsi Gułów i płynie początkowo w kierunku wschodnim. Po minięciu wsi Adamów zmienia kierunek na południowy i przepływa obok miejscowości Zakępie, po czym, po ponownej zmianie kierunku na południowo-wschodni mija miejscowości Józefów Duży, Hordzież i wpada do Czarnej.
Linki zewnętrzne.
Na podstawie witryny "geoportal.gov.pl" Geoportal.gov.pl

</doc>
<doc id="1799128" url="https://pl.wikipedia.org/wiki?curid=1799128" title="Generali Ladies Linz 2009">
Generali Ladies Linz 2009

Tenisowy turniej WTA Ladies Linz 2009 odbył się w dniach 12 - 18 października 2009 w austriackim Linzu, na kortach twardych na hali. Łączna pula nagród wyniosła 600 000 dolarów amerykańskich.

</doc>
<doc id="1799133" url="https://pl.wikipedia.org/wiki?curid=1799133" title="All or Nothing (album Jaya Seana)">
All or Nothing (album Jaya Seana)

All or Nothing – trzeci album studyjny brytyjskiego wokalisty pop Jaya Seana, jednak pierwsza płyta wydana w Ameryce. Został wydany 23 listopada 2009. Początkowo album miał nazywać się "My Own Way (US Edition)". Niektóre piosenki Jay Sean nagrał w duecie z Lilem Wayne'em, Drake, Slim and Birdman. Album w Stanach Zjednoczonych zyskał wiele pozytywnych recenzji, natomiast w Wielkiej Brytanii przeciętne.
Lista utworów.
Edycja brytyjska:
Edycja amerykańska:
Sprzedaż.
Dotychczas sprzedano 130.000 egzemplarzy albumu w USA.

</doc>
<doc id="1799134" url="https://pl.wikipedia.org/wiki?curid=1799134" title="Samuel Koniecpolski">
Samuel Koniecpolski

 Samuel Koniecpolski herbu Pobóg (ur. XVI w., zm. 1641) – kasztelan chełmski 1621, magnat kresowy, starosta grabowiecki, aktywny uczestnik wojen kozackich. 
Życiorys.
Był synem Stanisława Przedbora Koniecpolskiego, podkomorzego sieradzkiego i Zofii Osmólskiej. Otrzymał staranne wykształcenie ogólne w szkole nowodworskiej w Krakowie, a wojskowe i polityczne pod okiem najlepszych mistrzów. Miał brata Aleksandra (zm. po 1625) i siostrę Elżbietę. Był elektorem Władysława IV Wazy z województwa ruskiego w 1632 roku, podpisał jego "pacta conventa".
Jego żoną została Aleksandra Herburt, córka Jana Szczęsnego Herburta. Jego synem był Stanisław Koniecpolski, pułkownik królewski i kasztelan lubaczowski zmarły w 1660, a córkami były; Elżbieta Koniecpolska (żona Michała Stanisławskiego, a następnie Samuela Konstantego Szczawińskiego - kasztelana kruszwickiego) i Zuzanna Koniecpolska - żona Wojciecha (Olbrachta) Krasińskiego - sekretarza królewskiego.
Przypisy.
 

</doc>
<doc id="1799135" url="https://pl.wikipedia.org/wiki?curid=1799135" title="Daniel Beichler">
Daniel Beichler

Daniel Beichler (ur. 13 października 1988 w Grazu) – austriacki piłkarz występujący na pozycji napastnika. Wychowanek Sturmu Graz. W 2007 roku zaliczył krótki epizod we włoskiej Regginie. W 2010 roku podpisał kontrakt ze spadkowiczem z 1. Bundesligi, Herthą Berlin.
Reprezentacja.
Daniel Beichler w reprezentacji Austrii zadebiutował w meczu z Wyspami Owczymi.

</doc>
<doc id="1799137" url="https://pl.wikipedia.org/wiki?curid=1799137" title="Korzenie nerwowe">
Korzenie nerwowe

Korzenie nerwowe ("radix nervi spinalis"), potocznie określane czasem jako „korzonki nerwowe” – wiązki włókien nerwowych odchodzących od rdzenia kręgowego jako nici korzeniowe i tworzące po połączeniu pień nerwu rdzeniowego. Na wysokości każdej przestrzeni międzykręgowej od rdzenia odchodzą cztery korzenie – dwa korzenie brzuszne i dwa korzenie grzbietowe, po jednej parze z prawej i lewej strony rdzenia. Korzeń nerwowy grzbietowy zawiera włókna nerwowe czuciowe, brzuszny – włókna ruchowe.
Dolegliwości bólowe i patologie.
Uszkodzenie korzeni nerwowych może powodować niedowłady i porażenia mięśni unerwianych przez tworzony przez nie nerw rdzeniowy lub ból i zaburzenia czucia w unerwianym obszarze. Częstą przyczyną uszkodzeń korzeni nerwowych są zmiany chorobowe w obrębie kręgosłupa, np. wypadnięcie jądra miażdżystego, gruźlica kręgosłupa, nowotwory, procesy zapalne, wiąd rdzenia. Korzeniowe zespoły bólowe, określane potocznie jako zapalenie korzonków nerwowych, mają charakter rwy kulszowej.
Jedną z częstszych dolegliwości spowodowanych uszkodzeniem korzeni nerwowych jest zespół korzeniowy, potocznie nazywany „korzonkami”.
Poza dolegliwościami bólowymi, towarzyszą mu neurologiczne objawy ubytkowe. Zazwyczaj dysfunkcja wywołana jest mechanicznym uciskiem na korzeń nerwowy lub porażeniem, może dotyczyć zarówno korzeni kończyn dolnych, jak i górnych.
Zespoły korzeniowe kończyn górnych.
Pierwszym objawem schorzenia, poprzedzającym niekiedy o kilka lat wystąpienie zespołu korzeniowego, są bóle karku oraz okolicy łopatki. Zazwyczaj ból występuje jako następstwo przeziębienia lub wychłodzenia, niekiedy wywołuje go obciążenie, zła pozycja w czasie pracy lub snu, nagły ruch głową.
Zespoły korzeniowe lokalizują się najczęściej w obrębie trzech korzeni szyjnych: C5, C6, C7.
Objawy
Zespół korzeniowy C5
Ból lokalizuje się po stronie promieniowej przedramienia i ramienia, aż do kciuka i palca wskazującego. Osłabieniu ulega ruch pronacji kończyny oraz czucie powierzchowne. Niekiedy obserwuje się odstawanie łopatki.
Zespół korzeniowy C6
Ból promieniuje środkiem powierzchni grzbietowej ramienia i przedramienia do trzech środkowych palców ręki. Osłabieniu ulega mięsień trójgłowy ramienia. Na bolesnym obszarze obserwuje się również osłabienie czucia powierzchownego.
Zespół korzeniowy C7
Ból oraz zaburzenia czucia powierzchownego lokalizują się po stronie łokciowej kończyny, aż do 4. i 5. palca ręki. Osłabieniu ulega uścisk dłoni i zgięcie palców, niekiedy dochodzi do zaniku drobnych mięśni dłoni.
Leczenie
Leczenie należy rozpocząć możliwie wcześnie, zanim dojdzie do wzrostu napięcia mięśni, co dodatkowo nasila ból. W pierwszej kolejności zaleca się wykonanie manipulacji i trakcji, w celu odbarczenia uciśniętych korzeni.
Bywa, że zespół korzeniowy wywołany jest przepukliną jądra miażdżystego. Wówczas dobre efekty przynosi farmako-, fizyko- i kinezyterapia. Ostatecznością jest leczenie operacyjne, gdy terapia zachowawcza nie przynosi rezultatów.
Zespoły korzeniowe kończyn dolnych.
Często dotyczą jednego tylko korzenia nerwowego. Ich przyczyną jest przepuklina krążka międzykręgowego.
Pierwszym zwiastunem korzonków jest zazwyczaj lumbago. Choroba przeważnie przebiega z okresami remisji. Od wystąpienia pierwszych objawów do rozwinięcia się pełnego zespołu korzeniowego może minąć kilka miesięcy lub kilka lat. Ból narasta stopniowo, może jednak być również nagły.
Początek dolegliwości jest gwałtowny, wywołany nagłym, energicznym ruchem, niewygodną pozycją lub też wychłodzeniem. Zimno powoduje skurcz mięśni, co prowadzi do nasilenia wcześniej ukrytych objawów.
Objawy
Zespół korzeniowy L4
Występuje najrzadziej ze wszystkich zespołów korzeniowych kończyn dolnych. Ból umiejscawia się na przedniej powierzchni uda i goleni, dalej promieniuje w kierunku kostki wewnętrznej, niekiedy przyśrodkowej strony palucha. Może mu towarzyszyć osłabienie czucia powierzchownego. Poza bólem niekiedy dochodzi do zaniku mięśnia czworogłowego oraz osłabienia odruchu rzepkowego. Charakterystyczny jest również dodatni odwrócony test Lasegue’a/
Zespół korzeniowy L5
Ból promieniuje po bocznej powierzchni uda i goleni w kierunku grzbietu stopy i palców 1-3. Podobnie, jak w przypadku korzonków L4 towarzyszy mu osłabienie czucia powierzchownego i osłabienie mięśni (m. prostownik długi palucha, m. piszczelowy przedni, m. prostownik krótki palców). Często dochodzi do poważnych porażeń, błędnie interpretowanych jako porażenie nerwu strzałkowego. Charakterystyczna jest trudność w stawaniu na piętach. Wszystkie odruchy są zachowane i prawidłowe.
Zespół korzeniowy S1
Ból promieniuje po tylno-bocznej powierzchni uda i podudzia do kostki bocznej, niekiedy dalej aż do palca 4. i 5. Osłabieniu ulegają mięśnie pośladkowe, mięsień strzałkowy i trójgłowy łydki oraz odruch ze ścięgna Achillesa. Chory ma problem ze staniem na palcach.
Leczenie
Leczenie zespołów korzeniowych uzależnione jest od występujących zaburzeń oraz od stadium choroby.
W fazie ostrej, w celu odblokowania korzeni nerwowych zaleca się manipulacje, trakcje oraz poizometryczną relaksację mięśni.
W przypadkach, gdy manipulacja jest niewskazana lub niemożliwa można przeprowadzić infiltrację korzenia. W przypadku bardzo nasilonych objawów bólowych zabieg ten należy przeprowadzić jako pierwszy.
Ulgę choremu przynosi również ułożenie w pozycji odbarczającej. Pomocne jest podawanie leków przeciwbólowych i przeciwzapalnych.
W fazie ostrej i podostrej głównym celem jest przywrócenie prawidłowej ruchomości poprzez nie wywołującą bólu, indywidualnie dobraną kinezyterapię.
Ostatecznością jest leczenie operacyjne, stosowane, gdy inne metody nie przynoszą rezultatów.
Wyjątkiem jest sytuacja, gdy u pacjenta obserwuje się niedowłady – wtedy operację należy przeprowadzić możliwie szybko, ponieważ grozi to nieodwracalnym porażeniem mięśni.
Nową metodą leczenia przepukliny krążka, która jest bezpośrednią przyczyną zespołu korzeniowego, jest termonukleoplastyka, czyli zabieg polegający na wprowadzeniu do pierścienia włóknistego specjalnego cewnika z końcówką grzewczą. Rozgrzanie na kilkanaście minut końcówki do temperatury 65 °C powoduje zniszczenie wrażliwych na ból zakończeń nerwowych w obrębie pierścienia włóknistego, zmniejszenie objętości dysku oraz złagodzenie odczynu zapalnego towarzyszącego przewlekłemu drażnieniu.

</doc>
<doc id="1799139" url="https://pl.wikipedia.org/wiki?curid=1799139" title="Ścigani (film)">
Ścigani (film)

Ścigani – amerykański film sensacyjny z 1996 roku. Jego akcja zlokalizowana jest w Atlancie i stanie Georgia, m.in. na Stone Mountain.
Opis fabuły.
Haker Mark Dodge zostaje skazany na więzienie za kradzież miliona dolarów z konta firmy korporacyjnej. Podczas robót drogowych ucieka wraz z przykutym do niego Charlesem Piperem. Zaczyna się pościg. Ściga ich policja pod wodzą szeryfa Pata Schillera i kubańska mafia. Ci ostatni z powodu dyskietki, na której zarejestrował finansowe operacje szefa mafii Mantajano, a skradzione pieniądze należały do nich...

</doc>
<doc id="1799141" url="https://pl.wikipedia.org/wiki?curid=1799141" title="Raset Ziatdinow">
Raset Ziatdinow

Raset Ziatdinow (ur. 27 grudnia 1958) – amerykański szachista i trener szachowy pochodzenia uzbeckiego, arcymistrz od 2005 roku.
Kariera szachowa.
Wielokrotnie uczestniczył w finałach indywidualnych USRR, tytuł mistrza kraju zdobywając w 1983 roku. Pierwszą arcymistrzowską normę zdobył na przełomie 1989 i 1990 w Kusadasru. W 1990 zwyciężył również w kołowym turnieju w Belgradzie oraz podzielił I m. (wspólnie z Ewgenijem Ermenkowem) w Dieren. W 1991 podzielił III m. (za Julianem Hodgsonem i Michaelem Adamsem, wspólnie z Glennem Flearem, Peterem Wellsem i Grigorijem Kajdanowem) w otwartym turnieju "Telecom Éireann" w Dublinie, zdobywając drugą normę na tytuł arcymistrza. W 1996 zwyciężył w Castellarze, a w 1997 podzielił I m. (wspólnie z Aleksandrem Iwanowem) w Stratton Mountain. W 1997 i 1998 zwyciężył w turniejach "Atlantic Open", natomiast w 1999 w drużynowym meczu "Koltanowski Team Match" rozegranym w San Francisco wypełnił trzecią arcymistrzowską normę. W 2000 podzielił I m. (wspólnie z Igorem Iwanowem) w Las Vegas. W 2009 odniósł zwycięstwo w turnieju "World Chess Tour" w Moskwie, natomiast w 2014 podzielił I m. (wspólnie z m.in. Tornike Sanikidze) w Delhi.
Od 1998 na arenie międzynarodowej reprezentuje barwy Stanów Zjednoczonych. Najwyższy ranking w karierze osiągnął 1 lipca 1997, z wynikiem 2535 punktów zajmował wówczas 3. miejsce (za Aleksandrem Nenaszewem i Rustamem Kasimdżanowem) wśród uzbeckich szachistów.
W 2000 wydał książkę "Gm-Ram: Essential Grandmaster Chess Knowledge", poświęconą szachowemu treningowi.

</doc>
<doc id="1799144" url="https://pl.wikipedia.org/wiki?curid=1799144" title="Waksmundzka Przełęcz">
Waksmundzka Przełęcz

Waksmundzka Przełęcz – położona na wysokości 1418 m płaska, rozległa i szeroka przełęcz oddzielająca Małą Koszystą (2014 m) od Suchego Wierchu Waksmundzkiego (1485 m). Po wschodniej stronie Waksmundzkiej Przełęczy znajduje się Dolina Waksmundzka, po zachodniej dolina Pańszczyca. Na przełęczy znajduje się polana Rówień Waksmundzka, dawniej wchodząca w skład Hali Waksmundzkiej.
Przez Waksmundzką Przełęcz przebiega dział wodny pomiędzy dorzeczami Białki i Białego Dunajca. Znajduje się tutaj także rozdroże szlaków turystycznych. Najciekawszy widok z przełęczy rozpościera się w kierunku Tatr Bielskich.
Szlaki turystyczne.
Na przełęczy krzyżują się dwa szlaki turystyczne:

</doc>
<doc id="1799145" url="https://pl.wikipedia.org/wiki?curid=1799145" title="Trzemeska Góra (Pogórze Ciężkowickie)">
Trzemeska Góra (Pogórze Ciężkowickie)

Trzemeska Góra (403 m n.p.m.), zwana także przez miejscowych "Karwodrzą" – masyw górski na Pogórzu Ciężkowickim, na południowy zachód od wsi Szynwałd.
Na stoku Trzemeskiej Góry położona jest wieś Trzemesna. Okolice szczytu pokryte są lasem mieszanym, z przeważającym udziałem buku i jodły. Obok lasu występują duże obszary pól uprawnych, zapewniających rozległe panoramy Pogórza Ciężkowickiego i Rożnowskiego.
Przez Trzemeską Górę przebiega pieszy szlak turystyczny:
stanowiący część dłuższego szlaku turystycznego, wiodącego w Gorce, Pieniny i Beskid Sądecki, kończącego się na szczycie Wielkiego Rogacza.

</doc>
<doc id="1799148" url="https://pl.wikipedia.org/wiki?curid=1799148" title="Wypędzenie ludności Warszawy">
Wypędzenie ludności Warszawy

Wypędzenie ludności Warszawy – masowe wysiedlenia mieszkańców Warszawy i miejscowości podwarszawskich, przeprowadzone przez okupantów niemieckich w trakcie oraz tuż po zakończeniu powstania warszawskiego.
Między sierpniem a październikiem 1944 niemieckie formacje wojskowe i policyjne wypędziły z domów blisko 550 tys. warszawiaków oraz około 100 tys. mieszkańców miejscowości podwarszawskich. Zdecydowana większość wypędzonych została skierowana do podwarszawskich obozów przejściowych – przede wszystkim do Dulagu 121 w Pruszkowie. Stamtąd blisko 150 tys. osób wywieziono na roboty przymusowe w głąb Rzeszy lub do niemieckich obozów koncentracyjnych. Pozostałych wysiedleńców – przeważnie starców, kobiety i dzieci – przesiedlono do zachodnich dystryktów Generalnego Gubernatorstwa i pozostawiono tam bez jakichkolwiek środków do życia.
Eksterminacyjny rozkaz Hitlera i jego uchylenie.
Warszawa była uznawana przez niemieckich okupantów za centrum polskiego oporu przeciw nazistowskiemu „nowemu porządkowi”. Mimo iż w Generalnym Gubernatorstwie stolicę Polski zdegradowano do roli miasta prowincjonalnego, Warszawa pozostawała nadal centrum polskiego życia politycznego, intelektualnego i kulturalnego. Stanowiła także siedzibę władz polskiego Państwa Podziemnego oraz miejsce funkcjonowania szczególnie silnych i dobrze zorganizowanych struktur ruchu oporu. W tej sytuacji wybuch powstania warszawskiego (1 sierpnia 1944) został potraktowany przez nazistowskich przywódców jako doskonała okazja do rozwiązania „polskiego problemu”. Na wieść o wybuchu powstania Hitler wydał Reichsführerowi-SS Himmlerowi oraz szefowi sztabu generalnego Naczelnego Dowództwa Wojsk Lądowych (OKH), generałowi Heinzowi Guderianowi ustny rozkaz zrównania Warszawy z ziemią i wymordowania wszystkich jej mieszkańców. Zgodnie z relacją SS-Obergruppenführera Ericha von dem Bach-Zelewskiego, którego mianowano dowódcą sił wyznaczonych do stłumienia powstania, rozkaz brzmiał następująco: „każdego mieszkańca należy zabić, nie wolno brać żadnych jeńców. Warszawa ma być zrównana z ziemią i w ten sposób ma być stworzony zastraszający przykład dla całej Europy”.
Od pierwszych dni sierpnia 1944 rozkaz Hitlera był konsekwentnie realizowany. W dzielnicy Wola oddziały SS i policji niemieckiej dokonały rzezi polskiej ludności, mordując w ciągu kilku dni około 65 tys. mężczyzn, kobiet i dzieci. Blisko 10 tys. ofiar pochłonęła brutalna pacyfikacja dzielnicy Ochota, przeprowadzona przez kolaboracyjną brygadę SS RONA (Rosyjska Wyzwoleńcza Armia Narodowa). Do masowych mordów na ludności cywilnej doszło także w Śródmieściu Południowym oraz na Mokotowie.
5 sierpnia w godzinach popołudniowych na Woli pojawił się SS-Obergruppenführer Erich von dem Bach-Zelewski, który objął dowodzenie nad siłami wyznaczonymi do stłumienia powstania. Jeszcze tego samego dnia Bach doprowadził (zapewne za wiedzą i zgodą nazistowskich przywódców) do uchylenia eksterminacyjnego rozkazu Hitlera. Zakazał mordowania kobiet i dzieci, utrzymując jednak w mocy rozkaz likwidacji wszystkich polskich mężczyzn – zarówno wziętych do niewoli powstańców, jak i cywilów. Decyzja ta wynikała nie tyle z pobudek humanitarnych, ile z pragmatycznej kalkulacji. Bach szybko zorientował się, że zbiorowe mordy wzmagają tylko wolę oporu Polaków, a zajęci mordowaniem, gwałtami i grabieżą niemieccy żołnierze nie są w stanie prowadzić działań ofensywnych przeciw powstańcom. Ponadto od samego początku zamierzał stłumić powstanie za pomocą kombinacji czynników natury politycznej i militarnej, gdyż obawiał się, że zastosowanie rozwiązań czysto siłowych uniemożliwi mu osiągnięcie podstawowego celu – tzn. szybką likwidację niebezpiecznego punktu zapalnego na tyłach frontu wschodniego, którym stała się ogarnięta powstaniem Warszawa. 12 sierpnia Bach jeszcze bardziej złagodził rozkaz Hitlera poprzez wydanie zakazu mordowania polskich mężczyzn-cywilów. Obok wymienionych wcześniej przesłanek wzięto wówczas pod uwagę również aspekt ekonomiczny. Na tym etapie wojny III Rzesza nie mogła sobie bowiem pozwolić na zmarnowanie tak wielkiego rezerwuaru potencjalnej siły roboczej. SS-Oberführer Paul Otto Geibel, Dowódca SS i Policji ("SS- und Polizeiführer") na dystrykt warszawski, zeznał po wojnie, że w pierwszych dniach sierpnia 1944 Bach cytował mu słowa Hitlera: „500 000 sił roboczych w Rzeszy równa się wygranej bitwie”.
W myśl nowych wytycznych cywilna ludność Warszawy miała być odtąd gromadzona w obozie przejściowym ("Durchgangslager 121"), który zorganizowano na terenie nieczynnych Zakładów Naprawczych Taboru Kolejowego w podwarszawskim Pruszkowie. Po krótkim pobycie w obozie pruszkowskim osoby zdolne do pracy miały być wysyłane do gospodarstw, zakładów przemysłowych i obozów na terenie Rzeszy. Rozkaz Himmlera z dnia 8 września 1944 precyzował, iż należy: „skierować do obozów koncentracyjnych tylko tych mężczyzn, którzy walczyli aktywnie, lub tych, których do takowych należy zaliczać. Wszyscy ci, którzy wraz z żonami i dziećmi poddali się dobrowolnie, winni być skierowani do Niemiec do normalnego zatrudnienia w pracy”. W praktyce zasady te były jednak często nadinterpretowane na niekorzyść wysiedleńców. Między innymi pod koniec sierpnia 1944 szef Głównego Urzędu Bezpieczeństwa Rzeszy (RSHA), SS-Obergruppenführer Ernst Kaltenbrunner, zalecił dowództwu Grupy Armii „Środek”, aby ze względu na „poważne względy policyjnego bezpieczeństwa” podstawową masę zdolnych do pracy mężczyzn i kobiet z Warszawy kierować do pracy w obozach koncentracyjnych. Jedynie kobiety z małymi dziećmi mogły być traktowane jako polskie robotnice cywilne i oddawane do dyspozycji Głównego Pełnomocnika dla Mobilizacji Sił Roboczych. Na mocy tego rozkazu do obozów koncentracyjnych trafiło m.in. wielu mieszkańców zdobywanego w tym czasie Starego Miasta.
Wypędzenie mieszkańców stolicy.
Eksodus ludności Warszawy trwał zasadniczo od pierwszych dni powstania. Warszawiacy zamieszkujący opanowane przez Niemców kwartały miasta byli każdorazowo zmuszani do opuszczenia swoich domów. Wbrew oficjalnym zapewnieniom, że celem akcji wysiedleńczej jest wyłącznie zapewnienie bezpieczeństwa cywilom poprzez ich usunięcie ze strefy frontowej, Niemcom zależało jedynie na tym, aby wykorzystać wysiedleńców w charakterze niewolniczej siły roboczej, a samo miasto ograbić i zburzyć. Jednocześnie tak długo, jak niemiecki kordon otaczający miasto nie był zbyt szczelny, tysiące warszawiaków próbowało na własną rękę opuścić ogarnięte walkami miasto. Między innymi wielu mieszkańców Koła, Żoliborza i Powązek zdołało schronić się w Puszczy Kampinoskiej. Zdarzało się również, że ludność stolicy, doprowadzona na skraj wytrzymałości nieustannymi bombardowaniami oraz ciężkimi warunkami życia panującymi w powstańczej Warszawie, dobrowolnie przechodziła za linie nieprzyjaciela. Między innymi w dniach 7–10 września 1944 od 10 tys. (źródła polskie) do 30 tys. (źródła niemieckie) mieszkańców Śródmieścia przeszło na stronę niemiecką. 26 września w podobny sposób blisko 9000 cywilów opuściło Mokotów.
Wysiedlanie mieszkańców Warszawy przebiegało falami i zależało od sytuacji na frontach powstańczych. Przebieg akcji wypędzania mieszkańców stolicy można prześledzić m.in. na podstawie kalendarium napływu transportów do obozu przejściowego w Pruszkowie:
Gdy walki na froncie wschodnim przejściowo ustały, Niemcy rozpoczęli również systematyczną wywózkę ludności z nieobjętych powstaniem dzielnic prawobrzeżnej Pragi – od Gocławka i Grochowa poczynając. Wywózki rozpoczęły się przed 15 sierpnia 1944, nasiliły się od 20 sierpnia i trwały do 9 września. Początkowo objęci byli nimi mężczyźni w wieku od 16 do 60 lat, a na końcowym etapie również kobiety do lat 45 nieobarczone małymi dziećmi. Trudno dopatrzyć się prawidłowości w kierowaniu transportów z Pragi – na ogół odchodziły one do Rzeszy z przeznaczeniem na roboty przymusowe, choć zdarzały się również wywózki do obozów koncentracyjnych (zwłaszcza w przypadku transportów z tzw. Starej Pragi).
Wysiedleniu podlegała także ludność najbliższych okolic Warszawy – Anina, Babic, Bemowa, Boernerowa, Jelonek, Kobyłki, Łomianek, Młocin, Tłuszcza, Ursusa, Wawra, Wawrzyszewa, Włoch i Zielonki – co było związane z realizacją planu przerzedzenia ludności polskiej w promieniu 35 kilometrów od Warszawy. Celem tej akcji było w pierwszym rzędzie wyłapanie mieszkańców stolicy, którzy po ucieczce z miasta szukali schronienia w okolicznych miejscowościach. Niemieckie plany przewidywały podział dystryktu warszawskiego na trzy strefy:
W trakcie walk powstańczych wysiedlanie mieszkańców Warszawy przebiegało zwykle według jednakowego schematu. W opanowanych kwartałach miasta Niemcy i ich wschodni kolaboranci wypędzali cywilów ze schronów bądź budynków mieszkalnych, czemu towarzyszyło zazwyczaj bicie, krzyk i grabież wszystkich cennych przedmiotów osobistych. Na opuszczenie budynku dawano mieszkańcom najwyżej kilka minut, pozwalając przy tym zabranie jedynie takiej ilość bagażu, która nie przeszkadzała w marszu do obozu w Pruszkowie. Osoby, które stawiały opór, opóźniały marsz (ze względu na wiek i stan zdrowia) lub po prostu naraziły się czymś żołnierzom eskorty były zabijane na miejscu. Liczne były także przypadki gwałtów na kobietach. W ten sam sposób traktowano tych mieszkańców stolicy, którzy zaufawszy niemieckim obietnicom dobrowolnie przeszli za linię frontu.
Schwytanych cywilów spędzano na początek do prowizorycznych obozów przejściowych i punktów zbornych znajdujących się jeszcze w obrębie Warszawy. Tam dokonywano wstępnej „selekcji” wysiedlonych oraz formowano transporty do Pruszkowa lub pozostałych obozów przejściowych. Zgromadzoną na punktach zbornych ludność przetrzymywano w skrajnie ciężkich warunkach oraz traktowano z ogromną brutalnością. Brakowało żywności, wody i pomocy medycznej, a wysiedleńcy byli stale narażeni na szykany i grabieże ze strony strażników. Dochodziło do licznych morderstw, zgonów z powodu ran, chorób i wyczerpania, a także gwałtów na kobietach. Nierzadkie były również przypadki wykorzystywania przetrzymywanych cywilów w charakterze „żywych tarcz” lub zmuszania ich do pracy przy rozbieraniu barykad, budowie umocnień bądź uprzątaniu ulic. Niekiedy traktowano zatrzymanych jako zakładników i mordowano w odwecie za śmierć niemieckich żołnierzy poległych w walce z powstańcami. Do rangi symbolu urósł zwłaszcza los ludności przetrzymywanej w gmachu kościoła św. Stanisława Biskupa (nazywanego zwyczajowo w tamtym czasie kościołem św. Wojciecha) na Woli oraz na terenie targowiska warzywnego „Zieleniak” na Ochocie. Przez kościół św. Wojciecha przeszło w okresie powstania blisko 90 tys. osób, a przez „Zieleniak” – około 60 tys.
Punktami zbornymi dla wypędzanych mieszkańców stolicy stały się również:
Zarówno w trakcie wypędzania ludności z domów, jak i na punktach zbornych, funkcjonariusze specjalnej jednostki policji bezpieczeństwa – tzw. "Einsatzkommando der Sicherheitspolizei bei der Kampfgruppe Reinefarth" (znanej także jako "Sonderkommando „Spilker”") – przeprowadzali „selekcje”, które polegały na wyławianiu z tłumu i mordowaniu osób uznanych przez Niemców za „niepożądane”. Do kategorii tej zaliczano przede wszystkim ludzi podejrzewanych o udział w powstaniu lub żydowskie pochodzenie; osoby ranne, chore i niedołężne (a więc niezdolne do pracy i niemogące dotrzeć o własnych siłach do obozu w Pruszkowie) lub przedstawicieli niektórych grup społecznych (głównie inteligencji i duchowieństwa). Kryteria „selekcji” były zresztą na tyle płynne, że w praktyce z tłumu mogła zostać wyciągnięta każda osoba, która z jakiegoś powodu nie spodobała się SS-manom. Egzekucji „osób niepożądanych” dokonywano przede wszystkim w okolicach zakładów garbarskich Pfeiffera przy ulicy Okopowej na Woli, a w przypadku ludności południowych dzielnic Warszawy – w okolicach siedziby Gestapo w alei Szucha.
Wypędzenie mieszkańców Warszawy przypieczętowała ostatecznie kapitulacja powstania warszawskiego (2 października 1944). W stolicy – głównie na obszarze znajdującego się wciąż w polskich rękach Śródmieścia – przebywało wówczas około 200 tys. osób cywilnych. Na mocy „Układu o zaprzestaniu działań wojennych w Warszawie” wszyscy oni musieli wraz z wojskiem opuścić stolicę. Przejściowo na terenie miasta miał pozostać jedynie personel szpitalny, proboszczowie warszawskich parafii, członkowie cywilnej Obrony Przeciwlotniczej (OPL), funkcjonariusze straży pożarnej oraz dozorcy domów. Podczas negocjacji kapitulacyjnych Bach zgodził się respektować zasadę nierozdzielania rodzin oraz podnieść dolną granicę wieku osób wywożonych na roboty do Niemiec do 16 lat, przy jednoczesnym obniżeniu górnej granicy do 45. roku życia dla kobiet oraz 50. roku życia dla mężczyzn. W układzie kapitulacyjnym wyraźnie zapisano, iż: „przeciwko ludności cywilnej, która w okresie walk pozostawała na terenie miasta, nie będą wszczynane żadne kroki zbiorowej odpowiedzialności [...] Żądane przez niemieckie kierownictwo ewakuowanie ludności cywilnej z Warszawy będzie tak rozłożone w miejscu i czasie, aby zaoszczędzić ewakuowanym różnych uciążliwości”. Warunków tych Niemcy nie mieli jednak zamiaru dotrzymywać.
Większość ocalałych mieszkańców opuściła Warszawę w pierwszej dekadzie października 1944. Dzięki wspólnemu wysiłkowi pracowników PCK i służb sanitarnych Armii Krajowej udało się również ewakuować ze Śródmieścia blisko 14 tys. pacjentów i pracowników tamtejszych szpitali. Po kapitulacji powstania na terenie Warszawy działały jeszcze przejściowo Szpital Wolski przy ul. Płockiej 26 oraz – najdłużej – Szpital Zakaźny św. Stanisława przy ul. Wolskiej. 24 października 1944 personel i pacjentów tego ostatniego szpitala ewakuowano do prowizorycznych szpitali w Podkowie Leśnej, Olszance, Puszczy Mariańskiej i Pszczelinie pod Brwinowem. Tego samego dnia do Radomia ewakuowały się również pozostające dotąd w Warszawie Zarządy Główny i Okręgowy PCK. Następnego dnia zaczął obowiązywać rozkaz zabraniający osobom cywilnym przebywania na terenie miasta. 15 listopada do obozu w Pruszkowie przybył jeszcze transport z Warszawy, w którym znajdowali się ludzie, którzy nie chcieli opuszczać miasta, lecz zostali wytropieni i wyłapani przez Niemców. W tym wypadku wyjątkowo darowano im życie.
Obóz przejściowy w Pruszkowie.
Po krótkim pobycie na punktach zbornych zgromadzona tam ludność była kierowana do obozów przejściowych położonych poza Warszawą. Największym i najbardziej znanym z nich był Dulag 121 w Pruszkowie. Obóz ten został utworzony 6 sierpnia 1944 na podstawie zarządzenia von dem Bacha – uzgodnionego dwa dni wcześniej z władzami administracyjnymi Generalnego Gubernatorstwa. Dulag 121 zorganizowano na terenie nieczynnych Zakładów Naprawczych Taboru Kolejowego, leżących w pruszkowskiej dzielnicy Żbików. Za wyborem tego miejsca przemawiało kilka czynników. Jesienią 1939 na terenie zakładów funkcjonował obóz przejściowy dla polskich jeńców wojennych, którego pojemność wynosiła wówczas 2000 osób. Później (od 20 stycznia 1941) mieścił się tam przez pewien czas obóz pracy dla Żydów. Dzięki temu w 1944 na terenie zakładów wciąż istniały elementy infrastruktury ochronnej (bunkry, wieże strażnicze), które można było zaadaptować na potrzeby nowego obozu. Pruszków wybrano także ze względu na korzystną lokalizację – niewielką odległość od stolicy oraz dogodne położenie przy linii kolejowej z Warszawy do Skierniewic, które umożliwiało sprawne „rozładowanie” obozu. Dulag 121 był zorganizowany i zaopatrywany przez cywilną administrację Generalnego Gubernatorstwa, lecz kontrolę nad nim sprawował von dem Bach.
Pierwszy transport wysiedlonych warszawiaków dotarł do obozu już 7 sierpnia. Byli to głównie ocaleli z rzezi mieszkańcy Woli, których najpierw zgromadzono w kościele św. Wojciecha, a później skierowano pieszo do Pruszkowa. W następnych tygodniach wysiedleńców przywożono do obozu koleją – zazwyczaj z warszawskiego Dworca Zachodniego. Pod koniec sierpnia i we wrześniu 1944 do obozu przyjeżdżało dziennie kilkadziesiąt pociągów osobowych (od 3 do 6 wagonów) i towarowych. Jednorazowo w Pruszkowie przebywało zwykle od 5 tys. do 40 tysięcy osób. Ogromne zagęszczenie nastąpiło po upadku Starego Miasta, gdy w Pruszkowie znalazło się około 75 tys. wysiedleńców. Największa liczba uchodźców trafiła jednak do obozu po kapitulacji powstania warszawskiego. Przez Dulag 121 przeszło wówczas blisko 150 tys. osób.
Warunki panujące w obozie były bardzo ciężkie. Wysiedleńców rozmieszczano w znajdujących się tam dziewięciu ogromnych halach produkcyjnych. Panował w nich stale zaduch i ogromny ścisk. W każdej z hal znajdowały się rowy rewizyjne, wypełnione gnijącymi odpadkami i robactwem. Brakowało posłań, więc wypędzona ludność musiała gnieździć się na zabłoconych betonowych podłogach, wśród kałuż wody, stosów szmat, śmieci, gruzów, porozrzucanych w nieładzie desek, szyn, blach bądź części remontowanych wagonów. W parowozowni, gdzie Niemcy lokowali osoby uznane za szczególnie „niebezpieczne”, podłogi były również pokryte smarem i żużlem. W halach rozrzucono nieco słomy, która jednak szybko zgniła, stając się siedliskiem wszy i innego robactwa. Mimo że z każdym dniem noce stawały się coraz zimniejsze, hale były nieogrzewane. Ze względu na brak elementarnych urządzeń sanitarnych niemożliwe było nawet umycie rąk, nie mówiąc o zachowaniu czystości. Z nielicznych kranów płynęła niezdatna do picia woda przemysłowa. Z powodu małej liczby latryn ludność musiała załatwiać potrzeby naturalne do rowów rewizyjnych. W obozowej kuchni zatrudniano do 480 pracowników, lecz nawet gdy nie brakowało pożywienia, pracownicy kuchni nie mogli nadążyć z jego rozwiezieniem, gdyż brakowało talerzy i łyżek. Niewystarczająca była także ilość lekarstw oraz środków sanitarnych. W rezultacie w obozie panował głód, a wysiedleńcy masowo chorowali na czerwonkę. Panowała wysoka śmiertelność, gdyż ludność – w szczególności starcy, dzieci i chorzy – wyczerpana głodem i ciężkimi warunkami panującymi w powstańczej Warszawie często nie była w stanie sprostać warunkom obozowym. Na terenie Dulagu 121 miały miejsce (zwłaszcza w pierwszych dniach jego funkcjonowania) przypadki mordowania młodych mężczyzn podejrzewanych o udział w powstaniu. Doraźne egzekucje były także stosowane przy próbie ucieczki z obozu lub transportu. Tylko między 3 września a 27 października 1944 obozowy kapelan, ksiądz Marian Sikora, wystawił 43 akty zgonu (w tym dla 2 osób zastrzelonych w czasie próby ucieczki). Po wojnie z grobów na terenie obozu ekshumowano 82 nieznanych powstańców warszawskich i 50 cywilów (w tym 23 kobiety i 8 dzieci). Z kolei w Tworkach i Milanówku, gdzie funkcjonowały największe szpitale obsługujące obóz w Pruszkowie pochowano 807 zmarłych uchodźców. Sporządzony przez PCK imienny wykaz zmarłych uchodźców, których pogrzebano na podwarszawskich cmentarzach, zawierał 1559 nazwisk. Nie obejmował on jednak wszystkich miejsc pochówku warszawiaków wypędzonych w 1944, tak więc liczba więźniów obozu zmarłych z powodu chorób lub wyczerpania może sięgać nawet kilku tysięcy.
W Dulagu 121 – w odróżnieniu od innych niemieckich obozów – dopuszczano do pracy dochodzący z zewnątrz polski personel sanitarny i kuchenny. Władze niemieckie umożliwiły także trzem księżom katolickim sprawowanie funkcji duszpasterskich w charakterze kapelanów obozowych. Ponadto obóz w Pruszkowie wizytował sufragan warszawski, ksiądz biskup Antoni Szlagowski (20 sierpnia 1944) oraz przedstawiciele Międzynarodowego Czerwonego Krzyża (18 września 1944). Za zgodą Niemców opiekę nad wysiedloną ludnością sprawowały Rada Główna Opiekuńcza oraz Polski Czerwony Krzyż, co pozwoliło w pewnym stopniu złagodzić ciężką sytuację uwięzionych. Polski personel (w dużej części skierowany do obozu przez Polskie Państwo Podziemne) starał się chronić ludność przed zesłaniem do obozów koncentracyjnych bądź wywózką na roboty przymusowe. W tym celu podejmowano wysiłki na rzecz zakwalifikowania jak największej liczby wysiedleńców jako „rannych” lub „chorych” (skuteczne były zwłaszcza „rozpoznania” gruźlicy i innych chorób zakaźnych) – a więc niezdolnych do podjęcia pracy. W ten sposób udało się uchronić przed wywózką wiele osób zasłużonych dla nauki, kultury lub życia społecznego, a nawet pewną liczbę członków ruchu oporu. Polski personel nie miał jednak wpływu na ogólną sytuację panującą w obozie – zwłaszcza na przebieg selekcji, podczas których wybierano osoby przeznaczone do wywiezienia w głąb Rzeszy lub do obozów koncentracyjnych.
Trudno ocenić ilu mieszkańców Warszawy i okolic przeszło przez obóz w Pruszkowie. Jeszcze w trakcie powstania Rada Główna Opiekuńcza szacowała, że do Dulagu 121 trafiło około 650 tys. wysiedleńców. Była to liczba orientacyjna – nieoparta na imiennych zestawieniach wypędzonych. W kolejnych latach historiografia polska i niemiecka nie mogły dojść do porozumienia w sprawie rzeczywistej liczby więźniów obozu w Pruszkowie. Według źródeł niemieckich było to 350 tys. osób, według polskich – 550 tys. W Polsce zwłaszcza ta druga liczba zakodowała się na długi czas w powszechnej świadomości. Pewnym przełomem okazały się dopiero opublikowane w 2006 wspomnienia Anny Danuty Sławińskiej z d. Leśniewskiej, polskiej tłumaczki obozowej z Pruszkowa, która na podstawie własnych obserwacji oraz niemieckich statystyk obliczyła, że przez obóz pruszkowski przeszło od 390 tys. do 410 tys. warszawiaków.
Dulag 121 nie był w stanie przyjąć wszystkich wysiedleńców. Celem choć częściowego rozładowania głównego obozu Niemcy zmuszeni byli utworzyć przejściowo kilka podobozów w sąsiednich miejscowościach. Zostały one zorganizowane m.in. w: Ursusie (na terenie Państwowych Zakładów Inżynierii), Piastowie (na terenie fabryki gumowej „Tudor i Piastów”), Ożarowie Mazowieckim (na terenie fabryki kabli i huty szkła), Włochach (na terenie fabryki „Era”), Skierniewicach (Dulag 142) i Grodzisku Mazowieckim. Zwierzchnictwo nad tymi obozami sprawowała komendantura Dulagu 121 w Pruszkowie. Obozy w Ursusie i Piastowie funkcjonowały w pierwszych tygodniach października 1944. Po kapitulacji powstania przyjęły one blisko 50 tys. cywilnych mieszkańców Warszawy. Z kolei obozy w Ożarowie i Skierniewicach były przeznaczone przede wszystkim dla wziętych do niewoli powstańców. Łącznie zidentyfikowano 38 obozów przejściowych, do których trafiali mieszkańcy stolicy, wypędzeni z domów podczas powstania warszawskiego. Część z nich zorganizowano stosunkowo blisko Warszawy – m.in. w: Grotach k. Babic, Jelonkach, Laskach, Łomiankach, Niepokalanowie, Pomiechówku, Rembertowie (wyzwolony 12 września 1944), Zakroczymiu, Żabieńcu. Wygnańców umieszczano także w obozach zorganizowanych w znacznej odległości od stolicy – np. w Brzegu, Działdowie, Głogowie, Legnicy, Łambinowicach, Namysłowie, Oleśnicy, Opolu, Pile, Prądniku, Stargardzie, Szczakowej, Wrocławiu-Sołtysowicach.
Dalsze losy wysiedlonych.
W wyniku powstania warszawskiego od 500 tys. do 550 tys. mieszkańców stolicy oraz około 100 tys. osób z miejscowości podwarszawskich zostało zmuszonych do opuszczenia swoich domów. Z tego grona co najmniej 520 tys. osób trafiło w niemieckie ręce i przeszło przez podwarszawskie obozy przejściowe. Na około 100 tys. oceniana jest natomiast liczba osób, które zwolniono, ewentualnie wyprowadzono, z obozów przejściowych pod różnymi pretekstami, bądź które zdołały uciec z transportów lub wydostać się z miasta na własną rękę. Autorzy monografii "Exodus Warszawy. Ludzie i miasto po Powstaniu 1944" oceniali, że co najmniej 50 tys. mieszkańców zdołało samodzielnie wydostać się z Warszawy, kolejnych 30 tys. – uznanych za chorych i niezdolnych do pracy – zostało zwolnionych z obozu w Pruszkowie bądź też wydostało się z niego na inne sposoby, a ok. 1000 osób uciekło z transportów dzięki pomocy kolejarzy EKD.
W Pruszkowie bądź w pozostałych obozach przejściowych wygnańcy przebywali przeważnie od dwóch do siedmiu dni, a niekiedy tylko kilka godzin. O ich losie decydowała selekcja dokonywana przez Gestapo, a o czasie pobytu w obozie – termin transportu. Selekcje w obozach przejściowych przeprowadzane były w sposób bardzo brutalny, jak również pośpieszny i powierzchowny. Nie respektowano zasady nierozdzielania rodzin. Mężczyzn w wieku od 15 do 60 lat oraz kobiety od 15. do 50. roku życia zazwyczaj wywożono w głąb III Rzeszy. Władze niemieckie utrzymywały, że wszystkie kobiety są kierowane do normalnego zatrudnienia w rolnictwie lub przemyśle, a mężczyzn – w zależności od wyników śledztwa – wysyła się na roboty przymusowe lub do obozów koncentracyjnych. W rzeczywistości miejsce docelowe transportu nierzadko zależało od przypadku, a kobiety z dziećmi na równi z mężczyznami były zsyłane do niemieckich kacetów. Warunki transportu były niehumanitarne. Wywożonych warszawiaków upychano w wagonach w takim ścisku, że zdarzały się przypadki uduszenia lub zgniecenia. W pierwszych dniach sierpnia 1944 miały także miejsce wypadki plombowania wagonów. Zazwyczaj podczas kilkudniowej podróży wysiedleńcy nie otrzymywali wody ani żywności.
Blisko 60 tys. osób, w tym co najmniej 17 882 kobiet i dzieci, zostało zesłanych przez Niemców do obozów koncentracyjnych. Według wyliczeń Krzysztofa Dunina-Wąsowicza trafili oni przede wszystkim do obozów:
90 tys. Polaków obojga płci, uznanych za zdolnych do pracy, wysłano na roboty przymusowe w głąb Rzeszy. Warszawiaków wywożonych do pracy w niemieckim przemyśle lub rolnictwie kierowano głównie do Norymbergi, Wrocławia, Gröningen, w okolice Hamburga, Stuttgartu oraz do Bawarii, Austrii, Turyngii, Brandenburgii i na Pomorze. Wysiedleńcy spotykali się tam z dyskryminacją i złym traktowaniem. Władze nazistowskie starały się w społeczeństwie niemieckim wzbudzić wrogość wobec robotników przymusowych. Najgorszy był los warszawiaków wywiezionych do obozów pracy, w których warunki były niewiele lepsze niż w obozach koncentracyjnych.
Trudno ocenić, ilu mieszkańców Warszawy, zesłanych w wyniku powstania na roboty przymusowe lub do obozów koncentracyjnych, nie doczekało wyzwolenia. W latach 1939–1945 w obozach koncentracyjnych lub na robotach przymusowych śmierć poniosło około 100 tys. warszawiaków. Zapewne spora część z tej liczby to osoby wywiezione w wyniku powstania warszawskiego. Wielu wygnańców – wyczerpanych przeżyciami powstańczymi, pobytem w obozie pruszkowskim oraz niehumanitarnymi warunkami transportu – docierało bowiem na miejsce przeznaczenia w stanie skrajnego wycieńczenia i nie było w stanie sprostać warunkom panującym w kacetach lub obozach pracy.
Niezdolnych do pracy – tj.: kobiety w ciąży, matki z dziećmi do lat 15, mężczyzn powyżej 60. roku życia, kobiety powyżej 50. roku życia, osoby ranne, chore lub ułomne – Niemcy rozwieźli natomiast (transportem kolejowym, w odkrytych wagonach-węglarkach), po całym Generalnym Gubernatorstwie, pozostawiając ich tam bez jakichkolwiek środków do życia. Liczbę warszawiaków wysiedlonych na tereny centralnej i południowej Polski ocenia się na około 300–350 tys. Większość wysiedleńców wywieziono do zachodnich powiatów dystryktu warszawskiego, a w dalszej kolejności – na tereny dystryktów radomskiego i krakowskiego. Transporty z wysiedlonymi warszawiakami Niemcy kierowali zazwyczaj do tych regionów Generalnego Gubernatorstwa, które były dla nich najdogodniejsze z logistycznego punktu widzenia. Zasadniczo władze niemieckie starały się jednak osiedlać wypędzonych przede wszystkim na terenach wiejskich. Często osiedlenie dużej liczby uchodźców (czasem po 6–7 osób w jednej chłopskiej izbie) traktowano jako formę kary dla „nieposłusznej” wsi. Transporty z wysiedlonymi warszawiakami trafiały również do wielkich miast. Między innymi, 5 października 1944 do Krakowa przywieziono blisko 37 tys. wysiedleńców z Warszawy, których rozlokowano w dzielnicach Grzegórzki, Dąbie i Czyżyny.
Projekt osiedlenia wypędzonych warszawiaków na terenach wiejskich Generalnego Gubernatorstwa w dużej mierze zakończył się niepowodzeniem – głównie ze względu na samorzutne migracje wysiedlonej ludności. Liczba uchodźców przebywających w miastach lub na terenach wiejskich zmieniała się więc z upływem czasu. Zazwyczaj na wsiach pozostawał na stałe jedynie element najsłabszy, tzn. dzieci i starcy. Uchodźcy starali się zazwyczaj przenosić do miast i wsi położonych blisko Warszawy, gdyż liczyli na rychłe wyzwolenie stolicy przez Armię Czerwoną. Wysiedleni warszawiacy koncentrowali się zwłaszcza w Milanówku, gdzie swą siedzibę ulokowały cywilne władze Polskiego Państwa Podziemnego – tj. Krajowa Rada Ministrów oraz Rada Jedności Narodowej – a także Warszawska Kuria Metropolitalna. Ponadto przeniosło się tam wielu przedstawicieli polskiego świata nauki i kultury. Z tego powodu Milanówek nazywano czasem „zastępczą stolicą Polski”.
Ludność Warszawy, która po zakończeniu powstania przeniosła się lub została wysiedlona na tereny Generalnego Gubernatorstwa, znalazła się w bardzo trudnej sytuacji materialnej. Świadczyć może o tym chociażby fakt, iż po zakończeniu powstania blisko 400 tys. mieszkańców stolicy musiało korzystać z różnych form opieki społecznej. Uchodźcy byli także szykanowani przez niemiecką administrację. Bardzo często odmawiano im przyznania przydziałów żywnościowych i odzieżowych lub wydawano je nieregularnie. Nadal selekcjonowano ich także pod kątem zdolności do pracy, co nierzadko kończyło się wywózką na roboty do Rzeszy lub skierowaniem do prac fortyfikacyjnych na zapleczu frontu. Wielu robotników przymusowych z Warszawy zmuszono m.in. do pracy przy budowie tzw. linii Barthold na Śląsku (wzdłuż dawnej granicy polsko-niemieckiej). Wśród polskiej ludności Generalnego Gubernatorstwa powszechne były postawy współczucia i chęci pomocy wypędzonym warszawiakom. W piątym roku wojny i okupacji goszczenie uchodźców nierzadko stanowiło jednak ogromne obciążenie dla spauperyzowanej ludności – zwłaszcza na terenach wiejskich. Sytuację pogarszał fakt, że chłopom, którzy przyjmowali wysiedleńców pod swoje dachy, nie przysługiwały z tego względu żadne ulgi (chociażby zwolnienie z obowiązku dostarczania kontyngentów). W tej sytuacji nieuniknione były konflikty. W drastycznych przypadkach polskie podziemie musiało chłostą wymuszać na chłopach przyjęcie uchodźców (m.in. w powiecie miechowskim). Sporadycznie zdarzały się także wypadki, gdy interweniowała policja niemiecka. Zazwyczaj napięcia starali się jednak łagodzić miejscowi księża katoliccy lub pracownicy RGO.
Ponadto należy wspomnieć grupę od 400 do 1000 osób – tzw. robinsonów warszawskich – którzy pozostali w Warszawie po kapitulacji powstania. Część spośród ukrywających się ocalała z masowych rzezi dokonywanych przez niemieckie oddziały w pierwszych dniach powstania. Ludzie ci, kryjąc się w ruinach, często nie zdawali sobie nawet sprawy z zakończenia walk. Do tego należy również doliczyć stosunkowo liczną grupę Żydów, powstańców nieufających niemieckim gwarancjom bezpieczeństwa, jak również chorych i starców niemających odwagi wyruszyć na tułaczkę. Niektórzy z „robinsonów” zdołali po pewnym czasie wydostać się z miasta, innych odnaleźli i zamordowali Niemcy, część wreszcie przetrwała w ruinach aż do wyzwolenia Warszawy w styczniu 1945. Najbardziej znanym spośród „robinsonów” był Władysław Szpilman.
Akcja pomocy wysiedleńcom.
Niemające precedensu wysiedlenie ludności ponadmilionowego miasta odbiło się szerokim echem w Polsce i całej Europie. Akcja pomocy wygnańcom z Warszawy trwała w zasadzie od pierwszych dni powstania. Prowadzona była ona dwoma równoległymi kanałami – oficjalnym i konspiracyjnym. Ciężar opieki nad wysiedlaną ludnością spadł w pierwszym rzędzie na Radę Główną Opiekuńczą oraz jej lokalne placówki – tj. Polskie Komitety Opiekuńcze. Pomoc uchodźcom z Warszawy niosła także spontanicznie ludność Generalnego Gubernatorstwa.
Dopiero 11 sierpnia 1944 prezes RGO, Konstanty Tchórznicki, został poinformowany o podjętej przez władze niemieckie decyzji o wysiedleniu wszystkich mieszkańców Warszawy. Niemcy wyrazili jednocześnie oczekiwanie, iż to RGO zapewni wygnańcom wszelką opiekę. Tchórznicki zażądał wówczas od władz niemieckich pomocy materialnej oraz umożliwienia inspektorom z centrali RGO pracy w okolicach Warszawy. Odpowiedzią Niemców było zerwanie rozmów oraz pozbawienie krakowskiej centrali RGO kontaktu z lokalnymi delegaturami. W rezultacie dopiero pod koniec sierpnia 1944 centrala RGO mogła się włączyć w akcję pomocy wysiedlonym mieszkańcom Warszawy. Do tego czasu cały ciężar związany z jej prowadzeniem spoczywał na barkach lokalnych komitetów opiekuńczych. Z kolei dopiero 3 grudnia 1944 Niemcy pozwolili RGO zwrócić się do ludności Generalnego Gubernatorstwa z apelem o treści: „Rodacy! Wiecie, jaka klęska dołączyła się do poprzednich naszych nieszczęść w szóstym roku wojny. Wiecie, w jakim stanie znajdują się nasi bracia z Warszawy. Ogromowi tej nędzy mogą sprostać tylko zjednoczone siły polskiego społeczeństwa”. 
Wsparcie niesione przez RGO wysiedlonej ludności Warszawy przybierało wiele form. Wydatną pomoc więźniom Dulagu 121 zapewniła pruszkowska delegatura RGO, którą kierował ksiądz Edward Tyszka. Na wielu stacjach kolejowych, gdzie zatrzymywały się transporty z wygnańcami – m.in. w Piotrkowie, Koluszkach, Częstochowie, Łowiczu, Krakowie, Skierniewicach, Radomsku, czy Żyrardowie – zorganizowano tzw. punkty opiekuńcze. Do wagonów (często zamkniętych i zaplombowanych) starano się dostarczać wodę, kawę, pożywienie, lekarstwa, mydło i papierosy. Z kolei w miejscowościach, w których osiedlano uchodźców z Warszawy, agendy RGO wspólnie z komisarycznymi zarządami miejskimi i pracownikami PCK organizowały kwatery, darmowe wyżywienie, pomoc lekarską i ewidencję. Wysiedleńcom potrzebującym specjalnej opieki zapewniano miejsce w szpitalach, przytułkach, sierocińcach lub innych zakładach opieki zamkniętej. Osoby pozbawione środków do życia otrzymywały zapomogi finansowe. Wysiedleńcom wyrabiano dokumenty, załatwiano zameldowanie, a osobom zagrożonym przez Gestapo umożliwiano „legalizację”. RGO za zgodą „rządu” Generalnego Gubernatorstwa otworzyło także Biuro Poszukiwań, które już w październiku 1944 dysponowało kartoteką 20 tys. nazwisk oraz adresami kilkudziesięciu ośrodków w Niemczech, gdzie przetrzymywano wysiedlonych warszawiaków. Prezes Tchórznicki starał się interweniować w obronie uchodźców, domagając się m.in. zapewnienia im prawa do swobodnego poruszania się i osiedlania na całym terytorium Generalnego Gubernatorstwa (zwłaszcza w Krakowie) oraz przyznania im kartek odzieżowych i żywnościowych. Próbował także uzyskać zgodę Niemców na przesyłanie przez RGO i osoby prywatne paczek żywnościowych lub odzieżowych dla osób wywożonych w głąb Rzeszy. Łączne wydatki poniesione przez RGO i jej agendy na pomoc wysiedlonym mieszkańcom Warszawy opiewały na kwotę blisko 45 milionów okupacyjnych złotych (tzw. młynarek).
Pomoc wysiedlonej ludności Warszawy niosły również PCK (koncentrujący się zwłaszcza na opiece nad rannymi i chorymi) oraz ruch spółdzielczy. Z instytucjami pomocowymi ściśle współpracował także Kościół katolicki oraz związany z nim Caritas. Pomoc Kościoła polegała zwłaszcza na udostępnianiu pomieszczeń na schroniska i szpitale, organizowaniu zbiórek oraz kierowaniu z ambon apeli do ludności o udzielanie wsparcia wysiedleńcom. Szczególną rolę w akcji pomocowej odgrywały zwłaszcza zgromadzenia zakonne, a w szczególności klasztor paulinów na Jasnej Górze wraz z całą diecezją częstochowską (kierowaną przez biskupa Teodora Kubinę). O pomoc wysiedlonym apelowało także Polskie Państwo Podziemne oraz podziemne organizacje polityczne. 24 sierpnia 1944 powstańcza radiostacja „Błyskawica” nadała w czterech językach komunikat oraz „list z Pruszkowa”, które zawierały apel do MCK o udzielenie szybkiej pomocy dla „100 000 starców i dzieci” przetrzymywanych w Dulagu 121. Apele powtarzano także w następnych dniach. Już 25 sierpnia powstańczą audycję retransmitowało Polskie Radio w Londynie, a w ślad za nim prasa anglosaska. Z Delegatury Rządu na Kraj płynęły dotacje dla RGO z przeznaczeniem na pomoc uchodźcom z Warszawy. Owe subwencje opiewały na kwotę kilku milionów okupacyjnych złotych miesięcznie. Między innymi pruszkowska delegatura RGO otrzymywała za pośrednictwem powiatowego Delegata Rządu od 100 do 150 tys. złotych tygodniowo na pomoc więźniom Dulagu 121. Komendant pruszkowskiego VI rejonu AK oddał w tym celu mobilizacyjne zapasy żywności, a także skierował do pomocy wysiedleńcom cały podległy sobie personel medyczny oraz personel pomocniczy Wojskowej Służby Kobiet. Z kolei lubelski PKWN powołał 3 października 1944 Centralny Komitet Pomocy Ofiarom Wojny w Warszawie, z udziałem m.in. księdza infułata Kruszyńskiego. Także żołnierze 1 Armii Wojska Polskiego organizowali zbiórki na rzecz uchodźców.
Pomoc napływała również z zagranicy. Rząd RP na uchodźstwie, informowany przez Polskie Państwo Podziemne o sytuacji, w jakiej znalazła się ludność Warszawy, zainicjował szeroko zakrojoną akcję dyplomatyczną, celem uruchomienia dostaw żywności, odzieży i lekarstw dla wysiedlonych mieszkańców stolicy. Do centrali MCK w Genewie wpływały środki finansowe i dary od lokalnych komitetów Czerwonego Krzyża oraz organizacji polonijnych. Zbiórki pieniędzy na rzecz uchodźców przeprowadzali także żołnierze 2 Korpusu Polskiego we Włoszech oraz organizacje charytatywne związane z rządem RP na uchodźstwie. 22 listopada 1944 powstał w Genewie „Komitet Pomocy dla Ludności Warszawy”, na którego czele stanął były prezydent RP Ignacy Mościcki. Celem pomocy wypędzonym robotnicy amerykańscy zebrali 300 000 dolarów, podczas gdy rząd brytyjski przekazał MCK 450 000 funtów szterlingów. Komitet "Polen Hjalpen" z Malmö przekazał na rzecz uchodźców z Warszawy 5 tys. kg owsianki, 2 tys. kg odzieży i 2000 koron szwedzkich, a „Komitet Pomocy Polsce” z Göteborga – 150 kg odzieży i 3000 koron szwedzkich. Szwajcarska firma farmaceutyczna La Roche ofiarowała preparaty medyczne o wartości 47 000 franków szwajcarskich (waluty podane według ówczesnych przeliczników). Ponadto wiele organizacji międzynarodowych zadeklarowało swoją pomoc dla ludności Warszawy, zarówno w gotówce, jak i w formie dostaw żywności, leków, środków opatrunkowych, czy preparatów krwi. Znalazły się wśród nich m.in.: YMCA, „Szwedzki Związek Pomocy Ofiarom Wojny”, „Amerykański Komitet Pomocy Ofiarom Wojny” (działający pod patronatem prezydenta Roosevelta), a nawet powstały w Rodezji „Komitet Pomocy dla Warszawy”. W efekcie do obozu w Pruszkowie trafiły we wrześniu 1944 dwa wagony z lekarstwami, żywnością i ubrankami dziecięcymi, przysłane przez MCK z Genewy. Z kolei 15 października 1944 krakowska centrala RGO otrzymała z Genewy 26 wagonów z żywnością i lekami dla uchodźców z Warszawy. Sporą część darów przekazywanych na rzecz wypędzonych warszawiaków zdefraudował jednak Niemiecki Czerwony Krzyż, któremu MCK powierzył ich rozdysponowanie.

</doc>
<doc id="1799150" url="https://pl.wikipedia.org/wiki?curid=1799150" title="1-Metylocyklopropen">
1-Metylocyklopropen

1-Metylocyklopropen, 1-MCP – organiczny związek chemiczny z grupy cykloalkenów, metylowa pochodna cyklopropenu. 1-MCP jest syntetycznym hormonem roślinnym zawierającym element strukturalny etylenu, naturalnego hormonu roślinnego. Jest stosowany na skalę przemysłową do spowalniania dojrzewania owoców oraz utrzymywania świeżości kwiatów ciętych.
Właściwości.
W warunkach standardowych jest gazem. Skrapla się pod ciśnieniem normalnym w ok. 5 °C, w stanie ciekłym jest niestabilny. Stosunkowo dobrze rozpuszcza się w wodzie.
Mechanizm działania.
Produkowany przez rośliny (głównie owoce) etylen występuje powszechnie w niewielkich ilościach i oddziałuje jako substancja śladowa na rośliny, stymulując bądź regulując wiele procesów biochemicznych, takich jak dojrzewanie owoców, otwieranie kwiatów czy zrzucanie liści. 1-MCP blokuje receptory etylenu w komórkach i hamuje procesy indukowane przez etylen.
Zastosowanie w praktyce.
Wyróżnia się dwa główne komercyjne sposoby zastosowania 1-MCP w praktyce. Pierwsze z nich, w kwiaciarstwie, to utrzymywanie świeżości kwiatów ciętych, natomiast drugie, w przechowalnictwie owoców, do spowalniania procesu dojrzewania zebranych już owoców. 1-MCP jest stosowany w mieszaninie z innymi substancjami w roztworze wodnym, z którego są uwalniane do atmosfery w szczelnie zamkniętym pomieszczeniu (chłodnie owoców, przechowalnie, szklarnie, kontenery do transportu, chłodnie samochodowe).
Pod nazwą handlową "EthylBloc" został zatwierdzony przez amerykańską agencję ochrony środowiska, a następnie został zarejestrowany przez odpowiednie służby w wielu krajach jako preparat ochrony roślin do stosowania wobec roślin ozdobnych. Jest stosowany dla kwiatów ciętych, doniczkowych, okrywowych, w szkółkarstwie do zapobiegania żółknięciu liści i przedwczesnemu rozwojowi kwiatów.
1-MCP został sprzedany przez Essara Arete firmie AgroFresh Inc., która nadała substancji nazwę handlową SmartFresh i sprzedaje ją wraz z usługą zastosowania do chłodni owoców, przetwórców dystrybutorów jako preparat dla utrzymania jakości owoców i warzyw poprzez opóźnianie naturalnych procesów dojrzewania. Stosowanie preparatu SmartFresh zostało dopuszczone w 34 krajach, w tym w USA i w większości krajów Unii Europejskiej, dla takich owoców jak jabłka, kiwi, pomidory, banany, śliwki, awokado i melony.
Obecnie trwają prace nad wprowadzeniem do stosowania nowej formuły 1-MCP, gdzie będzie stosowany roztwór wodny do opryskiwania roślin bez konieczności ich gazowania w komorach. Pozwoli to także na ochronę przed warunkami stresowymi, takimi jak upał czy susza.

</doc>
<doc id="1799152" url="https://pl.wikipedia.org/wiki?curid=1799152" title="Szczejkowice (stacja kolejowa)">
Szczejkowice (stacja kolejowa)



</doc>
<doc id="1799153" url="https://pl.wikipedia.org/wiki?curid=1799153" title="Nagrobek Filipa Padniewskiego">
Nagrobek Filipa Padniewskiego

Nagrobek Filipa Padniewskiego znajduje się w kaplicy Potockich na Wawelu. Wybudowany został przez Jana Michałowicza z Urzędowa w 1572 roku.
Kaplica i nagrobek Padniewskiego.
Przebudowa Michałowicza.
Kaplica została przebudowana przez Michałowicza z gotyckiej kaplicy Różyców. Przebudowa objęła górne części kaplicy. Zburzono sklepienie gotyckie, wprowadził żagielki i mury tarczowe, a na nich osadził kopułę z bębnem i latarnią oraz pokrył mury tynkiem.
Obecna forma wnętrza kaplicy jest rezultatem późnoklasycznej przebudowy dokonanej na zlecenie Zofii Arturowej Potockiej, według projektu wiedeńskiego architekta Piotra Nobile, w latach 1832- 1840.
Jedynym pierwotnym elementem jaki ocalał w czasie adaptacji tego wnętrza na mauzoleum Potockich jest nagrobek biskupa Padniewskiego.
Nagrobek Padniewskiego.
Zdecydowanie różni się od poprzednich dzieł Michałowicza, co potwierdza padovanowska figura i styl kartuszów. Zamiast wielkiej, półkolistej niszy środkowej charakterystycznej dla trzech wcześniejszych nagrobków Michałowicza znajduje się tu nisza dwułuczna. Cokół po raz pierwszy u Michałowicza podtrzymują trzy męskie hermy, będące motywem dekoracyjno-konstrukcyjnym. Charakteryzują się surowym opracowaniem, co dowodzi, że są dziełem pomocników
Wyraźniejszy jest także, niż w poprzednich realizacjach, schemat architektoniczny, który przez ograniczenie ornamentacji posiada wyraźniejsze niż we wcześniejszych realizacjach zarysy.
Występuje tu stosunkowo mało motywów zdobniczych: główki puttów w żagielkach arkad i na sarkofagu, rozmieszczone rytmicznie i przedzielone girlandami, poniżej) orły, kwadratowe, szlifowane kamienie na fryzie zwieńczenia.
Dookoła kartuszów herbowych widoczne są wstęgi, w prawym: herb Nowina padniewskich, w lewym: Dryja matki biskupa Małgorzaty z Zernickich, kasztelanki kaliskiej.
Całość nagrobka pnie się lekko i swobodnie w górę, wypełniając wysmukłą nisze kaplicy. Po raz pierwszy występuje tu właściwa koordynacja plastyki, znamienna dla rozwiniętego renesansu.
Michałowicz rygorystyczne, lecz swobodne posługuje się elementami architektonicznymi i ornamentalnymi. Stosuje dwułucza nie jako konieczność, a intencja dekoratorska. Używa herm, zamiast pilastrów i wiąże je za pomocą klamer przerzuconych przez sarkofag
Silny światłocień, atrybut malowniczego baroku nie był tu zamierzony, ponieważ pierwotne światło rozkładało się na nagrobku równomiernie, w intencji renesansu wpadając do kaplicy z góry przez okna latarni i bębna kopuły i z boku przez wielkie okno, które niegdyś mieściło się w murze południowym.
W wyjątkowy sposób widoczne jest zaznaczenie chrześcijańskiego charakteru nagrobka. Artysta wypełnił żagielek u zbiegu łuków sceną pasyjną uwydatniając Mękę Pańską, podczas gdy zwykle umieszczano tam krzyż lub Zbawiciela Tryumfującego.

</doc>
<doc id="1799156" url="https://pl.wikipedia.org/wiki?curid=1799156" title="Nerw potyliczny mniejszy">
Nerw potyliczny mniejszy

Nerw potyliczny mniejszy () – gałąź splotu szyjnego. Biegnie ku górze wzdłuż mięśnia mostkowo-obojczykowo-sutkowego a następnie dzieli się na gałązki wytwarzające w okolicy potylicy połączenia z nerwem potylicznym większym, a także z nerwem usznym wielkim i nerwem usznym tylnym.
Unerwia skórę okolicy potylicznej i skroniowej, sięgając często na część górną powierzchni przyśrodkowej małżowiny usznej.

</doc>
<doc id="1799157" url="https://pl.wikipedia.org/wiki?curid=1799157" title="Virslīga (2009)">
Virslīga (2009)

W sezonie 2009 rozegrano 18. edycję najwyższej klasy rozgrywkowej piłki nożnej na Łotwie – Virslīgi. Tytułu mistrzowskiego bronił . Rozgrywki rozpoczęły się 14 marca, a zakończyły po 32 kolejkach – 8 listopada 2009.
Zasady rozgrywek.
W rozgrywkach brało udział 9 drużyn, walczących o tytuł mistrza Łotwy w piłce nożnej. Przed rozpoczęciem sezonu miało miejsce kilka wydarzeń, które wpłynęły na skład uczestników rozgrywek w 2009 roku:
Ponadto wszedł w fuzję z JFC Kauguri/Multibanka, pozostając przy swojej dotychczasowej nazwie.
W wyniku wymienionych wyżej zmian do Virslīgi awansował również (wicemistrz 1. līgi), który przegrał dwumecz barażowy z zespołem .
Każda z drużyn rozegrała po 4 mecze ze wszystkimi przeciwnikami (razem 32 spotkania). Ostatnia, 9. drużyna tabeli miała wziąć udział w barażach o utrzymanie się w Virslīdze z wicemistrzem 1. līgi. Pierwotnie żaden z zespołów nie miał spaść bezpośrednio. 5 października 2009 Łotewska Federacja Piłkarska zadecydowała jednak o wykluczeniu z Virslīgi w związku ze skandalem dotyczącym zamieszania prezesa klubu i trenera drużyny w ustawianie wyników meczów. W wyniku karnej degradacji tego zespołu w barażach wystąpiła 8. drużyna ligi ().
Mistrz kraju () otrzymał prawo gry w drugiej rundzie kwalifikacji Ligi Mistrzów UEFA, wicemistrz () będzie mógł wystąpić w II rundzie kwalifikacyjnej Ligi Europy UEFA, podobnie jak zdobywca Pucharu Łotwy 2009/2010 (), a 3. drużyna () w I rundzie kwalifikacyjnej tych rozgrywek.
Drużyny.
 Puchar Łotwy 2008 zdobyła , która weszła przed sezonem 2009 w fuzję z (patrz: Zasady rozgrywek).
Baraże o Virslīgę.
Po zakończeniu rozgrywek odbył się dwumecz barażowy o miejsce w najwyższej klasie rozgrywkowej Łotwy między 9. drużyną Virslīgi i wicemistrzem 1. līgi. Dzięki bramce zdobytej na wyjeździe awans uzyskał .
Wyniki.
Pierwsza część sezonu.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Druga część sezonu.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1799160" url="https://pl.wikipedia.org/wiki?curid=1799160" title="Tarik Saleh">
Tarik Saleh

Tarik Saleh (Tarik David Johan Saleh, ur. 28 stycznia 1972 w Sztokholmie) – szwedzki producent pochodzenia egipskiego, animator, publicysta, dziennikarz i reżyser filmowy. 
W latach 90. jeden z najbardziej popularnych artystów grafiti w Szwecji. Jego malowidła wciąż można podziwiać na przedmieściach Sztokholmu. Pracował dla Sveriges Television AB (SVT). W 2003 nakręcił dla nich serial "Dream team". Jest jednym z założycieli grupy produkcyjnej Atmo Animation. Autor niemal trzydziestu kreskówek. Jego filmy dokumentalne Gitmo - Nowe prawa wojny i zdobyły wiele nagród na festiwalach filmowych. 
W swojej pracy wykorzystuje takie techniki jak fotomontaż, wycinanki (cut-out graphics) oraz używa techniki, w której prawdziwe fotografie zostają poddane komputerowej obróbce, a następnie zanimowane.
Animowany film Tarika Saleha "Metropia" był wyświetlany w 2009 w Polsce podczas 25.Warszawskiego Międzynarodowego Festiwalu Filmowego. 
W 2011 roku nakręcił teledysk do piosenki "I Follow Rivers" Lykke Li. 

</doc>
<doc id="1799162" url="https://pl.wikipedia.org/wiki?curid=1799162" title="Nerw potyliczny większy">
Nerw potyliczny większy

Nerw potyliczny większy () – gałąź grzbietowa drugiego szyjnego nerwu rdzeniowego.
Przebieg.
Punkt wyjścia znajduje się między łukiem kręgu szczytowego, a obrotnikiem. Pod dolną krawędzią mięśnia skośnego dolnego głowy dzieli się na dwie gałęzi: boczną (zaopatruje mięśnie, a następnie zespala się z gałęzią grzbietową trzeciego szyjnego nerwu rdzeniowego) oraz przyśrodkową – właściwe przedłużenie nerwu (Zawija się wokół mięśnia skośnego dolnego głowy i biegnie w górę przykryta mięśniem półkolcowym głowy, następnie przebija go oraz ścięgno mięśnia czworobocznego i przedostaje się do tkanki podskórnej. Na końcowym odcinku podąża ku górze wraz z tętnicą potyliczną i dzieli się na końcowe gałęzie, które zaopatrują skórę okolicy potylicznej i ciemieniowej).
Unerwienie.
Nerw potyliczny większy unerwia:

</doc>
<doc id="1799163" url="https://pl.wikipedia.org/wiki?curid=1799163" title="Mistrzostwa Świata w Zapasach 1913">
Mistrzostwa Świata w Zapasach 1913

8. Mistrzostwa Świata w Zapasach, które odbyły się we Wrocławiu (Cesarstwo Niemieckie) pod koniec lipca 1913 roku w Hali Stulecia. Zawody zostały rozegrane tylko w stylu klasycznym w czterech kategoriach wagowych. Tryumfatorami zostali Szwedzi, którzy wygrali dwie konkurencje oraz zdobyli łącznie cztery medale podczas czempionatu.

</doc>
<doc id="1799165" url="https://pl.wikipedia.org/wiki?curid=1799165" title="NZR">
NZR



</doc>
<doc id="1799166" url="https://pl.wikipedia.org/wiki?curid=1799166" title="Walt Ader">
Walt Ader

Walt Ader (ur. 15 grudnia 1913, zm. 25 listopada 1982) – amerykański kierowca wyścigowy.
Kariera.
Jedynym wyścigiem, w którym wziął udział, było Grand Prix Formuły 1 na torze Indianapolis 500 w 1950 roku. Ukończył go na 22 miejscu. W klasyfikacji generalnej na koniec sezonu zajął 23 miejsce.

</doc>
<doc id="1799167" url="https://pl.wikipedia.org/wiki?curid=1799167" title="Zadnia Sławkowska Czuba">
Zadnia Sławkowska Czuba

Zadnia Sławkowska Czuba (słow. "Zadný Slavkovský hrb") – pierwszy od północy szczyt w Sławkowskiej Grani o wysokości ok. 2318 m n.p.m. znajdujący się w słowackich Tatrach Wysokich. Od Skrajnej Nowoleśnej Turni oddziela go Sławkowska Przełęcz, a od Skrajnej Sławkowskiej Czuby oddzielony jest siodłem Zadniej Sławkowskiej Ławki. Podobnie jak na inne sąsiadujące obiekty nie prowadzi na ten wierzchołek żaden znakowany szlak turystyczny.
Zadnia Sławkowska Czuba jest rozłożystym, dwuwierzchołkowym szczytem. Jej wierzchołki oddzielone są płytką przełączką.
Historia.
Pierwsze wejścia turystyczne:

</doc>
<doc id="1799168" url="https://pl.wikipedia.org/wiki?curid=1799168" title="Mistrzostwa Świata w Zapasach 1954">
Mistrzostwa Świata w Zapasach 1954

Mistrzostwa Świata w Zapasach 1954 odbyły się w mieście Tokio (Japonia).

</doc>
<doc id="1799169" url="https://pl.wikipedia.org/wiki?curid=1799169" title="Radostowice (stacja kolejowa)">
Radostowice (stacja kolejowa)



</doc>
