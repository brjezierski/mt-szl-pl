<doc id="1800941" url="https://pl.wikipedia.org/wiki?curid=1800941" title="Historia medycyny w Gdańsku">
Historia medycyny w Gdańsku

Gdańsk od przeszło tysiąclecia pełni funkcję ważnego ośrodka administracyjnego i kulturalnego na południowym wybrzeżu Bałtyku. Gospodarczy rozwój miasta zapoczątkował trwający już od wczesnego średniowiecza stopniowy wzrost liczby mieszkańców. Powstanie dużego skupiska ludzkiego spowodowało pojawienie się nowych potrzeb, związanych w dużej mierze z koniecznością rozwoju sztuki leczenia i środków zapobiegawczych, eliminujących zagrożenie ze strony powszechnych w tamtych czasach epidemii. W późniejszym okresie stan ten wymusił stworzenie ośrodka akademickiego szkolącego przyszłych adeptów medycyny. 
Początki.
Pierwsze wzmianki o rozwoju gdańskiego szpitalnictwa pochodzą z okresu panowania Krzyżaków, zakonu który w pierwotnym założeniu miał zajmować się opieką nad chorymi podróżnymi na terenie Ziemi Świętej. Najwcześniejszą instytucją, o której mówią źródła historyczne, jest Szpital Świętego Ducha powstały w latach 1310–1311. Prowadzony był on przez zakon szpitalników do 1382 roku i przeznaczony był dla chorych pielgrzymów i biedaków.
Od początków XIV wieku funkcjonował Lazaret, zwany również "Pockenhaus" (pol. "Dom Ospy"). Znajdował się on poza murami miasta, mając za zadanie – zgodnie ze swą nazwą – izolować i w mniejszym stopniu próbować leczyć chorych na ospę.
Ważną rolę odegrał również Szpital Świętej Elżbiety, utworzony z istniejącego jeszcze w czasach panowania Polaków przytułku dla ubogich i sierot, a także Szpital Świętego Jakuba, utworzony w 1414 roku na terenie Nowego Miasta w celu leczenia chorych żeglarzy. Szpital ten został rozbudowany w 1432 roku, rok później spalony w czasie najazdu husytów i powtórnie odbudowany, po czym uzyskał przywileje kościelne. Około 1390 istniały cztery szpitale w Gdańsku, z których dwa były przeznaczone jedynie dla trędowatych. 
W późniejszych wiekach następował dalszy rozwój szpitalnictwa gdańskiego, związany również z pojawieniem się wielu innowacji w tej dziedzinie nauki. W 1541 roku w Szpitalu Świętej Elżbiety utworzono wydzielony oddział dziecięcy. W 1549 roku powstał oddział dla umysłowo chorych, stanowiący wówczas rzadkość na skalę Europy. Osoby cierpiące na zaburzenia tego typu były w tamtym okresie zamykane w więzieniach, bądź uznawane za opętane. W XVII wieku, w związku z zagrożeniem epidemią dżumy, obecnej również na terenie Gdańska, stworzono dom dla zadżumionych, izolujący chorych. 
Zapobieganiu rozwojowi chorób służyły także rozmaite przepisy sanitarne. W 1331 roku wprowadzono przepis stanowiący, iż rzeźnie muszą znajdować się poza miastem. W roku 1443 powstały przepisy sanitarne dotyczące budowania studni i handlu żywnością na targowiskach. Dwa lata później – u schyłku panowania Krzyżaków – ukazały się przepisy dotyczące czyszczenia ulic, a później – w 1511 roku – przepis o obowiązku wywożenia śmieci poza miasto przez kamieniczników. W roku 1536 rozpoczęto budowę wodociągu w Śródmieściu.
Z rozwojem lecznictwa związane było także powstanie w roku 1399 pierwszej apteki w Gdańsku. Prawie dwa wieki później (w 1579 roku) wydano przepisy o funkcjonowaniu aptek, mówiące m.in. o tym, kto może prowadzić apteki i regulujące dostawy leków. 
Niewiele wiadomo o pierwszych lekarzach pracujących w Gdańsku. Istnieje pojedyncza wzmianka o przybyciu do miasta w 1354 roku Johannesa Medicusa. Inna mówi, iż w 1409 roku z Gdańska do Malborka (stolicy państwa krzyżackiego) miał wyjechać okulista w celu leczenia Wielkiego Mistrza. Mimo to, w czasach krzyżackich lekarze niechętnie przybywali do Gdańska, prawdopodobnie z powodu surowego prawa obowiązującego na tych ziemiach i wysokich podatków nakładanych przez Zakon. Sytuacja poprawiła się nieco za polskiego panowania, kiedy to gdańszczanie zaczęli pobierać nauki na zagranicznych uczelniach. Ustanowiono też w Gdańsku funkcję fizyka (lekarza) miejskiego. Wybierano go spośród wybitnych lekarzy gdańskich, bądź też poszukiwano kandydata w innych miastach. Fizyk miejski odpowiedzialny był m.in. za koordynację spraw związanych ze zdrowiem publicznym.
Szpitale istniały przy kościele św. Barbary i kościele pw. Bożego Ciała. W 1545 roku szpital przy kościele św. Barbary i kościół zostały zniszczone w wyniku wielkiego pożaru.
Cech chirurgów.
Istotną rolę odegrali również chirurdzy – balwierze. Pojawili się oni w mieście na początku XIV wieku, a w 1416 roku w Gdańsku miało znajdować się 13 chirurgów.
Niedługo po przyłączeniu Gdańska do ziem polskich, w marcu 1454 roku, utworzono na podstawie rozporządzenia Rady Starego Miasta cech zrzeszający chirurgów. Dzięki temu rozwój chirurgii był bardziej dynamiczny. Wymagało to w późniejszym okresie spisania nowych statutów regulujących prawa i obowiązki członków cechu oraz sposobu przyjmowania uczniów. Nowy statut został w 1519 roku zatwierdzony przez króla Zygmunta I Starego, a w roku 1522 przez radę miejską.
Z biegiem lat rósł poziom kształcenia gdańskich chirurgów. Świadczy o tym do dzisiaj zachowany XVIII-wieczny zestaw pytań, na które musiał odpowiedzieć uczeń. Kładziono nacisk na nauczanie anatomii i łaciny, a nie jedynie czysto praktyczne umiejętności przyszłego chirurga. Cecha ta zbliżała gdański system kształcenia do systemu nauczania obowiązującego w paryskich cechach. Oprócz tego zarówno w Gdańsku, jak i w Paryżu cechy posiadały tego samego patrona – św. Kosmę. 
Collegium Medicum.
Nie tylko chirurdzy, ale także lekarze gdańscy zaczęli tworzyć organizacje, które miały ich reprezentować. Taką funkcję pełniło utworzone w 1612 roku Collegium Medicum, będące pierwszą Izbą Lekarską w Polsce. Ideę takiej instytucji poparł król Zygmunt III Waza. Przed Collegium Medicum postawiono liczne zadania: miało ono za zadanie bronić interesów lekarzy, doszkalać ich, uniemożliwiać pracę osobom podającym się za medyków, rozstrzygać problemy dotyczące sztuki lekarskiej, udzielać konsultacji, badać leki i dokonywać inspekcji aptek, nakładać kary.
W wyniku bardzo częstych konfliktów z Radą Miejską, zwykle dotyczących spraw finansowych, dochodziło do zawieszania działalności Collegium. Zostało ono w 1636 roku zlikwidowane i mimo prób reaktywacji w roku 1650 i nadania statutu Collegium Medicum ostatecznie upadło.
Atheneum Gedanense.
W związku z pojawieniem się w Gdańsku religii protestanckiej, która bardzo szybko stała się dominującym wyznaniem w mieście, w 1558 powstało Gdańskie Gimnazjum Akademickie ("Atheneum Gedanense"). Pierwotnym zadaniem postawionym przed Gimnazjum Akademickim było krzewienie reformacji. Jednym z jego inicjatorów był lekarz i aptekarz Johannes Brettschneider (Placotomus). Przybył on z Królewca, gdzie był pierwszym profesorem medycyny nowo utworzonego uniwersytetu. W Gdańsku objął funkcję fizyka miejskiego i choć nie został profesorem Gimnazjum, wpłynął na kształtowanie się tej uczelni, m.in. tworząc projekt późniejszego nauczania medycyny.
W roku 1568 stanowisko rektora Gimnazjum objął profesor Andrzej Frackenhaus, który rozpoczął wykłady z medycyny i anatomii. W czasie wojny Gdańska z królem Stefanem Batorym działalność Gimnazjum zawieszono, a profesor Frackenhaus opuścił miasto. Po zakończeniu walk w 1580 wznowiono zajęcia, a profesorem medycyny został Johann Mathesius z Joachimowa.
Następnie w ramach Atheneum Gedanense wydzielono niezależną Katedrę Medycyny i Anatomii. O poziomie nauczania na tej uczelni świadczy fakt, iż absolwenci Gimnazjum przyjmowani byli na trzeci rok studiów na uniwersytetach niemieckich. Wielu spośród profesorów tej uczelni było wybitnymi lekarzami nauczającymi w nowatorski jak na owe czasy sposób, a niektórzy z nich pełnili obowiązki fizyków miejskich. W 1613 roku przeprowadzono pierwszą sekcję zwłok. Wykonał ją profesor Gimnazjum Gdańskiego (w latach 1603–1630) Joachim Oelhesius wykształcony w Padwie, gdzie miał niejednokrotnie okazję uczestniczyć w publicznych sekcjach zwłok. Sekcję na zwłokach "potworka" – noworodka z ciężkimi zaburzeniami rozwojowymi, wykonał w Pruszczu Gdańskim. Wydarzenie to było pierwszą publiczna sekcją zwłok ludzkich na terenie Europy Środkowej, wyprzedzając nawet pierwszą sekcję wykonaną w Niemczech. Profesor Atheneum Gedanense w latach 1725-1745, Johann Adam Kulmus, wydał w 1722 roku podręcznik atlasu anatomii pt. "Tabulae Anatomicae". Książka ta została przetłumaczona na 7 języków (w tym na język japoński). 
Pod koniec XVIII wieku Gimnazjum Akademickie zaczęło tracić swoją pozycję. Przyczyniło się do tego nieudolne kierowanie uczelnią, zaprzestanie prac naukowych, a także zajęcie w roku 1795 roku Gdańska przez Prusy. Centralistyczny ustrój państwa pruskiego spowodował utratę kulturowej, naukowej i administracyjnej roli, jaką do tamtej pory pełnił Gdańsk. Mimo prób ocalenia Gimnazjum Akademickiego liczne wojny, a także polityka władz pruskich, spowodowały zamknięcie w roku 1812 wydziałów teologii, medycyny i prawa. Zakończyło to działalność Atheneum Gedanense i całkowicie zatrzymało nauczanie medycyny w Gdańsku na okres ponad 100 lat.
Wiek XIX i początek XX.
W latach 1838-44 na Osieku, na miejscu wyburzonego "Domu Poprawy" zbudowany został nowoczesny szpital garnizonowy. Po utworzeniu Wolnego Miasta Gdańska szpital został zamknięty, a w gmachu w styczniu 1925 roku uruchomiona została Poczta Polska w WM Gdańsku.
19 marca 1853 roku otwarty został Szpital Najświętszej Panny Marii, przy ul. Kieturakisa na Dolnym Mieście, prowadzony przez siostry Boromeuszki. Następnie szpital był rozbudowywany ze składek wiernych.
17 marca 1875 roku oddano do użytku, czynną do dziś, pierwszą część kompleksu szpitalnego ewangelickich sióstr diakonisek ("Diakonissen Krankenhaus"), wybudowaną ze składek wiernych przy ul. Nowe Ogrody 3-5. Rozbudowa szpitala trwała do 1914 roku.
W roku 1883, po zakupieniu przez władze Prowincji Zachodniopruskiej dawnej posiadłości Zappiów w Królewskiej Dolinie, założony został Zakład dla Ociemniałych ("Blindenanstalt") i zbudowany w latach 1884-1917.
21 grudnia 1887 roku oddany został do użytku kompleks szpitala miejskiego przy ul. Rogaczewskiego 9/13. Mieściły się tam oddziały położniczy i chirurgiczny z 220 łóżkami. Do 1911 roku oddział wewnętrzny funkcjonował przy ul. Dyrekcyjnej. Następnie oddział został przeniesiony na nowe miejsce, a jego zabudowania doszczętnie wyburzone. Na ich miejscu powstał okazały gmach Dyrekcji Kolei. 19 kwietnia 1911 roku oddano do użytku kompleks nowego, większego szpitala miejskiego ("Städt. Krankenhaus") przy ul. Dębinki, wyposażony w 818 łóżek. Umiejscowiony on został na ówczesnych terenach podmiejskich, w dzielnicy Aniołki.
17 października 1912 roku otwarto nową państwową klinikę położniczą i chorób kobiecych ("Hebammen-Lehranstalt"), przy ul. Klinicznej we Wrzeszczu. Klinika funkcjonuje do dnia dzisiejszego.
Okres międzywojenny i wojna.
Do stworzenia placówki oświatowej, mającej na celu kształcenie w zakresie medycyny, przystąpiono w roku 1935. Wtedy to Senat Wolnego Miasta Gdańska zdecydował o zorganizowaniu Akademii Medycyny Praktycznej, na bazie szpitala miejskiego. Uczelnia ta miała kształcić jedynie w zakresie przedmiotów klinicznych. W pierwszym roku jej istnienia przyjęto 50 studentów z uniwersytetów niemieckich, mających tutaj przez pewien czas kontynuować naukę. Kierownikiem Akademii został senator Wolnego Miasta Gdańska dr Helmut Kluck, sympatyk ideologii narodowo-socjalistycznej, odpowiedzialny za wykłady dotyczące chorób dziedzicznych i higieny rasowej. Po odejściu Klucka w 1937 roku na jego stanowisko powołano Ericha Grossmanna, działacza NSDAP.
Po przyłączeniu Gdańska do Rzeszy Niemieckiej, w ramach Akademii utworzono zakłady przed kliniczne, które pozwoliły na przekształcenie się Akademii Medycyny Praktycznej w "Medizinische Akademie in Danzig" (MAD). Rektorem tej uczelni został Erich Grossmann. Uczelnia miała charakter ideologiczny, związany z polityką nazizmu. Kierownik Instytutu Anatomii, prof. Rudolf Spanner wykonał eksperymenty z produkcją mydła z tłuszczu, uzyskanego z ciał więźniów obozów koncentracyjnych. Studenci "Medizinische Akademie in Danzig" nauczani byli przedmiotów takich jak higiena rasowa, która dowodziła wyższości rasy aryjskiej i konieczności eliminowania osobników z chorobami dziedzicznymi, w celu zapobiegania szerzeniu się ich. W związku z tą ideologią, w 1941 roku wszystkich chorych z Zakładu dla Nerwowo i Psychicznie Chorych na Srebrzysku wywieziono do obozów koncentracyjnych i zamordowano.
Okres powojenny.
Okres działalności "Medizinische Akademie in Danzig" zakończył się wraz z zajęciem Gdańska przez wojska radzieckie w roku 1945. Wielotygodniowe walki o miasto zrujnowały je, doprowadzając do chaosu i epidemii duru brzusznego, duru plamistego i rzeżączki. W takich warunkach przystąpiono do tworzenia nowej uczelni medycznej. Projekt jej stworzenia opracował wiosną roku 1945 profesor Edward Grzegorzewski, pracujący wówczas na Uniwersytecie w Lublinie. Wedle jego założeń uczelnia ta miała podlegać bezpośrednio ministrowi zdrowia. Plan ten zatwierdził minister Franciszek Litwin i w tym samym roku stworzono Akademię Lekarską w Gdańsku (ALG), której prof. Grzegorzewski został pierwszym rektorem. Formalnie ALG powoływał dekret Krajowej Rady Narodowej dnia 8 października 1945 roku. W wyniku rekrutacji na wydział lekarski przyjęto 226 osób, które rozpoczęły zajęcia 11 listopada. 
Kadra nowej uczelni przybywała do Gdańska z wielu obszarów Polski. Byli wśród nich lekarze mający za zadanie zwalczanie epidemii (w sierpniu 1945 miało być ich w Gdańsku 55) i wielu pracowników przedwojennych uczelni. Wśród nich byli profesorowie Wydziału Lekarskiego Uniwersytetu Stefana Batorego w Wilnie: prof. Włodzimierz Mozołowski (chemia), prof. Stanisław Hiller (histologia i embriologia) i prof. Michał Reicher (anatomia). Oprócz nich pracę w ALG rozpoczęli prof. Ignacy Adamczewski (fizyka), dr Bolesław Wojciechowski (anatomia), prof. Ksawery Rowiński (radiologia), doc. Tadeusz Bilikiewicz (historia medycyny, psychiatria), prof. Wilhelm Czarnocki, prof. Kornel Michejda, prof. Stanisław Wszelaki, prof. Ignacy Abramowicz, prof. Tadeusz Pawlas, prof. Henryk Gromadzki, dr Alojzy Maciejewski. 
Po wojnie do Gdańska przybył Michał Reicher, który, został zatrudniony w Zakładzie Anatomii Prawidłowej jako profesor zwyczajny. Zaangażował się wówczas w organizację zakładu, nauczanie studentów i szkolenie asystentów. Doktoryzował 16 osób i przeprowadził 7 przewodów habilitacyjnych. W 1946 został dziekanem, a w 1947 rektorem. Po chorobie w 1947 poświęcił się pracy naukowej i tworzeniu nowych wydań "Anatomii Człowieka" A. Bochenka.
Sytuacja materialna po wojnie była bardzo trudna. Na szczęście większość obiektów zajmowanych przez Medizinische Akademie in Danzig ocalała. Początkowo zajęcia odbywały się przede wszystkim w kompleksie przy ulicy Dębinki i budynku przy alei Zwycięstwa. W miarę rozwoju Akademia przejmowała nowe obiekty (np. byłe mieszkanie gdańskiego gauleitera Alberta Forstera, budynki przy ul. Morskiej – obecnie Do Studzienki), inne odbudowywano i remontowano. W powstawaniu uczelni dużą rolę odegrało przyznanie w 1945 roku olbrzymiej dotacji ze Skarbu Państwa, która stanowiła ok. 70% wydatków państwa na służbę zdrowia. W związku z tym w październiku Akademię Lekarską w Gdańsku odwiedził prezydent Bolesław Bierut. Znaczący wpływ miała także pomoc ze strony Szwecji, która przekazała uczelni wiele darów, np. leków, pomocy naukowych, książek (stanowiących zaczątek przyszłej biblioteki), a także wyposażenie dla 400-łóżkowego szpitala. 
Umożliwiało to dynamiczny rozwój uczelni na wielu płaszczyznach – w ramach ALG utworzono Szkołę Pielęgniarsko-Położniczą, a także wydział farmaceutyczny, w roku 1946 rozpoczęto pierwsze doktoryzacje i przewody habilitacyjne. Choć pierwsze próby utworzenia wydziału stomatologicznego były nieudane, już w 1948 przeprowadzono rekrutację na studia stomatologiczne w ramach wydziału lekarskiego. 
W 1950 zgodnie z rozporządzeniem Rady Ministrów organizację i program nauczania na wszystkich uczelniach medycznych w Polsce ujednolicono na wzór systemu obowiązującego w Związku Radzieckim. Spowodowało to przekształcenie Akademii Lekarskiej w Gdańsku w Akademię Medyczną w Gdańsku, co poskutkowało utratą autonomii uczelni. W ramach studiów wykładano przedmioty, które miały służyć indoktrynacji światopoglądowej i politycznej, przeprowadzano także selekcję pracowników według kryteriów ideologicznych. Nałożono nakaz nauczania poglądów Trofima Łysenki, czołowego naukowca Związku Radzieckiego, zaprzeczającego istnieniu genów i głoszącego pseudonaukowe teorie (łysenkizm). W późniejszym okresie zaprzestano nauczania tej teorii. 
Akademia Medyczna podlegała licznym zmianom administracyjnym i stopniowo, wraz ze zmianami, które następowały w Polsce, odzyskiwała swoją autonomię. Wzrost samodzielności uczelni nastąpił w roku 1980, choć po wprowadzeniu stanu wojennego nastąpił regres w tej kwestii. Ostateczne zlikwidowanie centralistycznego systemu zarządzania nastąpiło w 1989. Obecnie Gdański Uniwersytet Medyczny, w który przekształcona została AMG w roku 2009, jest wiodącym ośrodkiem dydaktycznym w północnej Polsce, mającym istotny wkład w naukowy rozwój Pomorza i opiekę zdrowotną jego mieszkańców.
W latach 2008-2011 przy ul. Smoluchowskiego został zbudowany najnowocześniejszy szpital w Polsce - Centrum Medycyny Inwazyjnej (CMI), który otwarto w 2012. Szpital wyposażono m.in. w robota Da Vinci i 311 łóżek.
W l. 2018 (budynki B, C, D) i 2021 (budynek A) oddano do użytku budowane od 2015 Centrum Medycyny Nieinwazyjnej, składające się z czterech budynków na prawie 700 pacjentów, w których znajdzie się 25 klinik oraz blok operacyjny z ośmioma salami. Umożliwiło to przeniesienie m.in. Klinik Dermatologii, Wenerologii i Alergologii oraz Ginekologii, Ginekologii Onkologicznej i Endokrynologii Ginekologicznej, a w lutym 2019 Kliniki Położnictwa, mieszczącej się od lat 30. XX wieku przy ul. Klinicznej. Zmiany te umożliwiły wyburzenie budynków Centralnego Laboratorium Klinicznego oraz Kliniki Hematologii, również przeniesionych do nowego gmachu.

</doc>
<doc id="1800942" url="https://pl.wikipedia.org/wiki?curid=1800942" title="Cosmogenesis">
Cosmogenesis

Cosmogenesis – drugi album studyjny niemieckiej grupy muzycznej Obscura. Wydawnictwo ukazało się 17 lutego 2009 nakładem wytwórni muzycznej Relapse Records. Album zadebiutował na 71. miejscu listy Top Heatseekers w Stanach Zjednoczonych sprzedając się w nakładzie 900 egzemplarzy w przeciągu tygodnia od dnia premiery. Gościnnie w nagraniach wziął udział gitarzysta Ron Jarzombek. W ramach promocji do utworu "The Anticosmic Overload" został zrealizowany teledysk, który wyreżyserowali Steffen Kummerer oraz Christoph Harrer.
Lista utworów.
Opracowano na podstawie materiału źródłowego. 
Twórcy.
Opracowano na podstawie materiału źródłowego.

</doc>
<doc id="1800944" url="https://pl.wikipedia.org/wiki?curid=1800944" title="August Borms">
August Borms

August Borms (ur. 14 kwietnia 1878 r. w Sint-Niklaas, zm. 13 kwietnia 1946 r. w Brukseli) – flamandzki działacz nacjonalistyczny, kolaborant z Niemcami podczas II wojny światowej
Życiorys.
W latach 1896–1902 studiował filologię germańską na katolickim uniwersytecie w Leuwen. Krótko pracował jako nauczyciel w szkole średniej. W 1903 r. wyjechał do Peru w składzie belgijskiej misji edukacyjnej, skąd powrócił w 1906 r. Następnie wykładał na uniwersytecie w Gandawie, gdzie zaczął organizować wycieczki propagandowe, mające służyć rozwijaniu flamandzkiej świadomości narodowej. Po wybuchu I wojny światowej prezentował początkowo postawę pro-belgijską i antyniemiecką. Zmienił ją po wiadomościach z frontu o złym traktowaniu żołnierzy pochodzących z Flandrii. W 1917 r. wszedł w skład separatystycznej Rady Flandrii, która negocjowała z niemieckimi władzami okupacyjnymi przyszły status Flandrii. 8 lutego 1919 r. został aresztowany w związku ze swoją wojenną działalnością, zaś 6 września tego roku skazany na karę śmierci. Wywołało to interwencję papieża Benedykta XV, dokonaną poprzez episkopat belgijski i francuski, początkowo odrzuconą, ale za drugim razie przyjętą. Kara śmierci A. Bormsa została 23 stycznia 1920 r. zamieniona na długoletnie więzienie. Po kilku latach wyszedł jednak na wolność z powodu amnestii dla więźniów politycznych. W grudniu 1928 r. wziął udział w wyborach parlamentarnych, dostając się do parlamentu belgijskiego. 10 maja 1940 r., po najeździe wojsk niemieckich na Belgię, został internowany wraz z pozostałymi nacjonalistami flamandzkimi i osadzony w obozie na terytorium Francji. 11 sierpnia tego roku powrócił do okupowanej Brukseli, podejmując kolaborację z Niemcami. Udzielał się m.in. przy formowaniu Ochotniczego Legionu Flandryjskiego. Na początku września 1944 r., kiedy wojska alianckie wyzwalały Francję, zbiegł do Niemiec. Po zakończeniu wojny został 28 sierpnia 1945 r. aresztowany w szpitalu w Berlinie, po czym przewieziony do Brukseli. Po procesie został skazany na karę śmierci przez rozstrzelanie, wykonaną 13 kwietnia 1946 r.

</doc>
<doc id="1800948" url="https://pl.wikipedia.org/wiki?curid=1800948" title="Dmytro Jakowenko (piłkarz)">
Dmytro Jakowenko (piłkarz)

Dmytro Ołeksandrowycz Jakowenko, ukr. Дмитро Олександрович Яковенко, ros. Дмитрий Александрович Яковенко, "Dmitrij Aleksandrowicz Jakowienko" (ur. 6 maja 1971 w Karatau, Kazachska SRR) – ukraiński piłkarz, grający na pozycji pomocnika, a wcześniej obrońcy, reprezentant Ukrainy.
Kariera piłkarska.
Kariera klubowa.
Wychowanek Republikańskiej Szkoły Wyższego Sportowego Mistrzostwa (RSzWSM) w Ałma-Acie, w którym w 1989 rozpoczął karierę piłkarską. W tym że roku przeszedł do Chimika Dżambuł. W 1992 przyjechał do Ukrainy, gdzie został piłkarzem Krystału Czortków. Latem został zaproszony do Dnipra Dniepropetrowsk, skąd w 1996 wypożyczony do Krywbasa Krzywy Róg. W 1997 wyjechał do Rosji, gdzie bronił barw klubów CSKA Moskwa, Saturn Ramienskoje, KAMAZ-Czałły Nabierieżnyje Czełny, Spartak Kostroma i Żemczużyna Soczi. W 2002 powrócił do Ukrainy, gdzie został piłkarzem Sokołu Złoczów. Po występach w kazachskim FK Taraz przeniósł się do Polissia Żytomierz, w którym zakończył karierę piłkarską.
Kariera reprezentacyjna.
18 maja 1993 debiutował w reprezentacji narodowej Ukrainy w wygranym 2:1 meczu towarzyskim z Litwą.

</doc>
<doc id="1800951" url="https://pl.wikipedia.org/wiki?curid=1800951" title="Wale (raper)">
Wale (raper)

Wale, właściwie Olubowale Victor Folarin (ur. 21 września 1984 w Waszyngtonie) – amerykański raper.
Popularność zdobył wraz z wydaniem singla „Chillin”, w którym gościnnie wystąpiła Lady Gaga. 22 września 2009 roku ukazał się jego debiutancki album "Attention Deficit". Nagrania dotarły do 21. miejsca amerykańskiej listy przebojów "Billboard" 200. W maju 2011 roku został wydany mixtape "Self Made Vol. 1", który został wydany z wykonawcami Maybach Music Group. Jego drugi album studyjny "Ambition" ukazał się 1 listopada 2011 tego samego roku i otrzymał mieszane recenzje od krytyków muzycznych. Trzecie wydawnictwo rapera ukazało się w czerwcu 2013 roku i zadebiutowało na pierwszym miejscu na liście "Billboard" 200.

</doc>
<doc id="1800952" url="https://pl.wikipedia.org/wiki?curid=1800952" title="Tomasz Kizwalter">
Tomasz Kizwalter

Tomasz Kizwalter (ur. 14 marca 1955 w Warszawie) – polski historyk, profesor nauk humanistycznych, badacz dziejów XIX wieku, profesor zwyczajny Uniwersytetu Warszawskiego.
Życiorys.
W 1978 ukończył studia historyczne na Wydziale Historycznym Uniwersytetu Warszawskiego. Na tej samej uczelni uzyskał w 1983 stopień naukowy doktora, a w 1990 habilitował się na podstawie dorobku naukowego oraz rozprawy zatytułowanej "Społeczeństwo polskie zaboru rosyjskiego wobec modernizacji (1840–1863)". 31 października 2000 otrzymał tytuł naukowy profesora.
Zawodowo od 1978 związany z Instytutem Historycznym UW, kolejno jako asystent stażysta, doktorant, starszy asystent, adiunkt, profesor nadzwyczajny i profesor zwyczajny. Pełnił funkcje sekretarza naukowego Instytutu Historycznego UW (1983–1984 i 1989–1990), wicedyrektora tej jednostki (1993–1996), członka zarządu Towarzystwa Miłośników Historii (1984–1989), członka Komitetu Głównego Olimpiady Historycznej (1987–1999). Od 1994 do 1995 był profesorem wizytującym na University of Notre Dame. W 2000 został zastępcą redaktora naczelnego „Kwartalnika Historycznego”. W latach 2008–2012 był przewodniczącym Rady Naukowej Instytutu Historycznego UW.
W 2010, "za wybitne zasługi w pracy naukowo-badawczej i dydaktycznej", odznaczony Krzyżem Kawalerskim Orderu Odrodzenia Polski.

</doc>
<doc id="1800953" url="https://pl.wikipedia.org/wiki?curid=1800953" title="Eberhard von Virneburg">
Eberhard von Virneburg

Eberhard von Virneburg, także Eberhardus de Virneburch, Virnenburg, Vyrneburg, Vernborg (zm. po 1339) – komtur malborski w latach 1302-1304, komtur królewiecki w latach 1305-1309, wielki szpitalnik w roku 1309, komtur krajowy w Westfalii w latach 1318-1321
Życiorys.
Eberhard był synem hrabiego Henryka von Virneburga (1238 –1290) oraz Ponzetty von Oberstein (1253–1311). Pochodził z hrabiowskiej rodziny Virneburg osiadłej w zamku o tej samej nazwie, nieopodal Koblencji w Nadrenii-Palatynacie.
Eberhard von Virneburg do Prus przybył około roku 1297. Początkowo pozostawał w otoczeniu mistrza krajowego Prus Meinharda von Querfurt. W 1302 roku otrzymał stanowisko komtura Malborka. Na tym stanowisku pozostał do roku 1304, a następnie stanął na czele królewieckiego konwentu. Stanowisko to piastował do roku 1309, które opuścił żeby na krótko objąć godność wielkiego szpitalnika.
Niejasne są losy Eberharda von Virneburga po roku 1310. Najprawdopodobniej ponownie objął stanowisko komtura w Królewcu i przypuszcza się, że pełnił je do 1311 roku. Nie wiadomo dokładnie też kiedy Eberhard opuścił prowincję Pruską i powrócił w rodzinne strony. Pewnym jest, że na przełomie lat 20. XIV wieku piastował urząd komtura krajowego w Westfalii. Następnie kolejno dowodził komendami w Rheinberu oraz Ramersdorf.
Jako komtur królewiecki wsławił się dowództwem przynajmniej trzech rejz skierowanych na ziemie litewskie. Pierwsze dwie Eberhard von Virneburg poprowadził w roku 1305 niszcząc ziemie Pograuda i zdobywając gród Aukajmis. Trzecia odbyła się w roku 1306 i zakończyła się nieudaną próbą zdobycia Grodna

</doc>
<doc id="1800954" url="https://pl.wikipedia.org/wiki?curid=1800954" title="Parafia św. Mikołaja Biskupa w Bochni">
Parafia św. Mikołaja Biskupa w Bochni

Parafia pw. Świętego Mikołaja Biskupa w Bochni – parafia rzymskokatolicka znajdująca się w diecezji tarnowskiej w dekanacie Bochnia Wschód.
W skład terytorium parafii wchodzi część miasta Bochnia z ulicami: Andrusikiewicza, Benesza, Bernardyńska, Biała, Biellwaskiej, Bracka, Brzozowa, Bujaka, Bukowskiego, Campi, Chodenicka, Czackiego, Czyżewicza, Dominikańska, Dąbrowskiego (od nr 53 do końca), Fischera, Ks. Gadowskiego, Galasa, Garncarska, Gołębia, Goczałkowskich, Górników, Górska, Hutnicza, Karasia, Karolina, Karosek, Kazimierza Wielkiego (nry 2-56 i 1-67), Kolejowa, Konstytucji 3 Maja, Kościuszki, Kowalska, Krakowska (nry 1-47), Kraszewskiego, Kręta, Krótka, Krzeczowska (nry 1-92), Księcia Józefa Poniatowskiego, Kurów, Kącik, Langera, Św. Leonarda, Leśna, Ludowego Wojska Polskiego, Majora Bacy, Św. Marka, Matejki, Mickiewicza, Nad Babicą, Na Kąty, Niecała, Oracka, Partyzantów, Plac Bł. Kingi, Plac Gen. L. Okulickiego, Pod Lipką, Polna, Popka, Proszowska, Ptaśnika, Rejtana, Romana, Różana, Rynek, Rzeźnicka, Sądecka, Sienkiewicza, Składowa, Solna, Solna Góra, Staszica, Stasiaka, 20 Stycznia, Szewska, Ścieżka, Świętokrzyska, Trinitatis, Trudna, Uzbornia, Wąwóz, Węgierska, Widok, Więźniów Oświęcimia, Windakiewicza, Wolnica, Wodociągowa, Wygoda, Za Szybem i Żeromskiego.
Historia parafii.
Erygowana została w XIII wieku. Jest ona najstarszą i największą parafią w mieście. Pierwszy kościółek drew­nia­ny, o którym wia­do­mo, wzniesiono w połowie XIII w. z polecenia księżnej Grzy­mi­sławy, matki Bolesława Wstydliwego. Miał on słu­żyć górnikom. Natomiast kościół murowany na miejscu drew­nia­ne­go ufundowała żona księcia krakowskiego, św. Kinga, w 1253 roku. Prawdopodobnie było to związane z nadaniem Bochni praw miejskich. W 1663 r. bp Mikołaj Oborski wyniósł bocheńskie probostwo do godności prepozytury.
Główną świątynią parafii jest zabytkowy kościół pw. Św. Mikołaja Biskupa (od roku 1998 bazylika mniejsza, a od roku 2003 również kapituła kolegiacka pw. Matki Bożej Różańcowej). Do parafii należy także kościół św. Stanisława Kostki, będący dawniej kościołem szkolnym bocheńskiego gimnazjum. Na terenie parafii istnieją i inne miejsca sakralne w postaci licznych krzyży, figur, kaplic i kapliczek przydrożnych oraz obiektów zlokalizowanych w podziemiach zabytkowej bocheńskiej kopalni soli.
Od 2017 proboszczem jest ks. mgr lic. Ryszard Podstołowicz.

</doc>
<doc id="1800956" url="https://pl.wikipedia.org/wiki?curid=1800956" title="Pf1">
Pf1

Pf1 – polskie oznaczenie na PKP parowozu pospiesznego pruskiej serii S 7 odmiany von Borriesa, produkcji niemieckiej z lat 1902–1906, używanego przez PKP w okresie międzywojennym. Parowóz miał układ osi 2'B1' (dwie pary kół tocznych, dwie pary kół napędnych, jedna para kół tocznych) i kocioł na parę nasyconą.
Historia.
Lokomotywa pospieszna pruskiej serii S7 była przewidziana jako następca produkowanych w niewielkiej liczbie czterocylindrowych lokomotyw z silnikiem sprzężonym S5¹, o układzie osi 2'B. Dodanie z tyłu osi tocznej umożliwiło umieszczenie szerokiego paleniska za przesuniętymi do przodu dwiema osiami wiązanymi i w efekcie niewielkie zwiększenie powierzchni rusztu i powierzchni ogrzewalnej kotła. Podobnie, jak w przypadku S5¹, projekt był polem rywalizacji konstruktorów de Glehna z alzackiej fabryki Grafensteden i Augusta von Borriesa z biura technicznego hanowerskiej dyrekcji kolei KPEV. Parowóz S7 konstrukcji Grafensteden został w Polsce oznaczony jako Pf2.
Konstrukcja hanowerskiej fabryki Hanomag i von Borriesa została wybrana jako znormalizowany pruski parowóz pospieszny wzoru ("Musterblatt") III-2f. W latach 1902–1906 zbudowano ich 159, z tego 123 w fabryce Hanomag, a 36 we wrocławskich zakładach Linke-Hofmann (w 1905). Przy tym, przez pierwsze dwa lata zbudowano tylko 3 i 6 lokomotyw (równolegle z produkcją S5¹). Najwięcej tych lokomotyw (49) jeździło w hanowerskiej dyrekcji KPEV.
Po I wojnie światowej 7 lokomotyw S7 typu hanowerskiego trafiło na Polskie Koleje Państwowe, gdzie je oznaczono jako seria Pf1 (Pf1-1 do Pf1-7). Po II wojnie światowej parowozy tego typu nie były już w Polsce używane.
W ramach reparacji, 8 lokomotyw trafiło do Belgii i 6 do Francji (5 na koleje EST i 1 na koleje Alzacji-Lotaryngii).
W Niemczech lokomotywy te nie były uważane za udane, co znalazło odbicie w stosunkowo niewielkiej produkcji jak na typ znormalizowany. Ich bezpośrednim następcą była seria S9 o takim samym układzie osi, lecz znacznie wydajniejszym kotle. Wyparte zostały głównie przez doskonalszą konstrukcję o układzie osi 2'B, na parę przegrzaną – S6. Zostały wycofane we wczesnych latach 20. i nie były używane przez koleje niemieckie, nie przydzielono im też nowego oznaczenia numerycznego DRG.
Opis.
Parowóz pospieszny o układzie osi 2'B1', z czterocylindrowym silnikiem sprzężonym, na parę nasyconą (układ 2'B1' n4v). Ostoja wewnętrzna, kombinowana, blachowo-belkowa. Oś kotła na wysokości 2500 mm nad szynami. Z tyłu oś Adamsa.
Czterocylindrowy silnik sprzężony z dodatkowym zaworem rozruchowym. Silnikowa była pierwsza oś wiązana.
Parowóz mógł ciągnąć po torze poziomym skład o masie 318 t z prędkością 110 km/h.

</doc>
<doc id="1800958" url="https://pl.wikipedia.org/wiki?curid=1800958" title="Radomscy kuratorzy oświaty">
Radomscy kuratorzy oświaty

Radomscy kuratorzy oświaty - lista kuratorów Kuratorium Oświaty i Wychowania w Radomiu w okresie istnienia województwa radomskiego, tj. w latach 1975-1998.

</doc>
<doc id="1800961" url="https://pl.wikipedia.org/wiki?curid=1800961" title="Parafia św. Jana Nepomucena w Bochni">
Parafia św. Jana Nepomucena w Bochni

Parafia pw. Świętego Jana Nepomucena w Bochni – parafia rzymskokatolicka w Bochni, należąca do diecezji tarnowskiej w dekanacie Bochnia Wschód.
Jest najmłodszą parafią w mieście. Mieści się na osiedlu św. Jana-Murowianka przy ul. ks. St. Wójtowicza 20. Zrzesza ok. 5000 wiernych.
Historia.
W 1982 parafia św. Mikołaja Biskupa w Bochni uzyskała od ówczesnych władz świeckich pozwolenie na budowę nowego kościoła. Duży wkład w rozpoczęcie budowy miał ówczesny proboszcz parafii ks. Stanisław Wójtowicz. Budowa ruszyła w 1984 roku. 12 października 1986 r. biskup tarnowski Jerzy Ablewicz dokonał poświęcenia kamienia węgielnego. 15 sierpnia 1987 została erygowana parafia św. Jana Nepomucena, a jej pierwszym proboszczem został ks. Józef Gajda. 19 września 1993 bp Józef Życiński poświęcił nowo wybudowaną świątynię.
Od 2002 r. proboszczem parafii jest ks. mgr Kazimierz Kapcia.

</doc>
<doc id="1800962" url="https://pl.wikipedia.org/wiki?curid=1800962" title="Ra (gwiezdne wrota)">
Ra (gwiezdne wrota)



</doc>
<doc id="1800965" url="https://pl.wikipedia.org/wiki?curid=1800965" title="Groteska (ujednoznacznienie)">
Groteska (ujednoznacznienie)



</doc>
<doc id="1800966" url="https://pl.wikipedia.org/wiki?curid=1800966" title="Parafia św. Pawła Apostoła w Bochni">
Parafia św. Pawła Apostoła w Bochni

Parafia Świętego Pawła Apostoła – rzymskokatolicka parafia, mieszcząca się przy ulicy Stanisława Wyspiańskiego 25A w Bochni, należąca do dekanatu Bochnia Zachód w diecezji tarnowskiej.
W skład terytorium parafii wchodzi część miasta Bochnia z ulicami: Brodzińskiego, Czerwieniec, Dąbrowskiego, Dębnik, Dołuszycka, Gipsowa, Goslara, Hoszarda, Kazimierza Wielkiego, Kolanowska, Krakowskie Przedmieście, Krakowska, Maissa, Nowy Świat, Pagórek, Podgórca, Rydla, Samlickiego, Strzelecka, Wiśnicka, Witosa, Wyspiańskiego, Zalesie oraz Osiedla: Windakiewicza - bloki: 18, 20, 22, 24, 26, 28; Niepodległości - ul. Legionów Polskich: bl. 5, 6, 9, 10, 11, 12, 14, 16, 20, 22, 24, 26, 28, 30, 32, 34; ul. Gen. Czumy: bl. 3, 4, 5, 6 i ul. Gen. Jakubowskiego: bl. 3, 6, 8, 14.
Historia parafii.
24 kwietnia 1981 roku w zachodniej części Bochni zostało poświęcone miejsce pod budowę nowego kościoła. W czerwcu 1982 roku nastąpiło wmurowanie węgla kamiennego. 25 maja 1984 roku, dekretem ówczesnego biskupa tarnowskiego Jerzego Ablewicza, powstała nowa parafia św. Pawła Apostoła. W czerwcu tego samego roku mieszkańcy parafii brali udział w pierwszej mszy świętej. W 1998 roku parafia została siedzibą dekanatu Bochnia Zachód. Do parafii należy położony przy ulicy Edwarda Windakiewicza cmentarz parafialny św. Rozalii, na którym pochowany jest m.in. redemporysta o. Władysław Całka. Proboszczem parafii został budowniczy kościoła ksiądz prałat Jan Nowakowski. Po jego przejściu na emeryturę w 2018 roku, dekretem biskupa tarnowskiego Andrzeja Jeża, probostwo objął dotychczasowy prorektor Wyższego Seminarium Duchownego w Tarnowie, ks. dr Leszek Rojowski.
Kaplice i święte figury.
Na terenie parafii znajdują się dwie murowane kaplice:
ponadto:

</doc>
<doc id="1800970" url="https://pl.wikipedia.org/wiki?curid=1800970" title="Kizwalter">
Kizwalter



</doc>
<doc id="1800971" url="https://pl.wikipedia.org/wiki?curid=1800971" title="Tl103">
Tl103

Tl103 – oznaczenie PKP parowozów towarowych węgierskiej serii 324, używanych przez Polskie Koleje Państwowe w okresie międzywojennym. Według niektórych źródeł, przemianowane następnie na serię Ol103.
Parowóz posiadał układ osi 1C1 (jedna para kół tocznych, trzy pary kół napędowych, jedna para kół tocznych), dość często spotykany dla konstrukcji z pierwszego dziesięciolecia XX wieku. W służbie PKP znalazły się jedynie 4 parowozy tego typu. Trafiły one do Polski po I wojnie światowej i stanowiły jedną z licznych serii lokomotyw 'odziedziczonych' po rozpadzie monarchii austro-węgierskiej. Służyły głównie do obsługi ruchu towarowego, lecz ze względu na istnienie osi przedniej umożliwiającej stabilizację biegu przy nieco większych prędkościach, można ich było używać również w ruchu osobowym. Po II wojnie światowej co najmniej jeden egzemplarz spośród tych parowozów został w Polsce zachowany, nie były one jednak prawdopodobnie używane w ruchu planowym. 
Lokomotywy Tl103 były jedną z nielicznych serii parowozów węgierskich używanych przez PKP. 
Podczas II wojny światowej lokomotywy zostały przejęte przez Niemcy, otrzymując numery w serii 35, m.in. 35 703. Lokomotywa 35 703 znalazła się po wojnie w Czechosłowacji i została wcielona tam do służby pod oznaczeniem 335.250 (nie skojarzono jej pokrewieństwa z lokomotywami serii 324, używanymi w Czechosłowacji jako seria 344.4). W 1950 r. została przekazana ZSRR.

</doc>
<doc id="1800974" url="https://pl.wikipedia.org/wiki?curid=1800974" title="Foras">
Foras

Foras – w tradycji okultystycznej, trzydziesty pierwszy duch "Goecji". Znany również jest pod imionami Forcas i Forrasis. By go przywołać i podporządkować, potrzebna jest jego pieczęć, która według "Goecji" powinna być zrobiona z rtęci.
Jest on potężnym przywódcą piekła. Rozporządza 29 legionami duchów.
Dzieli się znajomością właściwości ziół i kamieni szlachetnych, uczy logiki i etyki. Na życzenia sprawia, że człowiek staje się niewidzialnym (w niektórych wersjach "Goecji" pada sformułowanie "czyni niezwyciężonym") i elokwentnym. Za jego pomocą człowiek może zaznać długowieczności. Odnajduje skarby i rzeczy zagubione.
Wezwany, ukazuje się pod postacią silnego mężczyzny.

</doc>
<doc id="1800975" url="https://pl.wikipedia.org/wiki?curid=1800975" title="Forcas">
Forcas

Forcas – trzydziesty pierwszy duch "Goecji"
Forcas – pięćdziesiąty duch "Goecji"

</doc>
<doc id="1800976" url="https://pl.wikipedia.org/wiki?curid=1800976" title="Forrasis">
Forrasis



</doc>
<doc id="1800978" url="https://pl.wikipedia.org/wiki?curid=1800978" title="Theta Pegasi">
Theta Pegasi

Theta Pegasi ("θ Peg") – gwiazda w gwiazdozbiorze Pegaza. Nosi także tradycyjną nazwę "Biham" („bydło”).
Jest gwiazdą typu widmowego A2, a jej obserwowana wielkość gwiazdowa wynosi +3,53. Oddalona jest o około 67 lata świetlne od Słońca.

</doc>
<doc id="1800979" url="https://pl.wikipedia.org/wiki?curid=1800979" title="Wybory parlamentarne w Nigrze w 2009 roku">
Wybory parlamentarne w Nigrze w 2009 roku

Wybory parlamentarne w Nigrze w 2009 roku - wybory do Zgromadzenia Narodowego Nigru, przeprowadzone 20 października 2009. Pierwotnie przewidziane na listopad 2009, zostały przesunięte na wcześniejszy termin po rozwiązaniu przez prezydenta parlamentu w czasie kryzysu politycznego i organizacji referendum konstytucyjnego. 
Wybory zostały zbojkotowane przez opozycję i odbyły się mimo międzynarodowych apeli o przesunięcie ich terminu i podjęcia dialogu z opozycją. Zwycięstwo odniosła rządząca partia prezydencka MNSD-Nassara, która zdobyła większość miejsc w parlamencie. 
Organizacja wyborów.
15 maja 2009 Niezależna Narodowa Komisja Wyborcza wyznaczyła datę wyborów parlamentarnych na 28 listopada 2009, w czasie między dwiema turami wyborów prezydenckich, które miały się odbyć 14 listopada i 6 grudnia 2009. 
Plany organizacji wyborów skomplikował kryzys polityczny jaki, wybuchł w Nigrze w maju 2009, kiedy prezydent Tandja Mamadou ogłosił plan przeprowadzenia referendum wydłużającego jego rządu i znoszącego limit kadencji dla głowy państwa. Jego plany zostały odrzucone przez opozycję, parlament i Sąd Konstytucyjny. W obliczu krytyki, prezydent 26 maja 2009 rozwiązał Zgromadzenie Narodowe, co spowodowało konieczność organizacji wcześniejszych wyborów parlamentarnych. 
19 czerwca 2009 komisja wyborcza wyznaczyła datę wcześniejszych wyborów na 20 sierpnia i zakazała organizacji referendum do tego czasu. Początkowo prezydent Tandja ogłosił, że uszanuje postanowienia Sądu Konstytucyjnego oraz komisji wyborczej i zawiesi plany zmiany konstytucji do czasu wyborów parlamentarnych. Jednakże później rozwiązał rząd i Sąd Konstytucyjny, przejmując bezpośrednie rządy w kraju. 
20 sierpnia 2009, już po wprowadzeniu w życie poprawek do konstytucji przyjętych w referendum, prezydent Tandja wyznaczył nową datę wyborów parlamentarnych na 20 października 2009.
Kampania wyborcza i głosowanie.
26 września 2009 partie opozycyjne zapowiedziały bojkot wyborów. 28 sierpnia rozpoczęła się kampania wyborcza, która trwała do 18 października. Prezydent Tandja Mamadou zaapelował do mieszkańców o udział w wyborach. Skupiająca główne partie opozycyjne, organizacje broniące praw człowieka i związki zawodowe, Koordynacja Sił Demokratycznych Republiki (FRDC), ogłosiła, że nie poprze żadnych wyborów zorganizowanych na podstawie przepisów zmienionej konstytucji. Do udziału w wyborach zgłosiło się około 20 partii politycznych, w tym prezydencki Ruch Narodowy na rzecz Rozwijającego się Społeczeństwa-Nassara (MNSD-Nassara, "Mouvement National pour une Société de Développement–Nassara") oraz szereg partii popierających politykę prezydenta Tandji. Rywalizowały one o 113 mandatów w parlamencie. 
17 października 2009, w czasie specjalnego szczytu w Abudży poświęconego sytuacji w Nigrze i sytuacji w Gwinei, państwa ECOWAS zakazały prezydentowi Tandji startu w przyszłych wyborach oraz wezwały go do odłożenia terminu wyborów parlamentarnych w celu podjęcia dialogu z opozycją. 18 października w tym celu do Nigru udała się delegacja ECOWAS na czele z prezydent Liberii Ellen Johnson-Sirleaf. Wskutek odmowy prezydenta Tandji, 20 października 2009 ECOWAS zawiesiła Niger w członkostwie i wezwała Unię Afrykańską do nałożenia na ten kraj sankcji. 19 października 2009 odroczenia wyborów zażądała również Unia Europejska, która oznajmiła, że wybory w obecnych okolicznościach mogą zaszkodzić pokojowi, stabilności i bezpieczeństwu w regionie. Ostrzegła, że przeprowadzenie wyborów w dniu 20 października 2009 będzie miało negatywny wpływ na stosunki UE z Nigrem.
Wybory parlamentarne, pomimo apeli międzynarodowych, odbyły się 20 października 2009. Do głosowania uprawnionych było ok. 6 mln obywateli, którzy wybierali 113 deputowanych. Opozycja, zgodnie z zapowiedziami, zbojkotowała głosowanie. Oskarżyła prezydenta o przejmowanie dożywotniej władzy i stwarzanie pozorów demokracji. Prezydent Tandja, tuż po oddaniu głosu, wyraził nadzieję, że "dzień ten będzie dobrym dniem dla Nigru, głosowanie przebiegnie gładko, a wybrani deputowani będą patriotami". 
Wyniki wyborów.
Wybory, zbojkotowane przez główne partie opozycyjne, zostały wygrane przez prezydencką partię MNSD-Nassara, która zdobyła 76 spośród 113 miejsc w parlamencie. Pozostałe mandaty przypadły głównie dwóm partiom związanym z obozem rządzącym (RSD-Gaskiya, RDP-Jama'a). Po raz pierwszy do parlamentu dostali także kandydaci niezależni. 

</doc>
<doc id="1800982" url="https://pl.wikipedia.org/wiki?curid=1800982" title="Biham">
Biham



</doc>
<doc id="1800984" url="https://pl.wikipedia.org/wiki?curid=1800984" title="Parafia Najświętszej Maryi Panny Matki Kościoła i św. Jakuba Apostoła w Brzesku">
Parafia Najświętszej Maryi Panny Matki Kościoła i św. Jakuba Apostoła w Brzesku

Parafia pw. Najświętszej Maryi Panny Matki Kościoła i Świętego Jakuba Apostoła w Brzesku – parafia rzymskokatolicka znajdująca się w diecezji tarnowskiej, w dekanacie Brzesko.
W skład terytorium parafii wchodzi część miasta Brzesko z ulicami: Asnyka, Armii Ludowej, Bernackiego, Bohaterów Westerplatte, Bolesława Chrobrego, Bolesława Śmiałego, Browarna, Brzegowa, Brzezowiecka, Cegielniana, Chopina, Cicha, Czecha, Długa, Götza, Głowackiego, Grunwaldzka, Jagiełły, Joselewicza, Pl. Kazimierza Wielkiego, Kręta, Królowej Jadwigi, Krótka, Kusocińskiego, Legionów Piłsudskiego, Marusarzówny, Matejki, Mickiewicza, Mieszka I, Modrzejewskiej, Mościckiego, Nowa, Ogrodowa, Okocimska, Osiedlowa, Osiedle Ogrodowa, Osiedle Równia, Osiedle Świerkowa, Piastowska, Piłsudskiego, Pod Sadem, Pomianowska, Powstańców Warszawy, Przemysłowa, Puszkina, Robotnicza, Rynek, Rzeźnicza, Sienkiewicza, Słowackiego, Sobieskiego, Solskiego, Spółdzielcza, Starowiejska, 19 Stycznia, Szarych Szeregów, Świerkowa, Targowa, Targowy Plac, Towarowa, Uczestników Ruchu Oporu, Wąska, Wenecja, Wesoła, Widok, Władysława Jagiełły, Władysława Łokietka, Wojska Polskiego, Wyszyńskiego, Wyzwolenia, Zakątek, Zielona, Pl. Zwycięstwa, Żwirki i Wigury.
Od 2004 proboszczem jest ks. mgr Józef Drabik.
Historia.
Parafia św. Jakuba w Brzesku została erygowana w XV wieku. Jest najstarszą parafią w mieście. Pierwszy kościół zbudowano w 1447, prawdopodobnie z fundacji Jana z Melsztyna. W 1655 kościół św. Jakuba dotknął pożar i został ponownie odbudowany. W 1854 świątynię gruntownie odnowiono. W 1863 kościół znów ucierpiał w pożarze; został odnowiony w 1900 roku. Cztery lata później po raz kolejny spłonął w pożarze miasta. Prace nad odbudową zniszczonego kościoła prowadzone były szybko i w roku 1905 biskup tarnowski Leon Wałęga poświęcił trzy dzwony ufundowane przez rodzinę Goetzów (dwa mniejsze w roku 1915 wraz z sygnaturką zostały zarekwirowane przez władze austriackie). W roku 1913 świątynia była całkowicie odbudowana. W 1924 roku z ofiar parafian sprawiono na miejsce utraconych dzwonów nowe wraz z sygnaturką. W czasie okupacji zostały przez Niemców zabrane. W latach 1979-1983 do starego kościoła od strony północnej dobudowano nowy kościół z trzynawowym korpusem pw. Maryi Matki Kościoła.
Dekretem biskupa tarnowskiego Andrzeja Jeża, 6 października 2018 kościół parafialny św. Jakuba w Brzesku został podniesiony do rangi Sanktuarium Świętego Jakuba Starszego Apostoła przy Drodze „Via Regia”.

</doc>
<doc id="1800987" url="https://pl.wikipedia.org/wiki?curid=1800987" title="Th24">
Th24

Th24 – lokomotywa parowa produkcji austriackiej "kkStB 59", skonstruowana przez Gölsdorfa – znanego austriackiego projektanta lokomotyw.
Były to lokomotywy na parę nasyconą, przeznaczone głównie do ruchu towarowego. Parowozy produkowano w Austrii w latach 1893–1903. Niektóre egzemplarze eksploatowano na terenie Galicji. Układ osi: C (trzy pary kół napędnych). Cechą charakterystyczną tej lokomotywy był niski kocioł, wysoki zbiornik pary umieszczony na kotle oraz bardzo wysoki komin z odiskiernikiem, rozszerzający się w górnej części na kształt maczugi.
Po I wojnie światowej na stan PKP trafiło aż 80 egzemplarzy tych parowozów. Otrzymały one oznaczenie Th24 – numer był niezgodny z systemem oznaczeń parowozów PKP (sugerujący polską konstrukcję), lecz wynikał z dużej liczby typów przejętych austriackich lokomotyw o układzie osi C. Lokomotywy te były wykorzystywane w okresie międzywojennym do prowadzenia lekkich pociągów towarowych i lekkich prac manewrowych. Ze względu na archaiczną konstrukcję i niską wydajność parowozy te były stopniowo eliminowane z ruchu. Po II wojnie światowej lokomotywy te nie były w Polsce używane. Nie zachował się też ani jeden egzemplarz o charakterze muzealnym.

</doc>
<doc id="1800991" url="https://pl.wikipedia.org/wiki?curid=1800991" title="Parafia Miłosierdzia Bożego w Brzesku">
Parafia Miłosierdzia Bożego w Brzesku

Parafia pw. Miłosierdzia Bożego w Brzesku – parafia rzymskokatolicka znajdująca się w diecezji tarnowskiej, w dekanacie Brzesko. Mieści się przy ulicy Jana Pawła II.
W skład terytorium parafii wchodzi część miasta Brzesko z ulicami: ul. Boczna, ul. Brzezowiecka, ul. Czarnowiejska, ul. Garbarska, os. Władysława Jagiełły, ul. Jasna, ul. Jaśminowa, ul. Jodłowska, ul. Konstytucji 3 Maja, ul. Kopaliny, ul. Kosynierów, ul. Królowej Jadwigi, ul. Kościuszki, ul. Kwiatowa, ul. Lawendowa, ul. Legionów Piłsudskiego, ul. Łąkowa, ul. Makowa, ul. Okulickiego, ul. Polna, ul. Różana, ul. Słoneczna, ul. Solskiego, ul. Szczepanowska, ul. Topolowa, os. Partyzantów, ul. Partyzantów, ul. Poprzeczna, ul. Spokojna, ul. Wiejska, ul. Wrzosowa, ul. Zacisze i ul. Zamknięta.
Historia.
Początkowo duszpasterstwo toczyło się wokół szkolnego kościoła pw. Ducha Świętego. Dekret o erekcji parafii Miłosierdzia Bożego w Brzesku wydał biskup tarnowski Józef Życiński 16 lipca 1993 roku. Obecny kościół parafialny wybudowano w latach 1994-2001. Nowy kościół poświęcił bp Jan Styrna 24 października 1999, a konsekrował 22 kwietnia 2001 biskup tarnowski Wiktor Skworc.
Od 1 września 2003 przy parafii rozpoczęło działalność Niepubliczne Przedszkole Integracyjne im. Św. S. Faustyny, poświęcone przez biskupa Skworca 17 kwietnia 2004 roku.

</doc>
<doc id="1800992" url="https://pl.wikipedia.org/wiki?curid=1800992" title="Jota Pegasi">
Jota Pegasi

Jota Pegasi (ι Peg) – gwiazda podwójna w gwiazdozbiorze Pegaza. Oddalona jest o około 38 lat świetlnych od Słońca.
Jota Pegasi A to żółto-biały karzeł typu widmowego F5V, którego jasność jest większa od jasności Słońca, a jego obserwowana wielkość gwiazdowa wynosi 3,86. Ta gwiazda oraz słabsza od niej Jota Pegasi B, żółty karzeł typu widmowego G8V o obserwowanej wielkości gwiazdowej wynoszącej 6,36m, okrążają wspólny środek masy w czasie 10,21 dnia.
W pobliżu układu widoczna jest też gwiazda 11 wielkości, przez część źródeł również oznaczana jako Jota Pegasi B, nie jest ona jednak powiązana z tym układem.

</doc>
<doc id="1800994" url="https://pl.wikipedia.org/wiki?curid=1800994" title="Iota Pegasi">
Iota Pegasi



</doc>
<doc id="1800995" url="https://pl.wikipedia.org/wiki?curid=1800995" title="BenQ-Siemens Al26 Hello Kitty">
BenQ-Siemens Al26 Hello Kitty



</doc>
<doc id="1800997" url="https://pl.wikipedia.org/wiki?curid=1800997" title="Ι Peg">
Ι Peg



</doc>
<doc id="1800998" url="https://pl.wikipedia.org/wiki?curid=1800998" title="Wybory parlamentarne w Botswanie w 2009 roku">
Wybory parlamentarne w Botswanie w 2009 roku

Wybory parlamentarne w Botswanie w 2009 roku – wybory do Zgromadzenia Narodowego (parlamentu) Botswany przeprowadzone 16 października 2009. Zwycięstwo po raz kolejny odniosła rządzącą Demokratyczna Partia Botswany, co pozwoliło jej przywódcy, Seretsie Ianowi Khamie na utrzymanie stanowiska prezydenta.
Sytuacja przed wyborami i kampania wyborcza.
Wybory w 2009 były 10 z kolei wyborami parlamentarnymi od czasu uzyskania przez Botswanę niepodległości w 1966. Od tego czasu nieprzerwanie władzę sprawuje jedna partia, Demokratyczna Partia Botswany (BDP, "Botswana Democratic Party"), a jej liderzy kolejno obejmują stanowisko prezydenta. W wyborach z października 2004 BDP zdobyła 44 mandaty w 57-osobowym parlamencie, a 13 pozostałych przypadło dwóm głównym partiom opozycyjnym – BNF i BCP.
Spośród ok. 1,7 mln mieszkańców, ponad 700 tys. zarejestrowało się do udziału w wyborach. Seretse Ian Khama, lider BDP i prezydent Botswany od kwietnia 2008, w czasie kampanii wyborczej w październiku 2009, wezwał swoich rodaków do głosowania na jego partię, obiecując kontynuowanie odpowiedzialnych rządów i zapewnienie godnego życia obywatelom. Stwierdził, że w kraju widoczne są rezultaty 43-letnich rządów BDP, które świadczą o tym, że państwo było w "dobrych rękach". Opozycja zobowiązała się do rozwoju sektora gospodarczego, który w największej mierze bazuje na górnictwie diamentów, poprzez rozwój rolnictwa i krajowej produkcji.
Zgodnie z obowiązującą w Botswanie ordynacją większościową w skład parlamentu wchodzi kandydat z największą ilością głosów w każdym z 57 okręgów wyborczych. BDP wystawiła swoich kandydatów we wszystkich okręgach, BNF w 48, a BCP w 45. Wybory w Botswanie były monitorowane przez międzynarodowych obserwatorów z SADC.
Wyniki wyborów.
Wybory po raz dziesiąty wygrała rządząca Demokratyczna Partia Botswany, zdobywając 45 mandatów. Pozwoliło to utrzymać Seretsie Ianowi Khamie stanowisko prezydenta. Swoje zwycięstwo BDP ogłosiła już 17 października 2009 w trakcie procesu zliczania głosów, kiedy ogłosiła, że zdobyła już większość miejsc w parlamencie. Międzynarodowi obserwatorzy stwierdzili, że głosowanie przebiegło w pokojowej i spokojnej atmosferze.

</doc>
<doc id="1801001" url="https://pl.wikipedia.org/wiki?curid=1801001" title="Parafia Matki Bożej Częstochowskiej w Brzesku-Słotwinie">
Parafia Matki Bożej Częstochowskiej w Brzesku-Słotwinie

Parafia pw. Matki Bożej Częstochowskiej w Brzesku-Słotwinie – parafia rzymskokatolicka znajdująca się w diecezji tarnowskiej, w dekanacie Brzesko. Mieści się przy ulicy Kołłątaja.
W skład terytorium parafii wchodzi część miasta Brzesko z ulicami: Bagienna, Chmielna, Cichy Kącik, Czarnowiejska, Dworcowa, Gajowa, Gen. Wł. Sikorskiego, Głucha, Kolejowa, Kołłątaja, Konstytucji 3 maja, Kopernika, Łączyska, Młyńska, Mokra, Na Górkach, Odrodzenia, Oświecenia, Parcelowa, Piaskowa, Piwna, Rzemieślnicza, Słotwińska, Solskiego, Spacerowa, Stawowa, Wodna, Wyspowa, Za Lasem i Zagłoby oraz miejscowość Jasień z ulicami: Jagodowa i Prosta.
Historia.
Życie religijne mieszkańców skupiało się początkowo wokół wybudowanej ok. 1864 r. kapliczki, w miejscu której zbudowano kościół w 1944 roku. Kościół ten przebudowywano w 1952 roku (powiększono go o nawę i przybudówki) oraz w latach 1971-1982. Konsekracji rozbudowanej świątyni dokonał 9 marca 1986 biskup tarnowski Jerzy Ablewicz.

</doc>
<doc id="1801009" url="https://pl.wikipedia.org/wiki?curid=1801009" title="Michael Noonan">
Michael Noonan

Michael Noonan, irl. Micheál Ó Nuanáin (ur. 21 maja 1943 w Loughill w hrabstwie Limerick) – irlandzki polityk i nauczyciel, w latach 2001–2002 lider Fine Gael, długoletni Teachta Dála, minister w kilku rządach.
Życiorys.
Ukończył szkołę średnią w Glin, następnie studium nauczycielskie w St Patrick’s College w Drumcondra. Kształcił się również na University College Dublin. Zawodowo pracował jako nauczyciel. Zaangażował się w działalność polityczną w ramach Fine Gael. W latach 1974–1981 i 1991–1994 zasiadał z jej ramienia w radzie hrabstwa Limerick.
W 1981 po raz pierwszy został wybrany do Dáil Éireann. Z powodzeniem ubiegał się o reelekcję w obu wyborach w 1982, następnie w 1987, 1989, 1992, 1997, 2002, 2007, 2011 i 2016, sprawując mandat Teachta Dála w niższej izbie irlandzkiego parlamentu 22., 23., 24., 25., 26., 27., 28., 29., 30., 31. i 32. kadencji. W okresach rządów swojego ugrupowania obejmował różne funkcje ministerialne. Był ministrem sprawiedliwości (od grudnia 1982 do lutego 1986), ministrem przemysłu i handlu (od lutego 1986 do marca 1987), ministrem energii (od stycznia do marca 1987), ministrem stanu w departamencie spraw morskich (od lipca 1989 do lutego 1992) oraz ministrem zdrowia (od grudnia 1994 do czerwca 1997).
W lutym 2001 został nowym liderem Fine Gael. Zrezygnował w marcu 2002 po porażce swojego ugrupowania w wyborach parlamentarnych. Pozostał członkiem parlamentu, a w marcu 2011 objął urząd ministra finansów w gabinecie Endy Kenny’ego. W maju 2016 w drugim rządzie dotychczasowego premiera pozostał na stanowisku ministra finansów. Zakończył urzędowanie wraz z całym gabinetem w czerwcu 2017.

</doc>
<doc id="1801010" url="https://pl.wikipedia.org/wiki?curid=1801010" title="Osiedle Lotników Wielkopolskich">
Osiedle Lotników Wielkopolskich

Osiedle Lotników Wielkopolskich – osiedle mieszkaniowe w Poznaniu, położone w pobliżu alei Polskiej, pomiędzy ulicami J.H.Dąbrowskiego i Bukowską, a jednocześnie obszar Systemu Informacji Miejskiej, na osiedlu samorządowym Wola.
Położenie.
Według Systemu Informacji Miejskiej granice jednostki obszarowej Osiedle Lotnictwa Polskiego przebiegają: od wschodu: na tyłach domów szeregowych na ulicy Arcta, od południa: na tyłach szeregowców przy ulicy Drzewieckiego, od zachodu: granicą ogrodów działkowych, od północy: bocznicą kolejową.
Terytorium Osiedla Lotników Wielkopolskich jest jednym z bardziej izolowanych w Poznaniu. Do osiedla dotrzeć można tylko jedną utwardzoną drogą – ulicą 5 Stycznia (data zdobycia przez powstańców wielkopolskich lotniska wojskowego na Ławicy w 1919). Osiedle znajduje się pomiędzy ogrodami działkowymi przy ul. Bukowskiej (na ich tyłach), a zabudowaniami przemysłowymi Woli.
Struktura zabudowy i komunikacja.
Zabudowę osiedla stanowią wyłącznie domy jednorodzinne i szeregowe. W północnej części osiedla funkcjonuje nowoczesny teren sportowo-rekreacyjny "Lotniskowiec".
Obok osiedla (na wschód) znajduje się miejsce polskiej martyrologii – Fort VII w Poznaniu.
Na osiedlu znajduje się przystanek końcowy linii 121 (przed uruchomieniem linii teren ten nie był objęty siecią komunikacji publicznej).
Toponimia.
Nazwy ulic zlokalizowanych na terenie osiedla stanowią jedną grupę toponimiczną – od nazwisk lotników (w tym lotników wielkopolskich)

</doc>
<doc id="1801013" url="https://pl.wikipedia.org/wiki?curid=1801013" title="Jan Baliński (pilot)">
Jan Baliński (pilot)

Jan Baliński (ur. 6 sierpnia 1909, zm. 5 września 1939) – kapitan obserwator Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
15 sierpnia 1930, po ukończeniu Szkoły Podchorążych Piechoty, Prezydent RP Ignacy Mościcki mianował go podporucznikiem ze starszeństwem z 15 sierpnia 1930 i 215. lokatą w korpusie oficerów piechoty, a Minister Spraw Wojskowych wcielił do 43 pułku piechoty w Dubnie. 22 lutego 1934 został awansowany na porucznika ze starszeństwem z 1 stycznia 1934 i 53. lokatą w korpusie oficerów piechoty. W grudniu 1934 został przeniesiony z 43 pp do 2 pułku lotniczego w Krakowie. Po ukończeniu kursu obserwatorów w CWL-1 w Dęblinie został przydzielony do 1 pułku lotniczego w Warszawie. Na stopień kapitana został mianowany ze starszeństwem z 19 marca 1939 i 45. lokatą w korpusie oficerów lotnictwa, grupa liniowa. W tym samym miesiącu był zastępcą dowódcy 212 eskadry bombowej.
Od 3 września 1939 roku, po ciężkim zranieniu dowódcy eskadry, kpt. pilota Stanisława Taras-Wołkowińskiego przejął obowiązki dowódcy 212 eskadry bombowej. 
5 września 1939 roku wystartował na samolocie transportowym Fokker F.VII z załogą: plut. pil. Julian Pieniążek, kpr. Stefan Gadomski i kpr. Bolesław Szczepański z lotniska Kuciny pod Łodzią. Wkrótce po starcie samolot Fokker został zaatakowany przez kilka samolotów niemieckich Messerschmittów Bf 109. Maszyna została zestrzelona i plut. Pieniążek awaryjnie lądował w okolicach Puczniewa. Cała załoga uratowała się, natomiast kapitan Jan Baliński został ciężko raniony pociskami wroga i po przewiezieniu do szpitala w Łodzi zmarł tego samego dnia wieczorem. Został pochowany na cmentarzu Doły w Łodzi.
Pośmiertnie odznaczono go Orderem Virtuti Militari.

</doc>
<doc id="1801015" url="https://pl.wikipedia.org/wiki?curid=1801015" title="Jerzy Miller (wojewoda)">
Jerzy Miller (wojewoda)



</doc>
<doc id="1801022" url="https://pl.wikipedia.org/wiki?curid=1801022" title="Pieczarka bulwiasta">
Pieczarka bulwiasta

Pieczarka bulwiasta ("Agaricus sylvicola" (Vittad.) Peck) – gatunek grzybów z rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1832 r. Carlo Vittadini nadając mu nazwę "Agaricus campestris" var. "sylvicola". Obecną, uznaną przez Index Fungorum nazwę nadał mu w 1872 r. Charles Horton Peck.
Alternatywna łacińska pisownia "Agaricus silvicola". Synonimy naukowe:
Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten ma też nazwę pieczarka zaroślowa.
Morfologia.
Początkowo półkulisty, później parasolowato otwarty, o średnicy od 6 do 14 cm, biały, dość mięsisty, opatrzony słabym, tępym garbkiem, wierzch od jedwabistego do delikatnie włókienkowatego, a nawet włókienkowato-kosmkowaty. Czasami ma barwę białokremową, siarkowożółtą lub ochrowożółtą. Po uciśnięciu żółknie.
Wolne, bardzo ściśle ustawione, u osobników młodych białawe, później o kolorze szarawo-czerwonym, a wreszcie ciemnoczerwonym aż do czarnobrązowego.
Wysokość 5–10 cm, szerokość 1,5–3 cm, kształt wysmukły, walcowaty, nieco zwężający się ku górze, ponad pierścieniem jedwabiście włóknisty. Powyżej bulwy przeważnie zgięty i u podstawy charakterystycznie rozszerzony, z pierścieniem bardzo cienkim, zwisającym i od strony dolnej obramowanym skórzanymi brodawkami.
W kapeluszu biały, bardzo cienki, z jamą koło trzonu. Po nacięciu lub zgnieceniu żółknący. Pachnie przyjemnie anyżkiem.
Purpurowobrunatny. Zarodniki eliptyczne, gładkie, o rozmiarach 6–7,5(8) × 4–5,5 µm, bez pory rostkowej.
Występowanie i siedlisko.
W Ameryce Północnej i w Europie gatunek szeroko rozprzestrzeniony, w Polsce również dość częsty.
Naziemny grzyb saprotroficzny. Rośnie od lata do późnej jesieni (lipiec-październik) w lasach sosnowych, świerkowych, lecz także pod bukami, chętnie na trawiastych obrzeżach wśród iglastej ściółki, przeważnie pojedynczo.
Znaczenie.
Grzyb jadalny, smaczny. Nie dla każdego przyjemny zapach anyżkowy znika podczas przyrządzania. Zapach ten spowodowany jest przez niewielkie ilości mieszaniny alkoholu benzylowego i benzaldehydu. Grzyb ma zdolność gromadzenia kadmu; stężenie tego pierwiastka może w owocniku być nawet 300 razy większe od stężenia w glebie.

</doc>
<doc id="1801023" url="https://pl.wikipedia.org/wiki?curid=1801023" title="Ateleopodomorpha">
Ateleopodomorpha



</doc>
<doc id="1801030" url="https://pl.wikipedia.org/wiki?curid=1801030" title="Anna Skrzyńska">
Anna Skrzyńska

Anna Skrzyńska (ur. 10 czerwca 1977) – polska lekkoatletka, specjalizująca się w skoku o tyczce.
Kariera.
Wielokrotna rekordzistka Polski. Życiowym sukcesem zawodniczki był złoty medal mistrzostw Polski seniorów w 1995, kiedy to skok o tyczce kobiet po raz pierwszy znalazł się w programie tych zawodów. Tytuł ten zdobyła występując w barwach SKLA Sopot, później reprezentowała Ośrodek Skoku o Tyczce Gdańsk.

</doc>
<doc id="1801032" url="https://pl.wikipedia.org/wiki?curid=1801032" title="Dyniogłowy">
Dyniogłowy

Dyniogłowy - amerykański horror z 1988 r. w reżyserii Stana Winstona.
Fabuła.
Historia rozpoczyna się jak młody Ed Harley jest świadkiem okrutnego zabójstwa mężczyzny. Po latach dorosły już Ed Harley z pomocą wiedźmy Haggis wzywa demona "Dyniogłowego", by ten w jego imieniu zemścił się na mordercach jego syna. Krwiożercze monstrum przystępuje do realizacji swego celu. Ed Harley widząc jednak ogrom nieszczęść, które dokonał, postanawia powstrzymać potwora.

</doc>
<doc id="1801034" url="https://pl.wikipedia.org/wiki?curid=1801034" title="Jan Boży Krasicki">
Jan Boży Krasicki

Jan Boży Krasicki herbu Rogala (ur. w 1704, zm. 26 września 1751) – kasztelan chełmski w latach 1737-1751, senator Rzeczypospolitej, właściciel dóbr Bachórza, Dubiecka, Malina, ojciec Ignacego Krasickiego - polskiego poety, pisarza i publicysty oświeceniowego.
Ojciem Jana Bożego Krasickiego był Karol Aleksander Krasicki herbu Rogala (zm. 1717) – rotmistrz królewski (od 1690), kasztelan chełmski (od 1707). Matką była Eleonora z Rzewuskich,
zaś żoną została stolniczanka Anna Starzechowska. 
Był on ojcem sześciorga dzieci. Miał dwie córki; Brygidę Krasicką i NN Krasicką. Trzech synów obrało stan duchowny za sprawą rodziców wraz z najstarszym Ignacym Krasickim. Jedynie Antoni (1736—1800), młodszy o rok od Ignacego, nie obrał kariery duchownej.

</doc>
<doc id="1801040" url="https://pl.wikipedia.org/wiki?curid=1801040" title="Yuri (władca Goguryeo)">
Yuri (władca Goguryeo)

Król Goguryeo Yuri (?? p.n.e. – 18 n.e.) był drugim królem Goguryeo, największego spośród Trzech Królestw Korei. Panował w latach 19 r. p.n.e. – 18. Był najstarszym synem założyciela państwa króla Dongmyeonga. O jego życiu wiemy głównie z koreańskich kronik Samguk Sagi i Samguk Yusa. 
Pochodzenie.
Yuri był pierworodnym synem Jumonga z jego związku z Ye Soyą. W roku 37 p.n.e. Jumong opuścił Królestwo Dongbuyeo i założył Goguryeo. Z nieznanych przyczyn jego pierwsza żona, będąca wówczas w ciąży, pozostała w Dongbuyeo. Yuri wychowywany był przez matkę, a także przez babkę (matkę Jumonga) Yuhwę. 
W 19 p.n.e. Yuri wraz z matką dotarli do Goguryeo. Spowodowało to napięcie na dworze królewskim pomiędzy zwolennikami Yuriego a zwolennikami synów Jumonga z drugiego małżeństwa. W wyniku tego konfliktu druga żona Jumonga So Seo-no z dwoma synami opuściła Goguryeo, by wkrótce założyć państwo Baekje. Jumong ogłosił swojego pierworodnego syna Yuriego następcą tronu. 
Panowanie.
Król Jumong zmarł jeszcze w roku 19 p.n.e. i Yuri wstąpił na tron. Kroniki koreańskie opisują go jako potężnego władcę, który rozszerzył granice państwa. W 19 p.n.e. rozbił jedno ze koczowniczych plemion Xiongnu. W roku 3 p.n.e. przeniósł stolicę z Jolbon-seong do nowo wybudowanego Gungnae-seong. 
W roku 6 i 13 Goguryeo odparło dwa zmasowane ataki Daeso, króla Dongbuyeo.
W roku 9 u potężnego sąsiada Goguryeo, w Chinach doszło do obalenia Dynastii Han przez Wang Manga, który zastąpił ją swoją własną Dynastią Xin. Wang Man zażądał od Yuriego by ten wsparł go w jego wojnach z plemionami Xiongnu. Yuri odmówił i sam zaatakował Chiny Xin. 
Yuri miał sześciu synów. Pierwszy następca tronu Dojul zginął w roku 1, według jednej z wersji z rozkazu ojca. Drugi syn Haemyeong został oficjalnie następcą tronu po śmierci brata. Okazało się jednak, że był nieposłuszny i lekkomyślny. W roku 14 Yuri odsunął go od władzy (fakt, że Haemyeong wkrótce potem zmarł powoduje przypuszczenia, że ojciec być może zmusił go także do popełnienia samobójstwa), a swym następcą ogłosił swego najstarszego pozostałego przy życiu, trzeciego syna Muhyula, późniejszego króla Daemusina. 
W kulturze koreańskiej Yuri znany jest do dzisiaj jako autor "Pieśni do wilgi" ("Hwangjoga, 황조가/黃鳥歌"). Według Samguk Sagi napisał ją z żalu po stracie swej ulubionej konkubiny Chihyi.
Śmierć.
W roku 18 utopił się czwarty syn Yuriego, Hae Yuh-Jin. Król podupadł wówczas na zdrowiu i wkrótce zmarł po trzydziestosiedmioletnim panowaniu. Jego następcą został najstarszy pozostały przy życiu syn Hae Muhyul.
Teorie dotyczące króla Yuriego.
Syn Jumonga.
Tradycyjna historiografia koreańska uznaje Yuriego za pierworodnego syna założyciela Goguryeo Jumonga. Różnice w nazwiskach rodowych tłumaczy się zwykle poprzez fakt zmiany, którą to Jumong dokonał zakładając Goguryeo (z "Hae" na "Go"). Yuri znajdował się wówczas Dongbuyeo i ta zmiana go nie objęła. 
Uzurpacja.
W ostatnim czasie pojawiają się opinie, że Hae Yuri nie był wcale synem Jumonga, lecz uzurpatorem. Takie wnioski wyciąga się na podstawie kilku faktów: wczesnej śmierci Jumonga, różnicy w nazwiskach rodowych, konfliktach Yuriego z zaufanymi doradcami Jumonga, a także w innym stylu sprawowania władzy. Jumong zmarł w wieku zaledwie 40 lat, co w porównaniu do jego następców, jak i poprzedników (przeżył go chociażby jego przybrany ojciec, król Dongbuyeo Geumwa) było dość młodym wiekiem. Podejrzenia wzbudza fakt, że Jumong zmarł zaledwie w pięć miesięcy po przybyciu Yuriego do Goguryeo. Te obserwacje skłoniły niektórych historyków do przypuszczenia, że Yuri mógł siłą obalić Ród "Go" i zastąpić ją własnym Rodem "Hae".

</doc>
<doc id="1801041" url="https://pl.wikipedia.org/wiki?curid=1801041" title="Vegard Samdahl">
Vegard Samdahl

Vegard Samdahl (ur. 21 marca 1978 w Trondheim) – norweski piłkarz ręczny, wielokrotny reprezentant kraju, grający na pozycji rozgrywającego. Obecnie występuje w norweskiej drużynie Viking Håndball, do której trafił z Orlen Wisła Płock.
10 października 2009 piłkarz doznał groźnej kontuzji podczas pierwszego meczu drugiej rundy Puchar Europejskiej Federacji Piłki Ręcznej, w którym Wisła Płock gościła islandzki Haukar Hafnarfjoerdur (mecz był rozgrywany Łącku).

</doc>
<doc id="1801046" url="https://pl.wikipedia.org/wiki?curid=1801046" title="Lista systemów kolei aglomeracyjnych">
Lista systemów kolei aglomeracyjnych

Lista systemów kolei aglomeracyjnych – systemy kolei aglomeracyjnych funkcjonują w dużych miastach i zespołach miejskich, charakteryzują się dużą częstotliwością kursowania pociągów.
Obecnie liczba systemów kolei aglomeracyjnych na świecie szacowana jest na ponad 60. Nie można ustalić jej dokładnej liczby, z powodu tego, że niektóre aglomeracje posiadają więcej niż jeden system kolei aglomeracyjnej.

</doc>
<doc id="1801050" url="https://pl.wikipedia.org/wiki?curid=1801050" title="Jean-Claude Désir">
Jean-Claude Désir

Jean-Claude Désir (ur. 8 sierpnia 1946) – haitański piłkarz grający na pozycji pomocnika. Uczestnik Mistrzostw Świata w 1974.
Kariera klubowa.
Podczas kariery piłkarskiej Jean-Claude Désir grał w Aigle Noir AC. 
Kariera reprezentacyjna.
W reprezentacji Haiti Jean-Claude Désir grał w latach sześćdziesiątych i siedemdziesiątych. Uczestniczył w eliminacjach do Mundialu 1970 w Meksyku, jednakże reprezentacja Haiti przegrała rywalizacje o awans z Salwadorem. W 1971 zdobył z reprezentacją Haiti wicemistrzostwo strefy CONCACAF.
Uczestniczył w eliminacjach do Mundialu w 1974. Eliminacje zakończyły się sukcesem w postaci awansu do Mistrzostw Świata. Wygranie eliminacji MŚ 1974 oznaczało równocześnie wygranie Mistrzostwo strefy CONCACAF 1973, gdyż obie imprezy były ze sobą połączone.
Podczas Mistrzostw Świata 1974 w RFN Jean-Claude Désir zagrał we wszystkich trzech meczach grupowych z reprezentacją Włoch, reprezentacją Polski reprezentacją Argentyny. 
Uczestniczył w eliminacjach do Mundialu 1978 w Argentynie, jednakże reprezentacja Haiti przegrała rywalizacje o awans z Meksykiem. Zajmując drugie miejsce w eliminacjach, reprezentacja Haiti zdobyła tytuł wicemistrza strefy CONCACAF.

</doc>
<doc id="1801062" url="https://pl.wikipedia.org/wiki?curid=1801062" title="Ekofa Mbungu">
Ekofa Mbungu

Ekofa Mbungu (ur. 24 listopada 1948) – kongijski piłkarz występujący na pozycji napastnika. Uczestnik Mistrzostw Świata 1974.
Kariera klubowa.
Podczas MŚ 1974 Ekofa Mbungu reprezentował barwy klubu CS Imana.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Na Mundialu był rezerwowym i nie wystąpił w żadnym spotkaniu.

</doc>
<doc id="1801063" url="https://pl.wikipedia.org/wiki?curid=1801063" title="Podlas Gruszczański">
Podlas Gruszczański

Podlas Gruszczański – przysiółek wsi Brzezie w Polsce, położony w województwie małopolskim, w powiecie wielickim, w gminie Kłaj.
W latach 1975–1998 przysiółek administracyjnie należał do województwa krakowskiego.

</doc>
<doc id="1801064" url="https://pl.wikipedia.org/wiki?curid=1801064" title="X Liceum Ogólnokształcące im. Komisji Edukacji Narodowej w Krakowie">
X Liceum Ogólnokształcące im. Komisji Edukacji Narodowej w Krakowie

X Liceum Ogólnokształcące im. Komisji Edukacji Narodowej – liceum ogólnokształcące w Krakowie, znajdujące się w Dzielnicy I Stare Miasto, przy ul. Zygmunta Wróblewskiego 8, zajmujące budynek pierwszej wybudowanej w mieście Szkoły Tysiąclecia.
Historia.
Liceum powstało na podstawie zarządzenia Ministra Oświaty z dnia 20 czerwca 1953 jako „szkoła ogólnokształcąca stopnia licealnego” kształcąca młodzież w klasach VIII–XI na podbudowie siedmioklasowej szkoły podstawowej. Naukę w trzech oddziałach klas ósmych 130 uczennic rozpoczęło dnia 1 września 1953. Liceum prowadzone było jako żeńskie. Pierwszą dekadę istnienia instytucji cechowały kłopoty lokalowe. Początkowo nauka odbywała się po południu w pomieszczeniach VI LO. Od stycznia 1954 szkoła przeniosła się w pobliże Plant, na ulicę Bohaterów Stalingradu 3, współdzieląc budynek z Państwową Wyższą Szkołą Muzyczną. Na początku roku szkolnego 1955/56 szkoła uzyskała kolejną siedzibę przy ulicy Krowoderskiej 14, w budynku po Szkole Podstawowej nr 2. Przydzielony drewniany budynek - barak o przegniłych podłogach i dziurawych ścianach, służył młodzieży od 1896, uczęszczał do niego m.in. pisarz Leon Kruczkowski, nadawał się do remontu kapitalnego. Konieczne prace przeprowadzono systemem gospodarczym kosztem ponad 100 tysięcy złotych i 4000 roboczogodzin uczniów, rodziców i nauczycieli, przeprowadzka młodzieży nastąpiła w maju 1956. Lokal nie posiadał pracowni przedmiotowych, sali gimnastycznej, pomieszczenia dla biblioteki szkolnej. Dyrektor szkoły mgr Karol Jarosz nadal starał się o uzyskanie właściwszego gmachu, dlatego 25 września 1957 ukonstytuował się Społeczny Komitet Budowy X Liceum.
Docelowy budynek szkolny, w pobliżu ulicy Długiej w centrum miasta, przy ul. Wróblewskiego 8, zaprojektowany został od podstaw w 1959 przez zespół młodych architektów: mgra inż. arch. Zbigniewa Gądka i mgra inż. arch. Henryka Aleksandra Stawickiego z Katedry Projektowania Budynków Społeczno-Mieszkalnych Politechniki Krakowskiej. Wnętrza szkolne zaprojektowały: mgr inż. arch. Barbara Smólska i mgr inż. Małgorzata Dolska-Grabacka. Projekt zatwierdzono 14 lutego 1959. Budynek o objętości około 21 tysięcy m3 przeznaczono dla 18 sal lekcyjnych. Patronat prasowy nad przedsięwzięciem objęła redakcja krakowskiej popołudniówki „Echo Krakowa”. Konstrukcję oddano do użytku w roku 1963, a uroczyste otwarcie miało miejsce 20 lipca.
Modernistyczny budynek stanowi zamknięcie ulicy Wróblewskiego. Wtapia się w dotychczasową zabudowę i jest doskonale wpasowany w niewielką działkę, sąsiadującą z parkiem na tyłach pałacu Tarnowskich przy ulicy Szlak. Unikalną cechą architektury budynku szkolnego są klasy zorganizowane w funkcjonalne klastry, tzw. gospodarstwa przyklasowe, składające się z pomieszczenia klasowego, szatni i dwóch pomieszczeń sanitarnych z WC i umywalką: „miało to ułatwić kontrolę dyżurnych klasowych nad czystością oraz uczyć wspólnej odpowiedzialności za utrzymanie porządku”. Natomiast ruchome ściany wokół auli umożliwiają elastyczną organizację przestrzeni wspólnej.
W roku szkolnym 1964/65 przyjęto pierwszych chłopców i liceum stało się koedukacyjne.
W 1973 roku został nadany szkole Medal KEN, a w 2003 r. srebrny medal Kraków – Europejskie Miasto Kultury.
Działalność.
Liceum znajduje się wśród 500 najlepszych liceów w Polsce według rankingu miesięcznika Perspektywy uzyskując tym samym znak jakości szkoły. Prowadzi współpracę z Uniwersytetem Jagiellońskim, Politechniką Krakowską oraz Uniwersytetem Rolniczym. W jej ramach prowadzone są zajęcia dla uczniów przez wykładowców z podanych uczelni. Niektóre z klas w szkole są objęte patronatem tych szkół wyższych.
Liceum posiada 20 sal lekcyjnych, pracownie naukowe ze stanowiskami komputerowymi, aulę ze sceną, bibliotekę, czytelnię, centrum multimedialne, dwie sale komputerowe, stołówkę, punkt ksero oraz obiekty sportowe: salę gimnastyczną z trybuną, siłownię i boisko szkolne.
W szkole prowadzone są koła zainteresowań m.in. plastyczne, historyczne, informatyczne. Uczniowie X Liceum są zaangażowani w harcerstwo – funkcjonuje 18 KDH.
Hymnem X Liceum Ogólnokształcącego im. KEN w Krakowie jest utwór Ignacego Krasickiego „Hymn do miłości ojczyzny”
X LO utrzymuje kontakty zagraniczne, które służą podwyższaniu poziomu znajomości języków obcych oraz poznawaniu kultur innych krajów. Prowadzi coroczne wymiany z partnerskimi szkołami z Niemiec, Włoch, Chorwacji, biorąc udział w realizacji projektów w ramach interdyscyplinarnych programów współpracy międzynarodowej. Zaangażowani w nie uczniowie podejmują działania o charakterze naukowym i artystycznym we współpracy z rówieśnikami z partnerskich szkół.
Od kilkunastu lat uczniowie szkoły uczestniczą w Forum Młodzieży Europejskiej, na którym wraz z rówieśnikami z innych krajów mają możliwość doskonalenia swoich umiejętności językowych tworząc wspólne projekty w ramach warsztatów fotograficznych, muzycznych, prasowych, tanecznych, teatralnych czy turystycznych.
Osiągnięcia.
Uczniowie X LO są finalistami olimpiad przedmiotowych, międzyszkolnych zawodów matematycznych, laureatami konkursów poetyckich, recytatorskich, konkursu fotograficznego, konkursu na najlepszy program komputerowy, odnoszą sukcesy w zawodach i rozgrywkach sportowych, zajmują czołowe miejsca w zawodach sanitarnych i sportów obronnych. Udział w konkursach i olimpiadach ogólnopolskich dał finalistom możliwość studiowania na wybranych uczelniach (w obecnym roku szkolnym 3 uczniów)
Wyniki testów na zakończenie szkoły:
zdawalność matury zewnętrznej 100 proc., wyniki maturalne w skali 9 stopniowej – poziom 6,7, 8

</doc>
<doc id="1801065" url="https://pl.wikipedia.org/wiki?curid=1801065" title="Adelais">
Adelais

Adelais (IX wiek) – żona wicehrabiego Ingelgera (Enjeugera), siostrzenica biskupa Tours Adalharda i biskupa Angers Raina, wspomnianych na dokumencie cesarza Karola z 27 października 886.
Według legendy miała być córką i dziedziczką hrabiego Gâtinais. Oskarżono ją o zamordowanie męża, którego poślubiła wbrew swej woli. Życie młodej wdowie uratował rycerz Ingelger, który następnie ją poślubił. Z małżeństwa tego pochodził syn Fulko I Rudy, późniejszy hrabia Andegawenii i założyciel dynastii Andegawenów.

</doc>
<doc id="1801067" url="https://pl.wikipedia.org/wiki?curid=1801067" title="Błoto (Dąbrowa)">
Błoto (Dąbrowa)

Błoto – przysiółek wsi Dąbrowa w Polsce, położony w województwie małopolskim, w powiecie wielickim, w gminie Kłaj.
W latach 1975–1998 przysiółek administracyjnie należał do województwa krakowskiego.

</doc>
<doc id="1801068" url="https://pl.wikipedia.org/wiki?curid=1801068" title="Bóstwa Urartu">
Bóstwa Urartu

Bóstwa Urartu – wykaz bóstw panteonu Urartu, spisany wskutek reformy religijnej za panowania Iszpuniego w latach 825–806 p.n.e.

</doc>
<doc id="1801069" url="https://pl.wikipedia.org/wiki?curid=1801069" title="Stefan Wesołowski">
Stefan Wesołowski



</doc>
<doc id="1801075" url="https://pl.wikipedia.org/wiki?curid=1801075" title="Arduino">
Arduino

Arduino – platforma programistyczna dla systemów wbudowanych oparta na prostym projekcie Open Hardware przeznaczonym dla mikrokontrolerów montowanych w pojedynczym obwodzie drukowanym, z wbudowaną obsługą układów wejścia/wyjścia oraz standaryzowanym językiem programowania.
Język programowania Arduino jest oparty na środowisku Wiring i zasadniczo na języku C/C++ (kilka prostych przekształceń kodu wykonywane przed przejściem do avr-gcc).
Celem projektu Arduino jest przygotowanie narzędzi – ogólnodostępnych, tanich, niewymagających dużych nakładów finansowych, elastycznych i łatwych w użyciu przez hobbystów. Częściowo Arduino stanowi również alternatywę dla osób, które nie mają dostępu do bardziej zaawansowanych kontrolerów, wymagających bardziej skomplikowanych narzędzi.
Arduino może być wykorzystany do tworzenia samodzielnych interaktywnych obiektów lub może być podłączony do komputera-hosta. Typowa płyta Arduino zawiera kontroler, cyfrowe i analogowe linie wejścia/wyjścia oraz interfejs UART lub USB dla połączeń z komputerem-hostem. Komputer jest wykorzystywany do programowania kontrolera oraz do interakcji w czasie działania z Arduino. Pomimo tego że płyty Arduino generalnie nie współpracują z siecią, częstym rozwiązaniem jest łączenie jednego lub kilku Arduino z hostem sieciowym, gdzie Arduino używa się w roli sprzętowych kontrolerów, a host przyjmuje rolę sieci lub interfejsu użytkownika. Budowanie interfejsu hosta jest proste, ponieważ oprogramowanie hosta może być pisane w różnych językach. Możliwe jest programowanie interfejsu w kilkunastu językach programowania, m.in. w Javie, ActionScript, C/C++, C#, Perl, VBScript.
Programowanie odbywa się najczęściej za pośrednictwem Arduino IDE bazującym na projekcie Processing. Sam język programowania Arduino bazuje na Wiring i przypomina język C. Wewnątrz Arduino IDE kod programu jest pośrednio kompilowany przez avr-gcc, a następnie wgrywany do podłączonej płyty Arduino. IDE działa wtedy jako emulator terminala szeregowego, pozwalając na interakcję z pracującym Arduino.
Obecnie układy Arduino bazują na mikrokontrolerach Atmel AVR. Nie jest to formalnym wymogiem i może być rozszerzony, o ile sprzęt i narzędzia będą wspierały język Arduino i zostaną zaakceptowane przez Projekt Arduino. Na rynku istnieje wiele klonów inspirowanych oryginalnym Arduino, bądź kompatybilne z jego rozszerzeniami, takimi jak karty rozszerzeń, jednak rozprowadzanych pod innymi nazwami.
Obecnie sprzedawane są wstępnie zmontowane układy Arduino, jednak cały czas jest dostępny schemat sprzętowy dla tych, którzy chcą zbudować Arduino samodzielnie.
W 2008 roku projekt Arduino otrzymał wyróżnienie w kategorii Digital Communities na Prix Ars Electronica .
Projekt zapoczątkowany został w 2005 roku we Włoszech w celu zbudowania urządzenia kontrolującego studenckie projekty interakcyjne jako tańsza alternatywa dla innych dostępnych wtedy systemów prototypowania. Do października 2008 roku zostało sprzedanych ponad 50 000 sztuk Arduino.
Platforma.
Hardware.
Płyta Arduino składa się z 8-bitowego mikrokontrolera Atmel AVR z uzupełniającymi elementami w celu ułatwienia programowania oraz włączenia innych układów. Ważnym aspektem jest standardowy sposób, w jaki wyprowadzone są złącza, pozwalające na podłączenie płyty z mikrokontrolerem do różnych wymiennych modułów dodatkowych (nazywanych "shieldami"). Oficjalne płyty Arduino wykorzystują układy z serii megaAVR, a konkretnie ATmega8, ATmega168, ATmega328, oraz ATmega1280 i ATmega 2560. Kilka innych układów jest wykorzystywanych w klonach Arduino. Większość płyt zawiera 5V regulator napięcia, 16 MHz rezonator kwarcowy (w niektórych odmianach rezonator ceramiczny), chociaż niektóre projekty, takie jak LilyPad działają na częstotliwości 8 MHz i rezygnują z regulatora napięcia na płycie ze względu na szczególne ograniczenia wielkości układu. Mikrokontroler Arduino jest wstępnie zaprogramowany z wykorzystaniem programu rozruchowego, co upraszcza przesyłanie programu do pamięci flash układu – w porównaniu do innych urządzeń, gdzie najczęściej potrzebny jest zewnętrzny programator mikrokontrolera.
Na poziomie konceptualnym wszystkie płyty Arduino są programowane za pośrednictwem interfejsu szeregowego RS-232, jednak sprzętowa implementacja jest zależna od konkretnej wersji. Serial Arduino zawierają prosty obwód inwertera do konwersji sygnału pomiędzy RS-232 i TTL. Obecne płyty Arduino są programowane przez USB realizowane przez adapter "USB-to-Serial", taki jak układ FTDI FT232. Niektóre warianty Arduino, takie jak Arduino Mini i nieoficjalny Boarduino, używają odłączanego adaptera USB-to-Serial w formie płyty lub kabla, Bluetooth lub innych metod.
Na płycie Arduino większość pinów wejścia/wyjścia mikrokontrolera jest wyprowadzona do wykorzystania przez inne układy. Dla przykładu, Diecimila, obecnie zastąpiona przez Duemilanove, udostępnia 14 cyfrowych pinów wejścia/wyjścia – 6 które mogą wytwarzać sygnały PWM i 6 wejść analogowych. Wszystkie piny są wyprowadzone na wierzchu płyty za pośrednictwem 0,1-calowych żeńskich styków. Na rynku dostępne są płyty nazywane potocznie "shieldami", które po podłączeniu za pośrednictwem wyprowadzonych pinów do płyty Arduino rozszerzają możliwości macierzystego układu o jedną lub kilka funkcjonalności, np. obsługa bezprzewodowej transmisji Bluetooth lub IrDA.
Arduino Nano oraz kompatybilne z Arduino – Barebones i Boarduino, mają dodatkowo na spodniej stronie płyty wyprowadzone męskie styki, co pozwala na podłączenie układu do płytki prototypowej.
Oprogramowanie.
Arduino IDE jest wieloplatformową aplikacją napisaną w języku Java, wydzieloną z IDE przygotowanego dla języka Processing i projektu Wiring. Środowisko jest zaprojektowane w taki sposób, aby było przyjazne dla hobbystów i osób niezajmujących się tworzeniem oprogramowania. IDE zawiera edytor kodu z takimi funkcjami, jak podświetlanie składni czy automatyczne wcięcia w kodzie, oraz pozwala na kompilację i wysłanie programu do płyty Arduino. Zazwyczaj nie ma potrzeby dodatkowej edycji plików Makefile lub uruchamiania programów z linii poleceń.
Standardowo IDE Arduino zawiera bibliotekę C/C++ o nazwie "Wiring" (z projektu o tej samej nazwie), dzięki czemu wykonywanie podstawowych operacji wejścia/wyjścia staje się znacznie łatwiejsze. Programy dla Arduino są napisane głównie w języku C/C++, jednak użytkownicy muszą zdefiniować jedynie dwie funkcje, aby otrzymać gotowy do uruchomienia program:
Typowy pierwszy program dla mikrokontrolera Arduino ma za zadanie spowodować miganie wbudowanej w układ diody LED. W środowisku Arduino użytkownik może napisać program w następujący sposób:
void setup () {
 pinMode (LED_PIN, OUTPUT); // ustawienie pinu 13 jako cyfrowego wyjścia
void loop () {
 digitalWrite (LED_PIN, HIGH); // włączenie diody LED
 delay (1000); // odczekanie sekundy (1000 milisekund)
 digitalWrite (LED_PIN, LOW); // wyłączenie diody LED
 delay (1000); // odczekanie sekundy
Powyższy kod nie jest widziany przez kompilator jako poprawny program, więc gdy użytkownik kliknie na "Upload to I/O board" w oknie IDE kopia kodu jest zapisywana do pliku tymczasowego, gdzie dodatkowo dołączany jest nagłówek include na początku i prostą funkcją main() na końcu pliku:
void setup () {
 pinMode (LED_PIN, OUTPUT); // ustawienie pinu 13 jako cyfrowego wyjścia
void loop () {
 digitalWrite (LED_PIN, HIGH); // włączenie diody LED
 delay (1000); // odczekanie sekundy (1000 milisekund)
 digitalWrite (LED_PIN, LOW); // wyłączenie diody LED
 delay (1000); // odczekanie sekundy
int main(void)
 init();
 setup();
 for (;;)
 loop();
 return 0;
"Arduino.h" jest głównym nagłówkiem włączającym do programu bibliotekę Wiring, a funkcja main() wykonuje tylko trzy wywołania: init(), zdefiniowane przez IDE, oraz setup() i loop() zdefiniowane przez użytkownika.
IDE Arduino używa do kompilacji programów zestawu narzędzi GNU Toolchain i biblioteki AVR Libc, natomiast do uploadu programu do płyty Arduino wykorzystywany jest program AVRDude.
Oficjalne układy.
Oryginalne układy Arduino produkowane są przez włoską firmę Smart Projects. Niektóre układy z rodziny Arduino zostały zaprojektowane przez amerykańską firmę SparkFun Electronics.
Do tej pory wyprodukowano trzydzieści cztery wersje układów Arduino:
Otwarty sprzęt i otwarte oprogramowanie.
Referencyjny schemat sprzętowy układu Arduino jest rozpowszechniany na licencji Creative Commons Attribution Share-Alike 2.5 i jest dostępny na stronie www projektu Arduino. Dostępne są również dokładne schematy budowy niektórych wersji układów Arduino. Kod źródłowy IDE Arduino i biblioteki sprzętowe dla Arduino są udostępniane i rozpowszechniane na licencji GPLv2.
Dodatkowy osprzęt.
Zarówno Arduino, jak i jego klony, mogą korzystać z płyt rozszerzeń, potocznie nazywanych "shieldami", które wpina się w zazwyczaj wyprowadzone złącza głównego układu. "Shieldy" mogą w ten sposób rozszerzać bazowy układ Arduino o różnorodne funkcje, np. dostarczać interfejs Ethernet lub Bluetooth, kontrolę silników, prototypowanie układów.
Przykładowe shieldy:
Klony.
Od czasu, gdy projekty sprzętu i oprogramowania dla Arduino są dostępne w ramach licencji copyleft, programiści wyrazili pragnienie, aby nazwa "Arduino" (oraz jej pochodne) była używana wyłącznie w odniesieniu do oficjalnych produktów i niewykorzystywana do prac pochodnych bez zezwolenia. Oficjalny dokument dotyczący polityki używania nazwy Arduino podkreśla, że projekt jest otwarty na włączanie prac innych autorów do oficjalnego produktu.
W wyniku zastrzeżenia konwencji nazewnictwa Arduino grupa użytkowników Arduino utworzyła fork projektu w oparciu o układ Arduino Diecimila, wydając ekwiwalent oryginału pod nazwą Freeduino. Nazwa Freeduino nie jest zastrzeżona i może być używana w dowolny sposób.
Kilka produktów kompatybilnych z Arduino unika macierzystej nazwy, używając różnych wariantów nazwy 'duino'. Komercyjne wersje tych produktów są sprzedawane przez innych producentów.
Klony zgodne z shieldami.
Następujące układy są w pełni lub prawie w pełni kompatybilne zarówno ze sprzętem, jak i z oprogramowaniem Arduino, w tym są zgodne z shieldami:
Klony zgodne z programem rozruchowym.
Następujące układy są zgodne z oprogramowaniem dla Arduino, jednak nie są kompatybilne z shieldami. Posiadają inne złącza zasilania i złącza wejścia/wyjścia, takie jak szereg pinów na spodniej stronie płytki do łączenia z płytkami prototypowymi, czy bardziej wyspecjalizowane złącza:
Zespół projektowy.
Zespół projektowy Arduino składa się z sześciu osób: Massimo Banzi, David Cuartielles, Tom Igoe, Gianluca Martino, David Mellis i Nicholas Zambetti.

</doc>
<doc id="1801077" url="https://pl.wikipedia.org/wiki?curid=1801077" title="Cyclosquamata">
Cyclosquamata



</doc>
<doc id="1801079" url="https://pl.wikipedia.org/wiki?curid=1801079" title="Pomnik Zaślubin Polski z Morzem w Kołobrzegu">
Pomnik Zaślubin Polski z Morzem w Kołobrzegu

Pomnik Zaślubin Polski z Morzem w Kołobrzegu – modernistyczny pomnik w Kołobrzegu, upamiętniający zaślubiny Polski z morzem 18 marca 1945 roku.
Zaślubiny z morzem.
Pierwszy akt zaślubin miał miejsce 10 i 11 lutego 1920 roku w Pucku. Następne w marcu 1945 roku w Dziwnówku, Mrzeżynie i w Kołobrzegu.
Pomnik.
Pomnik zlokalizowany jest w Parku im. Stefana Żeromskiego (zdrojowym), przy bulwarze Jana Szymańskiego – nadmorskim deptaku, który prowadzi od latarni morskiej do mola spacerowego w Kołobrzegu. Autorem projektu jest architekt Wiktor Tołkin, który specjalizował się w monumentach upamiętniających martyrologię narodu polskiego. Autorstwa Tołkina są między innymi pomniki ofiar nazizmu na Majdanku, w Stutthofie, czy na warszawskim Pawiaku. 
Odsłonięcie pomnika odbyło się 3 listopada 1963 roku. Główny element pomnika tworzy stylizowana flaga, trzymana przez grupę figuralną. Mozaiki na ścianach i masywne płaskorzeźby żołnierzy są symbolem tysiąclecia tradycji oręża polskiego na Pomorzu – nawiązują do prehistorycznych malowideł naskalnych. Na płytkach kamiennych, które leżą u podnóża pomnika, upamiętniono wszystkie jednostki zdobywające miasto w 1945 roku. Prześwit pod pomnikiem symbolizuje okno na świat, czyli port morski. 
Legenda.
Legenda miejska mówi, iż przejście z jednej strony pomnika na drugą przez okno (na bezdechu) przynosi spełnienie się wcześniej pomyślanego życzenia.

</doc>
<doc id="1801080" url="https://pl.wikipedia.org/wiki?curid=1801080" title="Ulica Stefana Żeromskiego">
Ulica Stefana Żeromskiego



</doc>
<doc id="1801081" url="https://pl.wikipedia.org/wiki?curid=1801081" title="Żaglonowe">
Żaglonowe



</doc>
<doc id="1801082" url="https://pl.wikipedia.org/wiki?curid=1801082" title="Basashi">
Basashi

 – japońska potrawa, której głównym składnikiem są cienkie plastry surowej koniny. Sashimi z surowej koniny.
Historia.
Tradycja spożywania koniny w Japonii wywodzi się z regionów słynących z hodowli koni. Najstarsze źródła wskazują, że "basashi" było spożywane przez oddział daimyō Kiyomasy Katō (1562–1611), w czasie wojny japońsko-koreańskiej, kiedy to oddział został odcięty od dostaw żywności. Po objęciu przez Kiyomasę władzy nad prowincją Higo (obecnie prefektura Kumamoto) opowieść ta urosła na owym obszarze do miana legendy, co przyczyniło się do wzrostu popularności "basashi". Potrawa uznawana jest za specjalność prefektury Kumamoto.
"Basashi" współcześnie.
Poza prefekturą Kumamoto "basashi" spożywa się także w prefekturach Aomori, Nagano, Yamanashi, Fukushima (region Aizu). Roczne spożycie "basashi" w Japonii sięga 23 000 ton. Większość mięsa importowana jest z Ameryki Północnej i Europy bądź to w stanie przetworzonym jako półprodukt, bądź też jako żywe zwierzęta, które następnie tuczone są w Japonii przed dopuszczeniem do uboju. Konina pochodzenia japońskiego stanowi jedynie drobny odsetek całości spożywanego mięsa w tym kraju.
Podział i przyrządzanie.
Wyjątkowo cenione są wątroba, język i mięso spod grzywy. Za mięso najwyższej jakości uważa się to z okolic żeber zwierzęcia. Najczęściej "basashi" spożywa się z tartym imbirem, tartym czosnkiem, krojonym czosnkiem dętym, ostrymi przyprawami i sosem sojowym. W lokalach "kaiten-zushi" (potrawy są ustawiane przez obsługę na taśmie przesuwającej się wokół lokalu) można spotkać "basashi" (również przysmażone) przyrządzone w formie sushi. Cienkie plasterki "basashi" spożywane z dodatkiem nattō (sfermentowana fasola sojowa) nazywają się "sakura-nattō".

</doc>
<doc id="1801087" url="https://pl.wikipedia.org/wiki?curid=1801087" title="Dieter Frey">
Dieter Frey

Dieter Frey (ur. 31 października 1972 w Bogen) – niemiecki piłkarz występujący na pozycji pomocnika.
Kariera klubowa.
Frey jako junior grał w klubach TSV Wiggensbach, FC Kempten oraz FC Augsburg. W 1992 roku trafił do Bayernu Monachium. W jego barwach zadebiutował 19 lutego 1994 w wygranym 3:1 meczu z VfB Leipzig. 12 marca 1994 w wygranym 3:1 spotkaniu z SG Wattenscheid 09 strzelił pierwszego gola w trakcie gry w Bundeslidze. W sezonie 1993/1994 zdobył z klubem mistrzostwo Niemiec. W sezonie 1995/1996 wygrał z Bayernem Puchar UEFA, a także wywalczył z nim wicemistrzostwo Niemiec.
Latem 1996 roku odszedł do innego pierwszoligowego zespołu - SC Freiburg. Pierwszy ligowy mecz zaliczył tam 17 sierpnia 1996 przeciwko Werderowi Brema (3:2). W sezonie 1996/1997 Frey spadł z Freiburgiem do 2. Bundesligi. Wówczas odszedł z klubu.
Trafił do pierwszoligowego Werderu Brema. Zadebiutował tam 2 sierpnia 1997 w przegranym 1:3 ligowym pojedynku z Karlsruher SC. W sezonie 1998/1999 zdobył z zespołem Puchar Niemiec. W Werderze grał do 2001 roku.
Latem 2001 został graczem również pierwszoligowego 1. FC Nürnberg. Pierwszy występ zanotował tam 28 lipca 2001 przeciwko Borussii Dortmund (0:2). W sezonie 2002/2003 spadł z klubem do 2. Bundesligi, a po następnym sezonie zakończył karierę.
Kariera reprezentacyjna.
W 1993 roku Frey rozegrał 5 spotkań w reprezentacji Niemiec U-21.

</doc>
<doc id="1801089" url="https://pl.wikipedia.org/wiki?curid=1801089" title="Polana pod Muraniem">
Polana pod Muraniem

Polana pod Muraniem (słow. "Poľana pod Muráňom"), także Gałajdówka ("Galajdova poľana"), Gałajdowa Polana – duża polana w dolnej części Doliny Jaworowej w Tatrach Bielskich. 
Nazewnictwo.
Nazwa Pod Muraniem pochodzi od położenia polany; taką też nazwę podają zazwyczaj mapy – zarówno polskie jak i słowackie – oraz szczegółowy przewodnik W. Cywińskiego "Tatry. tom 4". Nazwa Gałajdówka pochodzi od nazwiska właściciela – zbójnika Gałajdy. Według podań spiskiej ludności posiadał on zaczarowaną spinkę odbijającą kule. Wspominają o nim też turyści z 1870 r. Mieszkańcy Jaworzyny jednakże nie używają nazwy Gałajdówka, lecz nazwy Polana pod Muraniem lub krócej – Pod Murań.
Opis polany.
Położona jest na wysokości 1100-1150 m n.p.m. u południowo-zachodnich podnóży Murania, po prawej stronie Jaworowego Potoku. Ma długość ok. 600 m i zajmuje żyzne obszary stożków napływowych powstałych z osadów naniesionych z dolinek spod Murania i Hawrania. W otoczeniu polany znajdują się moreny czołowe i mająca 60 m wysokości morena boczna ostatniego lodowca. Ponad polaną w stokach Murania dobrze widoczny jest ogromny otwór Jaskini Murańskiej (12 m wysokości i 8 m szerokości). W dolnym końcu polany znajduje się leśniczówka TANAP-u, zaś powyżej, przy zachodnim skraju polany urządzono wystawę geologiczną z naturalnymi okazami i opisem najważniejszych skał tatrzańskich.
Historia.
Dawniej polana była jednym z większych centrów pasterstwa, wchodziła w skład Hali pod Murań. Wypasali tutaj mieszkańcy Jurgowa. Polana była w sierpniu koszona, część siana przechowywano w licznych szopach stojących na polanie i zwożono go do Jurgowa dopiero zimą, saniami po śniegu. Właściciele zamku w Niedzicy w dużej szopie trzymali tutaj przez zimę owce na tzw. „zimówce”. W szałasach pasterskich często nocowali polscy turyści i taternicy. M.in. w 1873 r. nocowali tutaj, jak opisują, "„trapieni przez pchły”": Adam Asnyk, Walery Eljasz-Radzikowski i Leopold Świerz. Gdy w 1902 r. Christian Hohenlohe dla celów myśliwskich wykupił całą dolinę to zniósł tutaj pasterstwo i ogrodził swój areał płotem, zaś Polana pod Muraniem stała się centrum jego myśliwskiego rezerwatu. On też zbudował istniejącą do dzisiaj drogę jezdną przez polanę aż do krzyża pod Hawraniem. Pozbawieni terenów wypasowych mieszkańcy Jurgowa złożyli się, wykupili od zamku w Niedzicy hale w Dursztynie i wybudowali tam wspólne tzw. Jurgowskie Stajnie.

</doc>
<doc id="1801090" url="https://pl.wikipedia.org/wiki?curid=1801090" title="Pedro Chaves">
Pedro Chaves

Pedro Antonio Chaves Matos (ur. 27 lutego 1965 roku w Porto) – portugalski kierowca wyścigowy i rajdowy.
Życiorys.
Wyścigi.
Pedro karierę rozpoczynał od kartingu. Po jej zakończeniu, postanowił rozpocząć poważną karierę wyścigową, debiutując w Brytyjskiej Formule Ford, w 1986 roku. Następnie przeniósł się do Brytyjskiej Formuły 3000, gdzie w 1990 roku zdobył tytuł mistrzowski. Poza tym wystąpił w kilku rundach Europejskiej Formuły 3000.
W sezonie 1991, dzięki dużym nakładom finansowym, zadebiutował Formule 1, w biednym zespole Coloni, który wystawił tylko jeden bolid. Stąd też Chaves, w ciągu trzynastu zgłoszeń, ani razu nie zdołał zakwalifikować się do wyścigu i po rodzimym Grand Prix Portugalii opuścił włoską stajnię, razem z pieniędzmi zapłaconymi, za starty.
W roku 1992 powrócił do F3000, jednakże ponownie z miernym skutkiem. W latach 1993-1995, w zespole Brian Stewart Racing, Pedro brał udział w amerykańskiej serii Indy Lights, gdzie jego najlepszym rezultatem było zwycięstwo, podczas wyścigu w Vancouver. Po trzech latach startów w Ameryce, Chaves wrócił do Europy, w której ścigał się w Hiszpańskich Mistrzostwach Samochodów Turystycznych oraz FIA GT. W tej pierwszej został wicemistrzem.
Po krótkim, ale owocnym epizodzie w rajdach, powrócił do wyścigów i już w pierwszym sezonie, w parze ze swoim rodakiem, Miguelem Ramosem, został mistrzem hiszpańskich mistrzostw GT. Poza tym rywalizował również w najwyższej serii samochodów sportowych – FIA GT – oraz w najbardziej prestiżowym, 24-godzinnym wyścigu w Le Mans
Rajdy.
W latach 1998-2000 Portugalczyk z sukcesem brał udział w Rajdowych Mistrzostwach Portugalii. Zdobył wówczas dwa tytuły mistrzowskie w drugim i trzecim podejściu, co jak na bardzo małe doświadczenie z w tego typu pojazdach, było oszałamiającym wynikiem. Prowadził wtedy Toyotę Corolla WRC, a jego pilotem był Sérgio Paiva. Do rajdów powrócił jeszcze w 2005 i 2006 roku, jednakże jego forma nie była już tak dobra.
Po zakończeniu kariery.
W 2008 roku objął kierownictwo narodowej ekipy Portugalii, startującej w A1 Grand Prix. Poza tym kieruje karierą własnego syna, Dawida.

</doc>
<doc id="1801092" url="https://pl.wikipedia.org/wiki?curid=1801092" title="Vils (dopływ Dunaju)">
Vils (dopływ Dunaju)

Vils – rzeka w Niemczech, w Bawarii, będąca prawym dopływem Dunaju. Jej długości wynosi ok. 110 km (łącznie ze źródłowym dopływem Dużą Vils).
Powstaje z połączenia dwóch mniejszych rzek Dużej Vils (Grosse Vils) i Małej Vils (Kleine Vils). Wypływają z Górnej Bawarii w powiecie Erding. Łączą się k. Gerzen, w gminie Schalkham. Duża Vils ma ok. 41 km, a Mała Vils ok. 32 km długości.
Długość Vils liczona bez źródłowych dopływów liczy ok. 68 km. Łagodna dolina Vils płynie przez typowo rolnicze krajobrazy. Koło Frontenhausen Vils wpływa do parku natury „Vilstal bei Marklkofen” (Dolina Vils k. Marklkofen) przez sztuczne jezioro Vilstalsee. Kilka kilometrów dalej dzieli się na Nowy Vils-Kanał i Stary Vils-Kanał. W dalszym biegu rzeki oba się łączą. Największym dopływem Vils jest Kollbach. Zaś koło Vilshofen an der Donau Vils wpada do Dunaju.

</doc>
<doc id="1801093" url="https://pl.wikipedia.org/wiki?curid=1801093" title="Bovista">
Bovista

Bovista Pers. (kurzawka) – rodzaj grzybów z rodziny purchawkowatych ("Lycoperdaceae").
Systematyka i nazewnictwo.
Pozycja w klasyfikacji: "Lycoperdaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Nazwę polską podał Krzysztof Kluk, akceptował Franciszek Błoński w 1888 r. W polskim piśmiennictwie mykologicznym należące do tego rodzaju gatunki opisywane były także jako purchawka, kurzajka i prochówka.
Synonimy naukowe: "Globaria" Quél., "Montbéliard", "Piemycus" Raf., "Piesmycus" Raf., "Pseudolycoperdon" Velen., "Sackea" Rostk.
Charakterystyka.
Owocniki często kuliste, w stanie dojrzałym łatwo odrywające się od grzybni. Prawie całe wnętrze w trakcie dojrzewania przekształca się w masę zarodników, które wydostają się przez otwór szczytowy. Części płonnej brak lub jest zredukowana, rzadziej wyraźnie wykształcona. Wysyp zarodników oliwkowobrązowy do umbrowobrązowego. Zarodniki okrągławe, gładkie do brodawkowatych, bez pory rostkowej.
Saprotrofy rosnące na ziemi. Wszystkie gatunki za młodu są jadalne, dopóki wewnątrz są biało zabarwione.

</doc>
<doc id="1801095" url="https://pl.wikipedia.org/wiki?curid=1801095" title="Poszynka">
Poszynka

Poszynka – osada leśna w Polsce położona w województwie małopolskim, w powiecie wielickim, w gminie Kłaj.
W latach 1975–1998 miejscowość administracyjnie należała do województwa krakowskiego.

</doc>
<doc id="1801096" url="https://pl.wikipedia.org/wiki?curid=1801096" title="Big Daddy V">
Big Daddy V



</doc>
<doc id="1801097" url="https://pl.wikipedia.org/wiki?curid=1801097" title="Ptakówka">
Ptakówka

Ptakówka – osada leśna w Polsce położona w województwie małopolskim, w powiecie wielickim, w gminie Kłaj.
W latach 1975–1998 miejscowość administracyjnie należała do województwa krakowskiego.

</doc>
<doc id="1801098" url="https://pl.wikipedia.org/wiki?curid=1801098" title="Egiersdorf">
Egiersdorf



</doc>
<doc id="1801103" url="https://pl.wikipedia.org/wiki?curid=1801103" title="Abraham Ostrzega">
Abraham Ostrzega

Abraham Ostrzega (ur. 1889 w Okuniewie, zm. około 25 sierpnia 1942 w Treblince) – polski rzeźbiarz żydowskiego pochodzenia.
Życiorys.
Urodził się w ortodoksyjnej rodzinie żydowskiej. Odebrał tradycyjne religijne wykształcenie w jesziwach w Białymstoku i w Brześciu. W latach 1912–1913 kształcił się jako rzeźbiarz w pracowni Henryka Kuny. W 1915 rozpoczął studia w warszawskiej Szkole Sztuk Pięknych. Należał do Towarzystwa Zachęty Sztuk Pięknych i współtworzył Żydowskie Towarzystwo Krzewienia Sztuk Pięknych. Przez niedługi czas współpracował z Szymonem Kratko.
Początkowo tworzył rzeźby portretowe i symboliczne. Z tego okresu jego twórczości pochodzą "Macierzyństwo" (1923, rzeźba wyróżniona I nagrodą na wystawie Salon Towarzystwa Zachęty Sztuk Pięknych w styczniu 1924), "Majmonides" (1925, obecnie w zbiorach Uniwersytetu Hebrajskiego w Jerozolimie) oraz "Prorok" (1924). Później zajmował się też rzeźbą pomnikową. Zaprojektował m.in. pomnik Ludwika Zamenhofa dla Białegostoku (1931). Projektował dekoracje teatralne, a w latach 30. XX wieku prowadził wraz z Władysławem Weintraubem przy ul. Mylnej 9a w Warszawie Atelier Zdobnictwa Artystycznego. Wystawiał swe dzieła w Warszawie, Łodzi, Lublinie i Paryżu.
Największą sławę zyskał jednak jako twórca rzeźby sepulkralnej. Nagrobki jego autorstwa ustawiane były głównie w Warszawie, lecz także w Łodzi (nagrobki Stanisława Heymana i Ruty-Racheli Akawie) oraz w Grodnie (nagrobek poety Lejba Najdusa). Jego nowatorskie podejście, wyrażające się w ekspresjonistycznych, symbolicznych i geometrycznych formach nawiązujących do dawnej sztuki żydowskiej, a także rzeźby figuralne ocierające się lub wręcz łamiące religijne zakazy ukazywania twarzy ludzkiej, zyskało mu uznanie wśród kół postępowych, a wrogość u ortodoksów. Ci ostatni zmuszali wielokroć Ostrzegę do zmiany lub usuwania już wykonanych nagrobków i niejednokrotnie niszczyli lub uszkadzali te obrażające ich uczucia religijne.
Podczas II wojny światowej uwięziony w warszawskim getcie, gdzie uruchomił fabrykę osełek, aby się utrzymać i uchronić przed wywózką. 25 sierpnia 1942, w czasie wielkiej akcji deportacyjnej, został wywieziony do obozu zagłady w Treblince i tam zamordowany.
Twórczość.
Większość jego dzieł uległa zniszczeniu podczas II wojny światowej. Zachowało się jednak około 60 pomników na cmentarzu żydowskim przy ulicy Okopowej w Warszawie, m.in.:

</doc>
<doc id="1801105" url="https://pl.wikipedia.org/wiki?curid=1801105" title="Dynastia Girardynów">
Dynastia Girardynów



</doc>
<doc id="1801106" url="https://pl.wikipedia.org/wiki?curid=1801106" title="Yūki Ōta">
Yūki Ōta

 – japoński florecista, dwukrotny wicemistrz olimpijski.
Największym sukcesem zawodnika jest srebrny medal Igrzysk Olimpijskich w Pekinie. W 2010 r. zdobył brązowy medal Mistrzostw Świata w Paryżu. Mistrz Azji 2008 w turnieju indywidualnym we florecie.

</doc>
<doc id="1801109" url="https://pl.wikipedia.org/wiki?curid=1801109" title="Pod Murań">
Pod Murań



</doc>
<doc id="1801110" url="https://pl.wikipedia.org/wiki?curid=1801110" title="Suanpan">
Suanpan

Suanpan (chin .trad.: 算盘, chin. upr.: 算盤, pinyin: "suànpán") – chińska odmiana europejskiego abaku. Każdy z drutów w suanpanie dzieli się na dwie części: jedną z pięcioma kulkami i drugą z dwoma każdym o "wartości" pięciu kulek z pierwszej części drutu. Na suanpanie można szybko wykonywać: mnożenie, dzielenie, dodawanie, odejmowanie, pierwiastkowanie kwadratowe i sześcienne. Wynalezione najpóźniej w XII wieku.
Reprezentacja liczb.
Podczas reprezentacji liczby należy kierować się zasadami:

</doc>
<doc id="1801112" url="https://pl.wikipedia.org/wiki?curid=1801112" title="Sasha Vujačić">
Sasha Vujačić



</doc>
<doc id="1801117" url="https://pl.wikipedia.org/wiki?curid=1801117" title="Stefan Ogończyk Wesołowski">
Stefan Ogończyk Wesołowski



</doc>
<doc id="1801122" url="https://pl.wikipedia.org/wiki?curid=1801122" title="Qu Qiubai">
Qu Qiubai

Qu Qiubai (ur. 29 stycznia 1899, zm. 18 czerwca 1935) – chiński publicysta i tłumacz, działacz komunistyczny.
W latach 1920-1922 przebywał w Związku Radzieckim, po powrocie do Chin wstąpił do nowo powstałej Komunistycznej Partii Chin. Od 1923 roku był członkiem Komitetu Centralnego. W 1927 roku po ustąpieniu Chen Duxiu został sekretarzem generalnym KPCh. Stanowisko to zajmował do 1928 roku, kiedy to został usunięty po nieudanej próbie powstania w Kantonie. Po usunięciu ze stanowiska ponownie udał się do ZSRR, gdzie przebywał do 1930 roku. Oskarżony o błędy lewackie i zmuszony do samokrytyki. Po powrocie do ojczyzny założył Ligę Pisarzy Lewicowych. Nie wziął udziału w Długim Marszu, pozostając w prowincji Jiangxi. Schwytany przez żołnierzy Kuomintangu został stracony.
Był współtwórcą systemu transkrypcji języka chińskiego Latinxua sin wenz. Przetłumaczył także na język chiński tekst "Międzynarodówki".

</doc>
<doc id="1801123" url="https://pl.wikipedia.org/wiki?curid=1801123" title="Spryciarz z Panamy">
Spryciarz z Panamy

Spryciarz z Panamy (ang. "The Sharpie of the Culebra Cut") - komiks Dona Rosy, po raz pierwszy wydany w 2001 r. na łamach francuskiego czasopisma "Uncle Picsou" (pierwsze polskie wydanie pochodzi z 2008 r.).
Historia jest jednym z rozdziałów dodatkowych serii "Życie i czasy Sknerusa McKwacza" (10B) - chronologicznie umiejscowionym między "Najeźdźcą z Kaczogrodu" a "Kapitalistą z Kalisoty".
Fabuła.
Akcja komiksu toczy się w 1906 r.
Prezydent USA, Theodore Roosevelt, przebywa w Panamie, nadzorując budowę Kanału Panamskiego. Gdy dowiaduje się, że prace utrudnia amerykański przedsiębiorca, odmawiający sprzedaży kluczowej działki ziemi, Roosevelt osobiście udaje się rozwiązać problem. Na miejscu okazuje się, że przedsiębiorcą jest Sknerus McKwacz, który w towarzystwie sióstr szuka złota. Roosevelt decyduje się pomóc Sknerusowi w odnalezieniu złota, by można było jak najszybciej wznowić prace nad kanałem. Aby poznać najlepsze miejsce do szukania złota, obaj udają się do wodza plemienia Guyami.
Poczynania McKwacza i Roosevelta uważnie obserwuje panamski generał Esteban, który ma własne plany dotyczące Kanału Panamskiego i poszukiwanego złota.
Linki zewnętrzne.
"The Sharpie of the Culebra Cut" w I.N.D.U.C.K.S.

</doc>
<doc id="1801124" url="https://pl.wikipedia.org/wiki?curid=1801124" title="Dynastia z Anjou">
Dynastia z Anjou



</doc>
<doc id="1801126" url="https://pl.wikipedia.org/wiki?curid=1801126" title="Żywczaki">
Żywczaki

Żywczaki – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801129" url="https://pl.wikipedia.org/wiki?curid=1801129" title="Naoki Hattori">
Naoki Hattori

 – japoński kierowca wyścigowy.
Życiorys.
Poważną karierę wyścigową rozpoczął od Japońskiej Formuły 3. W roku 1990 zdobył w niej tytuł mistrzowski.
W sezonie 1991 zaliczył bardzo krótki epizod w Formule 1, z włoską ekipą Coloni, kiedy to w ostatnich dwóch wyścigach zajął miejsce Portugalczyka, Pedro Chavesa. Obie rundy zakończył jednak na kwalifikacjach. W 1997 roku ponownie miał duże szanse na udział w wyścigach Grand Prix, z ekipą Dome F1, która planowała swój debiut w najlepszej serii wyścigowej świata. Ostatecznie jednak cała sprawa zakończyła się fiaskiem.
W połowie lat 90. Japończyk brał udział w amerykańskiej serii Indy Lights oraz CART. Poza tym startował również w Japońskich Mistrzostwach Samochodów Turystycznych, gdzie w 1996 roku został mistrzem. Obecnie startuje w japońskich wyścigach samochodów sportowcych – SuperGT.

</doc>
<doc id="1801133" url="https://pl.wikipedia.org/wiki?curid=1801133" title="Zielone Osiedle">
Zielone Osiedle

Zielone Osiedle – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801135" url="https://pl.wikipedia.org/wiki?curid=1801135" title="He-Chaluc">
He-Chaluc

He-Chaluc (także Hehaluc, Hechaluc, hebr. החלוץ – pionier, osadnik) – żydowska organizacja młodzieżowa.
Opis.
Organizacja syjonistyczna założona w 1914 w Rosji, której założeniem było ożywienie ruchu syjonistycznego poprzez prowadzenie przygotowań ludności żydowskiej do powrotu na tereny Palestyny. Kolejnym obszarem, gdzie spontanicznie powstawały organizacje He-Chalucu były USA. Podczas I wojny światowej nastąpił upadek ruchu, który nie wykształcił organów kierowniczych, a w związku z tym nie istniała synchronizacja i realny kontakt pomiędzy grupami. Na ziemiach polskich wkroczenie wojsk niemieckich w 1915 i okupacja przyczyniły się do odrodzenia tendencji stworzenia silnej organizacji żydowskiej, która przygotuje Żydów do powrotu (hebr. "alija") na Ziemię Izraela (hebr. "Erec-Israel"). W 1917 powstał tymczasowy komitet organizacyjny, którego zadaniem było stworzenie programu działania w ramach Organizacji Syjonistycznej. Pod koniec 1918 ruch He-Chaluc liczył 4000 członków, w 1921 utworzono w Warszawie światową centralę tej organizacji. Po 1923 powstały jasne zasady ideowe, które mimo pewnych różnic programowych miały jeden wspólny cel, odrodzenie narodu żydowskiego poprzez pracę fizyczną (hebr. "hachszara"). Podwaliny mieli stworzyć przeszkoleni pionierzy, którzy mimo trudnych warunków stworzą w przyszłej ojczyźnie silne rolnictwo jako podstawę bytu. Początkowo nie wiązano tych działań z projektami politycznymi i wizjami ustroju przyszłego państwa, ale już samo oparcie rolnictwa na kibucach sprawiało, że łączono je z ówczesnymi ideami socjalizmu. 
W połowie lat 20. wyodrębnił się ruch młodzieżowy nazwany He-Chaluc ha-Cair (hebr. Młody Pionier), zwany również w Polsce jako Hehaluc Pionier tłumaczony jako „Towarzystwo dla wyszkolenia i wychowania młodzieży żydowskiej dla emigracji do Palestyny”. Odłam ortodoksyjny powołał do życia funkcjonujący na zasadach demokratycznego socjalizmu He-Chaluc ha-Mizrachi oraz He-Chaluc ha-Merkazi (hebr. Centralny Pionier), który następnie zmienił nazwę na He-Chaluc ha-Klal-Cijoni (hebr. Pionier Ogólnego Syjonizmu). Istniała również działająca autonomicznie organizacja Ha-Szomer ha-Cair (hebr. Młody Strażnik). Niebywały wzrost liczby członków He-Chalucu nastąpił wraz z Wielkim Kryzysem po 1929, sześć lat później polski ruch He-Chalucowy liczył ok. 60 tysięcy członków, z czego ponad 20 tysięcy było objętych szkoleniami hachszarowymi. Przy Nowej Organizacji Syjonistycznej powstał ruch zwany He-Chaluc ha-Medinati, ale nie zyskał popularności. Plany He-Chalucu nie zostały w pełni zrealizowane, wiązało się to z wprowadzonymi przez rząd brytyjski ograniczeniami w osadnictwie na obszarze Mandatu Palestyny, przez to wielu Żydów odkładało w czasie plan aliji, a następnie wybuchła II wojna światowa. 
W 1942 przedstawiciele organizacji działający w getcie warszawskim weszli w skład Żydowskiego Komitetu Narodowego. Po 1944 ruch He-Chalucu odrodził się na terenie Polski w znikomym stopniu, Holocaust oraz zmiany ustrojowe sprawiły, że ta forma działalności nie miała racji bytu.
Jedną z wzorcowych gospodarstw He-Chalucu była zorganizowana przez Hersza i Gabriela Doktorowiczów ferma zlokalizowana na warszawskim Witolinie.

</doc>
<doc id="1801138" url="https://pl.wikipedia.org/wiki?curid=1801138" title="Pod Grapą (SIMC 0995141)">
Pod Grapą (SIMC 0995141)

Pod Grapą – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801139" url="https://pl.wikipedia.org/wiki?curid=1801139" title="Pod Kiczorką">
Pod Kiczorką

Pod Kiczorką – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801140" url="https://pl.wikipedia.org/wiki?curid=1801140" title="Wiktor Borisow-Musatow">
Wiktor Borisow-Musatow

Wiktor Elpidiforowicz Borisow-Musatow (ros. Виктор Эльпидифорович Борисов-Мусатов, w źródłach angielskojęzycznych "Victor Borisov-Musatov") (ur. w Saratowie, zm. w Tarusie) – rosyjski malarz, czołowy przedstawiciel modernizmu. Obok Michaiła Wrubla uważany za twórcę rosyjskiego symbolizmu.
Życiorys.
Urodził się w rodzinie urzędnika kolejowego, we wczesnym dzieciństwie miał poważny wypadek, na skutek urazu kręgosłupa był garbaty. Zniekształcenie sylwetki miało znaczny wpływ na jego psychikę i stan zdrowia. W 1884 podjął naukę w szkole realnej w Saratowie. Edukację kontynuował w Moskiewskiej Szkole Malarstwa, Rzeźby i Architektury (1890–1891, 1893–1895) i Akademii Sztuk Pięknych w Petersburgu (1892–1894). Jesienią 1895 wyjechał do Paryża, gdzie podjął studia w pracowni Fernanda Cormona. Po powrocie w 1898 do Rosji żył i pracował w Saratowie, Moskwie i Tarusie. Przez większą część życia cierpiał niedostatek, dopiero dwa lata przed śmiercią ożenił się, a jego prace zaczęły się dobrze sprzedawać. Zmarł przedwcześnie na atak serca, został pochowany na wysokim brzegu Oki pod miastem Tarusa.
Twórczość.
Wiktor Borisow-Musatow malował początkowo portrety i pejzaże pod wyraźnym wpływem impresjonistów. Później skoncentrował się na tematyce rodzajowej, przedstawiał sceny z życia dworskiego rosyjskiej szlachty i arystokracji. Jego prace cechuje liryzm, odrealnienie i ogólnikowość, tworzył kompozycje linearne, nacechowane symbolicznymi znaczeniami i niebiesko-zieloną kolorystyką. Krytycy sztuki zwracali uwagę na wpływ nabistów i francuskiego symbolisty Puvisa de Chavannesa.
Artysta prezentował swoje prace na wystawach Stowarzyszenia Artystów w Moskwie, w Paryżu i w wielu niemieckich miastach. Był blisko związany z grupą artystyczną Świat Sztuki. Posługiwał się techniką olejną, temperą i pastelami, tworzył też akwarele.

</doc>
<doc id="1801141" url="https://pl.wikipedia.org/wiki?curid=1801141" title="Ana Maria Brânză">
Ana Maria Brânză

Ana Maria Brânză (ur. 26 listopada 1984 w Bukareszcie) – rumuńska szpadzistka, wicemistrzyni olimpijska, dwukrotna mistrzyni świata, mistrzyni Europy.
Największym jej sukcesem jest srebrny medal igrzysk olimpijskich w Pekinie w indywidualnym turnieju szpadzistek. Jest dwukrotną złotą medalistką mistrzostw świata z 2010 i 2011 roku oraz trzykrotną mistrzynią Europy w rywalizacji drużynowej.

</doc>
<doc id="1801142" url="https://pl.wikipedia.org/wiki?curid=1801142" title="Dorota Lanton">
Dorota Lanton

Dorota Lanton (ur. 4 maja 1969 w Warszawie) – polska aktorka i piosenkarka.
Życiorys.
Absolwentka XV Liceum im. Narcyzy Żmichowskiej w Warszawie. W 1993 ukończyła studia na Wydziale Aktorskim PWSFTviT w Łodzi. Szerszej publiczności znana jest jako Julia – farmaceutka z serialu Klan. Interpretatorka piosenki francuskiej – na koncertach „Miłość w Paryżu” wykonuje w języku francuskim przeboje Edith Piaf, Jacques’a Brela, Yves’a Montanda, Carli Bruni oraz własne piosenki. Jej piosenka „Ma place”, którą śpiewa jako Dorothée Lanton, znalazła się na składance „Weekend in Paris” wśród współczesnych gwiazd piosenki francuskiej. Córka aktorki teatralnej Barbary Lanton. Dwukrotna wicemistrzyni w Żeglarskich Mistrzostwach Polski Aktorów.

</doc>
<doc id="1801143" url="https://pl.wikipedia.org/wiki?curid=1801143" title="W Potoku">
W Potoku

W Potoku – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801144" url="https://pl.wikipedia.org/wiki?curid=1801144" title="Ana Maria Branza">
Ana Maria Branza



</doc>
<doc id="1801147" url="https://pl.wikipedia.org/wiki?curid=1801147" title="Cioćki">
Cioćki

Cioćki – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Górna.
W latach 1975–1998 przysiółek administracyjnie należał do województwa bielskiego.

</doc>
<doc id="1801149" url="https://pl.wikipedia.org/wiki?curid=1801149" title="Zemliki">
Zemliki

Zemliki – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.
Nazwa prawdopodobnie została utworzona od popularnego nazwiska mieszkańców w Gminie Zawoja "Zemlik".

</doc>
<doc id="1801150" url="https://pl.wikipedia.org/wiki?curid=1801150" title="Sziwini">
Sziwini

Sziwini (urart. DUTU) – solarne bóstwo urartyjskie, trzecie, po Chaldim i Tejszebie, główne bóstwo w religii Urartu. Atrybutem Sziwiniego była skrzydlata tarcza. Za jego małżonkę uważano bogini Tuszpueę.
Większość bóstw urartyjskich została zapożyczona z Mezopotamii: Sziwini odpowiadał asyryjskiemu Szamaszowi, nawet w piśmie klinowym Urartu zapisywany był za pomocą asyryjskiego ideogramu.
Prawdopodobnie ośrodkiem kultu Sziwini była stolica Urartu – Tuszpa. Liczba ofiar dla Sziwini, jak podają teksty urartyjskie, składała się z czterech wołów i ośmiu owiec.

</doc>
<doc id="1801154" url="https://pl.wikipedia.org/wiki?curid=1801154" title="Za Madejką">
Za Madejką

Za Madejką – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801161" url="https://pl.wikipedia.org/wiki?curid=1801161" title="Zakopaniec">
Zakopaniec

Zakopaniec – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801165" url="https://pl.wikipedia.org/wiki?curid=1801165" title="Dynastia Agilolfingów">
Dynastia Agilolfingów



</doc>
<doc id="1801166" url="https://pl.wikipedia.org/wiki?curid=1801166" title="Za Groniem">
Za Groniem

Za Groniem – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801168" url="https://pl.wikipedia.org/wiki?curid=1801168" title="Giertugowa">
Giertugowa

Giertugowa – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Mosorne.
W latach 1975–1998 przysiółek administracyjnie należał do województwa bielskiego.

</doc>
<doc id="1801172" url="https://pl.wikipedia.org/wiki?curid=1801172" title="Warzęchowe Turnie">
Warzęchowe Turnie

Warzęchowe Turnie (słow. "Skrinicové veže", niem. "Kastenbergtürme", węg. "Szekrényestornyok") – grupa dwóch turni znajdujących się w Nowoleśnej Grani w słowackich Tatrach Wysokich. Od masywu Staroleśnego Szczytu (dokładnie od Staroleśnej Kopy) oddzielają je Staroleśna Szczerbina, Staroleśna Igła i Wyżnia Staroleśna Szczerbina, a od grupy Nowoleśnych Turni (dokładnie od Zadniej Nowoleśnej Turni) oddzielone są Usypistą Szczerbiną. Na żadną z tychże turni nie prowadzą żadne znakowane szlaki turystyczne, są one dostępne jedynie dla taterników.
Nazwa Warzęchowych Turni pochodzi od położonego poniżej Warzęchowego Stawu. Leży on u stóp ich ścian, w Dolinie Staroleśnej.
Obiekty w grani Warzęchowych Turni począwszy od Staroleśnej Szczerbiny:

</doc>
<doc id="1801176" url="https://pl.wikipedia.org/wiki?curid=1801176" title="Zenon Windak">
Zenon Windak

Zenon Windak (ur. 1954) – polski artysta-malarz.
Dzieciństwo spędził w Bytomiu, lata szkolne – w Katowicach, a studia w Krakowie. Dyplom w pracowni prof. Mieczysława Wejmana i prof. Jana Świderskiego w Akademii Sztuk Pięknych w Krakowie uzyskał w 1981 r. W 1987 roku został członkiem szczecińskiej grupy artystycznej “Od Wtorku”.
Adiunkt Akademii im. J. Długosza w Częstochowie. 
Od 2007 roku realizuje projekt autorskiej Galerii Sztuki “W polu” w Słowikowie. 
Prace artysty eksponowano na wystawach indywidualnych i przeszło 40 zbiorowych, na których nagradzano go kilkakrotnie.
Ważniejsze wystawy.
Grupa “Od Wtorku”, Szczecin
Grupa “Od Wtorku”, Bielsko-Biała
Szczecin /nagroda/
Arsenał, Warszawa
"Młodzi Malarze Polscy", Berlin
“Interart” Targi Sztuki, Poznań
“Krytycy o nas”, Sopot
“Interart” Poznań 
Targi Sztuki, Stuttgart
Festiwal Współczesnego Malarstwa Polskiego, Szczecin /wystawa towarzysząca/ 
Klub 13 Muz
BWA Katowice
XVI Festiwal Współczesnego Malarstwa Polskiego 
“Jury i zaproszeni Goście” /wystawa towarzysząca/Szczecin

</doc>
<doc id="1801178" url="https://pl.wikipedia.org/wiki?curid=1801178" title="Głuchowski">
Głuchowski

Głuchowski – polski herb szlachecki, odmiana herbu Doliwa z nobilitacji.
Opis herbu.
Opis zgodnie z klasycznymi regułami blazonowania:
W polu błękitnym skos lewy srebrny, na którym trzy róże czerwone o listkach zielonych i środkach złotych.
W klejnocie godło na skrzydle orlim, naturalnym.
Labry błękitne, podbite czerwienią.
Najwcześniejsze wzmianki.
Herb z nobilitacji Feliksa Głuchowskiego z Łowicza z 26 lipca 1550.
Herbowni.
Głuchowski.

</doc>
<doc id="1801180" url="https://pl.wikipedia.org/wiki?curid=1801180" title="Moduł Dowodzenia/Serwisowy CSM">
Moduł Dowodzenia/Serwisowy CSM

Moduł Dowodzenia/Serwisowy ang. "Command Service Module (CSM)" – statek kosmiczny wybudowany w ramach programu Apollo przez North American Aviation. Moduł ten był połączeniem dwóch różnych jednostek: Modułu Dowodzenia i Modułu Serwisowego. Pierwszy z nich zawierał pomieszczenia dla załogi i systemy sterowania. Drugi składał się ze zbiorników na materiały ogniw paliwowych, czyli ciekły wodór i ciekły tlen. Ponadto moduł serwisowy zawierał główny system napędowy i System Sterowania Reakcyjnego (16 dysz RCS). Całkowita długość obu modułów wynosiła 11,0 metrów ze średnicą maksymalną 3,9 metra. Masa modułu CSM misji Apollo 11 wynosiła 28 801 kg, była to masa startowa włączając paliwo i materiały jednorazowego użytku, z czego moduł dowodzenia miał masę 5557 kg, a moduł serwisowy 23 244 kg. Umiejscowienie CSM w rakiecie Saturn V przedstawione jest na lewym rysunku.
Moduły Dowodzenia/Serwisowe CSM programu Apollo użyte były również jako załogowe promy kosmiczne do stacji kosmicznej Skylab. W tym przypadku CSM były zasilane przez trzy baterie srebrowo-cynkowe, a nie przez ogniwa paliwowe, ponieważ zbiorniki wodoru i tlenu nie mogły magazynować reagentów ogniw paliwowych podczas długiego pobytu na stacji kosmicznej.
Moduł Dowodzenia (CM).
Moduł Dowodzenia ang. "Command Module (CM)" był jedynym elementem statku kosmicznego Apollo, który po zrealizowaniu całej lub częściowej misji wracał na ziemię. CM był kabiną, w której trzej astronauci przebywali od startu z Centrum Kosmicznego imienia Johna F. Kennedy’ego do orbity okołoksiężycowej. Na orbicie Księżyca dwóch astronautów przechodziło do Modułu księżycowego, aby wylądować na powierzchni Księżyca. Jeden astronauta pozostawał w Module dowodzenia. Po powrocie z Księżyca, przed wejściem w atmosferę moduł dowodzenia oddzielał się od modułu serwisowego, który spalał się w atmosferze.
CM był stożkowym zbiornikiem ciśnieniowym o maksymalnej średnicy 3,9 metra przy podstawie i wysokości 3,65 metra. Wykonany był z aluminiowych arkuszy tworzących konstrukcję przekładkową, stopionych w kształt plastra miodu. Podstawa CM składała się z tarczy ogniotrwałej, wykonanej ze stali nierdzewnej na kształt plastra miodu, wypełnionego żywicą fenolowo-epoksydową jako osłony cieplnej, ablacyjna o zmiennej grubości od 1,6 cm do 6,9 cm. Na dziobie stożka znajdował się właz i urządzenie dokowania, przeznaczone do połączenia z lądownikiem księżycowym LM.
CM był podzielony na trzy komory. Przednia komora w dziobie stożka przechowywała trzy spadochrony główne o średnicy 25,4 metra, dwa pięciometrowe hamujące i spadochronik wyciągający. Tylna komora zlokalizowana była dookoła podstawy CM i zawierała pojemniki z paliwem oraz silniki sterowania reakcyjnego, baterie ogniw elektrycznych, okablowanie i instalację wodociągową. Środkowa komora, będąca przedziałem załogi, zajmowała większą część modułu CM, w przybliżeniu 6,17 metrów sześciennych przestrzeni. Trzej astronauci leżeli równolegle, twarzą w kierunku centrum przedziału.
Duży właz wejściowy znajdował się powyżej stanowiska astronautów. Krótki tunel prowadził do włazu dokowania na szczycie CM. W przedziale załogi znajdowały się instrumenty sterowania, wskaźniki, wyposażenie nawigacyjne i inne systemy potrzebne astronautom. CM posiadał pięć okien: jedno we włazie wejściowym, dwa okna dla astronautów i dwa okna dokowania modułu LM.
Po rozłączeniu modułów dowodzenia i serwisowego, podczas wejścia do atmosfery, pięć baterii srebrowo-cynkowych dostarczało energię elektryczną do modułu dowodzenia. Baterie te, przed rozłączeniem z modułem serwisowym, były ładowane z ogniw paliwowych modułu serwisowego, co było o tyle niezwykłe, że technologicznie wytrzymują one jedynie dwadzieścia pięć pełnych cykli ładowania i rozładowania i w związku z tym nie są uważane za baterie wielokrotnego ładowania.
Silniki Systemu Sterowania Reakcyjnego (RCS) Modułu Dowodzenia.
Silniki Sterowania Reakcyjnego ang. "Reaction Control Subsystem (RCS)" w Module Dowodzenia zapewniały utrzymanie zakładanej trajektorii i położenia modułu w czasie wchodzenia w atmosferę ziemską. System mógł być aktywowany poprzez przestawienie przełącznika CM-SM SEPARATION na MDC-2 w pozycję CM-SM SEPERATION lub przez przełączenie przełącznika CM RCS PRESSURIZE na MDC-2 w pozycję CM RCS PRESS. System mógł być aktywowany automatycznie w przypadku przerwania misji na stanowisku startowym i uruchomienia Rakietowego Systemu Ratunkowego ang. "Launch Escape System". Rozdzielenie modułów dowodzenia i serwisowego następowało podczas wchodzenia do atmosfery w normalnym trybie, lub podczas ewentualnego zadziałania LES, które na szczęście nigdy nie nastąpiło.
W skład systemu RCS wchodziło 12 komór ciągu. System składał się z dwóch podsystemów: z podsystemu A i podsystemu B. Obydwa podsystemy pracowały jednocześnie, ale każdy z podsystemów mógł wykonać samodzielnie wszystkie manewry związane z wejściem w atmosferę i jej pokonaniem. Silniki RCS były silnikami rakietowymi na paliwo płynne z możliwością wielokrotnego uruchamiania i wyłączania. Paliwem była monometylohydrazyna (MMH) i tetratlenek diazotu N2O4. Dysze tych silników (w odróżnieniu od dysz RCS modułu księżycowego i modułu serwisowego) nie wystawały poza obrys modułu dowodzenia, ponieważ powierzchnia modułu podczas wchodzenia w atmosferę ziemską poddawana była ekstremalnym temperaturom i ciśnieniom.
System Kontroli Środowiska w Module Dowodzenia.
Zadaniem Systemu Kontroli Środowiska w Module Dowodzenia "Environmental Control Subsystem" (ECS) było zapewnienie następujących warunków:
Aby uzyskać oczekiwane cele, ECS współpracował z systemem ogniw paliwowych w celu uzyskania wody, a z systemem magazynowania kriogenicznego w celu otrzymywania tlenu.
ECS był podzielony na sześć podsystemów:
Wszystkie podsystemy współpracowały, aby spełnić zakładane wymogi ECS.
Podsystem gospodarki tlenem zaopatrywany był z kriogenicznych zbiorników modułu serwisowego i kierował dystrybucją tlenu w kabinie modułu dowodzenia. Regulował ciśnienie tlenu na kilku poziomach, regulował ciśnienie w kabinie w normalnych i awaryjnych trybach pracy, realizował oczyszczanie tlenu w obwodach skafandrów ciśnieniowych.
Podsystem obiegu obwodów w skafandrach ciśnieniowych, zapewniał załodze nieprzerwanie klimatyzowane warunki. Automatycznie sterował cyrkulacją tlenu, jego ciśnieniem, temperaturą, usuwaniem zanieczyszczeń, nadwyżek wilgoci, zapachów i dwutlenku węgla, zarówno z obwodu kombinezonu, jak i z przestrzeni kabiny.
Podsystem gospodarki wodą odbierał wodę wyprodukowaną w ogniwach paliwowych jako produkt uboczny, magazynował wodę, chłodził lub ogrzewał wodę przeznaczoną do picia lub rozpuszczania żywności.
Sekcja wody odpadowej gromadziła wodę wyodrębnioną z wymiennika ciepła kombinezonu ciśnieniowego i kierowała ją do parownika na chłodzenie wyparne. Woda pitna występująca w nadmiarze była dodawana do ścieków. Nadwyżki wody były usuwane za burtę poprzez ogrzewane dysze zrzutowe.
Podsystem chłodzenia zasilał obwody chłodzenia skafandrów ciśnieniowych oraz chłodziarkę wody pitnej. Dostarczał również ciepło lub chłodził atmosferę kabiny modułu dowodzenia. Niezależne podstawowe i zapasowe obwody chłodzenia wykorzystywały radiatory znajdujące się na zewnątrz modułu jako podstawowe mechanizmy odrzutu ciepła. Jako dodatkowy mechanizm pozbywania się ciepła służył proces podgrzewania wody ciepłem pochodzącym z parownika glikolu.
Podsystem gospodarki odpadami kierował do zrzutu za burtę poprzez podgrzewane dysze urynę, oraz gromadził i odpowietrzał odpady stałe. W celu połączenia swoich właściwości z sekcją wody nadmiarowej, podsystem ten był dostępny jako rezerwa dla wszystkich odpadów płynnych.
Podsystem wentylacji po zakończeniu wodowania na Pacyfiku, zapewniał cyrkulację świeżego powietrza, pobranego z otoczenia modułu dowodzenia do przewietrzenia kabiny.
Moduł Serwisowy (SM).
Moduł Serwisowy ang. "Service Module (SM)" był cylindrem o średnicy 3,9 metra i długości 7,6 metra, który przymocowany był do tylnej części CM. Zewnętrzna powierzchnia SM była uformowana z aluminiowych płyt o grubości 2,5 cm o konstrukcji przypominającej swą budową plaster miodu. Wnętrze SM było podzielone przez aluminiowe promieniste dźwigary na sześć sekcji dookoła centrum cylindra. W sekcjach tych znajdowały się trzy 28 woltowe ogniwa paliwowe, które dostarczały energię elektryczną dla modułu dowodzenia i modułu serwisowego, w sekcjach tych znajdowały się również zbiorniki z płynnym tlenem i płynnym wodorem, cztery zbiorniki dla głównego silnika rakietowego, dwa na paliwo i dwa na utleniacz. Dwa zbiorniki z płynnym helem były zamontowane w centrum cylindra. Hel w silnikach rakietowych służył jako medium wyciskające paliwo lub utleniacz w tytanowych butlach ciśnieniowych.
Ponadto moduł serwisowy zawierał urządzenia klimatyzacji, elementy urządzenia do rozdzielenia modułów dowodzenia i serwisowego przed wejściem do atmosfery. Z tyłu modułu SM, w centrum cylindra zamontowany był pierścień Kardana, na którym z kolei zamontowany był główny silnik rakietowy modułu CSM na paliwo ciekłe z możliwością wielokrotnego uruchamiania i wyłączania. Ciąg silnika wynosił 91 000 N.
Na trajektorii do Księżyca silnik główny modułu modułu serwisowego był używany do korekcji kursu. Przed wejściem na orbitę okołoksiężycową silnika głównego używano do zmniejszenia prędkości zestawu po uprzednim obróceniu zestawu CSM i LM o 180° ciągiem silników RCS. Silnika głównego modułu serwisowego używano do .
Silniki Systemu Sterowania Reakcyjnego Modułu Serwisowego.
Sterowanie położeniem w przestrzeni modułu CSM było realizowane przy pomocy 4 zespołów dysz RCS modułu serwisowego. Każdy zespół składał się z czterech dysz, każda o ciągu 450 N. Dysze w zespole dysz przesunięte były względem siebie o 90°, a 4 zespoły dysz były równo rozmieszczone dookoła przedniej części SM. Dopóki moduły dowodzenia i serwisowy były połączone, sterowano dyszami RCS modułu serwisowego. Po rozłączeniu modułów nie było potrzeby ani możliwości sterowania dyszami RCS SM, sterowano wtedy dyszami RCS modułu dowodzenia.
W misji Apollo 13 po eksplozji zbiornika z ciekłym tlenem, położenie w przestrzeni sterowano dyszami RCS modułu księżycowego, co było procedurą niestandardową i nieprzetrenowaną.

</doc>
<doc id="1801185" url="https://pl.wikipedia.org/wiki?curid=1801185" title="Odruchy dziecięce">
Odruchy dziecięce



</doc>
<doc id="1801187" url="https://pl.wikipedia.org/wiki?curid=1801187" title="Odruch obejmowania">
Odruch obejmowania



</doc>
<doc id="1801195" url="https://pl.wikipedia.org/wiki?curid=1801195" title="Marc Bernaus">
Marc Bernaus

Marc Bernaus Cano (ur. 2 lutego 1977) - andorski piłkarz posiadający także obywatelstwo hiszpańskie. 13 października 2004 w swoim pierwszym spotkaniu w reprezentacji Andory przeciwko reprezentacji Macedonii zdobył swojego pierwszego (i jedynego) gola w reprezentacyjnej karierze.
Bernaus grał w takich klubach jak FC Barcelona B, CD Toledo, Terrassa, Gimnàstic Tarragona, UD Las Palmas, Getafe CF, Elche CF, Polideportivo Ejido i Girona FC, zaś obecnie jest wolnym agentem.

</doc>
<doc id="1801197" url="https://pl.wikipedia.org/wiki?curid=1801197" title="Okrąg opisany na trójkącie">
Okrąg opisany na trójkącie



</doc>
<doc id="1801198" url="https://pl.wikipedia.org/wiki?curid=1801198" title="Krwawy odwet">
Krwawy odwet

Krwawy odwet (tytuł oryg. "Slaughter High") – filmowy horror koprodukcji amerykańsko-brytyjskiej z 1986 roku, wpisujący się w popularny w latach osiemdziesiątych nurt slasher.
Film w pewnych kręgach (szczególnie fanów slasherów) uznaje się za kultowy. Wpływa na to osnuta nicią legendy samobójcza śmierć jednego z członków obsady aktorskiej, Simona Scuddamore'a, który odebrał sobie życie wkrótce po premierze gotowego projektu, a także ścieżka dźwiękowa w aranżacji Harry’ego Manfredini (nadwornego kompozytora serii "Piątek, trzynastego") oraz odtwórczyni roli głównej, Caroline Munro, znana powszechnie z występów w filmach klasy „B”. Film nakręcono w Anglii, a większość aktorów stamtąd też pochodziła; charakterystycznym dla ogółu filmu pozostaje więc także sztuczny amerykański akcent odtwórców poszczególnych ról.
Producenci początkowo nadali filmowi tytuł "April Fool's Day", lecz przechrzcili go na "Slaughter High" ze względu na istniejący już pod tym tytułem slasher wytwórni Paramount Pictures, wydany w tym samym roku.
Zarys fabuły.
Marty Rantzen, życiowy nieudacznik i klasowa ofiara, jest ofiarą przelicznych szykanowań. W końcu dochodzi do tragedii – przez głupi żart jego twarz zostaje potwornie poparzona. Po wielu latach organizowany jest zjad absolwentów szkoły, do której uczęszczał Rantzen. Wkrótce po przybyciu na miejsce, uczestnicy imprezy zaczynają ginąć w niejasnych okolicznościach.

</doc>
<doc id="1801199" url="https://pl.wikipedia.org/wiki?curid=1801199" title="Asymetryczny toniczny odruch szyjny">
Asymetryczny toniczny odruch szyjny



</doc>
<doc id="1801201" url="https://pl.wikipedia.org/wiki?curid=1801201" title="Okrąg opisany na czworokącie">
Okrąg opisany na czworokącie



</doc>
<doc id="1801214" url="https://pl.wikipedia.org/wiki?curid=1801214" title="Mycena luxaeterna">
Mycena luxaeterna

Mycena luxaeterna – gatunek grzybów z rodziny grzybówkowatych ("Mycenaceae"). Grzyby z tego gatunku charakteryzują się bioluminescencją.
Systematyka i nazewnictwo.
Pozycja w klasyfikacji według Index Fungorum: "Mycenaceae, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".

</doc>
<doc id="1801219" url="https://pl.wikipedia.org/wiki?curid=1801219" title="Norge (1900)">
Norge (1900)

Norge – norweski pancernik obrony wybrzeża (norw. "panserskip"), jeden z dwóch okrętów typu "Norge". Zbudowany w Wielkiej Brytanii, wszedł do służby w marynarce Norwegii w 1901 roku. Zatopiony podczas niemieckiej inwazji na Norwegię 9 kwietnia 1940 roku w porcie w Narwiku.
Historia budowy.
Po ukończeniu przez brytyjską stocznię Armstrong Whitworth w Newcastle upon Tyne budowy dwóch pierwszych norweskich pancerników obrony wybrzeża: „Harald Haarfagre” i „Tordenskjold”, rząd Królestwa Norwegii zdecydował o zamówieniu kolejnej pary okrętów w tej samej stoczni, lecz według zmodyfikowanego projektu. W porównaniu z pierwszą dwójką pancerników na nowych jednostkach zwiększono kaliber dział artylerii średniej, opancerzono stanowisko dowodzenia oraz zrezygnowano z charakterystycznego wysokiego komina na rzecz dwóch krótszych.
„Norge” został zwodowany 31 marca 1900 roku, otrzymując nazwę na cześć Królestwa Norwegii (pol. „Norwegia”). Po zakończeniu budowy okręt przybył do Norwegii, gdzie został poddany próbom morskim. Oficjalne przyjęcie „Norge” w skład floty nastąpiło 7 lutego 1901 roku.
Opis konstrukcji.
Kadłub „Norge” chroniony był pancerzem w postaci pasa burtowego grubości 152 mm oraz pokład pancerny o grubości 50 mm. Stanowisko dowodzenia miało pancerz grubości 152 mm. Okręt posiadał taranowy dziób.
„Norge” był napędzany przez dwie maszyny parowe potrójnego rozprężania o łącznej mocy 4500 KM, zasilane w parę przez trzy kotły parowe opalane węglem. Maszyny parowe napędzały dwie śruby. Pancernik miał jeden ster.
Głównym uzbrojeniem pancernika były dwa działa kal. 209 mm, umieszczone pojedynczo w pancernych wieżach artyleryjskich na dziobie i rufie. Grubość pancerza wież wynosiła 229 mm. Artylerię średniego kalibru stanowiło sześć dział kal. 149 mm, z których cztery rozmieszczone były w kazamatach na burtach, zaś dwa pozostałe, chronione maskami przeciwodłamkowymi, na głównym pokładzie na wysokości drugiego komina. Kaliber artylerii faktycznie wynosił 209,3 mm i 149,1 mm – nominalnie 21 cm i 15 cm, stąd często podawany jest jako 210 mm i 150 mm. Ponadto „Norge” był uzbrojony w cztery działa szybkostrzelne kal. 76 mm do zwalczania mniejszych jednostek oraz sześć dział przeciwlotniczych kal. 47 mm. Uzbrojenie uzupełniały dwie podwodne wyrzutnie torpedowe kal. 457 mm.
W późniejszych latach lekkie uzbrojenie pancernika było modyfikowane. Ostatecznie, po przezbrojeniu w 1939 roku, składało się ono z sześciu dział szybkostrzelnych kal. 76 mm, dwóch dział przeciwlotniczych kal. 76 mm, dwóch przeciwlotniczych armat automatycznych Oerlikon kal. 20 mm, dwóch wielkokalibrowych karabinów maszynowych Colt kal. 12,7 mm oraz czterech karabinów maszynowych Colt kal. 7,92 mm.
Służba operacyjna.
Po wejściu do służby „Norge” odbył w 1901 roku kurtuazyjną wizytę w Kopenhadze. Rejs ten potraktowano jako pełnomorski test możliwości nowego nabytku floty norweskiej. W 1902 roku okręt reprezentował swój kraj podczas rewii morskiej, która odbyła się na redzie Spithead z okazji koronacji króla Edwarda VII. W 1909 roku okręt ponownie popłynął do Wielkiej Brytanii, tym razem do Sheerness. W 1910 roku na pancerniku przewieziono do Norwegii ciało zmarłego w Paryżu laureata literackiej Nagrody Nobla, Bjørnstjerne Bjørnsona.
W 1928 roku na pokładzie „Norge” przebywał król Norwegii Haakon VII, udający się z oficjalną wizytą do Helsinek i Kopenhagi.
Od końca lat 30. „Norge” wraz z bliźniaczym „Eidsvold” stacjonowały w rejonie Narwiku, z zadaniem ochrony tego portu. Rankiem 9 kwietnia 1940 roku wojska niemieckie zaatakowały Norwegię. Dla zajęcia Narwiku wydzielono grupę 10 dużych niszczycieli z desantem strzelców górskich na pokładzie. Wpłynęły one do Ofotfjordu, prowadzącego w kierunku portu. O godzinie 4.37 zatopiony został, trafiony torpedami wystrzelonymi przez niszczyciel „Wilhelm Heidkamp”, pancernik „Eidsvold”. Ostrzeżony tym zdarzeniem dowódca „Norge”, komandor Per Askim, otworzył ogień do wchodzącego do portu niszczyciela „Bernd von Arnim”. Wystrzelone pociski nie trafiły celu, zaś zaatakowany niszczyciel wystrzelił z odległości około 800 metrów w kierunku „Norge” salwę siedmiu torped, z których dwie dosięgły pancernik. Trafiony okręt przewrócił się do góry dnem i zatonął. Ze 191 osób będących na pokładzie w chwili ataku, zginęło 101, a uratowano 90, w tym dowódcę.
Wrak „Norge” znajduje się w centrum portu w Narwiku, na głębokości około 20-25 metrów.

</doc>
<doc id="1801221" url="https://pl.wikipedia.org/wiki?curid=1801221" title="Semantyka (językoznawstwo)">
Semantyka (językoznawstwo)

Semantyka językoznawcza (gr. , "sēmantikós" – „ważny”, „znaczący”) – dział językoznawstwa ogólnego, część semiotyki (ogólnej dyscypliny zajmującej się systemami znakowymi) badający problem znaczenia w języku, a także relacji formy znaku do treści oznaczanej, w ujęciu synchronicznym i diachronicznym. Semantyka bada ponadto relacje między znaczeniem podstawowym wyrazu a jego znaczeniem w konkretnym wypowiedzeniu. Semantyka zajmuje miejsce pośrednie pomiędzy syntaktyką a pragmatyką. Badania nad semantyką poruszają problemy wykorzystania abstrakcyjnego systemu znaków (zdań, słów, symboli, gestów), jakim jest język, do opisywania przedmiotów, jak również abstrakcyjnych idei. Natura tych powiązań stanowiła przedmiot badań filozofów od starożytności, krążąc wokół definicji "znaczenia" znaku. Wielu językoznawców odstępuje od definiowania samego pojęcia "znaczenie", pozostawiając to filozofom.
Kierunki semantyki językoznawczej.
Semantyka referencyjna.
Zajmuje się regułami odnoszenia się wyrażeń do opisywanych obiektów, "referencją" oraz "denotacją" wyrażenia. Językoznawcy tego nurtu stawiają sobie za cel opracowanie pewnych zasad reprezentacji semantycznej wypowiedzeń badanego języka naturalnego jako sformułowań specjalnie do tego celu stworzonego języka formalnego. Do tego nurtu należy semantyka (gramatyka) Montague, szukająca ścisłej korelacji pomiędzy warstwą semantyczną i syntaktyczną. 
Semantyka translacyjna.
Kierunek często przeciwstawiany semantyce referencyjnej. Stawia sobie za cel opisywanie powiązań pomiędzy znaczeniami, opisywanie specjalnych relacji takich jak synonimia, sprzeczność czy wynikanie. Lepiej od semantyki referencyjnej opisuje znaczenia pojedynczych wyrazów, tradycyjnie stanowiących centrum zainteresowania semantyki językoznawczej.
Semantyka interpretatywna i generatywna (Noam Chomsky).
Semantyka interpretatywna stanowi część nauczania szkoły generatywno-transformacyjnej N. Chomsky'ego. Przyporządkowuje elementy semantyczne elementom syntaktycznym. Semantyka generatywna zakłada nadrzędność struktury semantycznej wypowiedzi (zdania) i z niej wyprowadza strukturę syntaktyczną, stosując transformacje i reguły słownikowe.

</doc>
<doc id="1801223" url="https://pl.wikipedia.org/wiki?curid=1801223" title="Serhij Kandaurow">
Serhij Kandaurow

Serhij Wiktorowycz Kandaurow, ukr. Сергій Вікторович Кандауров, ros. Сергей Викторович Кандауров, "Siergiej Wiktorowicz Kandaurow" (ur. 2 grudnia 1972 w Żeleznogorsku, w obwodzie kurskim, Rosyjska FSRR) – ukraiński piłkarz pochodzenia rosyjskiego, grający na pozycji pomocnika, a wcześniej napastnika, reprezentant Ukrainy, trener piłkarski.
Kariera piłkarska.
Kariera klubowa.
W 1990 debiutował w podstawowym składzie Metalista Charków. W 1993 razem z Romanem Pecem został zaproszony do izraelskiego klubu Maccabi Hajfa. W 1997 za 1 mln dolarów przeniósł się do portugalskiej Benfiki. Latem 2001 podpisał kontrakt z angielskim klubem Aston Villa F.C., ale Prezes nie zaakceptował go i Kandaurow został bez klubu. Był zmuszony podtrzymywać formę sportową w klubach Leeds United A.F.C., Birmingham City F.C. i Everton F.C. Wiosną 2002 powrócił do Metalista, ale już latem ponownie wyjechał za granicę, gdzie bronił barw izraelskiej drużyny FC Aszdod oraz portugalskiej SC Salgueiros. Karierę piłkarską zakończył w zespole Helios Charków, w którym pełnił funkcje kapitana.
Kariera reprezentacyjna.
26 sierpnia 1992 debiutował w drużynie narodowej Ukrainy w przegranym 1:2 meczu towarzyskim z Węgrami. Łącznie rozegrał 6 gier reprezentacyjnych. Wcześniej występował w młodzieżowej reprezentacji ZSRR.
Kariera trenerska.
Po zakończeniu kariery zawodniczej trenował Arsenał Charków. W kwietniu 2009 objął stanowisko głównego trenera Heliosa Charków, w którym pracował do końca września 2010.

</doc>
<doc id="1801224" url="https://pl.wikipedia.org/wiki?curid=1801224" title="Dystrykt warszawski (GG)">
Dystrykt warszawski (GG)



</doc>
<doc id="1801226" url="https://pl.wikipedia.org/wiki?curid=1801226" title="Pinus praetermissa">
Pinus praetermissa

Pinus praetermissa Styles &amp; McVaugh – gatunek drzewa z rodziny sosnowatych ("Pinaceae"). Sosna ta występuje w Meksyku (Jalisco, Nayarit, Sinaloa).
Systematyka.
Pozycja gatunku w obrębie rodzaju "Pinus":
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli jest gatunkiem o niskim ryzyku wyginięcia.

</doc>
<doc id="1801228" url="https://pl.wikipedia.org/wiki?curid=1801228" title="Gaudenty (biskup lubuski)">
Gaudenty (biskup lubuski)

Gaudenty – biskup lubuski żyjący w XII wieku. Wincenty Kadłubek w swojej kronice wymienia go wśród uczestników synodu łęczyckiego w 1180 roku. Jest to zarazem jedyna wiadomość źródłowa o nim. Nie jest znana ani data rozpoczęcia przez niego posługi biskupiej, ani data jego śmierci. Być może do niego odnosi się notatka "Gedico episcopus Lubucensis" w nekrologu opactwa św. Wincentego we Wrocławiu pod dniem 19 września.

</doc>
<doc id="1801229" url="https://pl.wikipedia.org/wiki?curid=1801229" title="Gaudenty (biskup)">
Gaudenty (biskup)



</doc>
<doc id="1801231" url="https://pl.wikipedia.org/wiki?curid=1801231" title="Republika Azerbejdżanu">
Republika Azerbejdżanu



</doc>
<doc id="1801233" url="https://pl.wikipedia.org/wiki?curid=1801233" title="Mycena luxperpetua">
Mycena luxperpetua

Mycena luxperpetua Desjardin et al. – gatunek grzybów z rodziny grzybówkowatych ("Mycenaceae"). Grzyby z tego gatunku charakteryzują się bioluminescencją.
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".

</doc>
<doc id="1801234" url="https://pl.wikipedia.org/wiki?curid=1801234" title="Parafia św. Jana Ewangelisty w Białej Nyskiej">
Parafia św. Jana Ewangelisty w Białej Nyskiej

Parafia Św. Jana Ewangelisty w Białej Nyskiej – rzymskokatolicka parafia położona w metropolii katowickiej, diecezji opolskiej, w dekanacie nyskim.
Charakterystyka.
Parafia św. Jana Ewangelisty w Białej Nyskiej obejmuje swoim zasięgiem terytorium dwóch wsi: Białej Nyskiej i Przełęku. Na jej terytorium zamieszkuje obecnie około 1350 wiernych.
Historia parafii.
Biała Nyska zalicza się do najstarszych miejscowości na terenie Śląska Opolskiego. Wymieniana jest w dokumentach już w 1231 r. Z kolei kościół potwierdzony jest w dokumentach z 1284 r. Parafia figuruje w "Liber fundationis" z ok. 1305 r. i rejestrze dziesięcin w 1335 r. Należała ona do archiprezbiteriatu nyskiego.
Kościół.
Obecny kościół powstał w 1892 r. na miejscu wcześniejszego. Został zniszczony podczas II wojny światowej. Jego odbudowa trwała trzy lata (1947-1950).
Kościół filialny w Przełęku, powstał na miejscu kaplicy, wzmiankowanej w 1495 r. Od 1638 r. była ona filią parafii w Białej Nyskiej. Obecny kościół powstał w 1780 r. w stylu barokowym.

</doc>
<doc id="1801235" url="https://pl.wikipedia.org/wiki?curid=1801235" title="Judith Reisman">
Judith Reisman

Judith A. Reisman (ur. 11 kwietnia 1935 w Newark, New Jersey, zm. 9 kwietnia 2021) – amerykańska badaczka w dziedzinie edukacji seksualnej i mediów. Specjalizowała się w tematyce negatywnego wpływu fałszywej edukacji seksualnej, obrazu i mediów, na zmianę ludzkich zachowań. W szczególności wpływem tych czynników na dzieci i społeczeństwo.
Życiorys.
Urodziła się w żydowsko-amerykańskiej rodzinie. Jej ojciec Matthew Gelernter i matka Ada byli właścicielami firmy rybnej w Irvington. W 1980 roku zdobyła tytuł doktora filozofii Wydziału Komunikacji Uniwersytetu Case’a i Western Reserve w Cleveland. Była także związana z Uniwersytetem w Hajfie, w Izraelu.
W latach 1985–2009 była przewodniczącą Instytutu Edukacji Medialnej uniwersytetu Case Western Reserve University
Życie prywatne.
Z mężem Jimem Reismanem miała cztery córki.

</doc>
<doc id="1801239" url="https://pl.wikipedia.org/wiki?curid=1801239" title="Niżnia Świstowa Przełęcz">
Niżnia Świstowa Przełęcz

Niżnia Świstowa Przełęcz (słow. "Podúplazské sedlo") – szeroka przełęcz znajdująca się w Świstowej Grani w słowackiej części Tatr Wysokich. Oddziela ona grań Świstowych Turni (dokładnie Zadnią Świstową Turnię) od Świstowego Rogu. Nie jest ona dostępna żadnymi znakowanymi szlakami turystycznymi, na jej trawiaste siodło mają wstęp jedynie taternicy. Jest ona dla nich ważnym punktem dostępowym do okolicznych wierzchołków.
Historia.
Pierwsze wejścia turystyczne:

</doc>
<doc id="1801241" url="https://pl.wikipedia.org/wiki?curid=1801241" title="Pinus pringlei">
Pinus pringlei

Pinus pringlei Shaw – gatunek drzewa z rodziny sosnowatych ("Pinaceae"). Sosna ta występuje w Meksyku (Guerrero, Michoacán, Morelos, México Distrito Federal, México State, Oaxaca, Veracruz).
Ekologia.
Sosna ta jest blisko spokrewniona z sosnami: "P. greggii", "P. jaliscana", "P. oocarpa", "P. patula", "P. praetermissa", "P. tecunumanii".
Jest jednym z gospodarzy rośliny pasożytniczej "Arceuthobium globosum" subsp. "grandicaule" (pasożyt pędowy). 
Systematyka.
Pozycja gatunku w obrębie rodzaju "Pinus":
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli jest gatunkiem o niskim ryzyku wyginięcia.

</doc>
<doc id="1801242" url="https://pl.wikipedia.org/wiki?curid=1801242" title="Breda Ba.65">
Breda Ba.65

Breda Ba.65 – włoski samolot szturmowy produkowany w latach 1935–1939 przez włoskie przedsiębiorstwo Breda.
Historia.
Generał i as myśliwski okresu I wojny światowej Amadeo Mecozzi stworzył własną teorię użycia lotnictwa, polegająca na atakowania celów militarnych na linii frontu. Zastosował to praktycznie będąc dowódcą dywizjonów myśliwskich i używając górnopłatów Fiat-Ansaldo Ac.2 i Ac.3 oraz ich następców dwupłatowców Fiat CR.20. W 1933 roku zaproponował firmie Breda opracowanie samolotu szturmowego ("Assalto"). Propagował idee wykorzystania samolotu myśliwskiego do bombardowań z niskiego pułapu. Samolot ten służyłby do bezpośredniego wsparcia nacierających wojsk lądowych. Uderzenia z lotu na niewielkiej wysokości mogłyby być zdecydowanie bardziej precyzyjne niż klasyczne bombardowania przy użyciu bombowców, dzięki temu pojedynczy samolot mógłby zdecydowanie szybciej i efektywniej wspierać atakującą piechotę i niszczyć cele punktowe znajdujące się na drodze natarcia. Dzięki swojemu uporowi Mecozzi stworzył pierwszą w wojskowym lotnictwie włoskim jednostkę szturmową: 2 października 1931 roku utworzono "7° Gruppo Autonomo Aeroplani d'Assalto". W dalszej kolejności zbudowano pierwszy samolot szturmowy, który został przyjęty na wyposażenie Królewskich Sił Powietrznych ("Regia Aeronautica"), Caproni A.P.1.
Breda Ba.64.
W 1933 roku rozpoczęto realizacje kolejnego projektu samolotu szturmowego oznaczonego jako Breda Ba.64. Nowa maszyna miała na celu przede wszystkim sprawdzenie w praktyce przyjętych założeń jakie powinien spełniać samolot szturmowy. Dwa prototypy zostały zbudowane i oblatane w 1934 roku. Aby można było wybrać jak najlepszy wariant, pierwszy był jednomiejscowy, a drugi zabierał dodatkowo obserwatora dysponującego karabinem maszynowym kalibru 7,7 mm. Uzbrojenie ofensywne składało się z czterech karabinów maszynowych 7,7 mm w płacie i czterech bomb po 100kg pod płatem lub 12 bomb po 5 kg w komorze bombowej. Prototypy samolotu Ba.64 wyposażono w silniki Bristol Pegasus produkcji Alfa Romeo o mocy 515 kW (700 KM). Dwumiejscowe maszyny seryjne otrzymały silnik Alfa Romeo 125 RC35 o mocy 478 kW (650 KM), ponieważ lotnictwo włoskie chciało mieć zarówno bombowiec, samolot wsparcia, jak i samolot rozpoznawczy. Efekt był taki, że ze 150 zamówionych egzemplarzy zbudowano w roku 1936 tylko 42 sztuki. Były one używane do roku 1939, kiedy przerobiono je na jednomiejscowe. Użyto ich bojowo na terenie Afryki w latach 1941-1942.
Ba.65/K.14.
Mecozzi nie był zadowolony z osiągniętych efektów. "Assalto" powinien być samolotem jednoosobowym, zdolnym do przenoszenia niewielkiego ładunku bomb, ale z silnym uzbrojeniem strzeleckim i silnikiem o dużej mocy, pozwalającym na nawiązanie równorzędnej walki z myśliwcami. Innego zdania było Ministerstwo Wojny, które chciało samolotu dwuosobowego, mogącego poza zadaniami szturmowymi wypełniać rolę samolotu obserwacyjnego. Wersją rozwojową Ba.64 był dwumiejscowy Ba.65. Prototyp z numerami MM. 325 wykonał pierwszy lot we wrześniu 1935 roku a 27 października tego samego roku maszynę przekazano wojsku do dalszych prób. Jak na tamte czasy był to nowoczesny, całkowicie metalowy dolnopłat, napędzany czternastocylindrowym silnikiem gwiazdowym Isotta Fraschini K.14 o mocy maksymalnej 646 kW (878 KM) (był to licencyjny silnik francuski Gnome-Rhone K-14). Miało to pozwolić na zwiększenie osiągów przy wzroście masy. Uzbrojenie ofensywne samolotu składało się z dwóch karabinów maszynowych 12,7 mm i dwóch 7,7 mm w płacie oraz 400 kg bomb w kadłubie. Uzbrojenie obronne stanowił karabin maszynowy 7,7 mm. Podwozie było chowane mechanicznie w gondole pod płatem. Samolot ten był szybszy od standardowego włoskiego myśliwca CR.32, mógł też wykonywać pełną akrobację. Przewidywano dla niego rolę myśliwca. Po zmianie zamykanego stanowiska obserwatora na otwarte prototyp w czerwcu 1936 roku rozpoczął próby wojskowe. Po przeróbce oszklenia kabiny i dodaniu slotów lotnictwo przyjęło samolot do uzbrojenia. Między lutym i lipcem 1937 roku zbudowano 81 maszyn od MM.75081 do MM.75161.
Ba65/A.80.
Samoloty seryjnie dostosowano do zabierania 1000-kilogramowych bomb. Samolot pomimo początkowych przychylnych opinii pilotów okazał się być źródłem nieustających kłopotów i problemów. Narzekano na zbyt dużą prędkość podchodzenia do lądowania, niewystarczającą widoczność przez przedni wiatrochron, utratę siły nośnej przy zwrotach. Samolot okazał się przeciążony, zwłaszcza w konfiguracji dwuosobowej. W początkowym okresie użytkowania samolotu doszło do wielu katastrof gdyż pilotujący Ba.65, latający do tej pory na samolotach ze stałym podwoziem, zapominali je wysunąć podczas podchodzenia do lądowania. Sytuację zmieniło zamontowanie nowego silnika Fiat A.80 R.C.41 o mocy 735 kW (1000 KM), które wydłużyło konstrukcje o 36 cm. Napędzane nim samoloty produkowano od stycznia do września 1938 roku. Zastosowano w nich ponadto hydrauliczny mechanizm chowania podwozia. Prawostronny ruch obrotowy śmigła zrównoważono skracając prawy płat o 20 cm.
Problemy z otwieraniem drzwi komory bombowej w czasie ataki rozwiązano wycinając w drzwiach otwory na bomby. Maszyny ciągle powstawały jako dwumiejscowe z łatwością przebudowy na jednomiejscowe. Zakłady Breda zbudowały 80 egzemplarzy Ba.65/A.80 o numerach ewidencyjnych od MM.75163 do MM.75242, w okresie od stycznia do września 1938 roku, a zakłady Caproni zbudowały dwie serie: 39 samolotów o numerach od MM.75243 do MM.75281 i 18 MM.75282 do MM.75299 w okresie od lipca 1938 do kwietnia 1939 roku. Powstało w sumie 137 samolotów w tej wersji, w tym sprzedanych 25 do Iraku i Portugalii.
Sześć maszyn wysłano w październiku 1938 roku do Hiszpanii w celu sprawdzenia ich przydatności. Łącznie na front trafiło 10 samolotów napędzanych nowym silnikiem. Walory bojowe próbowano poprawić przez dodanie wieżyczki typu L z karabinem maszynowym 7,7 mm. Kiedy okazało się, że stawia ona bardzo duży opór, zastąpiono ją wieżyczką typu M, jednak testy ponownie nie wypadły pomyślnie. Ostatecznie samoloty produkowane od kwietnia 1939 roku otrzymały owiewkę otwartego stanowiska obserwatora. Ta wersja nosiła oznaczenie Ba.65.bis. Jednocześnie w kwietniu roku 1939 rozpoczęto przebudowę wszystkich samolotów na jednomiejscowe. Wcześniej część maszyn sprzedano do kilku państw. Kiedy Włochy przystępowały do wojny, w służbie były 154 samoloty, lecz tylko 12 z nich nadawało się do użycia. W pierwszym okresie walk w Afryce wykorzystywano głównie samoloty z silnikami Fiata, ponieważ silnik K.14 nie był przystosowany do użytku w warunkach pustynnych. Łącznie zbudowano 217 egzemplarzy seryjnych.
Ba.65 w Iraku.
W 1937 roku podpisano kontrakt na piętnaście samolotów Ba.65 i sześć Savoia-Marchetti SM.79 B. Maszyny dostarczono w 1938 roku wcielono na wyposażenie 5. Dywizjonu Royal Iraqui Air Force. W trakcie rewolucji w roku 1941, samoloty wzięły udział w walkach z Brytyjczykami. Szczególna aktywność odznaczona podczas oblężenia bazy lotniczej w Habbanija. W wyniku nalotów RAF-u, braku odpowiedniego serwisu i części w ciągu tygodnia irackie lotnictwo straciło wartość bojową.
Ba.65 w Chile.
Misja wojskowa z Chile w 1937 roku zakupiła 20 samolotów Ba.65 i 9 Nardi 305. Wybrano wersję jednomiejscową i szkolną dwumiejscową. Wszystkie maszyny dotarły na statkach 14 grudnia 1938 roku. W marcu 1939 roku sformowano dywizjon Gruppo No. 4. W czasie eksploatacji stracono dwa samoloty w katastrofach: 13 września zginął por. Fernando Traub i 3 listopada por. Ramon Oritz, a 31 października spłonął trzeci samolot. Trudności w nauką pilotażu nowych samolotów zmusiły Chile do prośby o wymianę samolotów na dwupłatowe Fiaty CR.32. Z powodu przystąpienia Włoch do wojny nie doszło do wymiany. Samoloty używane były do końca 1941 roku, a następnie wymienione na samoloty amerykańskie.
Ba.65 dla Chin.
W 1935 prowadzono rozmowy z rządem w Nankinie odnośnie do budowy Chińsko-Włoskiej Państwowej Wytwórni Samolotów. Warunkiem było montowanie amerykańskich silników Pratt&amp;Whitney. Z powodu wysokich kosztów modyfikacji uzgodniono jednak włoskie silniki Fiat A.80, a po ponownej próbie namowy na amerykański napęd, wybudowano fabryka została zbombardowana przez japońskie lotnictwo. Włoski rząd wycofał swój personel i plany budowy samolotów Chinach zniknęły.
Ba.65 w Hiszpanii.
Włosi wsparli stronę frankistowską wysyłając korpus ekspedycyjny. Głównym zadaniem miało być zwalczanie szybkich bombowców Tupolew SB-2. Samoloty dostarczano w dwóch rzutach: 28 grudnia 1936 roku 4 maszyny i 8 stycznia 1937 roku 8 maszyn i uzbrojono w nie 65. Squadriglia. Jednostka do działań bojowych weszła w sierpniu pod dowództwem kpt. Desiderio. Jednostka brała udział w bitwie o Teruel pod dowództwem kpt. Fanali. Używana bojowa końcem 1937 do nalotów w cele naziemne. W marcu 1938 roku wysłano w celach uzupełnień 4 dodatkowe samoloty. Utracono do tej chwili 1 samolot w katastrofie i 2 zestrzelone. W sierpniu i wrześniu dotarło ostatnie uzupełnienie w postaci 6 samolotów. Utracono jeszcze jedną maszynę w walkach o Mont Meneu. Od lutego 1938 roku aktywność jednostki zupełnie zmalała. W czasie wojny samoloty wylatały 2317 godzin. Wykonano 1921 lotów bojowych w tym: 701 patroli i osłon, 368 ataków szturmowych, 63 rozpoznania, 59 bombardowania nurkowe, 25 bombardowania z wysokości i 721 innych lotów. Po zakończeniu działań pozostało 11 maszyn (1 utracona w katastrofie). W maju 1939 wycofano włoski kontyngent, a pozostałe samoloty przekazano Hiszpanii, gdzie służyły do 1942 roku.
Ba.65 we Włoszech.
W samoloty wyposażono dwa pułki szturmowe. 5. oraz 50. Stormo Assalto tworzących razem 5. Brigada Aerea dowodzoną przez Amadeo Mecozziego. W 1938 roku zginęło aż ośmiu pilotów co spowodowało uziemienie samolotów, a aktywność zmniejszono do podtrzymania nawyków pilotażowych. W kwietniu 1939 roku przebudowano samoloty na jednomiejscowe. 5. Stormo Assalto zostało przezbrojone w 1939 roku w Breda Ba.88, a 50. Stormo Assalto przeniesiono do Libii. W czerwcu 1940 roku włoskie lotnictwo posiadało 154 samoloty w tym: 12 sprawnych, 19 w naprawach, 13 w gotowości bojowej i 110 zmagazynowanych.
W dniu przystąpienia Włochów do wojny w Afryce było 83 samoloty Breda Ba.65, ale większość była niezdatna do lotu lub nie na stanie samej jednostki bojowej. Pierwsze akcje bojowe wykonano 15 czerwca atakując pojazdy w rejonie Sollum. 26 lipca powstrzymano brytyjski atak w rejonie Sidi Rezegh niszcząc samochody pancerne z 11. Pułku Huzarów. 4 sierpnia formacja sześciu samolotów zaatakowała pojazdy opancerzone w Bir Sheferzen, lecz utracono dwie maszyny w wyniku napotkania czterech Gladiatorów.
12 września zderzyły się dwa samoloty ze sobą przez co oba spisano ze stanu. 15 września podczas ataku w rejonie Bier El Kraigt Brytyjczycy ogniem z ziemi zestrzelili 3 samoloty i 1 uszkodzili. 8 października 11. Pułk Huzarów będąc atakowany zestrzelił maszynę kpt. Dell'Oro. 18 października zaplanowany atak na Siwa musiał zostać odwołany z powodu kłopotów z silnikami i utraty samolotu w wypadku. Ponowiono akcję 7 listopada.
W czasie 8 miesięcy walk wykonano 542 loty bojowe, tracąc w wyniku zestrzeleń 13 samolotów i sporą część wyniku katastrof i wypadków. 10 i 11 lutego 1941 roku na Sycylię ewakuowano osiem samolotów, a pozostałe zniszczono lub uszkodzono.
Wykorzystanie bojowe.
Na początku 1937 roku Ba.65 trafiły na front hiszpańskiej wojny domowej, w kwietniu przybyły pierwsze cztery samoloty. Łącznie dwanaście maszyn weszło w skład "65a Squadriglia Autonoma di Assalto" pod dowództwem kapitana Vittorio Desidero. Od razu dały o sobie znać kłopoty z silnikiem K 14. W czerwcu stracono pierwszą Bredę na skutek błędu pilota podczas podchodzenia do lądowania. W sierpniu Ba.65 zestrzelił republikański SB-2. Pod koniec roku jednostka weszła w skład "XXXV Gruppo Autonomo Misto". W styczniu 1938 roku do Hiszpanii przybyły cztery nowe samoloty.
W czerwcu samoloty brały udział w walkach nad rzeką Ebro, gdzie dokonywały nalotów z lotu nurkowego. We wrześniu tego samego roku w użyciu było już tylko osiem Ba.65. Po zakończeniu działań wojennych wszystkie znajdujące się w Hiszpanii samoloty zostały przekazane hiszpańskiemu lotnictwu, które wykorzystywało je w swojej Akademii Sił Powietrznych w Leon do 1946 roku. Podczas walk w Hiszpanii "65a Squadriglia" wykonała 1921 lotów bojowych, w tym 368 ataków szturmowych, 59 ataków w locie nurkowym, trzy Ba.65 zostały zestrzelone przez nieprzyjacielskie myśliwce, jeden strącony przez artylerię przeciwlotniczą a sześć utracono w wypadkach. Chociaż podczas walk wykazały się dużą skutecznością, to ich silniki zupełnie nie nadawały się do eksploatacji w warunkach bojowych. Po części było to wynikiem lotów przy maksymalnym obciążeniu maszyn. Samoloty niewiele lepiej spisywały się we Włoszech, gdzie po kilku miesiącach, pod koniec 1937 roku tylko 20 z nich było wciąż zdolnych latać.
Po rozpoczęciu walk w Afryce Ba.65 (jedenaście sprawnych samolotów) była na wyposażeniu "159a Squadriglia" z "12°" Gruppo wchodzącej w skład "50° Stormo d'Assalto" stacjonującej nieopodal Trypolisu. 13 czerwca 1940 roku Ba.65 wykonały swój pierwszy lot bojowy atakując brytyjskie kolumny zaopatrzeniowe. Kolejny raz dały o sobie znać problemy z silnikami, nieprzystosowanymi do pracy w afrykańskich warunkach. Pod koniec czerwca do Afryki trafiło siedemnaście maszyn, które trafiły do "150a Squadriglia", "160a Squadriglia", "167a Squadriglia" i "168a Squadriglia".
13 września 1940 roku marszałek Rodolfo Graziani zaatakował wojska brytyjskie w Egipcie a trzy dni później, 16 września Włosi zajęli miasto Sidi Barrani. W walkach o miasto brały udział Bredy atakując pozycje nieprzyjaciela, tracąc cztery samoloty. W grudniu rozpoczęła się Operacja Compass, brytyjskie przeciwnatarcie, które wyparło Włochów z zajmowanych pozycji jednak 9 grudnia, maszyny z "50° Stromo Assalto" swoimi atakami zatrzymały marsz brytyjskiej 7 Dywizji Zmechanizowanej. Podczas walk stracono 11 samolotów, w sumie podczas działań wojennych w Afryce utracono wszystkie Ba.65.
Inni użytkownicy.
W 1937 roku piętnaście Ba.65 zakupił Irak, maszyny zostały użyte podczas walk w 1941 przeciwko wojskom brytyjskim, w wyniku działań bojowych utracono 10 maszyn. W tym samym roku właścicielem dziesięciu Ba.65 została Portugalia, niestety problemy techniczne sprawiły, że w 1941 roku maszyny zostały wycofane ze służby linowej. W 1938 roku 20 samolotów trafiło do Chile i również tu kłopoty techniczne jakie sprawiał samolot, zaowocowały prośbą Chile o wymianę Ba.65 na samoloty Fiat CR.32, wybuch wojny pokrzyżował te plany.

</doc>
<doc id="1801243" url="https://pl.wikipedia.org/wiki?curid=1801243" title="Izraelczycy">
Izraelczycy

Izraelczycy (, Israelim) – obywatele współczesnego państwa Izrael. Należą do nich ludzie z różnych środowisk etnicznych, narodowych i religijnych, w tym najliczniej Żydzi, muzułmanie, chrześcijanie, Arabowie, druzowie, Czerkiesi i inni. W rezultacie niektórzy Izraelczycy identyfikują się zarówno ze swoim obywatelstwem, jak również biorą pod uwagę pochodzenie swoich przodków. Prawie wszyscy Izraelczycy lub ich przodkowie wyemigrowali do regionu w ciągu ostatnich dwóch stuleci. 
Ze względu na różnorodny skład etniczny, Izrael jest wielokulturowym państwem, o różnorodnych tradycjach i wartościach. Kultura w znacznej części opiera się na kulturze zachodniej, co w dużym stopniu wynika z tradycji zachodnioeuropejskich imigrantów. Największe fale imigracji mające miejsce w końcu XIX i początku XX w. z Europy, później także na dużą skalę z Południowej Afryki, Ameryki Południowej, Ameryki Północnej, byłego Związku Radzieckiego i Etiopii wprowadziły wiele nowych elementów kulturowych i miały szeroki wpływ na kulturę. Powstała w rezultacie mieszanka kulturowa może być opisana jako swoista kombinacja powstała z różnorodnych tradycji. 
Izraelczyków, jak i wiele osób pochodzenia izraelskiego, można znaleźć nie tylko w Izraelu, ale także w wielu państwach na świecie, np. w Stanach Zjednoczonych, Kanadzie, Wielkiej Brytanii i całej Europie. Szacuje się, że aż 750 tysięcy Izraelczyków mieszka za granicą, głównie w Stanach Zjednoczonych i Kanadzie.
Terminu „Izraelczycy” nie należy mylić z „Izraelici”, który oznacza grupę etniczną, zamieszkującą królestwo Izraela w czasach biblijnych.
Demografia.
Ok. 7,3 mln Izraelczyków żyje na obszarze państwa Izrael: spośród nich 76% stanowią Żydzi, 20% Arabowie, 4% inni. Dodatkowo 750 tys. Izraelczyków żyje poza granicami kraju.

</doc>
<doc id="1801244" url="https://pl.wikipedia.org/wiki?curid=1801244" title="Mafu Kibongé">
Mafu Kibongé

Mafu Kibongé (ur. 12 lutego 1945) – kongijski piłkarz występujący na pozycji pomocnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu AS Vita Club.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Wystąpił tam w dwóch meczach z reprezentacją Szkocji i reprezentacją Brazylii.

</doc>
<doc id="1801245" url="https://pl.wikipedia.org/wiki?curid=1801245" title="Pietrow Wał">
Pietrow Wał

Pietrow Wał (ros. Петров Вал) – miasto (od 1988) w Rosji, w obwodzie wołgogradzkim, na lewym brzegu rzeki Iłowli. Około 13,4 tys. mieszkańców (2008). Osadę założono w 1942 podczas budowy "Wołżskiej rokady" (linii kolejowej Iłowla – Saratów – Syzrań – Uljanowsk – Swijażsk służącej dla zaopatrzenia wojsk radzieckich uczestniczących w operacji stalingradzkiej).

</doc>
<doc id="1801247" url="https://pl.wikipedia.org/wiki?curid=1801247" title="Mezosyderyty">
Mezosyderyty

Mezosyderyty – grupa meteorytów kamienno-żelaznych. W masie krzemianowej składającej się z oliwinu, ortopiroksenu, plagioklazu wtopione są fragmenty meteorytowego żelaza (kamacyt, taenit). Budowa strukturalna mezosyderytów wskazywać może na przejście przez nie procesu dyferencjacji. Przykładem mezosyderytu jest meteoryt Łowicz.

</doc>
<doc id="1801249" url="https://pl.wikipedia.org/wiki?curid=1801249" title="Przełęcz pod Świstowym Rogiem">
Przełęcz pod Świstowym Rogiem

Przełęcz pod Świstowym Rogiem (słow. "Vyšné Podúplazské sedlo", "Horné Podúplazské sedlo") – przełęcz znajdująca się w Świstowej Grani w słowackiej części Tatr Wysokich. Oddziela ona Świstowy Róg od Świstowego Szczytu (precyzyjniej od dużego uskoku w jego grani). Siodło Przełęczy pod Świstowym Rogiem jest wyłączone z ruchu turystycznego, na jej siodło wstęp mają jedynie taternicy.
Historia.
Pierwsze wejścia turystyczne:

</doc>
<doc id="1801264" url="https://pl.wikipedia.org/wiki?curid=1801264" title="Jan Dłużewski">
Jan Dłużewski

Jan Dłużewski herbu Pobóg z Dłużewa na Uhrusku, (ur. w 1658, zm. w 1720) – biskup rzymskokatolicki, sufragan chełmski, kanonik gnieźnieński, kamieniecki i poznański.
Życiorys.
Kanonik gnieźnieński, kanonik poznańskiej kapituły katedralnej kanonii Rogoźno od 1690, biskup, (do 1707) infułat, biskup pomocniczy chełmski.
Bratem jego był Kazimierz Dłużewski - kasztelan chełmski.
Był uczestnikiem rokoszu łowickiego 1697 roku. W 1705 potwierdził "pacta conventa" króla Stanisława Leszczyńskiego. 

</doc>
<doc id="1801274" url="https://pl.wikipedia.org/wiki?curid=1801274" title="Ołeksij Bachariew">
Ołeksij Bachariew

Ołeksij Ołeksandrowycz Bachariew, ukr. Олексій Олександрович Бахарєв, ros. Алексей Александрович Бахарев, "Aleksiej Aleksandrowicz Bachariew" (ur. 12 października 1976 w Pietrowym Wału, w obwodzie wołgogradzkim, Rosyjska FSRR, zm. 18 marca 2022) – ukraiński piłkarz pochodzenia rosyjskiego, grający na pozycji pomocnika, a wcześniej napastnika, reprezentant Rosji i Ukrainy.
Kariera piłkarska.
Kariera klubowa.
Wychowanek Szkoły Piłkarskiej Torpedo Togliatti. W 1994 rozpoczął karierę piłkarską w drużynie Nieftianik Pochwistniewo, skąd przeszedł do Łady Togliatti. W 1997 został wypożyczony najpierw na rok do Spartaka Moskwa, a potem na rok do Rotora Wołgograd, w którym został jednym z liderów drużyny. W 1995 zaproszony do ukraińskiego Szachtara Donieck, w którym występował przez 8 lat. W 2005 był wypożyczony do Rubinu Kazań. W 2006 powrócił do Łady. Potem bronił barw rosyjskich klubów Nosta Nowotroick i Maszuk-KMV Piatigorsk. Od 2009 występuje w zespole FSA Woroneż.
Kariera reprezentacyjna.
18 listopada 1998 debiutował w drużynie narodowej Rosji w przegranym 1:5 meczu towarzyskim z Brazylią.
21 sierpnia 2002 debiutował w drużynie narodowej Ukrainy w przegranym 0:1 meczu towarzyskim z Iranem.

</doc>
<doc id="1801276" url="https://pl.wikipedia.org/wiki?curid=1801276" title="Jerzy Graczyk">
Jerzy Graczyk

Jerzy Graczyk (ur. 5 grudnia 1927 w Płońsku) – polski urzędnik państwowy, wiceminister gospodarki materiałowej (1977–1981) i finansów (1981–1983).
Życiorys.
Z wykształcenia specjalista od zagadnień organizacji i zarządzania. Był wieloletnim radnym rad narodowych PRL, pełnił również obowiązki przewodniczącego Międzywojewódzkiej Izby Rzemieślniczej. W latach 80. sprawował funkcję prezesa Zarządu Wydawnictwa "Epoka". Przez lata związany z Płońskiem, który opisał w swojej książce "Płońsk jaki pamiętam, ocalić od zapomnienia" (2014).
Odznaczony m.in. Krzyżem Komandorskim Orderu Odrodzenia Polski.

</doc>
<doc id="1801277" url="https://pl.wikipedia.org/wiki?curid=1801277" title="Dyskografia Wu-Tang Clan">
Dyskografia Wu-Tang Clan

Dyskografia zespołu Wu-Tang Clan, hip-hopowej grupy powstałej w 1992 roku w Nowym Jorku na Staten Island, obejmuje siedem albumów studyjnych, siedemnaście singli, dwadzieścia dwie kompilacje, jeden album koncertowy, dwa wydawnictwa DVD o powstaniu grupy i jeden album demo.
W skład zespołu wchodzą RZA, GZA, Inspectah Deck, Raekwon, Masta Killa, U-God, Ghostface Killah, Method Man i Cappadonna. W 2004 roku z powodu przedawkowania kokainy zmarł jeden z muzyków grupy, Ol’ Dirty Bastard.
Pierwszy album zespołu "Enter the Wu-Tang (36 Chambers)" zadebiutował na 41. miejscu notowania Billboard 200 i 8. miejscu w notowaniu Top R&amp;B/Hip-Hop Albums, promowany był utworami „Protect Ya Neck” i „Method Man”. W 1997 roku ukazał się drugi dwupłytowy album grupy pt. "Wu-Tang Forever". Płyta uplasowała się na pierwszym miejscu notowań Billboard 200, Top Canadian Albums i Top R&amp;B/Hip-Hop Albums, na którym utrzymała się przez osiemnaście tygodni. Album na dzień dzisiejszy w Stanach Zjednoczonych według Recording Industry Association of America osiągnął status czterokrotnej platyny. Rok później grupa wydała swój pierwszy kompilacyjny album pt. "Wu-Tang Killa Bees: The Swarm", na którym znaleźli się zaprzyjaźnieni raperzy, m.in. Killa Sin, Cappadonna czy Hell Razah. W 2000 roku ukazał się trzeci studyjny album zespołu zatytułowany "The W", promowany utworami „Gravel Pit”, „Careful (Click, Click)” i „I Can't Go To Sleep”, z gościnnym udziałem Isaaca Hayesa. W międzyczasie zostały wydane jeszcze kompilacje "Wu-Chronicles" i "Wu-Chronicles, Chapter 2", a w grudniu 2001 roku ukazał się czwarty album grupy pod tytułem "Iron Flag", który zajął 32. miejsce w notowaniu Billboard 200 i 6. miejsce na Top R&amp;B/Hip-Hop Albums. W 2004 roku ukazał się pierwszy koncertowy album grupy pt. "Disciples of the 36 Chambers", który zawierał dwie płyty - jedną ze starymi utworami zespołu, a drugą z koncertu. Do 2007 roku wydane zostały jeszcze kompilacje "The Sting", "Legend of the Wu-Tang Clan", "Mathematics Presents Wu-Tang Clan &amp; Friends Unreleased", "Wu-Tang Meets the Indie Culture", "Wu-Tang Clan's Greatest Hits", "" i "Return of the Swarm". Następny album grupy ukazał się 2007 roku pt. "8 Diagrams" i w notowaniu Billboard 200 znalazł się na 25. miejscu. W lipcu 2011 roku ukazała się kontynuacja "Wu-Tang Chamber Music" zatytułowana "Legendary Weapons". Ostatni studyjny album grupy zatytułowany "A Better Tomorrow" ukazał się 2 grudnia 2014 roku i został wydany w Warner Bros. Records. Płyta zadebiutowała na 29. miejscu notowania Billboard 200 oraz 2. listy Top Rap Albums.

</doc>
<doc id="1801285" url="https://pl.wikipedia.org/wiki?curid=1801285" title="Peziza">
Peziza

Peziza Dill. ex Fr. (kustrzebka) – rodzaj grzybów z rodziny kustrzebkowatych ("Pezizaceae")
Systematyka i nazewnictwo.
Pozycja w klasyfikacji według Index Fungorum: "Pezizaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Synonimy nazwy naukowej:
"Aleuria" (Fr.) Gillet, 
"Aleurina" (Sacc.) Sacc. &amp; P. Syd., in Saccardo, 
"Daleomyces" Setch., 
"Durandiomyces" Seaver, 
"Galactinia" (Cooke) Boud., 
"Geoscypha" (Cooke) Lambotte, 
"Gonzala" Adans. ex Léman, 
"Heteroplegma" Clem., 
"Hydnoplicata" Gilkey, 
"Infundibulum" Velen., 
"Iotidea" Clem., 
"Lepidotia" Boud., 
"Napomyces" Clem. &amp; Shear, 
"Paramitra" Benedix, 
"Peziza" subdiv. "Aleuria" Fr., 
"Peziza" subgen. "Galactinia" Cooke, 
"Peziza" subgen. "Geoscypha" Cooke, 
"Peziza" subgen. "Phaeopezia" Vido, 
"Pfistera" Korf &amp; W.Y. Zhuang, 
"Phaeopezia" (Vido) Sacc., 
"Phaeopezia" subgen. Aleurina Sacc., 
"Podaleuris" Clem., 
"Scodellina" Gray
Nazwa polska według M.A. Chmiel.
Cechy charakterystyczne.
Owocniki przeważnie bez trzonu, kubkowate do miseczkowatych. Strona wewnętrzna pokryta warstwą rodzajną. Miąższ łamliwy, po skaleczeniu u niektórych gatunków wydzielający barwne mleczko. Zarodniki bezbarwne, eliptyczne, gładkie, brodawkowate do siatkowatych. Parafizy proste. Końce worków w roztworze Lugola barwią się niebiesko. Saprotrofy. Rosną na ziemi, drewnie, wypaleniskach.
Gatunki występujące w Polsce.
Nazwy naukowe na podstawie Index Fungorum. Lista gatunków występujących w Polsce według M.A. Chmiel oraz atlasu grzybów. Źródła nazw polskich opisane przypisami.

</doc>
<doc id="1801307" url="https://pl.wikipedia.org/wiki?curid=1801307" title="Pasjak (Chorwacja)">
Pasjak (Chorwacja)

Pasjak – wieś w Chorwacji, w żupanii primorsko-gorskiej, w gminie Matulji. Leży na granicy ze Słowenią. W 2011 roku liczyła 140 mieszkańców.
Przez wieś przebiega trasa europejska E61. Mieści się tu przejście graniczne Pasjak – Starod.

</doc>
<doc id="1801311" url="https://pl.wikipedia.org/wiki?curid=1801311" title="Palenie książek">
Palenie książek



</doc>
<doc id="1801313" url="https://pl.wikipedia.org/wiki?curid=1801313" title="Lekcja muzyki (film)">
Lekcja muzyki (film)



</doc>
<doc id="1801314" url="https://pl.wikipedia.org/wiki?curid=1801314" title="Neffru">
Neffru



</doc>
<doc id="1801315" url="https://pl.wikipedia.org/wiki?curid=1801315" title="Śmierć słonia">
Śmierć słonia



</doc>
<doc id="1801317" url="https://pl.wikipedia.org/wiki?curid=1801317" title="Pasja, czyli misterium Męki Pańskiej w Kalwarii Zebrzydowskiej widziane">
Pasja, czyli misterium Męki Pańskiej w Kalwarii Zebrzydowskiej widziane



</doc>
<doc id="1801318" url="https://pl.wikipedia.org/wiki?curid=1801318" title="SZEPTET">
SZEPTET



</doc>
<doc id="1801319" url="https://pl.wikipedia.org/wiki?curid=1801319" title="Szeptet">
Szeptet



</doc>
<doc id="1801320" url="https://pl.wikipedia.org/wiki?curid=1801320" title="Algimantas Matulevičius">
Algimantas Matulevičius

Algimantas Matulevičius (ur. 19 stycznia 1948 w Dvariukuose w rejonie preńskim) – litewski ekonomista i polityk, poseł na Sejm Republiki Litewskiej (2000–2008), założyciel i przewodniczący Partii Demokracji Obywatelskiej.
Życiorys.
W 1974 ukończył studia w Wileńskim Uniwersytecie Państwowym, gdzie kształcił się w obszarze ekonomii. W 1987 obronił pracę kandydacką z dziedziny nauk ekonomicznych.
W młodości pracował jako ślusarz w fabryce wierteł w Wilnie. Po ukończeniu studiów został etatowym pracownikiem Komsomołu. W latach 1981–1991 był dyrektorem zrzeszenia zakładów produkcyjnych "Neringa". W latach 90. działał w biznesie, był prezesem litewsko-niemieckiego przedsiębiorstwa "Broner" (1991–1992) oraz spółek akcyjnych "Algarvė" i "Žalgiris-Atlantic" (1993–2000). Był jednym z założycieli Litewskiego Związku Przemysłowców oraz jego przewodniczącym, został członkiem zarządu tej organizacji.
Do 1990 należał do KPZR. W latach 1999–2002 był członkiem Litewskiego Związku Liberałów. Zasiadał w rządzie Bronislovasa Lubysa jako minister ds. samorządności (1992–1993). W 2000 uzyskał mandat posła na Sejm VIII kadencji w okręgu Uciana. Pracował w Komisji Obrony i Bezpieczeństwa Narodowego. Bez powodzenia ubiegał się o wybór na urząd prezydenta Litwy w wyborach 2002, uzyskując w I turze 2,22% głosów. W 2004 po raz kolejny wybrany do Sejmu z listy Porządku i Sprawiedliwości, pracował w tej samej komisji (od 2006 był jej przewodniczącym). W 2008 nie uzyskał reelekcji z ramienia Partii Demokracji Obywatelskiej, której kierownictwo objął w trakcie kadencji.
Kandydował później do Parlamentu Europejskiego (2009, 2019), a także ponownie do Sejmu w wyborach uzupełniających w 2009 w okręgu Szyłokarczma-Szyłele oraz w wyborach w 2012 i 2020 (wówczas z ramienia Litewskiej Socjaldemokratycznej Partii Pracy).
Brat dziennikarza Vytautasa Matulevičiusa.

</doc>
<doc id="1801321" url="https://pl.wikipedia.org/wiki?curid=1801321" title="Kwadratnikowate">
Kwadratnikowate

Kwadratnikowate (Tetragnathidae) – rodzina pająków z grupy Araneomorphae. Według "The World Spider Catalog" Normana Platnicka z 2013 roku należy do niej 47 rodzajów obejmujących 957 współczesnych gatunków, jednak jest to prawdopodobnie zaledwie około połowy ich faktycznej różnorodności. W Polsce występuje 15 gatunków, m.in. czaik jesienny, czy sieciarz jaskiniowy (zobacz: ).
Wiele kwadratnikowatych występuje w ekosystemach mokradłowych i rzecznych, często budując sieci bardzo blisko wody. Niektóre gatunki żyją w bardziej suchym środowisku, a liczne kwadratnikowate, takie jak sieciarz jaskiniowy i wielu innych przedstawicieli rodzaju "Meta" – w jaskiniach. Kwadratnikowate z rodzaju "Tetragnatha" mają szeroki zasięg występowania i są bardzo plastyczne ekologicznie – niektóre gatunki żyją na terenie Arktyki, podczas gdy inne – na tropikalnych wyspach oceanicznych. Samce większości kwadratnikowatych mają powiększone szczękoczułki, często silnie uzębione. Niektóre spośród tych zębów odgrywają istotną rolę w trakcie okresu godowego i kopulacji. Wśród kwadratnikowatych występuje istotne zróżnicowanie cech morfologicznych. Większość przedstawicieli Tetragnathidae buduje sieci łowne, ale pająki z rodzaju "Pachygnatha" polują na zdobycz aktywnie, sieci budując jedynie jako osobniki niedojrzałe.
Pozycja filogenetyczna rodziny Tetragnathidae, jej zawartość taksonomiczna oraz monofiletyzm budziły kontrowersje. Przez długi czas do kwadratnikowatych zaliczano pająki z rodzaju "Nephila" oraz pokrewnych, obecnie klasyfikowane w odrębnej rodzinie prządkowatych (Nephilidae). Analiza filogenetyczna przeprowadzona przez Álvareza-Padillę i współpracowników sugeruje, iż prządkowate są taksonem siostrzanym dla krzyżakowatych (Araneidae), a nie kwadratnikowatych. Analiza potwierdza również monofiletyzm kwadratnikowatych właściwych (Tetragnathinae), Leucaginae, Metainae, „kladu "Nanometa"” oraz grupy Tetragnathidae jako całości. Pozostaje niejasne, z jakimi pająkami kwadratnikowate są najbliżej spokrewnione: niektóre analizy sugerują, że z kladem obejmującym osnuwikowate (Linyphiidae), Theridiosomatidae i tkańcowate (Nesticidae), podczas gdy inne, że z kladem naśladownikowate (Mimetidae) + "Arkys".
Najstarszym znanym przedstawicielem Tetragnathidae jest "Macryphantes cowdeni", znany z dolnokredowych wapieni w Hiszpanii. Oznacza to, że kwadratnikowate wyewoluowały co najmniej 135 mln lat temu. Dotychczas opisano 22 gatunki kopalnych Tetragnathidae klasyfikowane w 12 rodzajach (cztery z nich mają również współczesnych przedstawicieli).
Uproszczone kladogramy kwadratnikowatych według:

</doc>
<doc id="1801322" url="https://pl.wikipedia.org/wiki?curid=1801322" title="Tetragnathidae">
Tetragnathidae



</doc>
<doc id="1801323" url="https://pl.wikipedia.org/wiki?curid=1801323" title="Wincenty Jabłoński (botanik)">
Wincenty Jabłoński (botanik)

Wincenty Jabłoński (ur. 21 stycznia 1824 w Czerwonej Woli, zm. 5 września 1895 w Krakowie) – polski botanik i entomolog.
Gimnazjum we Lwowie ukończył w roku 1841 po czym podjął naukę na Uniwersytecie Lwowskim, gdzie w latach 1844-46 studiował filozofię oraz prawo.
W latach 1846-51 pracował jako nauczyciel prywaty, następnie w latach 1846-71 już po złożeniu państwowego egzaminu podjął pracę w Gimnazjum św. Anny w Krakowie. Lata 1871-95 to okres, w którym został dyrektorem Seminarium nauczania żeńskiego w Krakowie, oraz w latach 1879-84 był równocześnie dyrektorem Seminarium męskiego w Krakowie. Niezależnie od okresu nauczania jako pedagog szkolony w latach 1866-95 zajmował się naukowo działalnością z dziedzin botanicznych i entomologicznych. Od roku 1866 został członkiem Komisji Fizjograficznej Towarzystwa Naukowego Krakowskiego w sekcji botanicznej i zoologicznej (w tej ostatniej w latach 1868 i 1871 przewodniczył). Wzbogacał zbiory o nowe okazy z okolic Krzeszowic oraz Łańcuta. 
Wspólnie z innymi naukowcami (Ignacy Rafał Czerwiakowski, Antoni Rehman) zebrał z górzystych okolic Czornohory oraz z okolic wsi Burkut ponad 150 gatunków roślin kwiatowych. 
W 1881 roku odznaczony Orderem Franciszka Józefa.
Upamiętnienie.
W czerwcu 1896 roku w kościele oo. Kapucynów w Krakowie odsłonięto tablicę pamiątkową projektu Teodora Talowskiego a wykonaną przez Michała Korpala. Przedstawiała ona anioła śmierci trzymającego portret Wincentego Jabłońskiego namalowany na blasze miedzianej przez Walerego Eliasza.

</doc>
<doc id="1801324" url="https://pl.wikipedia.org/wiki?curid=1801324" title="Siekiera Beechinga">
Siekiera Beechinga

Siekiera Beechinga () – nieformalna nazwa powstałego w latach 60. XX wieku projektu zredukowania gwałtownie rosnących kosztów utrzymania kolei brytyjskich. Jego głównym autorem był Richard Beeching, ówczesny szef przedsiębiorstwa British Rail. Projekt zakładał wszechstronną modernizację kolei, jednak jego głównym postulatem była likwidacja nierentownych linii kolejowych. Beeching przygotował dwa raporty:
Przyczyny.
Beeching Axe był reakcją na nieudany plan modernizacji kolei brytyjskich z lat 50., kiedy modernizowano strukturę kolei, kupowano nowe lokomotywy spalinowe i elektryfikowano linie kolejowe bez zwracania uwagi na rangę danej linii kolejowej. Spowodowało to przerost zatrudnienia i rosnące długi kolei brytyjskich. Na początku lat 60. konserwatywny rząd Harolda Macmillana, określając politykę transportu, zdecydował o położeniu większego nacisku na transport drogowy i zmniejszenie roli transportu szynowego. W 1961 rząd powierzył zadanie restrukturyzacji kolei Richardowi Beechingowi, ówczesnemu prezesowi British Rail.
Przebieg.
Beeching dokonał analizy systemu kolei brytyjskich stwierdzając, że 80% ruchu kolejowego przypada na 20% tras, podczas gdy pozostałe linie przynoszą straty. 27 marca 1963 przedstawił raport "The Reshaping of British Railways" (Restrukturyzacja kolei brytyjskich), w którym zaproponował masowe zamknięcia linii kolejowych. Program został chłodno przyjęty w Wielkiej Brytanii, zwłaszcza w społecznościach wiejskich.
Plan zakładał zlikwidowanie 9 tysięcy kilometrów linii kolejowych, głównie dojazdowych i lokalnych, z wówczas istniejących 28 tysięcy. Zakładano również likwidację małych i nierentownych stacji i przystanków kolejowych na istniejących liniach. Zakładano zmniejszenie zatrudnienia o 71 tysięcy osób.
Zamykanie poszczególnych linii kolejowych.
W szczytowym okresie kolej brytyjska liczyła 33 000 km i 6000 stacji. W roku zakończenia Beeching Axe całkowita długość sieci wynosiła 19 000 km, a znajdowało się na niej 2000 stacji i przystanków. Oto szczegółowy przebieg zamykania linii kolejowych:
Skutki.
Karol Trammer twierdzi, że likwidacja prowincjonalnych linii zmniejsza liczbę pasażerów na głównych liniach.

</doc>
<doc id="1801325" url="https://pl.wikipedia.org/wiki?curid=1801325" title="Polcul">
Polcul



</doc>
<doc id="1801326" url="https://pl.wikipedia.org/wiki?curid=1801326" title="Złoty mikrofon">
Złoty mikrofon



</doc>
<doc id="1801329" url="https://pl.wikipedia.org/wiki?curid=1801329" title="Polski Sierpień">
Polski Sierpień



</doc>
<doc id="1801330" url="https://pl.wikipedia.org/wiki?curid=1801330" title="Polski sierpień">
Polski sierpień



</doc>
<doc id="1801331" url="https://pl.wikipedia.org/wiki?curid=1801331" title="Z głębokości wód">
Z głębokości wód



</doc>
<doc id="1801332" url="https://pl.wikipedia.org/wiki?curid=1801332" title="Karl von Spruner">
Karl von Spruner

Karl von Spruner lub Karl Spruner von Merz (ur. 15 listopada 1803 w Stuttgarcie, zm. 24 sierpnia 1892 w Monachium), niemiecki kartograf i uczony.
Karl von Spruner spędził większość swojego życia w służbie wojskowej. Dołączył do armii bawarskiej, w wieku 11 lat (1814), awansowany do rangi porucznika w 1825. Dzięki zwierzchnikom wojskowym w 1852 uzyskał specjalizację z kartografii i tytuł naukowy doktora. W 1855 został awansowany na podpułkownika. Stopień generała uzyskał w 1883. Na emeryturę odszedł w 1886, po 72 latach zawodowej służby wojskowej, w armii bawarskiej.
Karl von Spruner był autorem licznych map kartograficznych, które zostały opublikowane w niemieckich atlasach historycznych. Pierwszym jego dziełem graficznym był (niem.) "Historischer Atlas von Bayern" (Historyczny atlas Bawarii), opublikowany w 1838. Do jego największych opracowań należy (niem.) "Historisch - Geographischer Handatlas" (Podręczny atlas historyczno-geograficzny), którego pierwsza edycja ukazała się, w częściach, w latach 1848-1853. Heinrich Theodor Menke, niemiecki kartograf dokonał uzupełnień do jego drugiej i trzeciej edycji.

</doc>
<doc id="1801333" url="https://pl.wikipedia.org/wiki?curid=1801333" title="Testament (słuchowisko)">
Testament (słuchowisko)



</doc>
<doc id="1801334" url="https://pl.wikipedia.org/wiki?curid=1801334" title="Cyrk odjechał, lwy zostały">
Cyrk odjechał, lwy zostały



</doc>
<doc id="1801335" url="https://pl.wikipedia.org/wiki?curid=1801335" title="Cena pracy">
Cena pracy



</doc>
<doc id="1801336" url="https://pl.wikipedia.org/wiki?curid=1801336" title="Niebieski płaszczyk">
Niebieski płaszczyk



</doc>
<doc id="1801337" url="https://pl.wikipedia.org/wiki?curid=1801337" title="WINna nieWINna">
WINna nieWINna



</doc>
<doc id="1801338" url="https://pl.wikipedia.org/wiki?curid=1801338" title="Winna niewinna">
Winna niewinna



</doc>
<doc id="1801339" url="https://pl.wikipedia.org/wiki?curid=1801339" title="Modlitwa zapomnianej">
Modlitwa zapomnianej



</doc>
<doc id="1801340" url="https://pl.wikipedia.org/wiki?curid=1801340" title="Mistrz (film 1966)">
Mistrz (film 1966)

Mistrz – polski telewizyjny dramat wojenny z 1966 roku, w reżyserii Jerzego Antczaka, według scenariusza Zdzisława Skowrońskiego.
W 1964 powstał spektakl Teatru Telewizji o tym samym tytule autorstwa tego samego duetu scenarzysta-reżyser. W obu dziełach w roli tytułowej wystąpił Janusz Warnecki. To z myślą o nim Skowroński napisał tę sztukę. Niemal 70-letniego wówczas aktora (1895-1970), zmagającego się z kalectwem, namówił do udziału w realizacji reżyser. Wobec oporów Janusza Warneckiego przed przyjęciem roli, Jerzy Antczak zaproponował by aktor zagrał przez większość czasu siedząc – wstając jedynie w kulminacyjnym momencie, by wypowiedzieć monolog Makbeta. Dzieło znalazło się na liście stu najlepszych w historii Teatru Telewizji przedstawień teatralnych, wytypowanych w sierpniu 1999 przez Akademię Teatru Telewizji.
W 1966 roku film "Mistrz" zdobył Prix Italia w kategorii „Dramat” (zob. niżej #Nagrody). Recenzenci byli zgodni, że film w dużym stopniu zawdzięcza międzynarodowe laury odtwórcy głównej roli.
Fabuła.
Młody aktor (Ignacy Gogolewski) przygotowuje się do roli Makbeta. Reżyser spektaklu (Zbigniew Cybulski) ma do niego pretensje o słynny monolog ze sztyletem. Aktor, grając, sprawia wrażenie, jakby chciał zabić jakiegoś „upiora”, kogoś kogo widzi, co psuje koncepcję reżysera. Aktor jednak obstaje przy swoim, gdyż odczuwa potrzebę uczczenia pamięci tytułowego „Mistrza”. Opowiada o nim reżyserowi.
Jest rok 1944, czas po powstaniu warszawskim. Młody aktor (który wtedy jeszcze nie ukończył szkoły aktorskiej, gdyż naukę przerwał mu wybuch wojny) po ucieczce z transportu trafia do jednego z podwarszawskich miast, do domu nauczycielki, Zofii Kowalskiej (Ryszarda Hanin). Znajdują u niej schronienie również uciekinierzy z Warszawy, a wśród nich „Mistrz” – stary aktor. Tuż przed wybuchem wojny miał on szansę na pierwszą w swoim życiu poważną rolę do odegrania. Opowiada on młodemu o teatrze. Wierzy, że po wojnie zagra Makbeta, i od trzech lat pracuje nad tą rolą. Ma kolekcję przekładów tej sztuki i opracował nawet jej własną koncepcję, dostosowaną do jego wieku. Tymczasem gestapo poszukuje winnych wysadzenia torów kolejowych (to właśnie wtedy młodemu aktorowi udało się zbiec). Niemcy biorą zakładników spośród osób przebywających w domu. Ponieważ w kenkarcie „Mistrza” widnieje jako zawód "Buchhalter" (niem. księgowy), początkowo nie biorą go pod uwagę. Stary aktor jednak za wszelką cenę chce udowodnić, że jest artystą. W tym celu, na życzenie gestapowców, odgrywa monolog ze sztyletem, kończąc w języku niemieckim: "Und, aufgeschreckt von seinem wachen Knecht, Dem Wolf, der heulend ihm die Stunde ruft, Schreitet der hagre Mord". Niemcy stwierdzają, że, rzeczywiście, jest aktorem i „Mistrz” zajmuje miejsce mecenasa (Henryk Borowski) pod ścianą z zakładnikami – u boku nauczycielki, doktora (Andrzej Łapicki) i pianisty (Andrzej Żarnecki). Zakładnicy zostają rozstrzelani, a młody aktor wędruje dalej.
Poruszony tą opowieścią, reżyser pozwala młodemu aktorowi na odegranie roli Makbeta tak, jak chce.

</doc>
<doc id="1801344" url="https://pl.wikipedia.org/wiki?curid=1801344" title="Katharine Towne">
Katharine Towne

Katharine Payne Towne (ur. 17 lipca 1978 r. w Hollywood) – amerykańska aktorka. Córka aktorki Julie Ann Payne i scenarzysty/aktora/reżysera Roberta Towne'a, laureata Oscara.
Jest znana jako odtwórczyni roli Mason w serialu HBO "Powiedz, że mnie kochasz" ("Tell Me You Love Me", 2007). Ponadto pojawiła się m.in. w filmach "Cheerleaderka" ("But I'm a Cheerleader", 1998), "Mulholland Drive" (2001) i "Co kryje prawda" ("What Lies Beneath", 2000).

</doc>
<doc id="1801345" url="https://pl.wikipedia.org/wiki?curid=1801345" title="Bernard Trębacz">
Bernard Trębacz

Bolesław Bernard Trębacz (ur. 1869, zm. ?) – polski malarz.
Urodził się w rodzinie żydowskiej, jako syn Dawida, malarza pokojowego, był młodszym bratem Maurycego Trębacza.Studiował na Akademii Sztuk Pięknych w Monachium. Jego prace pokazywano na wystawach Żydowskiego Towarzystwa Krzewienia Sztuk Pięknych.

</doc>
<doc id="1801346" url="https://pl.wikipedia.org/wiki?curid=1801346" title="Gry (film 1970)">
Gry (film 1970)



</doc>
<doc id="1801347" url="https://pl.wikipedia.org/wiki?curid=1801347" title="Pierwszy. Szósty">
Pierwszy. Szósty



</doc>
<doc id="1801349" url="https://pl.wikipedia.org/wiki?curid=1801349" title="Urodzona">
Urodzona



</doc>
<doc id="1801352" url="https://pl.wikipedia.org/wiki?curid=1801352" title="Lidai fabao ji">
Lidai fabao ji

Lidai fabao ji (歷代法寶記; Zapiski z Klejnotu Dharmy przez pokolenia) – jedna ze źródłowych prac związana z rozwojem wczesnego chanu, powstała w kręgach związanych z chanem w prowincji Syczuan.
Historia tekstu.
Praca ta została napisana najpewniej pomiędzy 774 a 780 r. w klasztorze Baotang w Yizhou. Napisali ją bezpośredni uczniowie mistrza chan i założyciela szkoły chanu baotang Baotanga Wuzhu (714–774). Sam Wuzhu, jak twierdził, był uczniem charyzmatycznego koreańskiego mistrza działającego w Syczuanie Jingzhonga Wuxianga (kor. Musang) (684–872), założyciela szkoły chanu jingzhong.
Ponieważ tekst dzieła został napisany na samym początku istnienia szkoły baotang, nic nie wiadomo o dalszych liniach przekazu jej Dharmy. Była to także tradycja na tyle peryferalna, że nawet Guifeng Zongmi w swoich pracach z historii chanu ich nie podaje, chociaż o samej szkole pisze (krytycznie).
Mimo tego "Lidai fabao ji" przetrwała w sporej liczbie manuskryptów między innymi cennymi materiałami w Dunhuangu. Przez długi czas sądzono, że praca ta w ogóle się nie zachowała.
Do czasów ukrycia tych tekstów w grocie w Dunhuangu w XI w. był to tekst o sporej popularności i znany był od Turfanu do Tybetu. Niewyjaśnioną tajemnicą pozostaje nagłe zniknięcie tego tekstu z obiegu. Ponieważ praca ta pochodzi z wczesnego okresu chanu, jej odkrycie w 1900 r., było niezwykle ważne, gdyż do tej pory znano historię chanu z tekstów napisanych pomiędzy X a XII w.
Struktura tekstu.
"Lidai fabao ji" można uważać za historię powstania i początków wprowadzenia buddyzmu do Chin, nawet legendarnych, i tekst doprowadzony jest do mistrza Wuzhu. „Obrócenie koła Dharmy” kulminuje się w jego naukach. Wybory opowieści, cytaty z innych pism i rzadkie komentarze narratora ukierunkowane są na ukazanie bezpośredniej linii wydarzeń łączącej dwór cesarza Minga w I w. ze szkołą chanu baotang w Syczuanie w wieku VIII.
W wydaniu "Taishō Shinshū Daizōkyō" tekst dzieła liczy 17 stron i zawiera w przybliżeniu 25 tys. znaków chińskich. Był to najobszerniejszy tekst ze wszystkich znalezionych w Dunhuangu.
Początek pracy zawiera bibliografię, z której korzystali autorzy tekstu. Jest to 37 tytułów. Po czym opowieść rozpoczyna się od snu cesarza Minga z dynastii Han, w wyniku którego postanawia sprowadzić do Chin buddyjskie teksty. Po tym następuje opis rywalizacji między buddystami a taoistami w wykorzystaniu magicznych mocy. Kolejnym tematem jest krótkie przedstawienie Buddy Siakjamuniego i cytat z taoistycznej pracy z III w. "Huahu jing" (Księga o nawróceniu barbarzyńców). Po czym następuje druga wersja legendy o cesarzu Mingu. Po krótkiej dygresji z anegdotą o znanym mnichu Huiyuanie (334–417) pojawiają się cytaty z dwu znanych sutr, a następnie cytat z V-wiecznego tłumaczenia pracy (najpewniej chińskiej kompilacji) ukazującej transmisję Dharmy od Buddy aż do 23 pokolenia w Indiach i Kaszmirze. Ten „rozdział” jest uzupełniony przez autorów "Lidai fabao ji" do pokolenia 29 – czyli „Bodhidharmatrāty”, założyciela linii przekazu Dharmy, która biegła do szkoły baotang. Po czym następuje dyskusja z rywalizującą linią przekazu Dharmy ukazaną w innym VIII-wiecznym tekście – "Lengqie shizi ji" (Kronika mistrzów i uczniów Sutry Lankawatary). Następnie autorzy polemizują z pochodzeniem tej linii przekazu. Jest to mniej więcej 1/10 całości pracy.
Z tej części wyłaniają się biografie 6 Patriarchów chanu: Bodhidharmatrāty (lepiej znanego jako Bodhidharma) (zm. ok. 530), Huikego (487–593), Sengcana (zm. 606), Daoxina (580–651), Hongrena (602–675) i Huinenga (638–713). Po czym następuje tekst o IV-wiecznym mnichu Dao’anie (312–385), kontynuowany przez długą serię cytatów z indyjskich sutr i apokryficznych prac chińskich. Następuje powtórzenie sceny przekazania szaty i Dharmy przez Hongrena do Huinenga.
Wtedy pojawia się najsłynniejsza część tego tekstu, czyli przekazanie szaty Huinenga, która znajduje się w posiadaniu cesarzowej Wu Zetian; tu następują krótkie biografie Zizhou Zhishena (609–702) i jego następcy Zizhou Chujiego (Tang Chuji) (669–736). Potem pojawia się bardziej obszerna biografia koreańskiego mistrza Wuxianga (kor. Musanga), nauczyciela Wuzhu, ale również i Mazu Daoyiego. Następny pasaż poświęcony jest dyskusji propagatora Szkoły południowej Hezego Shenhui (688–770) z różnymi rozmówcami. Ta część od Bodhidharmy do Shenhui zajmuje około 30% całości.
Pozostałe 60% dzieła przeznaczono założycielowi szkoły baotang – Baotangowi Wuzhu. Ta część rozpoczyna się od dramatycznej mowy Dharmy mistrza, potem następuje biografia od jego wczesnych lat i wędrówek, poprzez przekaz Dharmy i szaty Huinenga (czyli właściwie szaty Bodhidharmy), aż do uznania go za prawowitego spadkobiercę Wuxianga po jego śmierci. Po czym już do końca tekstu znajdują się w nim fragmenty jego mów, jego rozmowy z uczniami i gośćmi na różne tematy. Dzieło to kończy się śmiercią Wuzhu.
Krytyka tekstu.
Już wcześni hagiografowie uważali tę pracę za sfabrykowaną autoreklamiarską fikcję. Tekst ten został zdyskredytowany jeszcze w VIII w. i prowokuje do dyskusji nawet dzisiaj. Najcięższa i najostrzejsza krytyka pojawiła się w dziele Shenqinga (zm. 814) "Beishan lu" (Zapiski z Północnej Góry) z 806 r.
Według historyka chanu Johna McRae’a ze wszystkich tekstów wczesnego chanu, ten jest „jawną fabrykacją i wątpliwą argumentacją” oraz „jest bez wątpienia najbardziej fałszywy z nich wszystkich”.
Praca ta nie prezentuje tradycji baotang jako po prostu alternatywy dla szkół północnej i południowej, ale przedstawia siebie jako najbardziej ortodoksyjną linię przekazu chanu. Stara się to udowodnić prezentując mistrza Wuzhu jako posiadacza „magicznego talizmanu”, czyli szaty Bodhidharmy przekazywanej do Huinenga. Szata ta jest w posiadaniu cesarzowej Wu Zetian, która przekazuje ją mistrzowi Zizhou Zhishenowi, promując go zatem na wiodącego mistrza chanu, godnego następcę Patriarchów. Ten przekazał szatę mistrzowi Zizhou Chujiemu. Następnie szata była w posiadaniu koreańskiego mistrza Jingzhonga Wuxianga, który przekazał ją Baotangowi Wuzhu.
Wpływy dzieła.
Mimo wszystkich negatywów tej pracy, jej wpływy i zasięg oddziaływania były ogromne.
Dzieło to było prototypem dwu rodzajów tekstów chanu, chociaż jego zakres jest węższy
"Lidai fabao ji" zdecydowanie popiera Huinega i Szkołę południową; wykazuje, że jest w tej materii pod wielkim wpływem Hezego Shenhui. Tym samym przyczyniła się do ostatecznego zwycięstwa południowego chanu i doktryny nagłego oświecenie (chiń. "dunwu").
W 763 r. armia tybetańska zdobyła Chang’an. Był to okres, gdy Tybetańczycy bardzo głęboko interesowali się buddyzmem. Zetknęli się wtedy z chanem, który rozprzestrzenił się także poza granice Chin – do Azji Środkowej i Azji Wschodniej. Gdy w 822 r. podpisano traktat chińsko-tybetańsko traktat pokojowy, szkoła chan została wprowadzona do Tybetu.
Tybetańczycy zapoznali się z chanem, a zwłaszcza z historią Huinenga, przez "Lidai fabao ji", która została przetłumaczona na język tybetański w VIII w. Wszelkie cytaty chanistyczne w tekstach i wypowiedziach lamów pochodzą przeważnie właśnie z tej pracy. Za pośrednictwem Tybetu słowa Szóstego Patriarchy Huinenga dotarły do Francji, gdzie wpłynęły na francuski egzystencjalizm.

</doc>
<doc id="1801353" url="https://pl.wikipedia.org/wiki?curid=1801353" title="Ione Skye">
Ione Skye

Ione Skye, właśc. Ione Skye Leitch (ur. 4 września 1970 w Hertfordshire) – amerykańska aktorka pochodzenia brytyjskiego.
Życiorys.
Urodziła się w miejscowości Hertfordshire w Anglii, jako córka szkockiego wokalisty/gitarzysty Donovana Phillipsa Leitcha oraz modelki Enid Karl (z domu Stulberger), żydowskiej Amerykanki. Jest siostrą Donovana Leitcha Jr., aktora i członka hardrockowego zespołu Camp Freddy. Dorastała w Stanach Zjednoczonych – w Los Angeles i San Francisco w Kalifornii, a także w stanie Connecticut. Jest absolwentką Hollywood High School for the Performing Arts.
Karierę w branży filmowej rozpoczęła już jako nastolatka; w 1986 roku debiutowała główną rolą żeńską (nominowaną zresztą w 1988 do Nagrody Młodych Artystów) w dramacie kryminalnym "W zakolu rzeki" ("River's Edge"), na ekranie partnerując Keanu Reevesowi, Crispinowi Gloverowi oraz Dennisowi Hopperowi. W filmie tym wystąpiła pod pełnym nazwiskiem rodowym, wkrótce jednak przybrała pseudonim „Ione Skye”. Już w roku 1989 wcieliła się w postać Diane Court, najlepszej uczennicy w szkole oraz filmowego obiektu sercowych rozterek Johna Cusacka, w przebojowym melodramacie Camerona Crowe "Nic nie mów" ("Say Anything...") – z tą rolą jest też najbardziej kojarzona. W rankingu „stu największych nastoletnich gwiazd” według stacji telewizyjnej VH1 uplasowała się na pozycji #84.
Była związana z frontmanem zespołu Red Hot Chili Peppers, Anthonym Kiedisem. Jej pierwszy mąż, Adam Horovitz (pseud. King Ad-Rock), jest członkiem grupy Beastie Boys. W roku 1999 Skye romansowała z modelką Jenny Shimizu (jest bowiem biseksualna). Ma także córkę, Kate Netto (ur. 2001), ze związku z projektantem Davidem Netto. W styczniu 2008 r. zaręczyła się z muzykiem Benem Lee, którego już pod koniec grudnia poślubiła. Ceremonia zaślubin miała miejsce w Indiach. 24 września 2009 r. Ione urodziła mężowi córkę, Goldie Priyę Lee.

</doc>
<doc id="1801355" url="https://pl.wikipedia.org/wiki?curid=1801355" title="Kalinów (województwo lubelskie)">
Kalinów (województwo lubelskie)

Kalinów – kolonia w Polsce położona w województwie lubelskim, w powiecie tomaszowskim, w gminie Rachanie.
W latach 1975–1998 miejscowość administracyjnie należała do województwa zamojskiego.

</doc>
<doc id="1801356" url="https://pl.wikipedia.org/wiki?curid=1801356" title="Korea (gmina Rachanie)">
Korea (gmina Rachanie)

Korea – kolonia w Polsce położona w województwie lubelskim, w powiecie tomaszowskim, w gminie Rachanie.
W latach 1975–1998 miejscowość administracyjnie należała do województwa zamojskiego.

</doc>
<doc id="1801357" url="https://pl.wikipedia.org/wiki?curid=1801357" title="Pawłówka-Gajówka">
Pawłówka-Gajówka

2 miejscowości w Polsce:
Zobacz też:
Pawłówka

</doc>
<doc id="1801358" url="https://pl.wikipedia.org/wiki?curid=1801358" title="Pawłówka (osada leśna w województwie lubelskim)">
Pawłówka (osada leśna w województwie lubelskim)

Pawłówka – osada leśna w Polsce położona w województwie lubelskim, w powiecie tomaszowskim, w gminie Rachanie.
W latach 1975–1998 miejscowość administracyjnie należała do województwa zamojskiego.
Zobacz też: Pawłówka-Gajówka, Pawłówka

</doc>
<doc id="1801360" url="https://pl.wikipedia.org/wiki?curid=1801360" title="Placówka (dzielnica Hajnówki)">
Placówka (dzielnica Hajnówki)



</doc>
<doc id="1801362" url="https://pl.wikipedia.org/wiki?curid=1801362" title="Sojnica">
Sojnica

Sojnica – osada leśna w Polsce położona w województwie lubelskim, w powiecie tomaszowskim, w gminie Rachanie.
W latach 1975–1998 miejscowość administracyjnie należała do województwa zamojskiego.

</doc>
<doc id="1801363" url="https://pl.wikipedia.org/wiki?curid=1801363" title="Hesham Yakan">
Hesham Yakan

Hesham Yakan Zaki (ar. هشام يكن, ur. 10 sierpnia 1962 w Kairze) – piłkarz egipski grający na pozycji środkowego obrońcy.
Kariera klubowa.
Przez całą karierę piłkarską Yakan związany był z klubem Zamalek Kair. W 1982 roku zadebiutował w jego barwach w pierwszej lidze egipskiej i z czasem stał się jego podstawowym zawodnikiem. W 1984 roku wywalczył swoje pierwsze mistrzostwo Egiptu. W tym samym roku zwyciężył z Zamalekiem w Afrykańskiej Lidze Mistrzów (2:0 i 1:0 w finale z Shooting Stars FC), a w 1986 roku wygrał ją po raz drugi (2:0, 0:2 k. 4:2 w finale z Africa Sports Abidżan). W swojej karierze jeszcze trzykrotnie zostawał mistrzem kraju w latach 1988, 1992 i 1993 oraz zdobył Puchar Egiptu w 1988 roku. Natomiast w 1988 roku wygrał też Puchar Afro-Azjatycki. W 1994 roku trzeci raz wygrał Ligę Mistrzów (0:0, 0:0 k. 7:6 w finałowych meczach z Asante Kotoko). Rok później zdobył Superpuchar Afryki. Karierę piłkarską zakończył w 1995 roku w wieku 33 lat.
Kariera reprezentacyjna.
W reprezentacji Egiptu Yakan zadebiutował w 1984 roku. W 1988 roku wystąpił w jednym meczu Pucharu Narodów Afryki 1988, grupowym z Kenią. W 1990 roku został powołany przez selekcjonera Mahmouda El-Gohary’ego do kadry na Mistrzostwa Świata we Włoszech. Tam był podstawowym zawodnikiem Egiptu i rozegrał 3 spotkania grupowe: z Holandią (1:1), z Irlandią (0:0) i z Anglią (0:1). W swojej karierze grał także w Pucharze Narodów Afryki 1992.

</doc>
<doc id="1801365" url="https://pl.wikipedia.org/wiki?curid=1801365" title="Werechanie (osada leśna)">
Werechanie (osada leśna)

Werechanie – osada leśna w Polsce położona w województwie lubelskim, w powiecie tomaszowskim, w gminie Rachanie.
W latach 1975–1998 miejscowość administracyjnie należała do województwa zamojskiego.

</doc>
<doc id="1801367" url="https://pl.wikipedia.org/wiki?curid=1801367" title="Ismail Youssef">
Ismail Youssef

Ismail Youssef Awadallah Mohamed (ar. إسماعيل يوسف, ur. 28 czerwca 1964 w Gizie) – piłkarz egipski grający na pozycji pomocnika.
Kariera klubowa.
Przez całą karierę piłkarską Youssef związany był z klubem Zamalek Kair. W 1983 roku zadebiutował w jego barwach w pierwszej lidze egipskiej i z czasem stał się jego podstawowym zawodnikiem. W 1984 roku wywalczył swoje pierwsze mistrzostwo Egiptu. W tym samym roku zwyciężył z Zamalekiem w Afrykańskiej Lidze Mistrzów (2:0 i 1:0 w finale z Shooting Stars FC), a w 1986 roku wygrał ją po raz drugi (2:0, 0:2 k. 4:2 w finale z Africa Sports Abidżan). W swojej karierze jeszcze trzykrotnie zostawał mistrzem kraju w latach 1988, 1992 i 1993 oraz zdobył Puchar Egiptu w 1988 roku. Natomiast w 1988 roku wygrał też Puchar Afro-Azjatycki. W 1994 roku trzeci raz wygrał Ligę Mistrzów (0:0, 0:0 k. 7:6 w finałowych meczach z Asante Kotoko). Rok później zdobył Superpuchar Afryki. W 1996 roku znów wygrał Ligę Mistrzów (1:2, 2:1 k. 5:4 z Shooting Stars FC), a w 1997 roku Puchar Afro-Azjatycki i Superpuchar Afryki. Karierę piłkarską zakończył w 1998 roku w wieku 34 lat.
Kariera reprezentacyjna.
W reprezentacji Egiptu Youssef zadebiutował w 1986 roku. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam był podstawowym zawodnikiem Egiptu i rozegrał 3 spotkania grupowe: z Holandią (1:1), z Irlandią (0:0) i z Anglią (0:1). W swojej karierze grał także w Pucharze Narodów Afryki 1988, Pucharze Narodów Afryki 1992 i Pucharze Narodów Afryki 1996. Od 1986 do 1997 roku rozegrał w kadrze narodowej 84 spotkania i zdobył 5 gole.

</doc>
<doc id="1801369" url="https://pl.wikipedia.org/wiki?curid=1801369" title="Theo Brouns">
Theo Brouns

Theo Brouns (ur. 20 listopada 1911 r. w Kessenich, zm. 28 marca 1946 r. w Hasselt) – flamandzki prawnik i działacz nacjonalistyczny, gubernator, a następnie przywódca dystryktu Limburgia podczas II wojny światowej
Miał wykształcenie prawnicze. Pracował jako prawnik w Hasselt. Jednocześnie działał w nacjonalistycznym Flamandzkim Związku Narodowym (VNV). Po zajęciu Belgii przez wojska niemieckie w maju 1940 r., wszedł w skład kolaboracyjnego organu administracyjnego Gerarda Romsée. Następnie objął funkcję gubernatora Limburgii, przemianowaną w kwietniu 1941 r. na przywódcę dystryktu Limburgia. Koordynował działania lokalnych bojówek VNV zwalczających partyzantów. Po zabójstwie przez bojowników ruchu oporu limburskiego działacza VNV Anthony'ego Ariëna w lipcu 1944 r., nakazał odpowiedzieć terrorem. We wrześniu tego roku, kiedy do Belgii wkroczyły wojska alianckie, pozostał w Limburgii. Wkrótce został aresztowany, a po procesie skazany na karę śmierci przez rozstrzelanie, wykonaną 28 marca 1946 r.
Bibliografia.
Jos Bouveroux, Terreur in oorlogstijd - Het Limburgse drama, Anwerpia 1984

</doc>
<doc id="1801373" url="https://pl.wikipedia.org/wiki?curid=1801373" title="Ahmed Ramzy">
Ahmed Ramzy

Ahmed Megahid Ramzy (ar. أحمد رمزي, ur. 25 lipca 1965 w Kairze) - piłkarz egipski grający na pozycji bocznego obrońcy lub pomocnika.
Kariera klubowa.
Przez całą karierę piłkarską Ramzy związany był z klubem Zamalek Kair. W 1985 roku zadebiutował w jego barwach w pierwszej lidze egipskiej i z czasem stał się jego podstawowym zawodnikiem. W 1988 roku wywalczył swoje pierwsze mistrzostwo Egiptu oraz zdobył Puchar Egiptu w piłce nożnej i wygrał Puchar Afro Azjatycki. W swojej karierze jeszcze dwukrotnie zostawał mistrzem kraju w latach 1992 i 1993. W 1994 roku po raz pierwszy raz wygrał Ligę Mistrzów (0:0, 0:0 k. 7:6 w finałowych meczach z Asante Kotoko). Rok później zdobył Superpuchar Afryki. W 1996 roku znów wygrał Ligę Mistrzów (1:2, 2:1 k. 5:4 z Shooting Stars FC). Karierę piłkarską zakończył w 1996 roku w wieku 31 lat.
Kariera reprezentacyjna.
W reprezentacji Egiptu Ramzy zadebiutował w 1986 roku. W tym samym roku wygrał z Egiptem Puchar Narodów Afryki 1986. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam był podstawowym zawodnikiem Egiptu i rozegrał 2 spotkania grupowe: z Holandią (1:1) i z Anglią (0:1). W swojej karierze grał także w Pucharze Narodów Afryki 1992. Od 1987 do 1993 roku rozegrał w kadrze narodowej 54 spotkania i zdobył 11 goli.

</doc>
<doc id="1801374" url="https://pl.wikipedia.org/wiki?curid=1801374" title="Plumbikon">
Plumbikon

Plumbikon – rodzaj widikonu, wprowadzony do produkcji przez Philipsa w 1960, w którym światłoczułą warstwę stanowi tlenek ołowiu. Dzięki temu bezwładność widikonu jest bardzo mała (brak rozmazywania ruchomych obrazów). Plumbikon ma też dobrą czułość, rzędu 10 lx.
Obecnie plumbikony są rzadko stosowane, wyparły je przetworniki CCD.
Warstwę światłoczułą uzyskiwano nanosząc na płytę szklaną warstwę tlenku cyny a na nią warstwę tlenku ołowiu. W wyniku tego procesu powstaje struktura PIN, tlenek cyny staje się półprzewodnikiem typu n, w tlenku ołowiu w na styku z tlenkiem cyny powstaje warstwa zubożona w tlen będąca izolatorem, z drugiej strony warstwa tlenku ołowiu staje się warstwą typu p. Światło padając na warstwę n wzbudza w niej elektrony, wzbudzone elektrony przepływają przez warstwę izolującą do warstwy p, elektryzując ją. Odczyt następuje przez przemiatanie.

</doc>
<doc id="1801378" url="https://pl.wikipedia.org/wiki?curid=1801378" title="Dwór obronny w Skokówce">
Dwór obronny w Skokówce

Dwór obronny w Skokówce – dwór obronny, który znajdował się w Skokówce koło Zamościa w województwie lubelskim. W 1542 roku urodził się w nim kanclerz wielki koronny i hetman wielki koronny Jan Zamoyski, założyciel Zamościa.
Historia.
Budowla nazywana w źródłach m.in. „fortalicją Skokowki” (łac. "fortalitium Skokowki"), niekiedy także „zameczkiem”, powstała po 1514 lub 1517 roku z inicjatywy Feliksa Zamoyskiego – dziadka Jana Zamoyskiego. Popadła w ruinę w drugiej połowie XVI wieku, o czym świadczą dokumenty źródłowe z tego okresu, np. mandat króla Stefana Batorego z 11 lutego 1580 roku lub "Uczynienie Ordynacji Zamojskiej" z 1589 roku.
Lokalizacja.
W 2008 roku zespół archeologów z Muzeum Zamojskiego w Zamościu odkrył kamienne fundamenty, które mogły być pozostałością dworu. Wcześniej dokładna lokalizacja budowli była nieznana i stanowiła przedmiot spekulacji naukowców (m.in. Wiktora Zina). Fundamenty odnaleziono na wzgórzu przy drodze Żdanów-Mokre, w odległości około 4 kilometrów na południowy zachód od Zamościa, na dawnym terenie niezachowanego browaru Ordynacji Zamojskiej, zbudowanego w XVIII wieku. Miejsce to było niegdyś suchą wyspą wśród mokradeł w dolinie potoków Łabuńka i Topornica.

</doc>
<doc id="1801381" url="https://pl.wikipedia.org/wiki?curid=1801381" title="Gamal Abdelhamid">
Gamal Abdelhamid

Gamal Abdelhamid (ar. جمال عبد الحميد, ur. 24 listopada 1957 w Kairze) – piłkarz egipski grający na pozycji napastnika.
Kariera klubowa.
Karierę piłkarską Abdelhamid rozpoczął w Al-Ahly Kair. W 1977 roku zadebiutował w jego barwach w pierwszej lidze egipskiej. W 1978 roku zdobył swój pierwszy Puchar Egiptu, a w 1979 roku wywalczył z nim swoje pierwsze mistrzostwo kraju. W latach 1980-82 trzykrotnie z rzędu został mistrzem kraju, a w latach 1981, 1983 i 1984 zdobył kolejne trzy krajowe puchary. Wraz z Al-Ahly wygrał także Afrykańską Ligę Mistrzów w 1982 roku (3:0, 1:1 w finale z Asante Kotoko) oraz Afrykański Puchar Zdobywców Pucharów w 1984 roku.
Latem 1984 roku Abdelhamid przeszedł do Zamaleku Kair. W 1986 roku wygrał po raz drugi Ligę Mistrzów (2:0, 0:2 k. 4:2 w finale z Africa Sports Abidżan), a w 1987 roku Puchar Afro-Azjatycki. W czasie pobytu w Zamaleku trzykrotnie zostawał mistrzem kraju w latach 1988, 1992 i 1993 oraz zdobył Puchar Egiptu w 1988 roku. Natomiast w 1988 roku wygrał też Puchar Afro-Azjatycki. W 1994 roku trzeci raz w karierze zwyciężył w Lize Mistrzów (0:0, 0:0 k. 7:6 w finałowych meczach z Asante Kotoko). Rok później zdobył Superpuchar Afryki. Jeden raz w swojej karierze był królem strzelców ligi - fakt ten miał miejsce w sezonie 1987/1988. Karierę piłkarską zakończył w 1994 roku w wieku 37 lat. Ogółem w lidze egipskiej zdobył 99 goli.
Kariera reprezentacyjna.
W reprezentacji Egiptu Abdelhamid zadebiutował w 1980 roku. W 1986 roku wygrał Puchar Narodów Afryki 1986. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam był podstawowym zawodnikiem Egiptu oraz jego kapitanem i rozegrał 3 spotkania grupowe: z Holandią (1:1), z Irlandią (0:0) i z Anglią (0:1). W swojej karierze grał także w Pucharze Narodów Afryki 1986, który Egipt wygrał, Pucharze Narodów Afryki 1988 (Abdelhamid z 7 golami został królem strzelców) i Pucharze Narodów Afryki 1992.

</doc>
<doc id="1801384" url="https://pl.wikipedia.org/wiki?curid=1801384" title="Republika Kołkowska">
Republika Kołkowska

Republika Kołkowska (ukr. "Колківська республіка") - enklawa utworzona w okresie od marca do 4 listopada 1943 roku przez Ukraińską Powstańczą Armię na terytorium Wołynia wyzwolonym od wojsk niemieckich. Polska samoobrona, wraz z 3000 kołkowskich uchodźców, udała się do Przebraża. 
Republika obejmowała sukcesywnie zajmowane przez oddziały UPA tereny rejonów: maniewickiego, rożyszczeńskiego, kiwercowskiego w obwodzie wołyńskim oraz rejonu radziwiłłowskiego w obwodzie rówieńskim, o powierzchni około 2500 km2.
Nazwa pochodzi od miasteczka Kołki. Blokada zorganizowana przez ukraińskie oddziały partyzanckie spowodowała ewakuację władz niemieckich i polskiej ludności cywilnej. Niemcy zorganizowali dwa transporty ewakuacyjne - 5 i 13 czerwca, wraz z drugim transportem wycofała się załoga niemiecka. W transportach wyjechała większość polskiej ludności cywilnej. Po wyjeździe Niemców miejscowość zajął oddział UPA pod dowództwem Mykoły Kowtuniuka "Oleha", należący do kurenia Stepana Kowala "Rubaszenki". 
W Kołkach umieszczono sztab grupy UPA "Turiw", którą początkowo dowodził Mykoła Kowtuniuk, a następnie Jurij Stelmaszczuk "Rudyj". Znajdowała się tutaj również szkoła podoficerska UPA, prowadzono kursy minerski, artyleryjski i sanitarny. Kołki stały się ważnym centrum ukraińskiego ruchu powstańczego.
Na terenie Republiki Kołkowskiej nacjonaliści ukraińscy po zajęciu Kołek 13 czerwca 1943 dokonali zbrodni na Polakach - spalono około 40 osób w miejscowym drewnianym kościele pw. Wniebowzięcia Najświętszej Marii Panny. W tych zbrodniach w samym miasteczku zginęło łącznie 68 Polaków, 1 Ukrainiec i 6 Rosjan.
Republika została rozbita przez frontowe jednostki niemieckie, z użyciem lotnictwa i artylerii, do 4 listopada 1943.

</doc>
<doc id="1801386" url="https://pl.wikipedia.org/wiki?curid=1801386" title="Magdi Abdelghani">
Magdi Abdelghani

Magdi Abdelghani (ar. مجدي عبد الغني, ur. 27 lipca 1959 w Kairze) – piłkarz egipski grający na pozycji pomocnika.
Kariera klubowa.
Karierę piłkarską Abdelghani rozpoczął w Al-Ahly Kair. W 1977 roku zadebiutował w jego barwach w pierwszej lidze egipskiej. W latach 1978-82 oraz 1985-87 siedmiokrotnie został mistrzem kraju, a w latach 1978, 1981, 1983-1985 zdobył pięć Pucharów Egiptu. Wraz z Al-Ahly wygrał także Afrykańską Ligę Mistrzów w 1982 roku (3:0, 1:1 w finale z Asante Kotoko SC) i 1987 roku (0:0, 2:0 w finale z Al-Hilal Omdurman) oraz trzy kolejne Puchary Zdobywców Pucharów w latach 1984-86 i Puchar Afro-Azjatycki w 1988 roku.
Latem 1988 roku Abdelghani przeszedł do portugalskiej Beiry-Mar z miasta Aveiro. Przez cztery sezony grał w pierwszej lidze portugalskiej. Rozegrał w niej 107 meczów i strzelił 17 goli. W 1992 roku wrócił do Egiptu i grał jeszcze w El-Masry z Port Saidu i El Mokawloon SC z Nasr City.
Kariera reprezentacyjna.
W reprezentacji Egiptu Abdelghani zadebiutował w 1981 roku. W 1986 roku wygrał z Egiptem Puchar Narodów Afryki 1986. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam był podstawowym zawodnikiem Egiptu i rozegrał 3 spotkania grupowe: z Holandią (1:1 i gol z rzutu karnego w 82. minucie), z Irlandią (0:0) i z Anglią (0:1). W swojej karierze grał także w Letnich Igrzyskach Olimpijskich w Los Angeles i Pucharze Narodów Afryki 1992.

</doc>
<doc id="1801387" url="https://pl.wikipedia.org/wiki?curid=1801387" title="Sławomir Kosieliński">
Sławomir Kosieliński

Sławomir Mirosław Kosieliński (ur. 23 lipca 1968 w Warszawie) – dziennikarz, historyk, publicysta, wykładowca akademicki, współzałożyciel Fundacji „Instytut Mikromakro” (think-tank).
Życiorys.
Od 1987 r. do 1992 r. studiował historię na Uniwersytecie Warszawskim (Instytut Historyczny Uniwersytetu Warszawskiego). Pracę magisterską napisał o skulskich ochweśnikach – wędrownych handlarzach ze Skulska i Ślesina, posługujących się specjalnym żargonem – kminą ochweśnicką. Następnie uzyskał stypendium Ministerstwa Spraw Zagranicznych Królestwa Hiszpanii i w latach 1995–1996 prowadził badania nad wykorzystaniem Internetu i multimediów w nauczaniu historii (Universitat de les Illes Balears) oraz nad przewodnikami turystycznymi jako źródłem historycznym (Universidad Complutense de Madrid). Po powrocie ze stypendium został dziennikarzem tygodnika „Computerworld”, w którym pracował do grudnia 2010 r. Obecnie prowadzi think-tank Fundację „Instytut Mikromakro” i jest wykładowcą Collegium Civitas. Specjalizuje się w zakresie zarządzania państwem za pomocą technik informacyjnych i komunikacyjnych, zamówień publicznych, nowych technologii pobudzających rozwój miast, bezpieczeństwa narodowego oraz planowania strategicznego metodą foresight, a także pozyskiwania społecznej akceptacji na rzecz dronów i robotów.
W latach 2004–2006 wykładał w Instytucie Społecznej Psychologii Informatyki i Komunikacji Szkoły Wyższej Psychologii Społecznej w Warszawie (SWPS). Natomiast od 2007 r. wykłada w Studium Podyplomowym „Społeczeństwo Informacyjne” na Uniwersytecie Jagiellońskim (Uniwersytet Jagielloński), zaś od 2011 r. w Collegium Civitas.
Osiągnięcia.
W 2005 r. otrzymał prestiżową nagrodę polskiego środowiska informatycznego „Info Star” za propagowanie informatyki.
W 2008 r. współautor scenariuszy rozwojowych Polski w ramach Narodowego Programu Foresight „Polska 2020” – „Technologie informacyjne i komunikacyjne”. W projekcie małopolskiego foresight „Perspektywa technologiczna Kraków – Małopolska 2020” pod jego redakcją ukazał się raport końcowy. Natomiast w 2012 r. wraz ze swoją Fundacją napisał „Scenariusze ochrony zdrowia 2020” na potrzeby projektu „Elektroniczna Platforma Gromadzenia, Analizy i Udostępnianie Zasobów Cyfrowych o Zdarzeniach Medycznych”, prowadzonego przez Centrum Systemów Informacyjnych Ochrony Zdrowia. W 2012 r. brał udział w badaniach potencjału Gdańska w zakresie smart city na zlecenie Prezydenta Miasta Gdańska. W efekcie powstał raport „Potencjał Gdańska w zakresie inteligentnego miasta”. W 2013 r. w ramach współpracy z Fundacją Wspomagania Wsi i jej Akademią Wójta napisał książkę „Energia w gminie. Od grup zakupowych do energetyki obywatelskiej. Przewodnik energetyczny”.
Współautor raportów Fundacji Instytut Mikromakro o robotyzacji: „Człowiek – maszyna – bezpieczeństwo” (2013) oraz „Roboty w przestrzeni publicznej” (2014). Prowadzi zarazem badania rynku systemów bezzałogowych, których wyniki opublikowano w raportach „Rynek dronów w Polsce. Księga popytu i podaży” (2015) i „Rynek dronów w Polsce. Świt w dolinie śmierci” (2017) oraz „Rynek dronów w Polsce. Jutrzenka. Edycja 2018”. Współtworzył również podręcznik dla Jednostek Samorządu Terytorialnego „Jak kupować drony i usługi dronowe w zamówieniach publicznych” na zlecenie Ministerstwa Rozwoju (2020).
Jest pomysłodawcą i organizatorem m.in. dziewięciu konferencji „Wolność i bezpieczeństwo” (2004 – 2012), siedmiu konferencji „Państwo w mikro- i makroskali” (2005- 2011), siedmiu Forów Usług Szerokopasmowych (2004- 2010), konferencji „Pięć żywiołów. Wolność – informacja – bezpieczeństwo” (2013, 2014, 2015, 2016, 2017, 2018). Współtwórca Parady Robotów – Droniady, statycznych i dynamicznych pokazów bezzałogowych statków powietrznych i robotów (2014, 2015, 2016, 2017, 2018, 2019), wcześniej zaś pięciu pokazów, treningów i manewrów z zakresu zarządzania kryzysowego (2009 – 2013).
Ma w swoim dorobku publikacje m.in. w tygodniku „Polityka” i dzienniku „Rzeczpospolita”.

</doc>
<doc id="1801390" url="https://pl.wikipedia.org/wiki?curid=1801390" title="Klemens Mikuła">
Klemens Mikuła

Klemens Mikuła (ur. 6 lipca 1931 w Poznaniu, zm. 21 czerwca 2014 tamże) – polski architekt.
Życiorys.
Absolwent Liceum Budownictwa w Poznaniu, Politechniki Poznańskiej i Politechniki Wrocławskiej.
W latach 1956–1986 pracownik Poznańskiego Biura Projektów Budownictwa Przemysłowego. Wieloletni wiceprezes poznańskiego oddziału SARP.
Na przełomie lat 80. i 90. XX w. opracował założenia architektoniczne dla kompleksu Jeziora Maltańskiego w Poznaniu, kontynuując i rozwijając przedwojenną koncepcję Adama Ballenstaedta. Za ten projekt w 1993 otrzymał nagrodę Polskiego Komitetu Olimpijskiego „Złoty Wawrzyn Olimpijski”, a w 1999 Nagrodę Jana Baptysty Quadro.
W latach 1994–2002 członek Rady Miasta Poznania. Działał również w Stowarzyszeniu Kopiec Wolności w Poznaniu. W 2003 otrzymał tytułu Zasłużony dla Miasta Poznania.
Pochowany na cmentarzu junikowskim. W ceremonii udział wziął prezydent Poznania Ryszard Grobelny, a mowę pożegnalną wygłosił Jerzy Gurawski.
Upamiętnienie.
22 września 2017 nad północnym brzegiem jeziora Maltańskiego odsłonięto Ławeczkę Klemensa Mikuły.

</doc>
<doc id="1801393" url="https://pl.wikipedia.org/wiki?curid=1801393" title="Zdzisław Jan Zamoyski">
Zdzisław Jan Zamoyski

Zdzisław Jan Zamoyski herbu Jelita (ur. po 1591, zm. 1670) – podstoli lwowski 1646, kasztelan czernihowski (1656).
Jego ojcem był Jan Zamoyski (zm. 1618) – rotmistrz królewski, przełożony straży kresowej, 1588, strażnik koronny 1600, kasztelan chełmski, który zginął w walce z Tatarami w 1619 r.
Matka Zdzisława – ks. Anna Wiśniowiecka – córka księcia Konstantego Wiśniowieckiego – dworzanina królewskiego i starosty żytomierskiego wpływała na staranne wykształcenie dzieci.
Jego bratem był m.in. Jan Chryzostom Zamoyski (XVI w. – 1655), biskup łucki, dominikanin i Maurycy Zamoyski, oraz Aleksander Zamoyski.
Jego żoną została Anna Zofia Lanckorońska z Brzezia h. Zadora.
Jego dziećmi były; Marianna Zamoyska, Mikołaj Zamoyski (zm. w 1649), Eufrozyna Zamoyskiej, Marcin Zamoyski – wojewoda lubelski i podskarbi wielki koronny (od 1685) oraz Jan Kazimierz Zamoyski (zm. w 1692) – kasztelan halicki (1688) i wojewoda bełski (1689).
Jako senator brał udział w obu sejmach 1666 roku.
Zmarł w 1670 roku.

</doc>
<doc id="1801394" url="https://pl.wikipedia.org/wiki?curid=1801394" title="Ahmed El-Kass">
Ahmed El-Kass

Ahmed Abdou El-Kass (ar. أحمد الكأس, ur. 8 lipca 1965 w Aleksandrii) – piłkarz egipski grający na pozycji ofensywnego pomocnika lub napastnika.
Kariera klubowa.
Karierę piłkarską El-Kass rozpoczął w klubie Olympic Club Aleksandria. W 1983 roku zadebiutował w jego barwach w pierwszej lidze egipskiej. W sezonach 1991/1992, 1992/1993 i 1993/1994 trzykrotnie z rzędu wywalczył koronę króla strzelców ligi egipskiej. W El-Olympi grał od 1983 do 1995 roku i zdobył dla niej 78 goli.
Latem 1995 roku El-Kass przeszedł do kairskiego Zamaleku. Przez dwa lata strzelił dla niego 25 goli. W 1996 roku wygrał z nim Afrykańską Ligę Mistrzów (1:2, 2:1 k. 5:4 z nigeryjskim Shooting Stars FC). Z kolei w 1997 roku sięgnął po Superpuchar Afryki. W 1997 roku odszedł do El-Ittihad El-Iskandary. W 2000 roku jako piłkarz tego klubu zakończył karierę piłkarską.
Kariera reprezentacyjna.
W reprezentacji Egiptu El-Kass zadebiutował w 1987 roku. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam był podstawowym zawodnikiem Egiptu i rozegrał 3 spotkania grupowe: z Holandią (1:1), z Irlandią (0:0) i z Anglią (0:1). W swojej karierze grał także w Pucharze Narodów Afryki 1992, Pucharze Narodów Afryki 1994 i Pucharze Narodów Afryki 1996. W kadrze narodowej rozegrał 104 mecze i strzelił 24 gole.

</doc>
<doc id="1801397" url="https://pl.wikipedia.org/wiki?curid=1801397" title="Dzika namiętność">
Dzika namiętność

Dzika namiętność (ang. "Something Wild") – amerykańska komedia kryminalna z 1986 roku w reżyserii Jonathana Demme.
Fabuła.
Charlie Driggs jest młodym japiszonem. Prowadzi nudne i nieciekawe życie szarego człowieka. Czasami lubi sobie na przykład pozwolić na to, aby czasem nie zapłacić rachunku za lunch w barze. Tym zwraca uwagę pewnej dziewczyny, która przedstawia się jako Lulu. Bez zbędnych ceregieli i wbrew jego woli zabiera Charliego w podróż jego życia. Po drodze będą: namiętny seks w hotelu, napad na stację benzynową, zlot absolwentów szkoły średniej. Ale to nic, bo na końcu Charlie poznaje męża Lulu, który wyszedł z więzienia.

</doc>
<doc id="1801399" url="https://pl.wikipedia.org/wiki?curid=1801399" title="Bakuseki">
Bakuseki



</doc>
<doc id="1801400" url="https://pl.wikipedia.org/wiki?curid=1801400" title="Magdy Tolba">
Magdy Tolba

Magdy Tolba (ar. مجدي طلبه, ur. 24 lutego 1964) – egipski piłkarz grający na pozycji pomocnika.
Kariera klubowa.
Karierę piłkarską Tolba rozpoczął w klubie Zamalek Kair. W 1982 roku zadebiutował w jego barwach w pierwszej lidze egipskiej. W sezonach 1983/1984 i 1987/1988 wywalczył z nim mistrzostwo kraju, a w drugim przypadku zdobył też Puchar Egiptu. W tamtym roku wygrał też Puchar Afro-Azjatycki.
Latem 1989 roku Tolba został piłkarzem greckiego PAOK-u Saloniki, w którym zaczął występować w pierwszym składzie. W latach 1990-1991 grał w nim wraz z rodakami, Ibrahimem Hassanem i Hossamem Hassanem. W 1990 roku zajął z PAOK-iem 3. miejsce w pierwszej lidze greckiej, a w latach 1991-1992 - 4. miejsce.
W 1994 roku Tolba przeszedł do Lewskiego Sofia. W bułgarskiej lidze rozegrał 5 spotkań zostając mistrzem kraju. Z Lewskim zdobył także Puchar Bułgarii. Latem odszedł do cypryjskiego Anorthosisu Famagusta. Grał tam przez rok i został w 1995 roku mistrzem kraju.
Latem 1995 Tolba wrócił do Egiptu i został piłkarzem Al-Ahly Kair. W latach 1996-98 trzy razy z rzędu wywalczył mistrzostwo Egiptu. W 1996 roku wygrał też krajowy puchar oraz Arabską Ligę Mistrzów. W sezonie 1998/1999 grał w Ismaily SC i w jego barwach zakończył piłkarską karierę.
Kariera reprezentacyjna.
W reprezentacji Egiptu Tolba zadebiutował w 1987 roku. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam rozegrał 2 spotkania grupowe: z Holandią (1:1) i z Irlandią (0:0). W swojej karierze grał także w Pucharze Narodów Afryki 1992 i Pucharze Narodów Afryki 1996. Od 1987 do 1997 rozegrał w kadrze narodowej 35 meczów i strzelił 1 gola.

</doc>
<doc id="1801403" url="https://pl.wikipedia.org/wiki?curid=1801403" title="Opowieść o Beate Klarsfeld">
Opowieść o Beate Klarsfeld

Opowieść o Beate Klarsfeld – amerykańsko-francuski film biograficzny z 1986 roku.
Fabuła.
Beate Klarsfeld, w czasie Holocaustu była dzieckiem. Kiedy wyszła za mąż za Serge'a, ten pokazał jej okrucieństwa Holocaustu i wojny oraz jak naziści w Europie. Od tej pory razem z mężem zaczęła ścigać hitlerowskich zbrodniarzy wojennych. Udało się schwytać m.in. Klausa Barbie zwanego "rzeźnikiem Lyonu".
Nagrody i nominacje.
Złote Globy 1986

</doc>
<doc id="1801408" url="https://pl.wikipedia.org/wiki?curid=1801408" title="Johann Franz Hoffmann">
Johann Franz Hoffmann

Johann Franz Hoffmann (ur. 1699 lub 1701 w Kłodzku, zm. 4 lutego 1766 w Krzeszowie) – śląski malarz późnobarokowy.
Syn kłodzkiego mieszczanina, Johanna Hoffmanna, malarstwa uczył się u morawskiego malarza, Johanna Christopha Handkego, gdzie poznał podstawy malarstwa iluzjonistycznego i kwadraturowego. W trakcie nauki pomagał swojemu mistrzowi przy dekorowaniu kaplicy maryjnej przy kościele klasztornym minorytów w Uničovie, a także prowadził już samodzielne prace przy dekoracji malarskiej w kaplicy miejscowego ratusza.
W 1731 Hoffmann osiadł w Krzeszowie, gdzie 15 lutego tego roku ożenił się z Anną Marią Puschmann, wdową po miejscowym karczmarzu Melchiorze Puschmannie. Przez sześć lat Hoffmann prowadził gospodę w Krzeszowie, jednocześnie zajmując się działalnością artystyczną. Praca w karczmie przyczyniła się do skłonności artysty do nadużywania alkoholu. W 1737 Hoffmann przekazał krzeszowską karczmę swojemu pasierbowi, Johannowi Josephowi Franzowi Puschmannowi, a sam poświęcił się wyłącznie malarstwu.
Po osiedleniu się w Krzeszowie Hoffmann współpracował najprawdopodobniej z artystami, którzy pracowali dla krzeszowskich cystersów, często goszcząc w prowadzonej przez malarza karczmie: Georgiem Wilhelmem Neunhertzem i Petrem Brandlem. Hoffmann prowadził jednak także samodzielną działalność artystyczną na terenie Śląska i hrabstwa kłodzkiego. Głównymi zleceniodawcami artysty byli:
W końcowym okresie twórczości Hoffmanna widoczny jest jednak wyraźny artystyczny regres. Malarz umarł w Krzeszowie na zapalenie płuc, w biedzie i zapomnieniu.
Cechy twórczości.
Hoffmann specjalizował się w malowaniu iluzjonistycznych dekoracji freskowych z elementami kwadratury, doskonale przyswajając sobie osiągnięcia morawskiej szkoły malarstwa monumentalnego. Pozostawił po sobie także liczne obrazy olejne na płótnie: wielkie przedstawienia ołtarzowe, obrazy dekorujące wnętrza kościołów, portrety. Projektował także grafiki o tematyce religijnej dla profesjonalnych miedziorytników, m.in. Michaela Rentza.
Artysta słabiej radził sobie z przedstawianiem postaci ludzkiej oraz kolorystyczną stroną malowideł. Obrazy olejne Hoffmanna cechuje mocny kontur, gładka faktura, operowanie dużą plamą barwną i mocnym światłocieniem. Było to wynikiem wpływu twórczości pracujących w Krzeszowie mistrzów, zwłaszcza Brandla, od którego Hoffmann przejmował charakterystyczne typy postaci, a nawet kopiował jego obrazy np. dla kościoła parafialnego pw. Świętej Rodziny w Chełmsku.

</doc>
<doc id="1801409" url="https://pl.wikipedia.org/wiki?curid=1801409" title="I liga rosyjska w piłce nożnej">
I liga rosyjska w piłce nożnej



</doc>
<doc id="1801414" url="https://pl.wikipedia.org/wiki?curid=1801414" title="Czarny Potok (dopływ Łabuńki)">
Czarny Potok (dopływ Łabuńki)

Czarny Potok – rzeka, prawy dopływ Łabuńki o długości 18,06 km. Źródło rzeki znajduje się w miejscowości Horyszów Polski. Płynie w kierunku zachodnim, opływa od strony północnej Zamość. Następnie w miejscowości Sitaniec przepływa pod drogą krajową nr 17, a po minięciu wsi Sitaniec-Wolica wpada do Łabuńki.

</doc>
<doc id="1801415" url="https://pl.wikipedia.org/wiki?curid=1801415" title="Closed loop marketing">
Closed loop marketing

Closed Loop Marketing (CLM) – strategia biznesowa, której celem jest wzrost efektywności sił sprzedaży poprzez poprawienie jakości interakcji pomiędzy przedstawicielem handlowym a klientem. 
Zasada działania.
Efekt tej strategii może być osiągnięty poprzez lepsze dostosowanie przekazu promocyjnego do segmentu danego klienta oraz przebiegu wizyty sprzedażowej. 
Przy implementacji strategii stosuje się systemy klasy Closed Loop Marketing, które umożliwiają prezentowanie dowolnych treści promocyjnych na komputerach typu tablet PC i innych urządzeniach przenośnych: IPad, Smartphone, IPhone, Android. Prezentowane treści są automatycznie dostosowywane do profilu klienta w oparciu o dane z systemu CRM. 
W odróżnieniu od tradycyjnych prezentacji składających się z szeregu następujących po sobie slajdów, materiały CLM mają strukturę drzewa. Dzięki temu podczas wizyty przedstawiciel firmy może wybrać jedynie te, treści, które interesują klienta. Istotną zaletą Closed Loop Marketing jest możliwość zbierania informacji zwrotnej, przez zarząd firmy, odnośnie do stopnia wykorzystania materiałów promocyjnych. Dane te opisują liczbę wyświetleń danego ekranu oraz czas. 
Dane zawarte w systemie CLM mogą być wykorzystane między innymi do: analizy popularności określonych materiałów w danej grupie docelowej oraz pogłębionej segmentacji behawioralnej.

</doc>
<doc id="1801419" url="https://pl.wikipedia.org/wiki?curid=1801419" title="Przeciwko bogom">
Przeciwko bogom

Przeciwko bogom – polski film psychologiczny z 1961 roku.
Fabuła.
Kapitan Doroń podczas awarii swojego samolotu, katapultuje się, by ratować siebie, a maszyna wpada do morza. Wśród jego przełożonych zostaje to uznane jako oznaka tchórzostwa. Kapitan otrzymuje dożywotni zakaz pilotowania. Dopiero dowódca daje mu szansę na rehabilitację.

</doc>
<doc id="1801421" url="https://pl.wikipedia.org/wiki?curid=1801421" title="Przełęcz nad Polaną">
Przełęcz nad Polaną

Przełęcz nad Polaną (słow. "Sedlo nad Poľanou") – wąska przełęcz znajdująca się w Świstowej Grani w słowackiej części Tatr Wysokich. Oddziela ona Świstowe Turnie (dokładnie Skrajną Świstową Turnię) od Turni nad Polaną. W stronę Doliny Świstowej opada trawiasto-skalistym zboczem, natomiast w kierunku doliny Rówienki opada spod niej długi komin. Siodło Przełęczy nad Polaną jest wyłączone z ruchu turystycznego, nie prowadzą na nie żadne szlaki.
Nazewnictwo Przełęczy nad Polaną pochodzi od sąsiedniej Turni nad Polaną, której to nazwa wywodzi się od położonej w Dolinie Białej Wody Polany pod Wysoką.
Historia.
Pierwsze wejście turystyczne:

</doc>
<doc id="1801426" url="https://pl.wikipedia.org/wiki?curid=1801426" title="Ulica Smocza w Warszawie">
Ulica Smocza w Warszawie

Ulica Smocza – ulica w warszawskiej dzielnicy Wola. 
Opis.
Dawna droga, częściowo uregulowana w XVIII wieku. Urzędową nazwę ulicy Smoczej nadano w 1771. Pochodzenie tej nazwy nie jest znane. Według różnych źródeł może ona wywodzić się od bardzo załamanego przebiegu ulicy lub też znajdującego się przy niej domu pod znakiem smoka.
W 1871 na terenie między obecnymi ulicami: Smoczą, Glinianą, Okopową i Niską, w miejscu zasypanych i splantowanych glinianek, rozpoczęła się budowa garbarni, działającej od lat 80. XIX wieku pod firmą Bracia Pfeiffer. 
W 1914 roku do kamienicy przy ul. Nowolipki 53, znajdującej się na rogu ul. Smoczej, wprowadził się wraz z rodziną Józef Rotblat, laureat Pokojowej Nagrody Nobla w 1995 roku (od 2018 roku upamiętnia go nazwa znajdującego się w tym miejscu skweru).
W okresie międzywojennym mieszkał przy niej przede wszystkim żydowski proletariat i biedota. 
5 listopada 1923 roku oddano do użytku linię tramwajową przebiegającą wzdłuż ulicy na odcinku pomiędzy skrzyżowaniami z ulicami Gęsią i Nowolipie.
W listopadzie 1940 ulica została w całości włączona do getta. Pod numerem 7 znajdowała się kamienica należąca do jednej z dwóch spółdzielni mieszkaniowych, które znalazły się na terenie dzielnicy zamkniętej − Drugiej Warszawskiej Spółdzielni Własnych Mieszkań (jej członkami były w większości osoby niebędące Żydami, które w 1940 roku musiały się wyprowadzić). 
26 listopada 1940 roku z ulicy wycofano linie tramwajowe przeznaczone dla ludności nieżydowskiej, jednak torowisko było nadal wykorzystywane przez oznaczone Gwiazdą Dawida tramwaje przeznaczone tylko dla Żydów do czasu rozpoczęcia wielkiej akcji deportacyjnej w lipcu 1942 roku.
W dniach 6–11 września 1942, podczas wielkiej akcji deportacyjnej, między ulicami: Smoczą, Gęsią, Zamenhofa, Szczęśliwą i placem Parysowskim zgromadzono ok. 100 tys. mieszkańców getta („kocioł na Miłej” lub „kocioł na Niskiej”). W wyniku selekcji 32 tys. osób otrzymało „numerki na życie” i mogło pozostać w getcie, 2,6 tys. zastrzelono, a ponad 54 tys. wywieziono do obozu zagłady w Treblince.
Zabudowa ulicy uległa całkowitemu zniszczeniu w latach 1943–1944.

</doc>
<doc id="1801427" url="https://pl.wikipedia.org/wiki?curid=1801427" title="Jacob Duck">
Jacob Duck

Jacob Duck (ur. ok. 1600 w Utrechcie, zm. 28 stycznia 1667 tamże) – holenderski malarz i akwaforcista okresu baroku.
Życiorys.
Początkowo kształcił się na złotnika i w 1619 uzyskał tytuł mistrzowski. Jego nauczycielem był zapewne malarz rodzajowy Joost Cornelisz. Droochsloot. Większą część swego życia spędził w Utrechcie. Przez pewien czas przebywał w Haarlemie i Hadze.
Malował wartownie, wesołe kompanie, sceny erotyczne i domowe, alegorie. Postacie umieszczał w wysokich wnętrzach, utrzymanych w monochromatycznej szarawobrunatnej tonacji. Atrybucję jego dzieł utrudniał fakt, że był długo mylony z innym malarzem o podobnych personaliach, Johanem de Ducq.

</doc>
<doc id="1801433" url="https://pl.wikipedia.org/wiki?curid=1801433" title="Joost Cornelisz. Droochsloot">
Joost Cornelisz. Droochsloot

Joost Cornelisz. Droochsloot (ur. w 1586 w Utrechcie, zm. 14 maja 1666 tamże) – holenderski malarz okresu baroku.
Przez całe życie związany był z Utrechtem. Malował pejzaże oraz malownicze sceny rodzajowe. Jego uczniem był malarz rodzajowy Jacob Duck.

</doc>
<doc id="1801435" url="https://pl.wikipedia.org/wiki?curid=1801435" title="Cornelis Dusart">
Cornelis Dusart

Cornelis Dusart (ur. 25 kwietnia 1660 w Haarlemie, zm. 1 października 1704 tamże) – holenderski malarz, grafik i kolekcjoner okresu baroku.
Cornelis urodził się w rodzinie Joana Dusarta, kompozytora i organisty w bazylice św. Bawona w Haarlemie. Był uczniem Adriaena van Ostadego. W 1679 wstąpił do gildii św. Łukasza, a w 1702 był jej dziekanem. W Haarlemie spędził całe swoje życie. Po śmierci Jana Steena przejął jego warsztat wraz z obrazami, które potem wykańczał i przerabiał.
Do końca życia pozostał pod wpływem twórczości swojego mistrza, malował głównie epizody z życia ludu, były to sceny rodzajowe z karczm, targowisk i zabaw ludowych. Jego, często balansujące na granicy sprośności, przedstawienia hulanek i pijaństw nie miały jednak charakteru moralizatorskiego, stanowiły raczej rodzaj satyry lub karykatury. Pomimo lekkiej tematyki prace Dusarta odznaczają się nienagannym warsztatem, żywą kolorystyką i indywidualizacją przedstawianych postaci.
Artysta był płodnym i wszechstronnym rysownikiem i grafikiem. Wykonał ponad setkę akwafort i mezzotint (cykle: "Miesiące, Etapy życia ludzkiego, Pięć zmysłów").
W Muzeum Narodowym w Warszawie znajduje się obraz przypisywany Dusartowi, "Oprawianie ryb na podwórzu".

</doc>
<doc id="1801436" url="https://pl.wikipedia.org/wiki?curid=1801436" title="Biloxi Blues (film)">
Biloxi Blues (film)

Biloxi Blues – amerykańska tragikomedia z 1988 roku w reżyserii Mike’a Nicholsa, na podstawie autobiograficznej sztuki Neila Simona pod tym samym tytułem
Fabuła.
Czerwiec 1945 roku. Eugene Jerome – młody, obiecujący pisarz otrzymuje powołanie do wojska. Wyrusza do koszar w Biloxi, gdzie poznaje Wykowskiego, Epsteina i Selridge’a. Wszyscy trafiają pod komendę sadystycznego sierżanta Toomeya, który wyciśnie z nich wszystko a nawet więcej. Jerome na własnej skórze pozna wojskowy dryl...

</doc>
<doc id="1801438" url="https://pl.wikipedia.org/wiki?curid=1801438" title="Zimowy Puchar Europy w Rzutach 2007">
Zimowy Puchar Europy w Rzutach 2007

7. Zimowy Puchar Europy w Rzutach – zawody lekkoatletyczne, które odbył się 17 i 18 marca 2007 w Jałcie na Ukrainie.

</doc>
<doc id="1801442" url="https://pl.wikipedia.org/wiki?curid=1801442" title="Giovanni Battista Pittoni">
Giovanni Battista Pittoni

Giovanni Battista Pittoni (Giambattista Pittoni; ur. 20 czerwca 1687 w Wenecji, zm. 17 listopada 1767 tamże) – malarz wenecki okresu późnego baroku.
Życiorys.
Giovanni Battista Pittoni był uczniem swojego wuja, Francesca Pittoniego. W 1716 roku dołączył do "Fraglia dei Pittori Veneziani", weneckiego cechu malarskiego. Prawdopodobnie od tegoż roku, stał się członkiem "Collegio dei Pittori", w 1729 został przewodniczącym tejże organizacji. Dwa lata wcześniej wybrano go do bolońskiej "Accademia Clementina". W 1750 został współzałożycielem szkoły artystycznej "Veneta Pubblica Accademia di Pittura, Scultura e Architettura", następnie przemianowanej na "Accademia di Belle Arti di Venezia"; w latach 1758-60 roku kierował tą placówką, zastępując Tiepola. Kierownictwo objął raz jeszcze w latach 1763–64. Po śmierci w 1767 Pittoni został pochowany w weneckim kościele San Giacomo dall’Orio.
Artysta wychował się i kształcił w kręgu weneckich malarzy, stąd w jego stylu, zwłaszcza wcześniejszego okresu widoczne są wpływy Giordano i Sebastiana Ricci oraz Piazetty i Tiepola. Jego malarstwo wyróżnia się jasną, pogodną kolorystyką. Jest przypisywane do okresu rokoka, lecz ostatnie dzieła wykazują cechy neoklasycyzmu. Malował głównie obrazy, ale dał się również poznać jako twórca fresków (m.in. "Prawo i pokój" w weneckim Palazzo Pesaro) i restaurator dzieł dawnego malarstwa. Preferował tematy mitologiczne, historyczne, alegoryczne i przede wszystkim religijne. Sporadycznie malował portrety.
Giovanni Battista Pittoni za życia był malarzem o międzynarodowej sławie. Pełnił także funkcję restauratora dawnych obrazów, zwłaszcza w "quadri pubblici", dóbr państwowych ówczesnej Serenissimy. Na terenie Italii malarz wykonał m.in. obrazy, głównie zdobiące ołtarze kościołów w Bergamo, Brescii, Mediolanie, Padwie, Weronie, Vicenzy. 
Był malarzem dworskim, jego prace zamawiali możni z wielu krajów Europy. Dla Augusta II Sasa namalował ok. 1713 m.in. "Śmierć Agryppiny" i "Śmierć Seneki", pierwotnie w zbiorach drezdeńskich. Następca tronu August III zamówił w 1743 obraz "Krassus w Świątyni Jerozolimskiej". Ksiądz Jacek Łopacki archiprezbiter kościoła Mariackiego w Krakowie, zamówił zespół obrazów ołtarzowych umieszczonych przy filarach międzynawowych ("Męczeństwo św. Sebastiana", "Wizja św. Filipa Nereusza", "Zwiastowanie Najświętszej Maryi Panny", "Pokłon Trzech Króli", "Maria Magdalena"). Na zlecenie Klemensa Augusta Bawarskiego artysta wykonał w 1734 obraz "Święta Elżbieta karmiąca ubogich", do zamku w Bad Mergentheim. Na życzenie Wilhelminy Amalii namalował dwa obrazy do kaplicy pałacu Schönbrunn ("Nauka Marii" i "Święty Jan Nepomucen"). W 1735 Pittoni namalował dla króla Hiszpanii Filipa V obraz "Wjazd Aleksandra do Babilonu", który umieszczono w własnej rezydencji. Kolekcjonerzy dzieł sztuki (m.in. Johann Matthias von der Schulenburg) oddawali Pittoniemu starsze dzieła, które artysta poddawał konserwacji.

</doc>
<doc id="1801443" url="https://pl.wikipedia.org/wiki?curid=1801443" title="Chen Jiongming">
Chen Jiongming

Chen Jiongming (ur. 13 stycznia 1878 w Haifengu, zm. 22 września 1933 w Hongkongu) – chiński polityk i wojskowy, militarysta.
W 1909 roku wstąpił do republikańskiej Ligi Związkowej. Brał udział w rewolucji Xinhai i tzw. drugiej rewolucji przeciwko Yuan Shikaiowi w 1913 roku. W latach 1911-1912, 1913 i 1920-1922 był gubernatorem wojskowym prowincji Guangdong, faktycznie sprawując tam niezależne rządy. Początkowo był sprzymierzeńcem Sun Jat-sena, pomagając mu w maju 1921 roku odzyskać władzę w Kantonie. W czerwcu 1922 roku zwrócił się jednak przeciwko Sunowi i wypędził go z Kantonu. W lutym 1923 roku sam został jednak wyparty stamtąd przez wojska Kuomintangu. Pokonany ostatecznie przez wojska Armii Narodowo-Rewolucyjnej w dwóch kampaniach przeprowadzonych na wiosnę i jesień 1925 roku. Zbiegł do Hongkongu.

</doc>
<doc id="1801445" url="https://pl.wikipedia.org/wiki?curid=1801445" title="Kalala Ntumba">
Kalala Ntumba

Kalala Ntumba (ur. 7 stycznia 1949, zm. 11 stycznia 2021) – kongijski piłkarz występujący na pozycji napastnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu AS Vita Club.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Wystąpił tam w przegranym 0-3 meczu z reprezentacją Brazylii.

</doc>
<doc id="1801446" url="https://pl.wikipedia.org/wiki?curid=1801446" title="Bronco Billy">
Bronco Billy

Bronco Billy – amerykańska komedia z 1980 roku.
Fabuła.
Bronco Billy prowadzi rewię z programem Dzikiego Zachodu. Niestety, od pół roku interes źle idzie. Nie ma pieniędzy nawet na wypłaty. Na stacji benzynowej Bronco poznaje Antoinette Lily, którą mąż zostawił w noc poślubną bez niczego. Zbuntowana kobieta przypada do gustu Billy'emu, który zatrudnia ją jako swoją asystentkę...
Nagrody i nominacje.
Złota Malina 1980

</doc>
<doc id="1801448" url="https://pl.wikipedia.org/wiki?curid=1801448" title="Kamunda Tshinabu">
Kamunda Tshinabu

Kamunda Tshinabu (ur. 8 maja 1946) - były kongijski piłkarz występujący na pozycji pomocnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu TP Mazembe Lubumbashi.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Wystąpił tam w przegranym 0-3, meczu z reprezentacją Brazylii.

</doc>
<doc id="1801450" url="https://pl.wikipedia.org/wiki?curid=1801450" title="Chen Yi">
Chen Yi



</doc>
<doc id="1801451" url="https://pl.wikipedia.org/wiki?curid=1801451" title="Dzika orchidea">
Dzika orchidea

Dzika orchidea – amerykański film erotyczny z 1990 roku.
Fabuła.
Emily Reed – młoda i piękna pani adwokat, trafia do Rio de Janeiro jako doradczyni Claudii Dennis. Ich zadaniem jest nakłonienie chińskich inwestorów do budowy kompleksu hotelowego w Brazylii. Emily poznaje ekscentrycznego milionera Jamesa Wheelera. Jest nim zafascynowana, ale zachowuje dystans. On z kolei zaczyna prowadzić dwuznaczną grę.
Nagrody i nominacje.
Złota Malina 1990

</doc>
<doc id="1801453" url="https://pl.wikipedia.org/wiki?curid=1801453" title="I liga rosyjska w piłce nożnej (1992)">
I liga rosyjska w piłce nożnej (1992)



</doc>
<doc id="1801454" url="https://pl.wikipedia.org/wiki?curid=1801454" title="I liga rosyjska w piłce nożnej (1993)">
I liga rosyjska w piłce nożnej (1993)



</doc>
<doc id="1801455" url="https://pl.wikipedia.org/wiki?curid=1801455" title="I liga rosyjska w piłce nożnej (1994)">
I liga rosyjska w piłce nożnej (1994)



</doc>
<doc id="1801456" url="https://pl.wikipedia.org/wiki?curid=1801456" title="I liga rosyjska w piłce nożnej (1995)">
I liga rosyjska w piłce nożnej (1995)



</doc>
<doc id="1801458" url="https://pl.wikipedia.org/wiki?curid=1801458" title="I liga rosyjska w piłce nożnej (1996)">
I liga rosyjska w piłce nożnej (1996)



</doc>
<doc id="1801460" url="https://pl.wikipedia.org/wiki?curid=1801460" title="Chen Yi (Kuomintang)">
Chen Yi (Kuomintang)

Chen Yi (ur. 5 maja 1883 w Shaoxing, zm. 18 czerwca 1950) – chiński wojskowy, generał. Pierwszy gubernator Tajwanu z ramienia Republiki Chińskiej.
Ukończył studia wojskowe w Japonii, brał udział w rewolucji Xinhai. W latach 1926–1927 był gubernatorem prowincji Zhejiang; w tym czasie przeszedł na stronę Kuomintangu i Czang Kaj-szeka. Otrzymał dowództwo nad 19 Armią. W latach 1933–1941 był gubernatorem prowincji Fujian.
W 1945 roku został pierwszym po II wojnie światowej gubernatorem Tajwanu, po odzyskaniu go przez Chiny od Japonii. Za jego rządów na wyspie doszło do krwawo stłumionych zamieszek przeciwko rządom Kuomintangu znanych jako incydent 28 lutego. 22 kwietnia 1947 roku został zdymisjonowany. Następnie w latach 1948–1949 ponownie był gubernatorem Zhejiang. Na początku 1949 roku próbował przekonać generała Tang Enbo do przejścia na stronę komunistów. Oskarżony o zdradę został aresztowany, przewieziony na Tajwan i stracony.

</doc>
<doc id="1801461" url="https://pl.wikipedia.org/wiki?curid=1801461" title="I liga rosyjska w piłce nożnej (1997)">
I liga rosyjska w piłce nożnej (1997)



</doc>
<doc id="1801462" url="https://pl.wikipedia.org/wiki?curid=1801462" title="Don Decker">
Don Decker

Don Decker (ur. 11 września 1968 - zm. 11 października 2009) – amerykański wokalista. Były członek grupy muzycznej Anal Blast.
Decker zmarł 11 października 2009. Miał 41 lat.
Dyskografia.
Opracowano na podstawie materiału źródłowego.

</doc>
<doc id="1801463" url="https://pl.wikipedia.org/wiki?curid=1801463" title="I liga rosyjska w piłce nożnej (1998)">
I liga rosyjska w piłce nożnej (1998)



</doc>
<doc id="1801464" url="https://pl.wikipedia.org/wiki?curid=1801464" title="I liga rosyjska w piłce nożnej (1999)">
I liga rosyjska w piłce nożnej (1999)



</doc>
<doc id="1801466" url="https://pl.wikipedia.org/wiki?curid=1801466" title="I liga rosyjska w piłce nożnej (2000)">
I liga rosyjska w piłce nożnej (2000)



</doc>
<doc id="1801467" url="https://pl.wikipedia.org/wiki?curid=1801467" title="I liga rosyjska w piłce nożnej (2001)">
I liga rosyjska w piłce nożnej (2001)



</doc>
<doc id="1801468" url="https://pl.wikipedia.org/wiki?curid=1801468" title="Andrzej Bogdan Jędraszko">
Andrzej Bogdan Jędraszko

Andrzej Bogdan Jędraszko (ur. 1 kwietnia 1928 w Warszawie, zm. 19 września 2011) – polski planista przestrzenny oraz specjalista w regulacjach i strukturach instytucjonalnych gospodarki przestrzennej, rozwoju i zarządzaniu na szczeblu lokalnym, regionalnym i krajowym, ochronie środowiska w gospodarce przestrzennej, mieszkalnictwie i na transporcie miejskim. 
Życiorys.
Urodził się w rodzinie nauczycielskiej. Podczas Powstania warszawskiego został wywieziony do obozu przejściowego w Pruszkowie/Żbikowie. Do zniszczonej Warszawy powrócił w marcu 1945, gdzie na jesieni zapisał się do reaktywowanego właśnie Gimnazjum im. A. Mickiewicza na Saskiej Kępie.
W 1946 ukończył Liceum Ogólnokształcące im. A Mickiewicza w Warszawie, a następnie Szkołę Główną Planowania i Statystyki (1952) oraz Studium Planowania Przestrzennego przy Wydziale Architektury Politechniki Warszawskiej (1950). Doktorat na Politechnice uzyskał w 1978. Po wyjeździe za granicę ukończył Universitè de Paris VIII, Institute d'Urbanisme w 1982. Ukończył też studia na University of Michigan w zakresie języka angielskiego (1963).
W listopadzie 1981 wyjechał do Meksyku na zaproszenie G. Valnera Onjasa, wiceministra do spraw osiedli ludzkich (SAHOP), gdzie pełnił funkcję doradcy wiceministra oraz wykładowcy problematyki osiedli ludzkich (szeroko rozumianej) dla personelu SAHOP.
Autor i współautor wielu prac badawczych i projektowych (m.in. planowania aglomeracji miejskich w Polsce) oraz 15 książek dotyczących gospodarki przestrzennej w Niemczech i UE) oraz wielu innych publikacji. Doradca instytucji krajowych i zagranicznych, ekspert ONZ i UE. Inicjator i manager projektów międzynarodowych, członek międzynarodowych komisji i delegat rządu polskiego na Światową Konferencję w sprawie Osiedli Ludzkich (Vancouver 1976) oraz współinicjator utworzenia nowej agencji ONZ pod nazwą UN Centre for Human Settlements.
Członkostwa honorowe.
1. Towarzystwo Urbanistów Polskich, Warszawa
2. Polska Akademia Nauk. Komitet Przestrzennego Zagospodarowania Kraju
3. International Federation for Housing and Planning. The Hague, The Nethelands
4. UN Economic Commission for Europę. Genewa, Szwajcaria
5. The UN World Congress on Human Settlements, Vancouver 1976.
6. UN Commission on Human Settlements, New York 1977 -1979
7. Joint Meetings of the UNEP and UNCHS Governing Bodies.
8. Fundacja "Unia Metropolii Polskich" z siedzibą w Warszawie.
9. Europa-Union Deutschland.

</doc>
<doc id="1801469" url="https://pl.wikipedia.org/wiki?curid=1801469" title="Średzka Woda">
Średzka Woda

Średzka Woda ("Średzianka", niem. "Neumarkter Wasser") – rzeka II rzędu w województwie dolnośląskim, lewostronny dopływ Odry o długości 32,33 km i powierzchni zlewni 326,76 km2.
Przebieg.
Średzka Woda wypływa w miejscowości Piersno, w gminie Kostomłoty, na Wysoczyźnie Średzkiej, z wysokości około 158 m n.p.m. Początkowo płynie na północ, a następnie skręca na wschód i od południa opływa wieś Ciechów. Dalej znowu przyjmuje kierunek północny i omija Chwalimierz, następnie przepływa przez Środę Śląską, gdzie przecina drogę krajową nr 94. Poniżej Środy Śląskiej jej koryto rozdziela się na dwa kanały, prawy -  przepływający przez Szczepanów, będący pozostałością właściwego cieku, oraz lewy, omijający Szczepanów od zachodu, będący efektem melioracji, przejmującym aktualnie większą część przepływu Średzkiej Wody. Na północ od Szczepanowa bieg Średzkiej Wody zmienna orientację na zachodni, w tym miejscu rzeka ta opuszcza Wysoczyznę Średzką i zmeliorowanym korytem płynie Doliną Odry przejmując swój największy, prawostronny dopływ Jeziorkę a następnie w Malczycach, na terenie Portu Malczyce wpada do Odry.
Dopływy.
Prawostronnymi dopływami Średzkiej Wody, licząc od źródła do ujścia są:
Dopływami lewostronnymi są:
Warunki przepływu.
Średzka Woda jest ciekiem niekontrolowanym wodowskazem należącym do sieci obserwacyjnej IMGW-PIB, zatem nie istnieją dokładne dane dotyczące charakterystyki przepływów wody w tej rzece. Na podstawie szacunków wg obliczeń ze wzoru Iszkowskiego przepływy charakterystyczne dla ujścia Średzkiej Wody kształtują się następująco:
Wg serwisu Geoportal KZGW na nieczynnym jazie, w ujściowym odcinku Średzkiej Wody (około 3,5 km powyżej ujścia) SSQ wynosi 1,95 m³/s, natomiast SNQ to 0,579 m³/s. W okresie czteromiesięcznej suszy atmosferycznej późnym latem i jesienią 2011 roku. Na Średzkiej Wodzie w Środzie Śląskiej (około 15,5 km powyżej ujścia) odnotowano przepływ równy 0,198 m³/s. 
Przepływ wód w zlewni Średzkiej Wody nie jest zaburzany w istotny sposób przez urządzenia hydrotechniczne. Duży jaz zlokalizowany w ujściowym odcinku Średzkiej Wody nie pełni funkcji piętrzącej (stan na 08.2017 r.). Na obszarze zlewni nie występują skupiska stawów hodowlanych, które mogłyby oddziaływać na przepływ. Najistotniejszym zaburzeniem przepływu Średzkiej Wody jest dopływ oczyszczonych ścieków komunalnych z oczyszczalni w Środzie Śląskiej w ilości 2640 m³/d, co przekłada się na dodatkowe 0,03 m3/s wody w cieku poniżej zrzutu. W czasie długotrwałej suszy atmosferycznej oczyszczone ścieki powiększają przepływ Średzkiej Wody na tym odcinku o około 15%.
W ujściowym odcinku Średzkiej Wody, pomiędzy Malczycami a Lipnicą, przy wysokich stanach Odry występuje zjawisko cofki, dlatego od Malczyc aż do Chomiąży, wzdłuż Średzkiej Wody usypano wały przeciwpowodziowe. Warunki przepływu tego cieku modyfikowane są również sezonowo poprzez intensywne zarastanie roślinnością wodną całości przekroju koryta, co znacząco osłabia nurt, dlatego konieczne są częste melioracje koryta Średzkiej Wody.
Jakość wody.
Głównymi źródłami zanieczyszczeń wód powierzchniowych w zlewni Średzkiej Wody są:
Wg Państwowego Inspektoratu Ochrony Środowiska we Wrocławiu Średzka Woda na ujściu do Odry charakteryzowała się następującymi parametrami i wskaźnikami jakości w poszczególnych latach:
Zlewnia Średzkiej Wody (Jednolita Część Wód Powierzchniowych nr PLRW 600017137699) zarządzaniem Dyrektora Regionalnego Zarządu Gospodarki Wodnej we Wrocławiu z dnia 01.02.2017 r. znalazła się w granicach nowego Obszaru Szczególnie Narażonego (OSN) na zanieczyszczenia związkami azotu ze źródeł rolniczych, w którym będą podejmowane działania naprawcze mające na celu polepszenie jakości wód powierzchniowych.
Planowana budowa zbiornika retencyjnego.
Na Średzkiej Wodzie i jej dopływie Dojcy w Chwalimierzu, powyżej Środy Śląskiej planowane jest wykonanie zbiornika retencyjnego o pojemności 0,961 mln m3 wody i powierzchni 64,1 ha. Zbiornik byłby istotny ze względu na ochronę przeciwpowodziową Środy Śląskiej, oraz ochronę przed suszą.
Główne parametry techniczne i hydrologiczne zbiornika retencyjnego "Chwalimierz":
Pomimo wpisania planowanej inwestycji do Regionalnego Programu Operacyjnego dla Województwa Dolnośląskiego na lata 2007-2013, oraz uchwalenia miejscowego planu zagospodarowania przestrzennego zbiornika "Chwalimierz" nie wybudowano (stan na wrzesień 2017 r.).

</doc>
<doc id="1801470" url="https://pl.wikipedia.org/wiki?curid=1801470" title="I liga rosyjska w piłce nożnej (2002)">
I liga rosyjska w piłce nożnej (2002)



</doc>
<doc id="1801471" url="https://pl.wikipedia.org/wiki?curid=1801471" title="David Sela">
David Sela



</doc>
<doc id="1801472" url="https://pl.wikipedia.org/wiki?curid=1801472" title="I liga rosyjska w piłce nożnej (2003)">
I liga rosyjska w piłce nożnej (2003)



</doc>
<doc id="1801474" url="https://pl.wikipedia.org/wiki?curid=1801474" title="I liga rosyjska w piłce nożnej (2004)">
I liga rosyjska w piłce nożnej (2004)



</doc>
<doc id="1801475" url="https://pl.wikipedia.org/wiki?curid=1801475" title="Tahir Abu Zajd">
Tahir Abu Zajd

Amir Tahir Abu Zajd Sajjid, "Amer Taher Abouzaid Sayed" (ar. طاهر أبو زيد, ur. 1 kwietnia 1962 w Asjut) – egipski piłkarz grający w trakcie kariery na pozycji pomocnika.
Kariera klubowa.
Przez całą karierę piłkarską Abu Zajd związany był z klubem Al-Ahly Kair. W 1980 roku zadebiutował w jego barwach w pierwszej lidze egipskiej i z czasem stał się jego podstawowym zawodnikiem. W 1981 roku zdobył swój pierwszy Puchar Egiptu oraz wywalczył swoje pierwsze mistrzostwo Egiptu. W 1982 roku zwyciężył z Al-Ahly w Afrykańskiej Lidze Mistrzów (3:0 i 1:1 w finale z Asante Kotoko), a w 1987 roku wygrał ją po raz drugi (0:0 i 2:0 w finale z Al-Hilal Omdurman z Sudanu). W swojej karierze jeszcze pięciokrotnie zostawał mistrzem kraju w latach 1982, 1985-1987 i 1989 oraz siedmiokrotnie puchar kraju w latach 1983-85, 1989 i 1991-93. Natomiast w latach 1984-86 i 1993 sięgnął z Al-Ahly po Afrykański Puchar Zdobywców Pucharów. Karierę piłkarską zakończył w 1993 roku w wieku 31 lat.
W 1984 roku Abu Zajd zajął 2. miejsce w plebiscycie France Football na Piłkarza Roku w Afryce. W 1986 roku w tym samym plebiscycie był 3., a w 1987 roku ponownie 2.
Kariera reprezentacyjna.
W reprezentacji Egiptu Abu Zajd zadebiutował w 1982 roku. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam rozegrał jedno spotkanie grupowe, z Irlandią (0:0). W swojej karierze grał także w Pucharze Narodów Afryki 1984 (4. miejsce i król strzelców z 4 golami) i Pucharze Narodów Afryki 1986 (mistrzostwo Afryki i wiecekról strzelców z 3 golami). Był także królem strzelców młodzieżowych Mistrzostw Świata w 1981 roku w Australii.
Działalność polityczna.
W 2013 został ministrem sportu w rządzie Hazima al-Biblawiego.

</doc>
<doc id="1801478" url="https://pl.wikipedia.org/wiki?curid=1801478" title="Robert F. Boyle">
Robert F. Boyle

Robert F. Boyle (ur. 10 października 1909 w Los Angeles, zm. 1 sierpnia 2010 tamże) – amerykański scenograf filmowy. Był laureatem honorowego Oscara za całokształt twórczości. Nagrodę otrzymał w 2008, mając blisko 99 lat i stając się najstarszym laureatem w historii.
W swojej karierze Boyle otrzymał 3 nominacje do Oscara za scenografię do filmów: "Północ, północny zachód" (1959; reż. Alfred Hitchcock), "Skrzypek na dachu" (1971; reż. Norman Jewison) i "Rewolwerowiec" (1976; reż. Don Siegel). Kilka razy współpracował z Alfredem Hitchcockiem, tworząc scenografie do takich jego filmów jak: "Sabotaż" (1942), "Północ, północny zachód" (1959), "Ptaki" (1963), "Marnie" (1964). Na początku lat 90. po 50 latach pracy wycofał się z zawodu. Zmarł z przyczyn naturalnych w wieku 100 lat.

</doc>
<doc id="1801479" url="https://pl.wikipedia.org/wiki?curid=1801479" title="Jan Kazimierz Zamoyski">
Jan Kazimierz Zamoyski

Jan Kazimierz Zamoyski z Zamościa herbu Jelita (ur. 1658, zm. 1692) – kasztelan halicki (1688) i chełmski (?), wojewoda bełski (1689).
Życiorys.
Ojcem jego był Zdzisław Jan Zamoyski (po 1591–1670), syn Jana – podstoli lwowski 1646, kasztelan czernihowski (1656).
Matką jego była Anna Zofia Lanckorońska z Brzezia herbu Zadora.
Żoną jego została Urszula Kalińska – wdowa po Jacentym Dąmbskim, kasztelanie bieckim, konarskim kujawskim.
Jako senator wziął udział w sejmie zwyczajnym 1690 roku.
W 1690 r. był komisarzem rozstrzygającym spory między ziemiami ruskimi i węgierskimi.
W 1685 r. został ranny we Wołoszech, walcząc z nieprzyjacielem.
Zmarł bezpotomny w 1692 roku.

</doc>
<doc id="1801480" url="https://pl.wikipedia.org/wiki?curid=1801480" title="I liga rosyjska w piłce nożnej (2005)">
I liga rosyjska w piłce nożnej (2005)



</doc>
<doc id="1801481" url="https://pl.wikipedia.org/wiki?curid=1801481" title="I liga rosyjska w piłce nożnej (2006)">
I liga rosyjska w piłce nożnej (2006)



</doc>
<doc id="1801482" url="https://pl.wikipedia.org/wiki?curid=1801482" title="I liga rosyjska w piłce nożnej (2007)">
I liga rosyjska w piłce nożnej (2007)



</doc>
<doc id="1801484" url="https://pl.wikipedia.org/wiki?curid=1801484" title="Zespół Hoovera">
Zespół Hoovera

Zespół Hoovera – obsesyjna wrogość do ludzi z powodu ich seksualizmu, u osoby przyjmującej na siebie role wzorca doskonałości i dbającego o moralną czystość kraju, a przy tym starannie ukrywającej własną seksualność.
Autorem tego zespołu jest profesor John Money (Summers 1995). Nazwa zespołu wiąże się z osobą Johna Edgara Hoovera (1895–1972) – dyrektora Federalnego Biura Śledczego (FBI) w USA, który zwalczał homoseksualizm, prostytucję, pornografię, gromadził dane o życiu seksualnym obywateli, wykorzystując te informacje w walce politycznej, a jednocześnie rzekomo przejawiał zachowania homoseksualne, transwestytyzm i uzależnienie od pornografii. Te ostatnie teorie nie znajdują jednak potwierdzenia w źródłach biograficznych .

</doc>
<doc id="1801488" url="https://pl.wikipedia.org/wiki?curid=1801488" title="I liga rosyjska w piłce nożnej (2008)">
I liga rosyjska w piłce nożnej (2008)



</doc>
<doc id="1801489" url="https://pl.wikipedia.org/wiki?curid=1801489" title="SS- und Polizeiführer">
SS- und Polizeiführer



</doc>
<doc id="1801490" url="https://pl.wikipedia.org/wiki?curid=1801490" title="Honda Passport">
Honda Passport

Honda Passport – SUV produkowany przez Isuzu w ramach partnerstwa Hondy i Isuzu. Auto produkowane także jako Holden Frontera w Australii, Isuzu Rodeo w USA, Isuzu Mu w Japonii, Opel Frontera w Europie, Vauxhall Frontera w Wielkiej Brytanii oraz Isuzu Cameo w Tajlandii.
Honda Passport I.
Auto zostało stworzone wyłącznie dla Isuzu, miało być sprzedawane wyłącznie jako Rodeo, jednak owoc współpracy rozniósł auto pod wiele marek w tym Hondę. Jest to pierwsza generacja 5-drzwiowego SUV-a.
Honda Passport II.
Auto zostało zastąpione Hondą Pilot z powodów nie do końca satysfakcjonujących wyników sprzedaży za oceanem.

</doc>
<doc id="1801491" url="https://pl.wikipedia.org/wiki?curid=1801491" title="Thabet El-Batal">
Thabet El-Batal

Thabet El-Batal (ar. ثابت البطل, ur. 16 września 1953 w Kairze, zm. 12 lutego 2005 w Kairze) – egipski piłkarz grający na pozycji bramkarza.
Kariera klubowa.
Przez całą karierę piłkarską El-Batal związany był z klubem Al-Ahly Kair. W 1972 roku zadebiutował w jego barwach w pierwszej lidze egipskiej i z czasem stał się jego podstawowym bramkarzem. W 1975 roku wywalczył swoje pierwsze mistrzostwo Egiptu, a w 1978 roku zdobył swój pierwszy Puchar Egiptu. W 1982 roku zwyciężył z Al-Ahly w Afrykańskiej Lidze Mistrzów (3:0 i 1:1 w finale z Asante Kotoko), a w 1987 roku wygrał ją po raz drugi (0:0 i 2:0 w finale z Al-Hilal Omdurman z Sudanu). W swojej karierze jeszcze dziesięciokrotnie zostawał mistrzem kraju w latach 1976, 1977, 1979-82, 1984-87 i 1989 oraz sześciokrotnie zdobył puchar kraju w latach 1981, 1983-85, 1989 i 1991. Natomiast w latach 1984-86 sięgnął z Al-Ahly po Afrykański Puchar Zdobywców Pucharów. Karierę piłkarską zakończył w 1991 roku w wieku 38 lat. Zmarł 12 lutego 2005 roku w Kairze na raka.
Kariera reprezentacyjna.
W reprezentacji Egiptu El-Batal zadebiutował w 1974 roku. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam był rezerwowym bramkarzem dla Ahmeda Shobaira i nie rozegrał żadnego spotkania. W swojej karierze grał także w Pucharze Narodów Afryki 1984 (4. miejsce), Pucharze Narodów Afryki 1986 (mistrzostwo Afryki) i Pucharze Narodów Afryki 1990 oraz na Igrzyskach Olimpijskich w Los Angeles. Od 1974 do 1990 roku rozegrał w kadrze narodowej 87 meczów.

</doc>
<doc id="1801493" url="https://pl.wikipedia.org/wiki?curid=1801493" title="I liga rosyjska w piłce nożnej (2009)">
I liga rosyjska w piłce nożnej (2009)



</doc>
<doc id="1801497" url="https://pl.wikipedia.org/wiki?curid=1801497" title="Cmentarz wojskowy z lat I wojny światowej w Koninie">
Cmentarz wojskowy z lat I wojny światowej w Koninie



</doc>
<doc id="1801499" url="https://pl.wikipedia.org/wiki?curid=1801499" title="Zwoleńka">
Zwoleńka

Zwoleńka, Zwolenka (dawniej również "Lucymia", "Stawka", a w dolnym biegu "Sycynka") – niewielka rzeka w województwie mazowieckim, lewy dopływ Wisły, o długości ok. 37 km i powierzchni zlewni ok. 230 km².
Zgodnie typologią wód powierzchniowych to potok nizinny piaszczysty (typ 17) tworzący jednolitą część wód powierzchniowych Zwoleńka (PLRW20001723729)
Wypływa w Puszczy Kozienickiej między wsiami Koszary i Męciszów. Dalej płynie w kierunku południowo-wschodnim. Następnie przepływa po granicy wsi Niwki i Jedlanka z Puszczą Kozienicką, następnie wzdłuż granicy wsi Jedlanka i Strykowice Górne. Przepływa przez wieś Karczówka. Następnie płynie przez Zwoleń.
W Zwoleniu przepływa pod drogą krajową nr 79 (ul. dr L.Perzyny). Za mostem na ulicy Perzyny na rzece zalew z zaporą. Dalej płynie przez tereny leśne i podmokłe, później za stadionem i kortami. Zaraz za kortami przepływa pod ulicą Chopina i pod ulicą Słowackiego. Za mostem na Słowackiego płynie wzdłuż kirkutu, a dalej pod drogą krajową nr 12 (al. Jana Pawła II). Dalej płynie wzdłuż ul. Wiślanej, a następnie Podłęcznej. Po granicy miasta Zwoleń płynie przez wieś Zielonka Nowa. Następnie przez wsie Zielonka Stara, Barycz Stara, Wysocin, Siekierka Stara, po granicy wsi Andrzejów i Kijanka oraz wsi Gniazdków i Lucimia, gdzie wpada do Wisły. Od granicy między wsiami Siekierka Stara i Wysocin do ujścia stanowi naturalną granicę (z przerwami) między powiatem zwoleńskim a powiatem lipskim.

</doc>
<doc id="1801502" url="https://pl.wikipedia.org/wiki?curid=1801502" title="Johann von Herbeck">
Johann von Herbeck

Johann Ritter von Herbeck (ur. 25 grudnia 1831 w Wiedniu, zm. 28 października 1877 tamże) – austriacki kompozytor i dyrygent.
Życiorys.
Urodził się w 1831 w Wiedniu jako Johann Herbeck. Był praktycznie samoukiem. Dzięki wytrwałości z pozycji chórzysty osiągnął tytuł nauczyciela w wiedeńskim konserwatorium. W latach 1859-1870 oraz 1873-1877 dyrygował wiedeńskiej Gesellschaft der Musikfreunde, która dzięki jego energiczności i wyrobieniu osiągnęła szczyt wirtuozerii. Herbeck w 1866 został kapelmistrzem, a w latach 1871-1875 dyrektorem Opery Wiedeńskiej. Z posady zrezygnował, nie mogąc znieść intryg, których nie był w stanie tolerować.
Był miłośnikiem twórczości Franza Schuberta. Dyrygował orkiestrze podczas pierwszego wykonania "Symfonii Niedokończonej" w 1865. W 1867 dyrygował podczas pierwszego wykonania "Ein deutsches Requiem, nach Worten der heiligen Schrift" Johannesa Brahmsa. J. Herbeck przyczynił się też do wiedeńskiej premiery Śpiewakow norymberskich Wilhelma Richarda Wagnera. Kompozytor wywarł ogromny wpływ na kulturę muzyczną Wiednia. Wspierał Antona Brucknera. Hector Berlioz oceniał go jako wysokiej klasy dyrygenta.
Na trzy lata przed śmiercią muzyk otrzymał tytuł szlachecki. W 1885 syn kompozytora Ludwig wydał wspomnienia o ojcu.
Twórczość.
Von Herbeck napisał szereg cenionych pieśni i utworów muzycznych. Do utworów na orkiestrę należą: "Tanz-Momente", "Künstlerfahrt", wariacje symfoniczne, symfonie ("Symfonia D-dur na orkiestrę z organami") oraz Kwartet smyczkowy F-dur. Wiele dzieł znanych jest tylko z manuskryptów. Liczne chóry wykonują pieśń bożonarodzeniową "Pueri concinite" z muzyką napisaną przez von Herbecka.

</doc>
<doc id="1801503" url="https://pl.wikipedia.org/wiki?curid=1801503" title="Cyrhel">
Cyrhel

Cyrhel – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Górna.
W latach 1975–1998 przysiółek administracyjnie należał do województwa bielskiego.

</doc>
<doc id="1801505" url="https://pl.wikipedia.org/wiki?curid=1801505" title="Czarnotowa">
Czarnotowa

Czarnotowa – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Centrum.
W latach 1975–1998 przysiółek administracyjnie należał do województwa bielskiego.

</doc>
<doc id="1801506" url="https://pl.wikipedia.org/wiki?curid=1801506" title="Lista nagród i nominacji Ani Dąbrowskiej">
Lista nagród i nominacji Ani Dąbrowskiej

Artykuł przedstawia nominacje i nagrody przyznane Ani Dąbrowskiej w ciągu całej jej kariery. Dotychczas piosenkarka zdobyła dziewięć Fryderyków.

</doc>
<doc id="1801507" url="https://pl.wikipedia.org/wiki?curid=1801507" title="Hurbalówka">
Hurbalówka

Hurbalówka – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Wełcza.
W latach 1975–1998 przysiółek administracyjnie należał do województwa bielskiego.

</doc>
<doc id="1801508" url="https://pl.wikipedia.org/wiki?curid=1801508" title="Śmiertelne przewinienie">
Śmiertelne przewinienie

Śmiertelne przewinienie – amerykański thriller z 2008 roku.
Fabuła.
Julia London to przeciętna kobieta, która marzy o sławie pisarza. Niestety, nie ma talentu, ale uczestniczy w warsztatach literackich. Tan jest ostro krytykowana przez prowadzącego zajęcia. Ale tam też poznaje Angelę Drown, która daje jej maszynopis z prośbą o ocenę. Julia jest pod wrażeniem. Wieczorem Angela zostaje otruta gazem przez niezidentyfikowanego sprawcę, który upozorował samobójstwo. Julia korzysta z okazji i przedstawia maszynopis wydawcy jako swój własny. Książka ma duże szansę na stanie się bestsellerem. Podczas jednego ze spotkań promocyjnych jedna z uczestniczących kobiet zostaje zamordowana tak, jak zostało to opisane w książce. Sprawę prowadzi detektyw Baxter Kyle…

</doc>
<doc id="1801509" url="https://pl.wikipedia.org/wiki?curid=1801509" title="Hyrb">
Hyrb

Hyrb – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Górna.
W latach 1975–1998 przysiółek administracyjnie należał do województwa bielskiego.

</doc>
<doc id="1801511" url="https://pl.wikipedia.org/wiki?curid=1801511" title="Zbigniew Szostak">
Zbigniew Szostak

Zbigniew Marian Szostak (ur. 11 listopada 1915 w Warszawie, zm. 15 sierpnia 1944 w Nieszkowicach Wielkich koło Bochni) – kapitan pilot Polskich Sił Powietrznych w Wielkiej Brytanii, odznaczony Krzyżem Złotym Orderu Virtuti Militari.
Życiorys.
Był absolwentem Gimnazjum im. Tadeusza Reytana w Warszawie (1934) i Szkoły Podchorążych Rezerwy Lotnictwa w Sadkowie koło Radomia, którą skończył z pierwszą lokatą. Zapewniło to mu pierwszeństwo w przyjęciu do PLL LOT na stanowisko pilota komunikacyjnego. Latał na samolotach PWS-24, Lockheed L-10. Na stopień podporucznika został mianowany ze starszeństwem z 1 stycznia 1938 i 56. lokatą w korpusie oficerów rezerwy lotnictwa. We wrześniu 1939 ewakuował się do Anglii na samolocie Lockheed L-14.
Wstąpił do Polskich Sił Powietrznych, otrzymał numer służbowy RAF 76684. Służbę rozpoczął w dywizjonie 300, gdzie odbył pierwszą turę lotów bojowych na samolocie Vickers Wellington. Po odpoczynku wykonał drugą turę lotów, walcząc w składzie 301 Dywizjonu Bombowego. Po rozformowaniu tegoż dywizjonu walczył w 1586 eskadrze specjalnego przeznaczenia, dokonując zrzutów broni i zaopatrzenia nad okupowanymi krajami Europy na samolocie Handley Page Halifax. Latał (oprócz B-25) na wszystkich typach samolotów bombowych jakimi dysponowały PSP na Zachodzie. Wsławił się nie tylko wybitną odwagą, ale niezwykłą precyzją pilotażu. Zwłaszcza na samolocie B-24 Liberator demonstrował wielokrotnie możliwości tak swoje, jak i tego samolotu, lądując na lotniskach dla samolotów myśliwskich i startując z nich z wykorzystaniem drogi do kołowania w początkowej fazie rozbiegu.
Dnia 14 sierpnia 1944 roku samolot Liberator o numerze bocznym KG89OGR-S z załogą:
wystartował z lotniska w Brindisi we Włoszech. Po dokonaniu zrzutu w okolicach pl. Krasińskich w Warszawie został zaatakowany przez niemieckie myśliwce nad Puszczą Niepołomicką. Dowódca kpt. Zbigniew Szostak rozkazał opuszczenie palącego się samolotu. Załoga wyskoczyła na spadochronach, ale z powodu zbyt niskiej wysokości lotu większość spadochronów nie otworzyła się. Lotnicy zginęli na miejscu, roztrzaskując się o ziemię.
Ogółem wykonał ok. 115 lotów bojowych w lotnictwie bombowym, co dawało mu drugie miejsce za chor. (W/O) pil. Stanisławem Kłosowskim. Wraz z całą załogą jest pochowany na Brytyjskim Cmentarzu Wojskowym w Krakowie. Jest jednym z siedmiu lotników polskich odznaczonych Złotym Krzyżem Orderu Virtuti Militari.
Części samolotu załogi kpt. Zbigniewa Szostaka zostały wykorzystane do rekonstrukcji samolotu Liberator B-24 J znajdującego się w Muzeum Powstania Warszawskiego. Śmierć lotników upamiętnia też herb wsi Nieszkowice Wielkie przedstawiający siedem złotych, trzypłatowych śmigieł lotniczych na błękitnym polu.

</doc>
<doc id="1801512" url="https://pl.wikipedia.org/wiki?curid=1801512" title="Zakamień">
Zakamień

Zakamień – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801513" url="https://pl.wikipedia.org/wiki?curid=1801513" title="Alan Mullery">
Alan Mullery

Alan Patrick Mullery (ur. 23 listopada 1941 w Londynie) – angielski piłkarz, pomocnik i trener piłkarski. Brązowy medalista ME 68, uczestnik MŚ 70.
Grał w dwóch zawodowych londyńskich klubach: Fulham i Tottenhamie. Barw pierwszego bronił w latach 1958-1964 oraz 1972-1975, barw drugiego pomiędzy tymi okresami. Z "Kogutami" triumfował w Pucharze Anglii (1967), Pucharze Ligi (1971) oraz Pucharze UEFA (1972).
W reprezentacji Anglii debiutował już jako piłkarz Tottenhamu, 9 grudnia 1964 w meczu z Holandią. W kadrze rozegrał 35 spotkań i zdobył jednego gola - w przegranym z RFN 2:3 ćwierćfinale MŚ 70. Ostatni mecz w reprezentacyjnej koszulce rozegrał w 1971.
Po zakończeniu kariery piłkarskiej został trenerem. Prowadził m.in., bez większego powodzenia, Crystal Palace oraz Charlton Athletic.

</doc>
<doc id="1801515" url="https://pl.wikipedia.org/wiki?curid=1801515" title="Barańcowa">
Barańcowa

Barańcowa – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Górna.
W latach 1975–1998 przysiółek administracyjnie należał do województwa bielskiego.

</doc>
<doc id="1801516" url="https://pl.wikipedia.org/wiki?curid=1801516" title="Bartyzele">
Bartyzele

Bartyzele – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja.
Wchodzi w skład sołectwa Zawoja Dolna.
W latach 1975–1998 przysiółek administracyjnie należał do województwa bielskiego.

</doc>
<doc id="1801518" url="https://pl.wikipedia.org/wiki?curid=1801518" title="Chowaniacy">
Chowaniacy

Chowaniacy – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Dolna.
W latach 1975–1998 przysiółek administracyjnie należał do województwa bielskiego.

</doc>
<doc id="1801521" url="https://pl.wikipedia.org/wiki?curid=1801521" title="Chopy">
Chopy

Chopy – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Dolna.
W latach 1975–1998 przysiółek administracyjnie należał do województwa bielskiego.

</doc>
<doc id="1801523" url="https://pl.wikipedia.org/wiki?curid=1801523" title="Prawo Murphy’ego (film)">
Prawo Murphy’ego (film)

Prawo Murphy’ego – amerykański film sensacyjny z 1986 roku.
Fabuła.
Jack Murphy to policjant, który ma duże problemy. Psychopatka Joan Freeman, którą kiedyś zamknął, wyszła na wolność. Grozi mu śmiercią. Również gangster Frank Vincenzo ma z nim rachunki do wyrównania – Murphy zastrzelił mu brata. Joan zabija byłą żonę Murphy’ego i jej obecnego męża, wrabiając Jacka w tę zbrodnię. Murphy trafia do więzienia, z którego ucieka wspólnie ze złodziejką Arabellą. Razem muszą schwytać prawdziwych sprawców morderstwa.

</doc>
<doc id="1801524" url="https://pl.wikipedia.org/wiki?curid=1801524" title="Fitkówka">
Fitkówka

Fitkówka – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja.
W latach 1975–1998 przysiółek administracyjnie należał do województwa bielskiego.
Nazwa występuje jedynie w serwisie geoporal.gov.pl jako las, podając jako źródło PRNG. W zestawieniu Państwowego rejestru nazw geograficznych (PRNG) w zestawieniu obiektów fizjograficznych pochodzenie nazwy Fitkówka zapisano "Zarządzenie nr 63 Prezesa Rady Ministrów z dnia 27 listopada 1965 r., M.P. 1965 nr 67, poz. 382/wywiad terenowy"

</doc>
<doc id="1801525" url="https://pl.wikipedia.org/wiki?curid=1801525" title="Kalina Dolna">
Kalina Dolna

Kalina Dolna – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Centrum.
W latach 1975–1998 przysiółek administracyjnie należał do województwa bielskiego.

</doc>
<doc id="1801526" url="https://pl.wikipedia.org/wiki?curid=1801526" title="Ice-Cube">
Ice-Cube



</doc>
<doc id="1801528" url="https://pl.wikipedia.org/wiki?curid=1801528" title="Kalina Górna">
Kalina Górna

Kalina Górna – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Centrum.
W latach 1975–1998 przysiółek administracyjnie należał do województwa bielskiego.

</doc>
<doc id="1801529" url="https://pl.wikipedia.org/wiki?curid=1801529" title="Brian Labone">
Brian Labone

Brian Leslie Labone (ur. 23 stycznia 1940 w Liverpoolu, zm. 24 kwietnia 2006 w Liverpoolu) – angielski piłkarz, środkowy obrońca). Brązowy medalista ME 68, uczestnik MŚ 70.
Jedynym klubem w jego karierze był Everton. W latach 1959-1971 rozegrał 451 spotkań ligowych (dwa gole), z czasem pełniąc funkcję kapitana zespołu. Dwukrotnie sięgał po mistrzostwa Anglii (1963, 1970). W 1966 znajdował się wśród triumfatorów Pucharu Anglii.
W reprezentacji debiutował 20 października 1962 w meczu z Holandią. W kadrze rozegrał 26 spotkań. Reprezentacyjną karierę zakończył w przegranym z RFN 2:3 ćwierćfinale MŚ 70 .

</doc>
<doc id="1801530" url="https://pl.wikipedia.org/wiki?curid=1801530" title="Kaselówka">
Kaselówka

Kaselówka – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Centrum.
W latach 1975–1998 przysiółek administracyjnie należał do województwa bielskiego.

</doc>
<doc id="1801531" url="https://pl.wikipedia.org/wiki?curid=1801531" title="Kudłata">
Kudłata

Kudłata – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Centrum.
W latach 1975–1998 przysiółek administracyjnie należał do województwa bielskiego.

</doc>
<doc id="1801533" url="https://pl.wikipedia.org/wiki?curid=1801533" title="Honda Odyssey">
Honda Odyssey

Honda Odyssey - samochód osobowy typu minivan produkowany przez japoński koncern motoryzacyjny Honda od 1994 roku. Auto produkowane jest w dwóch odmianach: przeznaczonej na rynek amerykański oraz w wersji światowej.
Pierwsza generacja.
Honda Odyssey I produkowana była w latach 1994 - 1998.
Historia i opis modelu.
Samochód został po raz pierwszy oficjalnie zaprezentowany w 1994 roku jako pierwszy van w historii marki. Auto zbudowane zostało na bazie płyty podłogowej wykorzystanej w modelu Accord V. Wersje sprzedawane na rynku europejskim oznaczono imieniem "Shuttle". Jako pierwsze auto w historii pojazd oferował składane na płasko siedzenia trzeciego rzędu. W 1997 roku wersja Shuttle przeszła delikatną modernizację. 
Z uwagi na niskie zainteresowanie modelem Shuttle na rynku europejskim auto zastąpione zostało w 2000 roku modelem Stream.
Wersje wyposażeniowe.
W zależności od wybranej wersji wyposażeniowej pojazdu, auto wyposażone mogło być m.in. w system ABS, elektryczne sterowanie szyb, elektryczne sterowanie lusterek, klimatyzację, a także komplet poduszek powietrznych i zamek centralny.
Druga generacja.
Wersja amerykańska.
Honda Odyssey II w wersji przeznaczonej na rynki amerykańskie produkowana była w latach 1998 - 2004.
Historia i opis modelu.
Samochód został po raz pierwszy oficjalnie zaprezentowany w 1998 roku.
Wersje wyposażeniowe.
W zależności od wybranej wersji, auto wyposażone mogło być m.in. w system ABS, komplet poduszek powietrznych, elektryczne sterowanie szyb, elektryczne sterowanie lusterek, wielofunkcyjną kierownicę, skórzaną tapicerkę oraz czujniki cofania.
Wersja międzynarodowa.
Honda Odyssey II w wersji przeznaczonej na rynki międzynarodowe produkowana była w latach 1999 - 2003.
Historia i opis modelu.
Samochód został po raz pierwszy oficjalnie zaprezentowany w 1999 roku. Otrzymał zupełnie inną stylistykę niż wersja przeznaczona na rynek amerykański.
Trzecia generacja.
Wersja amerykańska.
Honda Odyssey III w wersji przeznaczonej na rynek amerykański produkowana była w latach 2004 - 2010.
Historia i opis modelu.
Samochód został po raz pierwszy oficjalnie zaprezentowany w 2004 roku. Pod względem wyglądu auto po raz pierwszy od wprowadzenia do sprzedaży modelu Odyssey otrzymało zupełnie zmodyfikowany wygląd zewnętrzny zachowując charakterystyczne dla modelu kształty.
W połowie 2007 roku zaprezentowana została wersja po modernizacji. Zmieniony został m.in. przedni zderzak oraz atrapa chłodnicy, a także przemodelowane zostało delikatnie wnętrze pojazdu. Do listy wyposażenia dodano m.in. system Bluetooth oraz kamerę cofania.
Wersja międzynarodowa.
Honda Odyssey III w wersji przeznaczonej na rynki międzynarodowe produkowana była w latach 2003 - 2009.
Historia i opis modelu.
W 2006 roku auto przeszło delikatną modernizację. Przeprojektowany został m.in. pas tylny pojazdu.
Czwarta generacja.
Wersja amerykańska.
Honda Odyssey IV w wersji przeznaczonej na rynek amerykański produkowana była w latach 2010 - 2017.
Historia i opis modelu.
Samochód został po raz pierwszy oficjalnie zaprezentowany 17 czerwca 2010 roku podczas targów motoryzacyjnych w Chicago.
W marcu 2013 roku podczas targów motoryzacyjnych w Nowym Jorku zaprezentowana została wersja po liftingu. Przemodelowana została m.in. pokrywa silnika, zderzak oraz atrapa chłodnicy, a także zmieniono pokrywy przednich reflektorów na ciemniejsze, a do lamp tylnych wprowadzona została technologia LED.
W 2015 roku wprowadzona została limitowana wersja "Special Edition" wyposażona w odkurzacz - "Honda VAC" umieszczony w bagażniku pojazdu, a także m.in. w rozbudowany system audio.
Wersja międzynarodowa.
Honda Odyssey IV w wersji przeznaczonej na rynki międzynarodowe produkowana była w latach 2008 - 2013.
Historia i opis modelu.
Samochód został po raz pierwszy oficjalnie zaprezentowany w 2008 roku. Auto otrzymało nowy, charakterystyczny wygląd pasa przedniego, który nawiązuje do modelu City.
Piąta generacja.
Wersja amerykańska.
Honda Odyssey V w wersji przeznaczonej na rynek amerykański produkowana jest od kwietnia 2017 roku.
Historia i opis modelu.
Samochód został po raz pierwszy oficjalnie zaprezentowany podczas targów motoryzacyjnych w Detroit w styczniu 2017 roku.
Wersja międzynarodowa.
Honda Odyssey V w wersji przeznaczonej na rynki międzynarodowe produkowana jest od 2013 roku.
Historia i opis modelu.
Samochód został po raz pierwszy oficjalnie zaprezentowany w 2013 roku. Zbudowany został na zupełnie nowej płycie podłogowej. Stylistyka pojazdu nawiązuje do ówczesnego języka stylistycznego marki.
Na początku 2016 roku wprowadzona została do produkcji wersja z napędem hybrydowym. Pod maską pojazdu umieszczony został 2 l silnik benzynowy w technologii VTEC sprzężony z jednostką elektryczną.

</doc>
<doc id="1801534" url="https://pl.wikipedia.org/wiki?curid=1801534" title="Bagheera kiplingi">
Bagheera kiplingi

Bagheera kiplingi – gatunek pająka z rodziny skakunowatych, zamieszkujący Amerykę Środkową na obszarze od Meksyku po Kostarykę.
Cechą wyróżniającą tego pająka jest sposób jego odżywiania. Dotychczas sądzono, że wszystkie pająki są drapieżnikami i nie wytwarzają enzymów pozwalających im trawić pożywienia pochodzenia roślinnego. Odkryto jednak, że "B. kiplingi" stosuje głównie dietę roślinną, żywiąc się niemal wyłącznie ciałkami Belta akacji (gatunków zaliczanych przez niektórych botaników do odrębnego od akacji rodzaju "Vachellia"). Te struktury odżywcze akacja wytwarza, aby uzyskać ochronę w mutualistycznym związku z mrówkami z rodzaju "Pseudomyrmex", które zamieszkują jej wydrążone kolce. Pająki aktywnie unikają tych mrówek. Poza ciałkami Belta "B. kiplingi" jedzą też nektar, larwy mrówek, małe żywiące się nektarem owady, a czasem również przedstawicieli własnego gatunku. Ciałka Belta stanowią jednak 91% ich diety w Meksyku i 60% w Kostaryce.
Umiejętność przędzenia nici pajęczej, służącej zazwyczaj pająkom do tkania sieci łownych, "B. kiplingi" wykorzystuje do tkania schronień, w których samica opiekuje się potomstwem. Do opieki nad potomstwem włącza się także samiec, co jest wyjątkiem wśród pająków. Dowody behawioralne sugerują, że "B. kiplingi" prowadzi quasi-socjalny tryb życia.
"B. kiplingi" został opisany w 1896 roku przez małżeństwo biologów George’a i Elizabeth Peckhamów. Wyniki badań na temat jego zachowania i sposobu odżywiania zostały zaprezentowane w 2008 roku, w trakcie dorocznego spotkania Ecological Society of America przez Christophera Meehana i współpracowników, którzy dokonali odkrycia w trakcie wyprawy badawczej do Meksyku, podczas której obserwowali życie i zwyczaje zamieszkujących tamte tereny pająków i opublikowane w 2009 roku na łamach czasopisma „Current Biology”.
Nazwa pająka (ze względu na jego „kocie skoki”) nawiązuje do Bagheery, czarnej pantery z książki "Księga dżungli", oraz Rudyarda Kiplinga – jej autora.

</doc>
<doc id="1801535" url="https://pl.wikipedia.org/wiki?curid=1801535" title="Wojciech Fyda">
Wojciech Fyda

Wojciech Fyda (ur. 12 kwietnia 1894 w Siołkowej, zm. 7 maja 1944 w Mauthausen) – pułkownik dyplomowany artylerii Wojska Polskiego, zastępca szefa Gabinetu Wojskowego Prezydenta Rzeczypospolitej w latach 1926–1930, kawaler Orderu Virtuti Militari.
Życiorys.
Absolwent II Gimnazjum w Nowym Sączu. Od 1913 do 1914 był studentem Studium Rolniczego na Uniwersytecie Jagiellońskim. Od sierpnia 1914 roku służył w Legionach Polskich. W 1915 roku jako ogniomistrz I batalionu Legionów. Szczególnie wyróżnił się walecznością 23 lutego 1916 roku w bitwie pod Kostiuchnówką.
Od listopada 1918 służył jako adiutant w Dowództwie Artylerii WP, a później adiutant 1 pułku artylerii polowej Legionów. Od 16 czerwca do 30 listopada 1919 był słuchaczem I Kursu Wojennej Szkoły Sztabu Generalnego w Warszawie. Po czym otrzymał przydział służbowy na referenta w Oddziale IV Naczelnego Dowództwa WP.
W wojnie polsko-bolszewickiej sprawował funkcję szefa Oddziału II dywizji, grupy operacyjnej i armii. Po ustaniu działań wojennych od 2 stycznia do połowy września 1921 kontynuował naukę na I Kursie Normalnym Wyższej Szkoły Wojennej w Warszawie. Po ukończeniu studiów przydzielony został do Inspektoratu Armii Nr 5, na stanowisko II referenta. Później był szefem wydziału w Wojskowym Instytucie Naukowo-Wydawniczym. W 1923 roku został szefem Oddziału III w Sztabie Dowództwa Okręgu Korpusu Nr I w Warszawie. Następnie został szefem sztabu Dowództwa Obszaru Warownego „Gdynia”. W lipcu 1926 został przydzielony do Gabinetu Wojskowego Prezydenta RP na stanowisko zastępcy szefa gabinetu. 23 maja 1927 został przeniesiony do Biura dla prac Komitetu Obrony Państwa przy Generalnym Inspektorze Sił Zbrojnych na stanowisko referenta przy równoczesnym pełnieniu obowiązków zastępcy szefa Gabinetu Wojskowego Prezydenta RP. Z dniem 1 marca 1931 roku został przeniesiony z Gabinetu Wojskowego Prezydenta RP do 6 pułku artylerii ciężkiej we Lwowie na stanowisko dowódcy pułku.
Od 24 kwietnia 1936 do listopada 1939 był attaché wojskowym, morskim i lotniczym w Polskiej Ambasadzie w Paryżu (jednocześnie attaché wojskowy przy poselstwie RP w Brukseli z siedzibą w Paryżu)
Po wybuchu II wojny światowej przedostał się do Francji. W nieustalonych okolicznościach aresztowany przez Niemców i 22 kwietnia 1944 deportowany do obozu KL Mauthausen. Tam otrzymał numer więźniarski 64127. Później przez kilka dni przebywał w KL Mauthausen-Gusen, a następnie ponownie znalazł się w obozie macierzystym w bloku 16, gdzie zginął 7 maja 1944.

</doc>
<doc id="1801536" url="https://pl.wikipedia.org/wiki?curid=1801536" title="Honda Shuttle">
Honda Shuttle



</doc>
<doc id="1801537" url="https://pl.wikipedia.org/wiki?curid=1801537" title="Tejszeba">
Tejszeba

Tejszeba (urart. Dim, Dte-e-i-še-ba) – urartyjskie bóstwo burzy i wojny, drugi w hierarchii panteonu Urartu po Chaldim. Symbolem Tejszeby był byk, niekiedy przedstawiano go na lwie. Za jego małżonkę uważano bogini Chubę, z którą spłodził syna Turani.
Ponieważ wiele elementów religii urartyjskiej zostało zapożyczonych z Mezopotamii, Tejszeba miał dużo wspólnych cech z asyryjskim bogiem Adadem. W piśmie klinowym Urartu imię boga zapisywane było za pomocą asyryjskiego ideogramu. Jego imię i atrybuty nawiązują również do huryckiego Teszuba. Istnieje teoria, że Tejszeba został zapożyczony przez Urartyjczyków z Mezopotamii za pośrednictwem Hetytów.
Na cześć Tejszeby zostało nazwane położone na wzniesieniu Karmir Blur miasto Tejszebaini. Liczba ofiar dla Tejszeby, jaką podają teksty urartyjskie, składała się z sześciu wołów i dwunastu owiec.

</doc>
<doc id="1801538" url="https://pl.wikipedia.org/wiki?curid=1801538" title="Płynąc pod prąd">
Płynąc pod prąd

Płynąc pod prąd – australijski film biograficzny z 2003 roku na podstawie autobiografii Anthony’ego i Diane Fingletonów.
Fabuła.
Australia, lata 50. Anthony Fingleton pochodzi z biednej rodziny. Ojciec pije, matka znosi to, milcząc. Chłopak chce trenować pływanie. Chce w ten sposób zdobyć akceptację swojego ojca, który faworyzuje Johny'ego...

</doc>
<doc id="1801541" url="https://pl.wikipedia.org/wiki?curid=1801541" title="Commodore 1350 Mouse">
Commodore 1350 Mouse

Commodore 1350 Mouse – pierwsza mysz wyprodukowana przez Commodore. Wyposażona była w gumową kulkę z umieszczonymi przy niej czujnikami odpowiedzialnymi za detekcję ruchu oraz kierunków. Czujniki, charakteryzujące się niską czułością, wykrywały ruch w kierunku pionowym, poziomym oraz pod kątem 45°. Trudności ze zmianą kierunku podczas ruchu myszy powodowały, iż była ona również kwalifikowana jako dżojstik.
Stworzenie myszy nie było od początku celem Commodore. Dla komputerów tej firmy były za to wprowadzane dżojstiki, które umożliwiały m.in. łatwą nawigację w grach komputerowych. Podejście to zmieniło się dopiero z wejściem interfejsów graficznych, takich jak GEOS.

</doc>
<doc id="1801543" url="https://pl.wikipedia.org/wiki?curid=1801543" title="Commodore 1350">
Commodore 1350



</doc>
<doc id="1801544" url="https://pl.wikipedia.org/wiki?curid=1801544" title="Zamczysko w Otranto">
Zamczysko w Otranto

Zamczysko w Otranto (ang. "The Castle of Otranto") – powieść autorstwa Horacego Walpole’a wydana w 1764 roku.
Z racji tego, że termin 'gotycyzm' kojarzony był w XVIII wieku dość negatywnie (jako okres barbarzyństwa, ciemnoty) Walpole, obawiając się reakcji publiczności i krytyki, wydał książkę anonimowo w swojej własnej drukarni. Pierwszy nakład wyczerpał się już po paru dniach, pisarz wydał więc książkę po raz drugi. Tym razem autorstwo przypisując wymyślonej przez siebie postaci Onuphria Muralto, siebie zaś określając jedynie jako tłumacza „cudownie” znalezionego we Włoszech rękopisu z 1529 roku. Popularność powieści sprawiła, że już po dwóch miesiącach Walpole wydał ją po raz trzeci, sygnując ją już swoim własnym nazwiskiem.
Niespodziewanie okazało się, że czytelnicy tęsknili do niesamowitości i fantastyki. Określenie 'gotycki' zaczęło być utożsamiane ze światem nadprzyrodzonym i obecną w nim grozą, której przeżywanie stało się dla publiczności czymś w rodzaju katharsis. Powieść zapoczątkowała nowy gatunek literacki zwany romansem grozy (lub – od podtytułu – powieścią gotycką) oraz pierwszą jego odmianę – zwaną odmianą historyczną.
Fabuła.
Akcja utworu rozgrywa się w gotyckim zamku, zajmowanym bezprawnie przez księcia Manfreda i jego rodzinę. Powieść rozpoczyna się od śmierci piętnastoletniego syna Manfreda – Konrada, który ginie przygnieciony przez olbrzymi szyszak należący do ostatniego prawowitego dziedzica zamku – Alonza Dobrego. Niespodziewane wydarzenia umiejscowione w przerażających realiach (ciemne lochy, labirynty) prowadzą do tego, że sprawiedliwości staje się zadość, skruszony Manfred opłakując śmierć dwójki swoich dzieci (niefortunnie córkę Matyldę zabił sam, biorąc ją za kogoś innego) wraz z wierną żoną Hipolitą opuszczają zamek, nad którym władzę przejmuje wnuk Alonza Dobrego – Teodor.

</doc>
<doc id="1801545" url="https://pl.wikipedia.org/wiki?curid=1801545" title="Tajny agent (film 1996)">
Tajny agent (film 1996)

Tajny agent – brytyjski thriller z 1996 roku na podstawie powieści pod tym samym tytułem Josepha Conrada.
Fabuła.
Londyn, lata 80. XIX wieku. Alfred Verloc mieszka w Soho wraz z żoną Winnie i jej opóźnionym w rozwoju bratem Steviem. Prowadzi mały sklepik, gdzie wieczorami spotykają się anarchiści. To jest tylko przykrywka dla prawdziwej pracy: Verloc jest podwójnym agentem pracującym dla Rosjan. Ze swojej ambasady otrzymuje zadanie wysadzenia Królewskiego Obserwatorium w Greenwich...

</doc>
<doc id="1801549" url="https://pl.wikipedia.org/wiki?curid=1801549" title="Ayman Shawky">
Ayman Shawky

Ayman Shawky Konsowa (ar. أيمن شوقي, ur. 9 grudnia 1962) – piłkarz egipski grający na pozycji napastnika.
Kariera klubowa.
Karierę piłkarską Shawky rozpoczął w klubie Al-Koroum z Aleksandrii. W 1982 roku zadebiutował w jego barwach w pierwszej lidze egipskiej. W Al-Koroum grał przez dwa lata, a jego największym sukcesem w tym klubie było wywalczenie tytułu króla strzelców w sezonie 1983/1984.
W 1984 roku Shawky przeszedł do Al-Ahly Kair. W 1987 roku wygrał z Al Ahly Afrykańską Ligę Mistrzów (0:0 i 2:0 w finale z Al-Hilal Omdurman z Sudanu). W swojej karierze pięciokrotnie zostawał mistrzem kraju w latach 1985–87, 1989 i 1994 oraz pięciokrotnie Puchar Egiptu w latach 1985, 1989, 1991–93. Natomiast w latach 1984–86 i 1993 sięgnął z Al-Ahly po Afrykański Puchar Zdobywców Pucharów.
W 1994 roku Shawky został piłkarzem Zamaleku Kair. Grał w nim przez dwa lata. W 1996 roku zwyciężył z nim w Afrykańskiej Lidze Mistrzów (1:2, 2:1 k. 5:4 w finale z Shooting Stars FC). W 1997 wrócił do Al-Koroum, w którym w 1999 roku zakończył karierę.
Kariera reprezentacyjna.
W reprezentacji Egiptu Shawky zadebiutował w 1984 roku. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam był rezerwowym zawodnikiem i nie rozegrał żadnego spotkania.

</doc>
<doc id="1801550" url="https://pl.wikipedia.org/wiki?curid=1801550" title="Midwinter Graces">
Midwinter Graces

Midwinter Graces – jedenasty album studyjny Tori Amos, wydany 10 listopada 2009 roku. Jest to pierwsza płyta tej artystki z piosenkami świątecznymi.

</doc>
<doc id="1801555" url="https://pl.wikipedia.org/wiki?curid=1801555" title="Niech żyje miłość (film 1991)">
Niech żyje miłość (film 1991)

Niech żyje miłość – polski film (melodramat) z 1991 roku.
Fabuła.
Sewek, mechanik samochodowy, nocą w ulewny deszcz dostaje zgłoszenie do unieruchomionego samochodu. Gdy przyjeżdża na miejsce, właścicielką samochodu okazuje się młoda kobieta, która kradnie samochód Sewka, by zdążyć na pociąg do Gdańska. Zafascynowany nieznajomą chłopak postanawia osobiście oddać naprawiony samochód właścicielce. Na miejscu przeżywa rozczarowanie - Natalia Brońska (tak się nazywa nieznajoma), jest mężatką. Mimo to nie rezygnuje ze zdobycia jej serca.

</doc>
<doc id="1801559" url="https://pl.wikipedia.org/wiki?curid=1801559" title="Stanisław Siedlecki (geolog)">
Stanisław Siedlecki (geolog)

Stanisław Siedlecki (ur. 17 września 1912 w Krakowie, zm. 7 marca 2002 w Łodzi) – docent dr., polski geolog, taternik i polarnik.
Życiorys.
Syn Michała Siedleckiego, zoologa i taternika. Studiował fizykę i matematykę na UJ w Krakowie. Pracował w Instytucie Geologicznym (1952–1956), Zakładzie Nauk Geologicznym PAN (1956–1964) i Norweskim Instytucie Geologicznym w Trondheim (1966–1980). Do Polski wrócił na stałe w 1991. Był jednym z pierwszych polskich członków The Explorers Club. W 1957 roku dowodził ekspedycją polarną PAN, która wybudowała Polską Stację Polarną nad Zatoką Białych Niedźwiedzi. Uczestniczył także w wielu innych polskich i norweskich wyprawach polarnych, w wielu jako kierownik – m.in. na Wyspę Niedźwiedzią (1932–1933, 1964), Grenlandię (1937), Spitsbergen (od 1934 do 1984–1985).
W latach 30. i 40. był aktywnym taternikiem, na koncie ma wiele pierwszych przejść letnich i zimowych. Do jego partnerów górskich należeli Stanisław Motyka, Jan Sawicki, Witold Henryk Paryski, Zbigniew Korosadowicz, Jerzy Pierzchała, Zofia Radwańska-Paryska, Tadeusz Orłowski, Jan Staszel, Czesław Łapiński i Jan Józef Szczepański. W 1947 kierował wyprawą Klubu Wysokogórskiego w Alpy, podczas której wraz z partnerami dokonał drugiego całkowitego trawersu grani Grandes Jorasses.
W latach 1945 i 1950–1951 był prezesem Klubu Wysokogórskiego, w 1960 otrzymał godność członka honorowego tego Klubu. Był też członkiem honorowym Komitetu Badań Polarnych PAN i Polskiego Towarzystwa Geograficznego. Członek Polskiego Towarzystwa Geologicznego. Został wyróżniony przez PAN Medalem Mikołaja Kopernika. Jego nazwiskiem nazwano jeden z lodowców na Spitsbergenie.
Jest autorem książek opisujących ekspedycje polarne: "Wśród polarnych pustyń Svalbardu" (Warszawa, Lwów 1935) i "Dom pod biegunem" (Warszawa 1964), a także licznych prac naukowych z dziedziny geologii oraz artykułów w „Taterniku” i „Wierchach”.

</doc>
<doc id="1801560" url="https://pl.wikipedia.org/wiki?curid=1801560" title="Ashraf Kasem">
Ashraf Kasem

Ashraf Kasem Raman (ar. أشرف قاسم, ur. 25 lipca 1966 w Kairze) – piłkarz egipski grający na pozycji obrońcy.
Kariera klubowa.
Pierwszym klubem Kasema w karierze był Zamalek Kair. W 1984 roku zadebiutował w jego barwach w pierwszej lidze egipskiej i z czasem stał się jego podstawowym zawodnikiem. W 1986 roku wygrał Afrykańską Ligę Mistrzów (2:0, 0:2 k. 4:2 w finale z Africa Sports Abidżan). W swojej karierze trzykrotnie zostawał mistrzem kraju w latach 1988, 1992 i 1993 oraz zdobył Puchar Egiptu w 1988 roku. Natomiast w 1988 roku wygrał też Puchar Afro-Azjatycki. W sezonie 1993/1994 występował w saudyjskim Al-Hilal i po roku gry w Arabii Saudyjskiej wrócił do Egiptu. W 1995 roku zdobył z Zamalekiem Superpuchar Afryki. W 1996 roku po raz drugi wygrał Ligę Mistrzów (1:2, 2:1 k. 5:4 z Shooting Stars FC), a w 1997 roku wywalczył Superpuchar Afryki i wygrał drugi Puchar Afro-Azjatycki. Karierę piłkarską zakończył w 1997 roku w wieku 31 lat.
Kariera reprezentacyjna.
W reprezentacji Egiptu Kasem zadebiutował w 1985 roku. W 1990 roku został powołany przez selekcjonera Mahmouda El-Gohary’ego do kadry na Mistrzostwa Świata we Włoszech. Tam był rezerwowym zawodnikiem i nie rozegrał żadnego spotkania. Był także w kadrach Egiptu w Pucharze Narodów Afryki 1986 (wywalczył mistrzostwo Afryki strzelając decydującego karnego w serii rzutów karnych w finale z Kamerunem), Pucharze Narodów Afryki 1988 i Pucharze Narodów Afryki 1994. Od 1986 do 1994 roku rozegrał w kadrze narodowej 67 meczów.

</doc>
<doc id="1801561" url="https://pl.wikipedia.org/wiki?curid=1801561" title="Kudzie">
Kudzie

Kudzie – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. Wchodzi w skład sołectwa Zawoja Wełcza.
W latach 1975–1998 przysiółek administracyjnie należał do województwa bielskiego.

</doc>
<doc id="1801562" url="https://pl.wikipedia.org/wiki?curid=1801562" title="Kuklowa">
Kuklowa

Kuklowa – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801563" url="https://pl.wikipedia.org/wiki?curid=1801563" title="Imperium Perskie">
Imperium Perskie



</doc>
<doc id="1801564" url="https://pl.wikipedia.org/wiki?curid=1801564" title="Madziarowa">
Madziarowa

Madziarowa – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801569" url="https://pl.wikipedia.org/wiki?curid=1801569" title="Osama Orabi">
Osama Orabi

Osama Orabi (ar. أسامة عرابى, ur. 25 stycznia 1962 w Kairze) – piłkarz egipski grający na pozycji pomocnika.
Kariera klubowa.
Przez całą karierę piłkarską Orabi związany był z klubem Al-Ahly Kair. W 1982 roku zadebiutował w jego barwach w pierwszej lidze egipskiej i z czasem stał się jego podstawowym zawodnikiem. W 1983 roku zdobył swój pierwszy Puchar Egiptu, a w 1985 roku wywalczył swoje pierwsze mistrzostwo Egiptu. W 1987 roku zwyciężył z Al-Ahly w Afrykańskiej Lidze Mistrzów (0:0 i 2:0 w finale z Al-Hilal Omdurman z Sudanu). W swojej karierze jeszcze dziewięciokrotnie zostawał mistrzem kraju w latach 1986, 1987, 1989 i 1994-99 oraz siedmiokrotnie puchar kraju w latach 1984, 1985, 1989, 1991-93 i 1996. W 1995 roku wygrał Arabski Puchar Zdobywców Pucharów, a w 1996 – Arabską Ligę Mistrzów. Natomiast w latach 1984–1986 i 1993 sięgnął z Al-Ahly po Afrykański Puchar Zdobywców Pucharów. W 1997 i 1998 roku wygrał Superpuchar Afryki. Karierę piłkarską zakończył w 1999 roku w wieku 37 lat.
Kariera reprezentacyjna.
W reprezentacji Egiptu Orabi zadebiutował 29 stycznia 1988 roku w wygranym 1:0 towarzyskim meczu z Bułgarią, rozegranym w Kairze. W 1988 roku zagrał w jednym meczu Pucharu Narodów Afryki 1988, grupowym z Kamerunem (0:1).
W 1990 roku został powołany przez selekcjonera Mahmouda El-Gohary’ego do kadry na Mistrzostwa Świata we Włoszech. Tam był rezerwowym zawodnikiem i zagrał w jednym spotkaniu, zremisowanym 0:0 z Irlandią. Od 1988 do 1993 roku rozegrał w kadrze narodowej 17 meczów.

</doc>
<doc id="1801573" url="https://pl.wikipedia.org/wiki?curid=1801573" title="Makosiowa">
Makosiowa

Makosiowa – przysiółek wsi Zawoja w Polsce, położony w województwie małopolskim, w powiecie suskim, w gminie Zawoja. 
W latach 1975–1998 przysiółek administracyjnie należał do województwa bielskiego.

</doc>
<doc id="1801574" url="https://pl.wikipedia.org/wiki?curid=1801574" title="Projekt Proteus">
Projekt Proteus

Projekt Proteus – projekt współfinansowany przez Unię Europejską z Europejskiego Funduszu Rozwoju Regionalnego w ramach Programu Operacyjnego Innowacyjna Gospodarka 2007–2013. Proteus to ultranowoczesny, zintegrowany system przeznaczony do działań antyterrorystycznych i antykryzysowych realizowany przez konsorcjum wiodących ośrodków naukowo-badawczych w Polsce. Działania służb mają wspomagać m.in. trzy wielofunkcyjne roboty, samolot bezzałogowy oraz mobilne centrum dowodzenia. System ma być w całości zintegrowany, co jest innowacją w skali światowej i stanowi poważne wyzwanie dla inżynierów pracujących przy projekcie. Realizacja projektu rozpoczęła się w 2009 roku, a jego zakończenie planowane jest na rok 2013. 
Elementy systemu.
Mobilne Centrum Dowodzenia (MCD).
Ultranowoczesne centrum dowodzenia, zamontowane na podwoziu samochodu ciężarowego, wyposażone w szereg rozwiązań telekomunikacyjnych i informatycznych, (z wykorzystaniem technik satelitarnych). To tutaj odbywa się przetwarzane i analizowane danych nadchodzących z pozostałych elementów Proteusa, takich jak samolot bezzałogowy czy roboty.
W rezultacie projektowane centrum dowodzenia stanowić będzie nowoczesny mobilny rozproszony system gromadzenia i dystrybucji, stanowiący integralny element złożonego systemu, o unikalnej w skali europejskiej funkcjonalności.
Samolot bezzałogowy.
Zadaniem samolotu bezzałogowego będzie wspomaganie działań w sytuacjach kryzysowych poprzez obserwację, zbieranie danych z zagrożonych obszarów (z czujników takich jak np. w pełni innowacyjny czujnik płomieni) i przekazywanie ich do Mobilnego Centrum Dowodzenia. Dostarczone informacje usprawnią proces decyzyjny i koordynację służb zaangażowanych w akcję ratunkową. Samolot bezzałogowy (BSL) będzie jednostką częściowo autonomiczną – dzięki możliwości poruszania się po zadanej wcześniej trasie przelotu, nie będzie wymagał stałej uwagi operatora i przeszkolenia w zakresie pilotażu.
Roboty mobilne.
W ramach projektu Proteus powstają trzy roboty mobilne, każdy o różnym przeznaczeniu, mające za zadanie zastępować lub wspomagać człowieka w najbardziej niebezpiecznych zadaniach, takich jak rozpoznanie skażonego obszaru lub inspekcja trudno dostępnych miejsc.
Mały Robot Mobilny (MRM) to najmniejszy z trójki robotów w systemie. Będzie wyposażony w specjalne urządzenie, które umożliwi pobranie z miejsca prowadzenia akcji próbek gleby, cieczy lub powietrza i przewiezienie ich do laboratorium w celu dalszej analizy.
Robot Mobilny Interwencyjny (RMI) to robot średni, przeznaczony do pracy w pomieszczeniach, mogący wspinać się po schodach. Będzie mógł zastępować człowieka w najbardziej niebezpiecznych zadaniach, takich jak rozbrajanie ładunków wybuchowych.
Robot Mobilny o Zwiększonej Funkcjonalności (RMF) to ciężka kawaleria Proteusa. Robot ten będzie mógł podnosić i przewozić ładunki o znacznej masie i gabarytach. Duża prędkość i doskonałe właściwości jezdne umożliwią sprawne i szybkie operowanie na trudnym, nieutwardzonym podłożu. Robot będzie posiadał moduł autonomii, który umożliwi mu m.in. ominięcie przeszkód znajdujących się na wyznaczonej trasie. Cecha ta sprawi, że operowanie tak dużym robotem stanie się jeszcze łatwiejsze.
Wszystkie trzy roboty, działające w systemie, będą mogły być wyposażone w dowolnie skonfigurowany zestaw różnego rodzaju czujników wchodzących w skład systemu Proteus.
Mobilne Centrum Operatorów Robotów.
Na miejsce akcji wszystkie roboty dowiezie Mobilne Centrum Operatorów Robotów 
(MCOR), zamontowane na podwoziu samochodu ciężarowego. Pojazd ma być wyposażony w sprzęt do szybkiego załadunku i rozładunku robotów, przenośne lekkie konsole operatorów robotów oraz system łączności z centrum dowodzenia w ramach podstawowego stanowiska dowodzenia akcją.
Zestawy Nasobne.
Nasobne Zestawy Czujników to radiotelefony wyposażone w czujniki lokalizacyjne oraz czujniki monitorujące bezpieczeństwo osób zaangażowanych w akcję – czujnik pulsu, czujnik ruchu, czujnik temperatury i wilgotności otoczenia. Dzięki nim zarówno położenie, jak i warunki pracy ratowników będą przedstawione w formie graficznej na mapie w Mobilnym Centrum Dowodzenia, pozwalając na bezpieczne i efektywne wykorzystanie sił i środków.
Symulator robota mobilnego.
Jedną z najważniejszych funkcji symulatora będzie szkolenie operatorów robotów i przygotowanie ich do przyszłych działań operacyjnych w każdych warunkach. Ważnym zadaniem ma być również wsparcie prac projektowych i rozwojowych oraz badania symulacyjne obiektów ruchomych.
Podstawowym elementem urządzenia jest półsferyczny ekran, wspierany systemem trójkanałowej wizualizacji. Stanowisko szkoleniowe połączone jest bezpośrednio z panelem operacyjnym instruktora, monitorującego na bieżąco proces szkolenia lub testów.
Konsorcjum Proteus.
W skład konsorcjum wykonującego projekt wchodzą: Przemysłowy Instytut Automatyki i Pomiarów (PIAP), który jest pomysłodawcą i koordynatorem całego przedsięwzięcia, Centrum Badań Kosmicznych PAN, Centrum Naukowo Badawcze Ochrony Przeciwpożarowej, Instytut Technologii Materiałów Elektronicznych, Politechnika Poznańska, Politechnika Warszawska i Wojskowa Akademia Techniczna.

</doc>
<doc id="1801577" url="https://pl.wikipedia.org/wiki?curid=1801577" title="Tarek Soliman">
Tarek Soliman

Tarek Soliman (ur. 24 stycznia 1962 w Port Saidzie) – egipski piłkarz grający na pozycji pomocnika.
Kariera klubowa.
Swoją karierę piłkarską Soliman rozpoczął w klubie Zamalek SC i w 1980 roku zadebiutował w jego barwach w pierwszej lidze egipskiej. W 1981 roku przeszedł do El-Masry. Grał w nim do 1995 roku (z przerwą na wypożyczenie w sezonie 1990/1991 do Al-Merreikh) i wtedy też w wieku 33 lat zakończył karierę sportową. Z El-Masry nie osiągnął większych sukcesów ani w lidze Egiptu, ani w Pucharze Egiptu.
Kariera reprezentacyjna.
W reprezentacji Egiptu Soliman zadebiutował w 1982 roku. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam był rezerwowym zawodnikiem i zagrał w jednym spotkaniu, przegranym 0:1 z Irlandią.

</doc>
<doc id="1801578" url="https://pl.wikipedia.org/wiki?curid=1801578" title="Kingfisher Airlines Tennis Open 2007">
Kingfisher Airlines Tennis Open 2007

Kingfisher Airlines Tennis Open 2007 – tenisowy turniej ATP rangi ATP International Series z cyklu Kingfisher Airlines Tennis Open rozgrywany w dniach 24–30 września 2007 roku w Mumbaju na kortach twardych o puli nagród 416 000 dolarów amerykańskich.

</doc>
<doc id="1801579" url="https://pl.wikipedia.org/wiki?curid=1801579" title="Cincinnati Kid">
Cincinnati Kid

Cincinnati Kid – amerykański film psychologiczny z 1965 roku na podstawie powieści Richarda Jessupa.
Fabuła.
Nowy Orlean, lata 30. W mieście dochodzi do spotkania najlepszych pokerzystów w USA. Jednym z nich jest Cincinnati Kid, który jest niepokonanym mistrzem w mieście. Przybywa też Lancey Howard – pokerowy mistrz kraju. Kiedy rozgrywa pojedynek z biznesmenem Saldem, ogołaca go ze wszystkiego. Kid chce konfrontacji z Howardem, dzięki Shooterowi do niej dochodzi. Ale Cincinnati Kid nie wie, że wynik jest ustawiony, gdyż Howard przekupił krupiera!
Nagrody i nominacje.
Złote Globy 1965

</doc>
<doc id="1801583" url="https://pl.wikipedia.org/wiki?curid=1801583" title="Matt Barnes">
Matt Barnes

Matthew Kelly „Matt” Barnes (ur. 9 marca 1980 w Santa Clara) – amerykański koszykarz, występujący na pozycji niskiego skrzydłowego, mistrz NBA z 2017.
Wczesne lata.
Urodził się w Santa Clara w Kalifornii jako syn Ann Catherine (z domu Barrile) i Henry’ego M. Barnesa. Jego matka miała pochodzenie włosko-sycylijskie, a ojciec to Afroamerykanin. Jego młodszy brat, Jason Barnes (ur. 11 kwietnia 1984), grał na pozycji wide receiver w futbolu kanadyjskim. 
Przebieg kariery.
Po ukończeniu college'u UCLA Barnes został wybrany w drugiej rundzie draftu przez Memphis Grizzlies. Tamtego lata został sprzedany razem z Nickiem Andersonem do Cleveland Cavaliers w zamian za Wesleya Persona. Został zwolniony w październiku. Grał również dla Los Angeles Clippers, Sacramento Kings, New York Knicks, Philadelphia 76ers, Golden State Warriors oraz Phoenix Suns. W sezonie 09/10 był graczem Orlando Magic. Od 2010 do 2012 roku był zawodnikiem Los Angeles Lakers.
Przed rozgrywkami 2012/13 podpisał kontrakt z Los Angeles Clippers.
W czerwcu 2015 roku w wyniku wymiany trafił do klubu Charlotte Hornets. Nieco ponad tydzień później został zawodnikiem Memphis Grizzlies. 9 lipca 2016 podpisał umowę z Sacramento Kings. 20 lutego 2017 został zwolniony przez klub z Sacramento. 2 marca zawarł kontrakt do końca sezonu z Golden State Warriors.
11 grudnia 2017 ogłosił przez Instagram zakończenie kariery w NBA.

</doc>
<doc id="1801584" url="https://pl.wikipedia.org/wiki?curid=1801584" title="Commodore 1351 Mouse">
Commodore 1351 Mouse

Commodore 1351 Mouse – mysz komputerowa produkcji Commodore, kontynuacja po modelu 1350. W porównaniu do poprzedniczki, została ona znacznie ulepszona. Poruszanie kursorem za jej pomocą stało się znacznie bardziej naturalne, mimo iż czujniki nadal rejestrowały ruch jedynie w kierunkach pionowym, poziomym oraz pod kątem 45°. Dzięki dużej funkcjonalności zdobyła znaczną popularność.

</doc>
<doc id="1801585" url="https://pl.wikipedia.org/wiki?curid=1801585" title="Commodore 1351">
Commodore 1351



</doc>
<doc id="1801586" url="https://pl.wikipedia.org/wiki?curid=1801586" title="Saber Eid">
Saber Eid

Saber Eid (ur. 1 maja 1959 w Al-Mahalla al-Kubra) – egipski piłkarz grający na pozycji obrońcy.
Kariera klubowa.
Przez całą karierę piłkarską Eid związany był z klubem Ghazl El-Mehalla z miasta Al-Mahalla al-Kubra. W jego barwach zadebiutował w 1981 roku pierwszej lidze egipskiej i był podstawowym zawodnikiem swojej drużyny. W latach 1986, 1993 i 1995 trzykrotnie zdobył z nim Puchar Egiptu. Grał w nim do 1995.
Kariera reprezentacyjna.
W reprezentacji Egiptu Eid zadebiutował w 1984 roku. W 1990 roku został powołany przez selekcjonera Mahmouda El-Gohary'ego do kadry na Mistrzostwa Świata we Włoszech. Tam był rezerwowym zawodnikiem i nie rozegrał żadnego spotkania.

</doc>
<doc id="1801587" url="https://pl.wikipedia.org/wiki?curid=1801587" title="Zapasy na Letnich Igrzyskach Olimpijskich 1920">
Zapasy na Letnich Igrzyskach Olimpijskich 1920

Zapasy na Letnich Igrzyskach Olimpijskich 1920 w Antwerpii rozegrano w dwóch stylach wolnym i klasycznym. Udział w turniejach zapaśniczych wzięło 150 sportowców z 19 państw. Tabelę medalową zawodów wygrali Finowie. Zawody miały miejsce na terenie Zoo w Antwerpii. 
Zapasy w stylu klasycznym odbywały się od 16 do 20 lutego, zaś w stylu wolnym od 25 do 27 lutego 1920 roku. Startowali tylko mężczyźni. Zapasy w stylu wolnym rozegrano w zawodach wolnoamerykanki - prekursorki amatorskich zapasów w stylu wolnym. 

</doc>
<doc id="1801597" url="https://pl.wikipedia.org/wiki?curid=1801597" title="Astérix (satelita)">
Astérix (satelita)

Astérix – pierwszy francuski sztuczny satelita, umieszczony na orbicie 26 listopada 1965 roku przez rakietę typu Diamant A, która wystartowała z kosmodromu Hammaghir w Algierii. Francja stała się wtedy szóstym państwem posiadającym własnego satelitę na orbicie po ZSRR (Sputnik 1, 1957), USA (Explorer 1, 1958), Wielkiej Brytanii (Ariel 1, 1962) Kanadzie (Alouette 1, 1962) i Włoszech (San Marco 1, 1964) i trzecim, które wysłało go samodzielnie (satelitę brytyjskiego, kanadyjskiego i włoskiego wyniosły na orbitę rakiety USA).
Nazwa satelity pochodzi od znanej komiksowej postaci Asteriksa, ale pierwotnie nosił on nazwę A-1.
Jedynym instrumentem na pokładzie Astérixa był nadajnik. W trakcie startu uległa jednak uszkodzeniu jedna z anten. Satelita działał tylko dwa dni. Trwałość jego orbity szacuje się na 200 lat.

</doc>
<doc id="1801598" url="https://pl.wikipedia.org/wiki?curid=1801598" title="Pierre Bayonne">
Pierre Bayonne

Pierre Bayonne (ur. 11 czerwca 1949) – haitański piłkarz grający na pozycji obrońcy. Uczestnik Mistrzostw Świata w 1974.
Kariera klubowa.
Podczas kariery piłkarskiej Pierre Bayonne grał w Violette AC.
Kariera reprezentacyjna.
W reprezentacji Haiti Pierre Bayonne grał w latach sześćdziesiątych i siedemdziesiątych. Uczestniczył w eliminacjach do Mundialu 1970 w Meksyku, jednakże reprezentacja Haiti przegrała rywalizacje o awans z Salwadorem. W 1971 zdobył z reprezentacją Haiti wicemistrzostwo strefy CONCACAF.
Uczestniczył w eliminacjach do Mundialu w 1974. Eliminacje zakończyły się sukcesem w postaci awansu do Mistrzostw Świata. Wygranie eliminacji MŚ 1974 oznaczało równocześnie wygranie Mistrzostwo strefy CONCACAF 1973, gdyż obie imprezy były ze sobą połączone.
Podczas Mistrzostw Świata 1974 w RFN Pierre Bayonne zagrał we wszystkich trzech meczach grupowych z reprezentacją Włoch, reprezentacją Polski reprezentacją Argentyny.
Uczestniczył w eliminacjach do Mundialu 1978 w Argentynie, jednakże reprezentacja Haiti przegrała rywalizacje o awans z Meksykiem. Zajmując drugie miejsce w eliminacjach, reprezentacja Haiti zdobyła tytuł wicemistrza strefy CONCACAF.

</doc>
<doc id="1801599" url="https://pl.wikipedia.org/wiki?curid=1801599" title="Jan Wiktor Lesman">
Jan Wiktor Lesman



</doc>
<doc id="1801600" url="https://pl.wikipedia.org/wiki?curid=1801600" title="Holy Diver – Live">
Holy Diver – Live

Holy Diver – Live – album koncertowy heavy metalowego zespołu Dio. Podczas nagrywanego koncertu grupa zagrała cały album Holy Diver, zachowując kolejność nagrań. Pomimo tego, zapis koncertu nie pochodzi z trasy koncertowej promującej ten album, lecz jest nowym wydawnictwem. Koncert został wydany również na płycie DVD oraz Blu-ray jednak tutaj kolejność utworów była inna.

</doc>
<doc id="1801601" url="https://pl.wikipedia.org/wiki?curid=1801601" title="Była sobie Ziemia">
Była sobie Ziemia

Była sobie Ziemia (fr. "Il Etait Une Fois... Notre Terre", ang. "Once Upon a Time... Planet Earth", 2008) – serial animowany z cyklu „Było sobie...” produkcji francuskiej wyprodukowany w roku 2008 dla France 3. Nadawany w 26 odcinkach po 25 minut. Twórcą filmu jest Albert Barillé. Jest ostatnią produkcją przy której miał udział Albert Barillé.
26-odcinkowa seria została wydana w Polsce na DVD. Od 11 grudnia 2011 roku serial emitowany również na kanale TVP1. Następnie na ogólnodostępnym kanale TVP ABC oraz trudniej dostępnym Da Vinci Learning.
Wersja polska.
Wersja polska: Master Film na zlecenie wydawcy Hippocampus
Reżyseria: Agata Gawrońska-Bauman
Dialogi:
Dźwięk:
Montaż:
Kierownictwo produkcji:
Opracowanie muzyczne: Piotr Gogol
Wystąpili:
oraz
i inni

</doc>
<doc id="1801602" url="https://pl.wikipedia.org/wiki?curid=1801602" title="Ganoderma">
Ganoderma

Ganoderma P. Karst. (lakownica) – rodzaj grzybów z rodziny żagwiowatych ("Polyporaceae"). Obejmuje ponad 250 gatunków, wiele z nich ze strefy tropikalnej. W Europie występuje 7 gatunków.
Systematyka i nazewnictwo.
Pozycja w klasyfikacji według Index Fungorum: "Polyporaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Synonimy naukowe: "Dendrophagus" Murrill, "Elfvingia" P. Karst.,
"Friesia" Lázaro Ibiza, "Ganoderma" subgen. "Trachyderma" Imazeki, "Tomophagus" Murrill, "Trachyderma" (Imazeki) Imazeki:
Nazwę polską podał Stanisław Domański w 1967 r. W polskim piśmiennictwie mykologicznym należące do tego rodzaju gatunki opisywane były także jako huba, wrośniak, lśniak lub żagiew.
Cechy charakterystyczne.
Pasożyty i saprotrofy powodujące białą zgniliznę drewna. Owocniki jednoroczne lub wieloletnie. Kapelusze przyrośnięte bokiem, płaskie (lub dość grube), zazwyczaj półkoliste, półeczkowate, rzadko z trzonem. Pokryte są cienką lakowatą lub żywiczną skorupką, która często jest błyszcząca i stąd pochodzi nazwa rodzajowa. Rurki brązowe, z białymi, drobnymi porami. Miąższ łykowatoelastyczny do korkowato-drewnowatego. Wysyp zarodników rdzawobrązowy. Zarodniki o specjalnej budowie: mają podwójną ścianę. Jej wewnętrzna ściana jest kolorowa, a zewnętrzna bezbarwna i dość gruba. Przez jej pory rostkowe przenikają brodawki warstwy wewnętrznej.
Lakownice zawierają kwas lucidenowy, ganodermanodiol i ganoderiol – substancje o działaniu immunostymulującym i przeciwnowotworowym.

</doc>
<doc id="1801604" url="https://pl.wikipedia.org/wiki?curid=1801604" title="Glibenklamid">
Glibenklamid

Glibenklamid (łac. "Glibenclamidum") – lek przeciwcukrzycowy, pochodna sulfonylomocznika II generacji. Silnie stymuluje wydzielanie insuliny z komórek trzustki oraz zwiększa wrażliwość tkanek, głównie wątroby na działanie insuliny.
Farmakokinetyka.
Glibenklamid w około 50% wchłania się z przewodu pokarmowego, prawie w 100% wiąże się z białkami osocza. Biologiczny okres półtrwania wynosi około 15 godzin.
Dawkowanie.
Doustnie. Dawkę oraz częstotliwość stosowania leku ustala lekarz. Zwykle 2,5–15 mg na dobę w 2-3 dawkach podzielonych.
Uwagi.
W momencie wejścia do lekospisów glibenklamid był najsilniej działającą pochodną sulfonylomocznika (i pierwszą pochodną II generacji) umożliwiając kontynuowanie terapii w bardziej zaawansowanych stadiach cukrzycy typu II. Zsyntezowanie nowszych pochodnych sulfonylomocznika (np. glimepiryd) które nie wywołują hiperinsulinemii międzyposiłkowej a dodatkowo wykazują tzw. działanie pozatrzustkowe – sprawiło, że glibenklamid obecnie został w wielu krajach wycofany z lecznictwa.
W czasie leczenia glibenklamidem należy kontrolować stężenie glukozy we krwi i w moczu.

</doc>
<doc id="1801606" url="https://pl.wikipedia.org/wiki?curid=1801606" title="Okręg Szkolny Łódzki">
Okręg Szkolny Łódzki

Okręg Szkolny Łódzki (OSŁ) – jeden z okręgów szkolnych II RP, utworzony rozporządzeniem Ministra Wyznań Religijnych i Oświecenia Publicznego M. Rataja z 31 sierpnia 1921 roku, "o utworzeniu Okręgu Szkolnego Łódzkiego", z siedzibą kuratora w Łodzi. 
Historia.
Okręg Szkolny Łódzki, został utworzony 31 sierpnia 1921 roku. Rozporządzenie weszło w życie 14 września 1921 roku.
W 1932 roku Okręg Szkolny Łódzki, został zlikwidowany, a jego terytorium włączono do Okręgu Szkolnego Warszawskiego. 
Okręg w PRL.
Po II wojnie światowej, na podstawie ustawy z 4 czerwca 1920 r. o tymczasowym ustroju szkolnym, wyszło rozporządzenie Rady Ministrów z 5 września 1946 roku "o okręgach szkolnych". Rozporządzenie to weszło w życie 9 października 1946 a w jego myśl na nowo utworzono Okręg Szkolny Łódzki, obejmujący swoim zasięgiem powojenne województwo łódzkie. 
Okręg istniał do 1975 roku, gdy po reformie podziału administracyjnego utworzono wojewódzkie Kuratoria Oświaty i Wychowania.

</doc>
<doc id="1801607" url="https://pl.wikipedia.org/wiki?curid=1801607" title="Mahmoud El-Gohary">
Mahmoud El-Gohary

Mahmoud El-Gohary (ur. 20 lutego 1938, zm. 3 września 2012) – piłkarz egipski grający na pozycji napastnika, a potem trener.
Kariera klubowa.
Przez całą karierę piłkarską El-Gohary związany był z klubem Al-Ahly Kair. W 1954 roku zadebiutował jego barwach w pierwszej lidze egipskiej i był jego podstawowym zawodnikiem. W latach 1956–1959 czterokrotnie z rzędu wywalczył z Al-Ahly mistrzostwo Egiptu, a w 1956 i 1958 roku wygrywał też Puchar Egiptu. Karierę piłkarską zakończył w 1960 roku w wieku 22 lat z powodu kontuzji.
Kariera reprezentacyjna.
Z reprezentacji Egiptu El-Gohary wystąpił w Pucharze Narodów Afryki 1959. Egipt wygrał ten turniej, a El-Gohary z 3 golami został królem strzelców.
Kariera trenerska.
Po zakończeniu kariery piłkarskiej El-Gohary został trenerem. Najpierw został asystentem w Al-Ahly Kair, a w 1977 roku poprowadził samodzielnie saudyjski Ittihad FC. W 1982 roku wrócił do Al-Ahly. Wygrał z nim Afrykańską Ligę Mistrzów w 1982 roku, dwa Puchary Egiptu w 1983 i 1984 roku oraz Afrykański Puchar Zdobywców Pucharów w 1984. Następnie wrócił do Al-Ittihad.
W 1988 roku El-Gohary po raz pierwszy został selekcjonerem reprezentacji Egiptu. Awansował z nim na Mistrzostwa Świata we Włoszech. Egipcjanie nie wyszli z grupy tego turnieju. W latach 1991–1993 ponownie prowadził kadrę narodową.
W 1993 roku El-Gohary został trenerem Zamaleku Kair. W tym samym roku zwyciężył z nim w Lidze Mistrzów, a rok później w Superpucharze Afryki. Potem pracował w saudyjskim Al-Wahda FC. W latach 1996–1997 był selekcjonerem reprezentacji Omanu. W 1998 roku prowadził Egipt w Pucharze Narodów Afryki i wygrał z nim ten turniej. W 2002 roku dotarł z Egiptem do ćwierćfinału Pucharu Narodów Afryki 2002. W 2002 roku prowadził też reprezentację Jordanii.

</doc>
<doc id="1801609" url="https://pl.wikipedia.org/wiki?curid=1801609" title="Diamonds – The Best of Dio">
Diamonds – The Best of Dio

Diamonds - The Best of Dio – album kompilacyjny heavy metalowego zespołu Dio, zawierający najważniejsze utwory zespołu. Album został wydany w 1992 roku, ale nigdy nie pojawił się na półkach sklepowych w rodzimej Ameryce.

</doc>
<doc id="1801612" url="https://pl.wikipedia.org/wiki?curid=1801612" title="Pośrednia Kapałkowa Ławka">
Pośrednia Kapałkowa Ławka

Pośrednia Kapałkowa Ławka (słow. "Goralská štrbina", niem. "Mittlere Dürrentalscharte", węg. "Középső Szárazvölgyi csorba") – przełęcz znajdująca się w Kapałkowej Grani w słowackiej części Tatr Wysokich. Oddziela ona Wielką Kapałkową Turnię od Pośredniej Kapałkowej Turni. Jest to stosunkowo wąska, głęboka i wybitna przełęcz, położona bliżej wierzchołka Pośredniej Kapałkowej Turni.
Północne stoki Pośredniej Kapałkowej Ławki i sąsiednich obiektów opadają do Kapałkowego Koryciska, odgałęzienia Doliny Śnieżnej, południowe – do Doliny Suchej Jaworowej. Pośrednia Kapałkowa Ławka jest wyłączona z ruchu turystycznego, dla taterników droga przez nią żlebem od strony Doliny Suchej Jaworowej stanowi najdogodniejszy dostęp do Pośredniej Kapałkowej Turni.
Pośrednią Kapałkową Ławkę zwano niegdyś Kapałkową Szczerbiną.
Pierwsze wejścia:

</doc>
<doc id="1801615" url="https://pl.wikipedia.org/wiki?curid=1801615" title="Trovit">
Trovit

Trovit (Trovit Search S.L.) – wertykalna wyszukiwarka ofert pracy, nieruchomości oraz samochodów w 20 krajach Europy, Australii, Azji, Ameryki Północnej i Południowej.
W tych trzech sektorach umożliwia zainteresowanemu szukanie ofert znajdujących się na stronach internetowych.
Jest laureatem nagrody 2008 Red Herring oraz finalistą konkursu 2008 Eurecan.
Siedziba główna mieści się w Barcelonie.
Historia.
Firma została założona pod koniec roku 2006 w Barcelonie w Hiszpanii przez Iñaki Ecenarro, Raula Puente, Daniela Giménez i Enrique Domínguez wsparta przez prywatnych inwestorów. Nazwa Trovit pochodzi od czasownika w języku esperanto oznaczającego "szukać".
W marcu 2007 roku, jako pierwsza została uruchomiona strona Trovit Hiszpania, a następnie, kilka miesięcy później Trovit UK. Dzisiaj Trovit jest już obecny w 20 krajach: Hiszpanii, Portugalii, Wielkiej Brytanii, Niemczech, Austrii, Szwajcarii, Holandii, Portugalii, Włoszech, Francji, Polsce, Stanach Zjednoczonych, Kanadzie, Brazylii, Meksyku, Argentynie, Chile, Kolumbii, Australii i Indii.
W kwietniu 2008 roku zespół Trovit został mianowany zwycięzcą nagrody Red Herring 2008. Natomiast w grudniu 2008 roku znalazł się wśród finalistów 2008 Eurecan, konkursu organizowanego przez hiszpańską Caja Navarra, nagradzającego najbardziej innowacyjne firmy Europy.
Strona internetowa.
Trovit wyszukuje wszystkie ogłoszenia związane z rynkami pracy, nieruchomości i samochodowym. Można uszczuplać wyszukiwanie używając filtrów specyficznych dla każdego rynku. Jest również opcja otrzymywania powiadomień (przez e-mail lub RSS) o nowych ogłoszeniach.
Wyszukiwarka nieruchomości zintegrowana jest z Google Maps, aby łatwiej móc zlokalizować wystawione na sprzedaż lub wynajem mieszkania lub domy.
W liczbach.
Źródło: Trovit Search S.L.
Krytyka.
Baza danych Trovit jest tak aktualna i dokładna jak dane, które indeksuje od swoich źródeł (portale i strony internetowe), które z kolei zależą od pojedynczych użytkowników zamieszczających swoje ogłoszenia. Jakość ogłoszeń znajdujących się w Trovit zależy zatem od motywacji ogłoszeniodawców do podania potrzebnej informacji w ofercie.

</doc>
<doc id="1801621" url="https://pl.wikipedia.org/wiki?curid=1801621" title="Staromłyniwka">
Staromłyniwka

Staromłyniwka (ukr. "Старомлинівка", urum. "Т’ерменчик") – wieś w rejonie wołnowaskim obwodu donieckiego Ukrainy. Miejscowość liczy 3373 mieszkańców.
Założona greckimi osiedleńcami z Krymu w 1779 roku. Do 1947 roku nazywała się Stary Kremenczyk (ukr. "Старий Керменчик").

</doc>
<doc id="1801623" url="https://pl.wikipedia.org/wiki?curid=1801623" title="Giovanni Battista Piazzetta">
Giovanni Battista Piazzetta

Giovanni Battista Piazzetta (Giambattista Piazzetta) (ur. 13 lutego 1682 w Wenecji, zm. 29 kwietnia 1754 tamże) – włoski malarz, grafik i rytownik, przedstawiciel weneckiego malarstwa rokokowego.
Pierwsze lekcje malarstwa pobierał w pracowni swojego ojca Giacoma (1640-1705), snycerza i rzeźbiarza weneckiego. Naukę kontynuował u Antonia Molinarego, a od 1703 w Bolonii u Giuseppe Marii Crespiego. W 1705 powrócił na stałe do Wenecji. W 1711 został członkiem cechu malarzy. W 1750 został mianowany dyrektorem weneckiej Scuola di Nudo dell’Accademia.
Specjalizował się scenach rodzajowych oraz tematyce religijnej i mitologicznej. Inspirowała go twórczość Caravaggia i Guercina. Był twórcą licznych rysunków portretowych. Wykonywał też ilustracje do luksusowych edycji książkowych (m.in. do "Jerozolimy wyzwolonej" Torquata Tassa).
Jego malarstwo wywarło wpływ na twórczość m.in. Giovanniego Battisty Tiepola i Francesca Guardiego.

</doc>
<doc id="1801625" url="https://pl.wikipedia.org/wiki?curid=1801625" title="Edward E. Baptist">
Edward E. Baptist

Edward E. Baptist (ur. 3 stycznia 1970 w Cambridge w stanie Massachusetts) – amerykański historyk.
W 1992 roku ukończył Georgetown University. W 1997 roku uzyskał doktorat na University of Pennsylvania w Filadelfii. Wykładał na University of Miami, później na Cornell University. Zajmuje się historią Stanów Zjednoczonych w XIX wieku ze szczególnym uwzględnieniem kwestii niewolnictwa.

</doc>
<doc id="1801627" url="https://pl.wikipedia.org/wiki?curid=1801627" title="Wielka Kapałkowa Turnia">
Wielka Kapałkowa Turnia

Wielka Kapałkowa Turnia (słow. "Veľká Ľadová veža", niem. "Großer Eistaler Turm", węg. "Nagy Jégvölgyi torony") – turnia o wysokości 2387 m znajdująca się w Kapałkowej Grani w słowackiej części Tatr Wysokich. Jest ona najwyższą turnią tej grani. Od Kapałkowego Kopiniaka oddziela ją przełęcz Sucha Ławka, natomiast od Pośredniej Kapałkowej Turni oddzielona jest siodłem Pośredniej Kapałkowej Ławki.
Zdarza się, że w niektórych opracowaniach figuruje przy Wielkiej Kapałkowej Turni wysokość 2376 m. Nie jest ona prawdziwa, ponieważ odnosi się do dwuwierzchołkowej turniczki o kształcie maczugi poniżej jej wierzchołka, pierwszej w kierunku Pośredniej Kapałkowej Ławki.
Wielka Kapałkowa Turnia jest zwornikiem dla krótkiej grani, której kulminacją jest Kapałkowa Strażnica. Grań ta odchodzi od jej wierzchołka na północny zachód, w kierunku Doliny Śnieżnej. Podchodzi pod nią od północnego zachodu żleb Kapałkowe Korycisko.
Na wierzchołek nie prowadzą żadne znakowane szlaki turystyczne. Najdogodniejsza droga dla taterników prowadzi na Wielką Kapałkową Turnię wschodnią granią z Suchej Ławki. Trudniejsze drogi wiodą z Doliny Suchej Jaworowej, zachodnią granią, Kapałkowym Koryciskiem i przez ściany Kapałkowej Strażnicy. W dolnej części północno-zachodniej ściany tej ostatniej położony jest płytowy taras, nazywany Wielkim Stołem, z którego w lewo do Srebrnej Strągi prowadzi długi zachód – Długa Drabina.
Pierwsze wejścia:

</doc>
<doc id="1801629" url="https://pl.wikipedia.org/wiki?curid=1801629" title="Kłębowianka">
Kłębowianka

Kłębowianka – struga, prawostronny dopływ Dobrzycy o długości 21,29 km i powierzchni zlewni 42,09 km². 
Struga przepływa przez jezioro Kopanik w okolicach wsi Omulno, w gminie Wałcz. Płynie następnie na wschód i po minięciu miejscowości Kłębowiec wpada do Dobrzycy.
Nazwę "Kłębowianka" wprowadzono urzędowo w 1949 roku, zastępując poprzednią niemiecką nazwę "Mühlenfließ".

</doc>
<doc id="1801630" url="https://pl.wikipedia.org/wiki?curid=1801630" title="The Very Beast of Dio">
The Very Beast of Dio

The Very Beast of Dio – drugi oficjalny album kompilacyjny amerykańskiego zespołu heavy metalowego Dio, zawierający największe hity grupy nagrane w latach 1983-1994. W 2012 roku wydano część drugą kompilacji, pt. "The Very Beast of Dio Vol. 2".

</doc>
<doc id="1801633" url="https://pl.wikipedia.org/wiki?curid=1801633" title="Vicki Caron">
Vicki Caron

Vicki Caron (ur. 1951) - amerykańska historyczka.
W 1973 ukończyła studia pierwszego stopnia na University of Illinois. Następnie studiowała na Columbia University, gdzie w 1975 uzyskał tytuł Master of Arts, a w 1975 Master of Philosophy. Na tej samej uczelni zdobyła tytuł doktora w 1983. Wykłada na Cornell University. Od wiosny 2001 jest członkiem American Academy for Jewish Research.

</doc>
<doc id="1801636" url="https://pl.wikipedia.org/wiki?curid=1801636" title="Gérard Romsée">
Gérard Romsée

Gérard Lambert Marie Ghislain Romsée (ur. 11 października 1901 w Guigoven, zm. 14 kwietnia 1975 w Sint-Pieters-Woluwe) – flamandzki działacz nacjonalistyczny, gubernator Limburgii, a następnie sekretarz generalny spraw wewnętrznych i zdrowia podczas II wojny światowej.
Ukończył szkołę średnią w Tongeren. Początkowo prezentował postawę probelgijską i frankofilską. Podczas nauki był współzałożycielem klubu rojalistycznego. Wkrótce jednak dostał się pod wpływ flamandzkich księży-nauczycieli. W 1920 r. rozpoczął studia prawnicze i filozoficzne na katolickim uniwersytecie w Leuven. Udzielał się wówczas we flamandzkich nacjonalistycznych organizacjach studenckich, prowadzących kampanię o prawo do nauki w języku niderlandzkim. Brał udział też w bójkach z frankofilami, za co został ostatecznie wydalony z uniwersytetu. Stanął jednak przed centralną komisją egzaminacyjną, uzyskując tytuł doktora prawa i licencjat z filozofii. 26 maja 1929 r. został członkiem Katolickiej Flamandzkiej Partii Ludowej. Stał się jednym z czołowych działaczy flamandzkiego ruchu nacjonalistycznego. Pod koniec lat 30. jego partia została wchłonięta przez Flamandzki Związek Narodowy (VNV) Stafa de Clerqa. Po zajęciu Belgii przez wojska niemieckie wiosną 1940 r., G. Romsée pełnił funkcję gubernatora Limburgii, zaś w 1941 r. został sekretarzem generalnym spraw wewnętrznych i zdrowia w kolaboracyjnym organie administracyjnym. Po zakończeniu wojny próbował zbiec do Szwajcarii, ale został schwytany i aresztowany. Po procesie skazano go na karę śmierci, zamienioną na 20 lat więzienia. Po wyjściu na wolność z powodu amnestii nie odgrywał już żadnej roli wśród flamandzkich nacjonalistów. Spotykał się jedynie z byłymi działaczami VNV.

</doc>
<doc id="1801637" url="https://pl.wikipedia.org/wiki?curid=1801637" title="Rabid Grannies">
Rabid Grannies

Rabid Grannies (org. tytuł: Les Mémés Cannibales) – belgijsko-francusko-holenderski horror komediowy z 1988 roku w reżyserii Emmanuela Kervyna. Dystrybucją filmu na rynek amerykański zajęła się wytwórnia filmowa Troma.
Fabuła.
Zbliżają się urodziny dwóch sędziwych kobiet. Z tej okazji do ich posiadłości znajdującej się w niewielkiej miejscowości przyjeżdża część rodziny. W trakcie kolacji u bramy ich domu zjawia się podejrzanie wyglądająca staruszka. Wręcza służącej pakunek i każe go przekazać solenizantkom. Okazuje się, że jest to szkatułka – prezent od jednego z członków rodziny, nieobecnego na przyjęciu. Po jej otwarciu w starsze kobiety wstępują złe moce. Zaczynają zabijać wszystkich z obecnych...
Obsada.
i inni

</doc>
<doc id="1801638" url="https://pl.wikipedia.org/wiki?curid=1801638" title="Holly Case">
Holly Case

Holly A. Case – amerykańska historyczka. W 1997 ukończyła studia pierwszego stopnia na Mount Holyoke College. Edukację kontynuowała na Stanford University, gdzie w 2000 ukończyła studia drugiego stopnia, a w 2004 uzyskała tytuł doktora. Od lipca 2004 wykłada na Cornell University. Specjalizuje się w najnowszej historii Europy Środkowowschodniej i Południowowschodniej. Autorka książki "Between States: The Transylvanian Question and the European Idea during World War II" (2009). Jej teksty ukazywały się na łamach takich czasopism jak "European Studies Forum", "Archives européennes de sociologie", "Austrian Studies Newsletter", "Business History Review" i "Slovene Studies".

</doc>
<doc id="1801639" url="https://pl.wikipedia.org/wiki?curid=1801639" title="Okręg Szkolny Lwowski">
Okręg Szkolny Lwowski

Okręg Szkolny Lwowski (OSL) – jeden z okręgów szkolnych II RP, utworzony rozporządzeniem Ministra Wyznań Religijnych i Oświecenia Publicznego wydanym w porozumieniu z Ministrem Spraw Wewnętrznych z 8 lutego 1921 roku w przedmiocie tymczasowego ustroju władz szkolnych na obszarze byłej Galicji
Historia.
Okręg Szkolny Lwowski powstał na obszarze dotychczas podległym C. K. Radzie Szkolnej Krajowej.
19 lutego 1921 roku powołano Kuratorium okręgu szkolnego lwowskiego, na teren województw: lwowskiego, tarnopolskiego, stanisławowskiego i krakowskiego. Kurator sprawował nadzór nad 82 powiatowymi radami szkolnymi. 18 września 1921 roku na terenie województwa krakowskiego utworzono okręg szkolny krakowski. 
W latach 1916-1919 wiceprezydentem C. K. Rady Szkolnej Krajowej we Lwowie był Dr. Fryderyk Zoll. W latach 1919-1921 delegatem ministerstwa W. R. i O. P. był Stanisław Sobiński.
Siedziba kuratora mieściła się we Lwowie. Pierwszym kuratorem okręgu był w latach 1921-26 Stanisław Sobiński, zamordowany przez nacjonalistów ukraińskich w dniu 19 października 1926 roku.
Rozporządzeniem Ministra WRiOP z dnia 7 lipca 1932 roku, a także rozporządzeniem RM z dnia 15 maja 1937 roku o okręgach szkolnych Okręg Szkolny Lwowski obejmował województwa lwowskie, stanisławowskie i tarnopolskie.
Obwody szkolne.
W 1933 roku Rozporządzeniem Prezydenta Rzeczypospolitej Polskiej, z dnia 4 lipca 1933 r. "o organizacji obwodowych władz szkolnych", dla celów administracji w zakresie szkolnictwa, okręgi szkolne zostały podzielone na obwody, zawierających jeden lub więcej powiatów i były zarządzane przez inspektorów szkolnych.
Okręg Szkolny Lwowski, został podzielony na obwody:

</doc>
<doc id="1801643" url="https://pl.wikipedia.org/wiki?curid=1801643" title="Wasyl Saczko">
Wasyl Saczko

Wasyl Wiktorowycz Saczko, ukr. Василь Вікторович Сачко (ur. 3 maja 1975 we wsi Staromłyniwka, w obwodzie donieckim) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Przez dłuższy czas występował w drużynach amatorskich. Po służbie w wojsku grał w amatorskiej drużynie "Szachta Ukraina", występującej w mistrzostwach obwodu donieckiego. Zespół trenował znany piłkarz Wiktor Hraczow. To właśnie dzięki jemu po rozwiązaniu drużyny przeniósł się w 1998 do Tawrii Symferopol. Po występach w zespole Oskił Kupiańsk w 2001 został piłkarzem Wołyni Łuck, którego barw bronił przez 5 lat. W 2006 podpisał kontrakt z Krywbasem Krzywy Róg. W 2008 przeszedł do Worskły Połtawa, w której po zakończeniu sezonu 2011/12 zakończył karierę piłkarską.
Kariera trenerska.
Po zakończeniu kariery piłkarza rozpoczął pracę szkoleniową. Od czerwca 2012 pomaga trenować Krywbas Krzywy Róg. Po objęciu stanowiska głównego trenera Worskły Połtawa przez Serhija Swystuna został we wrześniu 2012 zaproszony do sztabu szkoleniowego połtawskiego klubu. 12 czerwca 2013 roku awansował na stanowisko głównego trenera Worskły Połtawa. Tak jak nie posiadał dyplomu UEFA kategorii A i nie mógł obejmować stanowisko głównego trenera, został mianowany na stanowisko asystenta głównego trenera. Dlatego 4 lipca 2013 roku Anatolij Momot objął stanowisko głównego trenera Worskły, ale faktycznie Saczko kierował klubem. 23 listopada 2013 Wasyl Saczko po ukończeniu kursu otrzymał dyplom i oficjalnie objął stanowisko głównego trenera klubu. 27 marca 2019 za obopólną zgodą kontrakt został rozwiązany.

</doc>
<doc id="1801645" url="https://pl.wikipedia.org/wiki?curid=1801645" title="Piławka">
Piławka

Piławka – rzeka dorzecza Warty, prawy dopływ Dobrzycy, . 
Wypływa z jeziora Bytyń Mały w okolicach osady Pilów. Płynie na wschód, przepływa obok miejscowości Piława, gdzie również przecina drogę krajową nr 10. Dalej przepływa pod drogą wojewódzką nr 163. Na północ od Wałcza odbiera od południowego brzegu wody rzeki Żydówki. Następnie wpada do Dobrzycy.
W wyniku oceny stanu wód Piławki z 2010 r. wykonanej w punkcie przy moście drogi Kołatnik–Kłębowiec określono II klasę elementów biologicznych, elementy fizykochemiczne poniżej stanu dobrego oraz umiarkowany stan ekologiczny.
Do 1945 r. stosowano poprzednią nazwę niemiecką nazwę "Pilow Fließ". W 1949 r. ustalono urzędowo polską nazwę "Piławka".

</doc>
<doc id="1801648" url="https://pl.wikipedia.org/wiki?curid=1801648" title="Bracia Seidenbeutel">
Bracia Seidenbeutel



</doc>
<doc id="1801649" url="https://pl.wikipedia.org/wiki?curid=1801649" title="Błagoja Widiniḱ">
Błagoja Widiniḱ

Błagoja Widiniḱ (cyryl. Благоја Видиниќ; ur. 11 listopada 1934 w Skopju, Królestwo Jugosławii, zm. 29 grudnia 2006 w Strasburgu, Francja) – jugosłowiański piłkarz narodowości macedońskiej, a po zakończeniu kariery trener. Podczas kariery występował na pozycji bramkarza.
Kariera piłkarska.
Karierę piłkarską Błagoja Widiniḱ rozpoczął w 1952 roku w Wardarze Skopje. W klubie ze Skopja grał do 1955 roku. W latach 1955–1961 występował w Radničkach Belgrad. Lata 1962–1964 grał w innym belgradzkim klubie OFK, z którym zdobył Puchar Jugosławii 1962. W 1964 roku wyjechał z ojczyzny do szwajcarskiego FC Sion, w którym grał do 1966 roku. Z klubem ze Sionu zdobył Puchar Szwajcarii 1965. Ostatnie 3 lata kariery spędził w klubach amerykańskich: Los Angeles Toros, San Diego Toros i St. Louis Stars, gdzie zakończył karierę piłkarską w 1969 roku.
Kariera reprezentacyjna.
W reprezentacji Jugosławii Widiniḱ zadebiutował 1956 roku. W tym samym roku wywalczył srebrny medal olimpijski na Igrzyskach Olimpijskich w Melbourne. Cztery lata później ponownie uczestniczył w Igrzyskach Olimpijskich w Rzymie i zdobył tym razem z reprezentacją Jugosławii złoty medal olimpijski. Dwa miesiące wcześniej osiągnął swój największy sukces w karierze w postaci wicemistrzostwa Europy. Jugosławia, z Błagoją Widiniḱem w składzie przegrała w finale z reprezentacją ZSRR. Ogółem w reprezentacji rozegrał 8 spotkań.
Kariera trenerska.
Po zakończeniu kariery piłkarskiej Błagoja Widiniḱ został trenerem piłkarskim. Karierę trenerską zaczął w 1970 roku z reprezentacji Maroka, z którą uczestniczył Mistrzostwach Świata. Był to pierwszy udział Maroka, a drugi drużyny z Afryki w Mistrzostwach Świata. Maroko przegrała na Mundialu z reprezentacją RFN 1–2 (prowadząc niespodziewanie do przerwy) i reprezentacją Peru 0–3 (remisując do przerwy) oraz zremisowała z reprezentacją Bułgarii 1–1.
Cztery lata później Błagoja Widiniḱ prowadząc reprezentację Zairu wygrał Puchar Narodów Afryki 1974 pokonując w finale reprezentację Zambii. Trzy miesiące potem uczestniczył ponownie w Mistrzostwach Świata, jednakże Zair przegrał wszystkie trzy mecze grupowe z reprezentacją Szkocji 0–2, reprezentacją Jugosławii 0–9 i reprezentacją Brazylii 0–3.
Ostatnią znaną pracą trenerską Błagoji Widiniḱa było prowadzenie reprezentacji Kolumbii w latach 1976–1979, gdzie został zastąpiony przez Argentyńczyka Carlosa Bilardo.

</doc>
<doc id="1801651" url="https://pl.wikipedia.org/wiki?curid=1801651" title="Antonio Molinari">
Antonio Molinari

Antonio Molinari (ur. 21 stycznia 1655 w Wenecji; zm. 3 lutego 1704 tamże) – malarz i grafik wenecki okresu baroku.
Uczył się malarstwa u swojego ojca, Giovanniego Battisty Molinariego oraz u Antonia Zanchiego (1631-1722). Pozostawał pod wpływem ekspresyjnego malarstwa szkoły neapolitańskiej, szczególnie Luki Giordana. Malował głównie obrazy wielkiego formatu o tematyce biblijnej oraz sceny z czasów antyku na zamówienie patrycjatu weneckiego.
Do uczniów Antonio Molinariego należał Giovanni Battista Piazzetta.

</doc>
<doc id="1801652" url="https://pl.wikipedia.org/wiki?curid=1801652" title="International Snowboarding Federation">
International Snowboarding Federation

International Snowboarding Federation czyli Międzynarodowa Federacja Snowboardingu była organizacją zajmującą się promowaniem snowboardingu, organizowaniem zawodów w rangach regionalnych i międzynarodowych.
Po rozwiązaniu National Association of Professional Snowboarders w roku 1990, pięć krajów oraz 120 zawodników powołało Międzynarodową Federację Snowboardingu (International Snowboard Federation - ISF), której celem było organizowanie wszelkiej działalności snowboardowej (zawody, mistrzostwa, imprezy kulturalne i towarzyskie, szkolenia...) przez zawodników dla zawodników.
Próbowano zebrać razem najlepszych zawodników w celu sprawdzenia ich umiejętności w środowisku pozbawionym konkurencyjności oraz obciążonym ideą dobrej zabawy. Ostatecznie ISF przyciągnął zawodników z różnych kategorii wiekowych i o różnych umiejętnościach, którym ówczesne gwiazdy jak Terje Haakonsen, Daniel Franck czy Danny Kass pomagały dopracować umiejętności w szybkim czasie do poziomu zawodniczego aby osiągać dobre wyniki podczas zawodów.
ISF ustalił wysoki standard zawodów, oraz doprowadził do wprowadzenia konkurencji z tego sportu do programu Zimowych Igrzysk Olimpijskich w 1998 roku.
Kontrowersyjną sytuacją było przyznanie przez Międzynarodowy Komitet Olimpijski nadzoru nad snowboardingiem Międzynarodowej Federacji Narciarskiej (FIS). Trzykrotny Mistrz Świata Terje Haakonsen zbojkotował igrzyska olimpijskie w ramach protestu przeciw przejęciu kontroli nad snowboardingiem przez federację zajmującą się innym sportem. Inni zawodnicy poszli w ślad za Haakonsenem utrzymując, że zasady FIS są nieodpowiednie dla snowboardingu.
Ostatecznie FIS utrzymał kontrolę nad zawodami Olimpijskimi argumentując, że snowboarding jest sportem wywodzącym się z narciarstwa, a nie dyscypliną rozwijającą się niezależnie.
Pomimo że ISF kontynuowała reprezentowanie snowboardingu na poziomie międzynarodowym, powoli zaczęła tracić energię rozwojową, sponsorów i finanse konieczne do kontynuowania działalności na dotychczasowym poziomie.
Organizacja zakończyła swoją działalność 22 czerwca 2002 roku.

</doc>
<doc id="1801655" url="https://pl.wikipedia.org/wiki?curid=1801655" title="Geografia Botswany">
Geografia Botswany

Botswana – średniej wielkości państwo w środkowej części Afryki Południowej, rozłożone po obu stronach zwrotnika Koziorożca. Botswana jest krajem śródlądowym. Do roku 1966 kraj był kolonią brytyjską pod nazwą Beczuana. Uzyskał niepodległość jako jedno z najbiedniejszych państw świata. Sytuację zmieniło odkrycie złóż diamentów. Jednak wciąż jest to kraj słabo rozwinięty, leżący w suchej kotlinie Kalahari.
Granice.
Botswana graniczy z następującymi państwami (podano długość granic):
Brak dostępu do morza.
Budowa geologiczna i rzeźba.
Botswana zajmuje środkową część kotliny Kalahari. Środkowa część kraju jest nisko położona, choć tereny te leżą ponad 900 m n.p.m. Obrzeża kraju, czyli obszary poza centralnym obniżeniem Kalahari wznoszą się łagodnie do wysokości 1200-1300 m n.p.m., maksymalnie do 1500 m n.p.m. w południowo-wschodniej części kraju. Z geograficznego punktu widzenia kraj jest wyżynny, ponieważ leży powyżej 900 metrów n.p.m. Krajobraz Botswany jest prawie wszędzie płaski z nielicznymi wzniesieniami i górami wyspowymi. Góry i wzniesienia pochodzą z prekambru, kiedy to uformował się cały obszar dzisiejszego Botswany i jego bogactwa mineralne. W kraju nie ma młodych form geologicznych. Obszar kotliny Kalahari pokryty jest grubymi na ponad 100 metrów utworami piaszczystymi. Stary wiek warstwy geologicznej jest przyczyną występowania bogatych złóż mineralnych, m.in. diamentów, ale też węgla kamiennego oraz rud miedzi i niklu.
Klimat.
Na terytorium Botswany panuje suchy klimat zwrotnikowy. Pomimo położenia w strefie zwrotnikowej temperatury powietrza są stosunkowo niskie ze względu na wysokość nad poziomem morza. W okresie letnim (styczeń) średnie temperatury wahają się w granicach od 24 do 26 °C. Mimo to kraj jest suchy, a kontynentalizm klimatu sprawia, że dobowe wahania temperatur są wysokie. Zimy (lipiec) są w Botswanie dość chłodne ze względu na wysokość n.p.m. oraz duże odległości od oceanu. Na południu kraju temperatury sięgają 12 °C, a na północy do 15 °C. W nocy zdarzają się przymrozki.
Opady są skąpe ze względu na kontynentalizm klimatu i szerokość geograficzną – najwyższe wartości notowane na północy kraju to od 500 do 800 mm rocznie, a na południu kraju, zwłaszcza w południowo-zachodnich rejonach, sięgają zaledwie 200 mm rocznie. Opady występują głównie w okresie zenitalnym, czyli latem (styczeń).
Cechą charakterystyczną Botswany jest zmienność opadów z roku na rok. Oznacza to, że przez kilka lat mogą występować susze, a opady nie przekraczają wtedy nawet 100 mm. Ostatnia długotrwała susza w Botswanie wystąpiła w połowie lat 80. XX w.
Wody.
Suchy klimat Botswany, a także przepuszczalne gleby sprawiają, że sieć rzeczna jest uboga. Większość obszaru kraju to tereny bezodpływowe. Tylko obszary leżące w pobliżu północnej i wschodniej granicy należą do zlewiska Oceanu Indyjskiego – wody odprowadzane są stamtąd krótkimi dopływami rzek Chobe (dopływ Zambezi) i Limpopo. Na terytorium Botswany kończy swój bieg rzeka Okawango o długości 1600 km. Tworzy ona w północnej części kraju rozległą deltę wewnętrzną – bagna Okawango. Z powodu nieregularnych opadów deszczu obszar ten ulega okresowym zmianom.
Chociaż wody powierzchniowe Botswany są ubogie, kraj ten dysponuje dużymi zasobami wód podziemnych, dzięki czemu z ponad 10 tys. odwiertów i studni pozyskiwana jest wystarczająca ilość wody pitnej.
Gleby.
Gleby w kraju są ubogie ze względu na suchość klimatu. Przydatność rolnicza jest więc ograniczona. Większość obszaru kraju pokryta jest piaszczystymi glebami szkieletowymi oraz czerwonymi buroziemami (arenosole). Jedynie w delcie Okawango występują żyźniejsze gleby aluwialne (fluwisole). Bezodpływowe obniżenia są zdominowane przez gleby słone.
Flora.
Szata roślinna tak samo jak gleby jest uboga. Kotlina Kalahari w Botswanie jest pokryta suchą sawanną trawiastą z kolczastymi krzewami. Roślinność jest skąpa nie tylko z powodu niskich opadów, ale także z powodu przepuszczalności warstw powierzchniowych podłoża. Na nielicznych obszarach, zwłaszcza na północy kraju, gdzie płycej zalegają wody gruntowe, występuje sawanna parkowa. Jest ona bardziej wilgotna i porastają ją akacje i baobaby. Na północnych krańcach i wschodnich występują tzw. lasy mopane, czyli ekosystem leśny rzadko porośnięty drzewami. W dolinach rzecznych rosną lasy galeriowe.
Fauna.
Fauna Botswany jest bogata i liczebna. Wiąże się to przede wszystkim z małym zaludnieniem kraju, jak i jego niskim poziomem ekspansywności gospodarczej. Botswana przywiązuje ponadto dużą wagę do ochrony przyrody. Parki narodowe i rezerwaty przyrody zajmują 17% powierzchni kraju, czyli powierzchnię zbliżoną do jednej trzeciej terytorium Polski. Dodatkowo władze Botswany planują utworzyć nowe obszary chronione.
W Botswanie żyją gatunki zwierząt typowe dla sawann, takie jak słonie, których stada należą do najliczniejszych w Afryce. W południowej części kraju żyją zwierzęta typowe dla terenów pogranicznych z pustyniami, takie jak szakale, czy wiele gatunków węży (łącznie 72 gatunki) jak np. mamba i kobra. Duża jest liczba gatunków jaszczurek jak np. Legwan. Reszta kraju zdominowana jest przez gazele i antylopy. Na bagnach żyją krokodyle, zwłaszcza w delcie Okawango, a także hipopotamy.
Licznie występuje również zebra będąca zwierzęciem narodowym Botswany.

</doc>
<doc id="1801656" url="https://pl.wikipedia.org/wiki?curid=1801656" title="Liebe ist für alle da">
Liebe ist für alle da

Liebe ist für alle da – szósty album studyjny zespołu Rammstein, wydany 16 października 2009 roku.
Historia.
Tytuł albumu został zatwierdzony i podany do wiadomości publicznej 1 września 2009 w nagraniu promocyjnym do nowego singla „Pussy” oraz w wywiadzie z Paulem Landersem w magazynie „RockOne”.
Album zawiera jedenaście utworów. Osiem tytułów podanych zostało 13 sierpnia 2009, pozostałe trzy ujawniono 19 sierpnia.
W lipcu 2009 tytułowy utwór, „Liebe ist für alle da”, "wyciekł" do Internetu wraz z różnymi materiałami promocyjnymi.
Richard Z. Kruspe powiedział, że „B********” nie pochodzi od słowa „bastard”, ale od „bückstabü”, czyli słowa wymyślonego przez zespół, które nie ma określonego znaczenia, może znaczyć cokolwiek.
Pierwszym singlem promującym album jest „Pussy”, zawierający również utwór „Rammlied” jako B-side, wydany 18 września 2009 w Unii Europejskiej i 19 września w USA. Razem z nim premierę miał pierwszy teledysk do utworu „Pussy”.
Bundesprüfstelle für jugendgefährdende Medien, niemiecka organizacja rządowa dbająca o dobro dzieci, umieściła album na liście materiałów nieodpowiednich dla nieletnich, czego głównymi przyczynami były utwór „Ich tu dir weh” oraz zdjęcie we wkładce, na którym Richard Kruspe kroi ciało nagiej kobiety. Sprawiło to, że album kupować mogą w Niemczech jedynie osoby dorosłe, dodatkowo nie może on być prezentowany na widoku w sklepach, do których wstęp mają osoby nieletnie. W Niemczech w międzyczasie ukazała się reedycja płyty bez rzeczonego utworu oraz kontrowersyjnego zdjęcia.
Album w Polsce uzyskał status złotej płyty.
Spis utworów.
Wersja limitowana.
Wersja limitowana składa się z dwóch płyt i zawiera jedenaście utworów z podstawowej wersji oraz pięć dodatkowych utworów:
Dodatkowe utwory.
Z serwisu muzycznego Itunes można dodatkowo pobrać remiks jednego z utworów:

</doc>
<doc id="1801657" url="https://pl.wikipedia.org/wiki?curid=1801657" title="Mezon pi">
Mezon pi



</doc>
<doc id="1801658" url="https://pl.wikipedia.org/wiki?curid=1801658" title="Pośrednia Kapałkowa Turnia">
Pośrednia Kapałkowa Turnia

Pośrednia Kapałkowa Turnia (słow. "Prostredná Ľadová veža", niem. "Mittlerer Eistaler Turm", węg. "Középső Jégvölgyi torony", ok. 2360 m) – turnia znajdująca się w Kapałkowej Grani w słowackich Tatrach Wysokich. Od Wielkiej Kapałkowej Turni oddziela ją siodło Pośredniej Kapałkowej Ławki, a od Małej Kapałkowej Turni oddzielona jest Niżnią Kapałkową Ławką i kilkoma innymi obiektami.
Północne stoki Pośredniej Kapałkowej Turni i sąsiednich obiektów opadają do Kapałkowego Koryciska, odgałęzienia Doliny Śnieżnej, południowe – do Doliny Suchej Jaworowej. Pośrednia Kapałkowa Turnia, podobnie jak inne pobliskie obiekty, nie jest dostępna żadnymi szlakami turystycznymi. Dla taterników najłatwiejszym sposobem dostania się na jej wierzchołek jest droga z Doliny Suchej Jaworowej na Pośrednią Kapałkową Ławkę, a z niej na szczyt Pośredniej Kapałkowej Turni.
W grani, która łączy Pośrednią Kapałkową Turnię z Małą Kapałkową Turnią, można wyróżnić następujące obiekty (od góry do Niżniej Kapałkowej Ławki):
Pośrednia Kapałkowa Turnia zwana była dawniej Środkową Kapałkową Turnią.
Pierwsze wejścia:

</doc>
<doc id="1801660" url="https://pl.wikipedia.org/wiki?curid=1801660" title="Gluonium">
Gluonium



</doc>
<doc id="1801663" url="https://pl.wikipedia.org/wiki?curid=1801663" title="Goldilocks and the Three Bares">
Goldilocks and the Three Bares

Goldilocks and the Three Bares – pierwszy musical nudystyczny w historii (i jak dotąd jedyny), w reżyserii Herschella Gordona Lewisa. Miał premierę w 1963 roku.
Fabuła.
Głównymi bohaterami filmu są: śpiewak Eddy, komediant Tommy i nudystka Allison. Kobieta poznaje Eddy'ego w klubie, w którym ten daje swoje występy. Zakochują się w sobie. Dochodzi między nimi do pocałunku. W jednej ze scen Allison przyznaje, że jest nudystką. Eddy akceptuje ją. Niedługo potem Allison poznaje go i Tommy'ego z innymi nudystami.

</doc>
<doc id="1801664" url="https://pl.wikipedia.org/wiki?curid=1801664" title="Podsilnia">
Podsilnia

Podsilnia – liczba tzw. "nieporządków" zbioru skończonego, gdzie „nieporządkiem” nazywa się każdą permutację bez punktów stałych wspomnianego zbioru. Po raz pierwszy wzory opisujące nieporządki pojawiają się w pracach Eulera i Bernoulliego; podsilnia z nieujemnej liczby całkowitej jest równa permanentowi macierzy z zerami na głównej przekątnej i jedynkami poza nią stopnia równego wspomnianej liczbie.
W przypadku zbioru formula_1-elementowego, gdzie formula_1 jest nieujemną liczbą całkowitą podsilnia formula_3 oznacza więc liczbę takich rozmieszczeń formula_1 piłeczek, z których każda przypisana jest do jednej z formula_1 urn, że żadna z piłeczek nie trafiła do „swojej” urny. Podsilnia dla liczb formula_6 wynosi odpowiednio formula_7 przy czym funkcja ta rośnie w podobnym tempie do silni, np. formula_8 Liczba formula_9 jest jedyną liczbą, która jest równa sumie podsilni swoich cyfr: formula_10
Definicja.
Podsilnię definiuje się rekurencyjnie jako funkcję formula_3 zbioru nieujemnych liczb całkowitych w siebie, która spełnia
bądź po derekursywacji, za pomocą wzoru
gdzie formula_14 oznacza zwykłą silnię.

</doc>
<doc id="1801666" url="https://pl.wikipedia.org/wiki?curid=1801666" title="Immerse in Infinity">
Immerse in Infinity

Immerse in Infinity – czwarty album studyjny polskiej grupy muzycznej Lost Soul. Wydawnictwo ukazało się 6 października 2009 roku nakładem wytwórni muzycznej Witching Hour Productions. Był to pierwszy album zespołu zrealizowany z udziałem basisty Damiana "Czajnika" Czajkowskiego, perkusisty Krzysztofa "Desecrate" Szalkowskiego i gitarzysty Dominika "Domina" Prykiela. W ramach promocji do utworu "...If The Dead Can Speak" przez firmę Endorfina został zrealizowany teledysk. Ponadto zespół wystąpił gościnnie w ramach trasy koncertowej Blizkrieg Tour wraz z Vader podczas której zostały zaprezentowane utwory pochodzące z płyty "Immerse in Infinity".
Realizacja.
Partie perkusji były rejestrowane od 9 do 17 lutego 2009 roku w warszawskim studiu Progresja we współpracy z producentem muzycznym Pawłem Grabowskim. Partie gitar były nagrywane od 23 do 30 marca oraz od 14 do 17 kwietnia 2009 w Top Secret Studio &amp; Hellsound Studio we Wrocławiu. Partie gitary basowej również zostały nagrane w Top Secret Studio &amp; Hellsound Studio w dniach 18 - 24 kwietnia 2009. 
Partie wokali zostały nagrane w studiu Hellsound w dniach 27 kwietnia - 30 kwietnia 2009. Za produkcję był odpowiedzialny lider grupy Jacek Grecki. Nagrania były miksowane od 8 do 12 czerwca, oraz masterowane od 20 lipca do 10 sierpnia 2009 w białostockim Hertz Studio przez braci Wojciecha i Sławomira Wiesławskich.

</doc>
<doc id="1801672" url="https://pl.wikipedia.org/wiki?curid=1801672" title="Hanna Polk">
Hanna Polk

Hanna Polk-Kurkowska z domu Wrycza (ur. 18 września 1963 w Zblewie, zm. 4 grudnia 2019) – polska aktorka.
Życiorys.
W teatrze zadebiutowała w 1985 rolą Margret w spektaklu "Maria i Woyzeck", w Teatrze Studyjnym '83 w Łodzi. Również w 1985 miał miejsce jej debiut filmowy – rola koleżanki Kasi w dwuodcinkowym serialu "Żuraw i czapla". W 1986 ukończyła studia na Wydziale Aktorskim Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi. W tym samym roku została wyróżniona nagrodą indywidualną za rolę w przedstawieniu "Ballada o ostatnich" na Ogólnopolskim Przeglądzie Spektakli Dyplomowych Szkół Teatralnych w Łodzi.
Występowała w teatrach: łódzkich – Teatrze Studyjnym '83 w Łodzi (1985–1986) i Teatrze Powszechnym (1986–1987) oraz warszawskich – Teatrze Studio (1987–1991) i Teatrze Ochoty (1993).
Życie prywatne.
Pierwszym mężem aktorki był aktor Piotr Polk (w latach 1986–1993). Małżeństwo zakończyło się rozwodem. Drugi mężem był Marek Kurkowski (2003–2010). Małżeństwo zakończyło się śmiercią małżonka. Miała z nim dwóch synów: Franciszka i Jakuba. Była wykwalifikowanym pilotem wycieczek zagranicznych. Hanna Polk została pochowana na cmentarzu parafialnym w Zblewie, w województwie pomorskim.
Filmografia.
Źródło: Filmpolski.pl.

</doc>
<doc id="1801673" url="https://pl.wikipedia.org/wiki?curid=1801673" title="Hanna Wrycza-Polk">
Hanna Wrycza-Polk



</doc>
<doc id="1801679" url="https://pl.wikipedia.org/wiki?curid=1801679" title="Symmetric in Design">
Symmetric in Design

Symmetric in Design - debiutancki album szwedzkiej grupy muzycznej wykonującej melodic death metal, Scar Symmetry. Album został wydany w 2005 roku.

</doc>
<doc id="1801680" url="https://pl.wikipedia.org/wiki?curid=1801680" title="Graham McPherson">
Graham McPherson

Graham "Suggs" McPherson (ur. 13 stycznia 1961 w Hastings) – angielski piosenkarz, kompozytor, aktor, prezenter telewizyjny i radiowy. Najbardziej znany jest jako wokalista, autor tekstów i kompozytor brytyjskiego zespołu ska - pop rockowego Madness.
Życiorys.
Jest wokalistą Madness nieprzerwanie od 1978 roku, uczestniczył w nagraniach wszystkich płyt grupy.
W 1985 roku razem z członkiem macierzystego zespołu Cathalem Smythem założył projekt The Fink Brothers który wydał singiel "Mutants in Mega-City One".
W 1988 roku po rozpadzie Madness, razem z trzema jego członkami Cathalem Smythem, Lee Thompsonem i Chrisem Foremanem utworzyli zespół The Madness, który wydał album pod tym samym tytułem. Zespół nie osiągnął sukcesu, wkrótce potem rozpadał się.
Pierwszym wydawnictwem sygnowanym pseudonimem Suggs był wydany w 1995 roku przez Warner Bros. Records "The Lone Ranger". Producentami albumu były gwiazdy reggae "Sly &amp; Robbie". Płyta odniosła sukces komercyjny. Jeden z singli pochodzący z tego albumu "Cecilia" (z repertuaru Simona &amp; Garfunkela)uplasował się na 4. pozycji brytyjskiej listy przebojów, a sam album zajął ostatecznie pozycję 14.
W 1997 roku nagrał piosenkę "Blue Day" razem z zawodnikami angielskiego klubu piłkarskiego Chelsea F.C. Była ona oficjalnym hymnem zespołu na Pucharu Anglii (F.A. Cup).
W 1998 roku nagrał dla Warner Rec. drugi solowy album "The Three Pyramids Club". Singiel "I Am" pochodzący z tego albumu promował film "Rewolwer i melonik".
Przy obu albumach solowych współpracował z Rico Rodriguezem, znanym muzykiem ska i reggae.
W 1992 roku Madness reaktywował się z Suggsem na wokalu. Razem z Madness wystąpił w Polsce 4 sierpnia 2009 r. na Open'er Festival w Gdyni.

</doc>
<doc id="1801683" url="https://pl.wikipedia.org/wiki?curid=1801683" title="Wybory prezydenckie w Mołdawii w 2009 roku (listopad-grudzień)">
Wybory prezydenckie w Mołdawii w 2009 roku (listopad-grudzień)

Wybory prezydenckie w Mołdawii w listopadzie i grudniu 2009 roku - wybory pośrednie, przeprowadzone przez Parlament Republiki Mołdawii, mające na celu wyłonienie nowego szefa państwa. Początkowo planowane na 23 października 2009, zostały przełożone na 10 listopada 2009. Były drugimi wyborami prezydenckimi w ciągu roku.
W pierwszej turze głosowania, 10 listopada 2009, kandydat rządzącej koalicji, Marian Lupu, nie uzyskał wymaganej do wyboru liczby głosów. W drugiej i ostatecznej turze głosowania, 7 grudnia 2009, Lupu zdobył identyczną liczbę głosów poparcia, 53 na 61 wymaganych. Głosowanie w obu przypadkach zbojkotowali deputowani PKRM. Niezdolność parlamentu do wyboru szefa państwa spowodowała konieczność przeprowadzenia nowych wyborów parlamentarnych w 2010. 
Droga do wyborów.
Mołdawia od wiosny 2009 pozostaje w przeciągającym się kryzysie politycznym. W maju i w czerwcu 2009, podczas dwóch rund wyborów prezydenckich, parlament nie był w stanie wybrać nowego prezydenta. Partii Komunistów Republiki Mołdawii (PKRM) zabrakło 1 głosu do wyboru jej kandydatki na najwyższy urząd w państwie. W obliczu niewyłonienia nowego prezydenta, p.o. głowy państwa Vladimir Voronin, zgodnie z konstytucją, rozpisał nowe wybory parlamentarne. Wybory te wygrała koalicja czterech, dotychczas opozycyjnych partii (Sojusz na rzecz Integracji Europejskiej), co umożliwiło jej odsunięcie od władzy PKRM i stworzenie własnego rządu na czele z Vladem Filatem. 
Organizacja wyborów.
Zgodnie z konstytucją Mołdawii, wyboru prezydenta dokonuje parlament większością co najmniej 3/5 głosów (co najmniej 61 ze 101). W wyborach parlamentarnych z lipca 2009 Sojusz na rzecz Integracji Europejskiej zdobył 53 mandaty, a PKRM pozostałe 48. Podobnie jak w przypadku wyborów prezydenckich z maja/czerwca 2009, wyniki te uniemożliwiają dwóm blokom samodzielny wybór prezydenta. 11 września 2009 z funkcji p.o. prezydenta zrezygnował Vladimir Voronin, co oznaczało konieczność wyboru nowego szefa państwa przez parlament w ciągu 2 miesięcy. 
7 października 2009 parlament powołał specjalną komisję ds. organizacji wyborów oraz wyznaczył ich datę na 23 października 2009. W skład komisji weszło 3 członków PKRM oraz po jednym z Partii Liberalnej, Partii Liberalno-Demokratycznej, Partii Demokratycznej i Partii Sojusz Nasza Mołdawia. Zadaniem komisji było zatwierdzenie kandydatur zgłoszonych do elekcji, ustalenie tekstu na kartach do głosowania, rozpoczęcie głosowania i następnie zliczenie głosów. 
6 października 2009 przewodniczący KPRM Vladimir Voronin oświadczył, że jego partia nie wysunie do udziału w wyborach własnego kandydata oraz nie weźmie udziału w samym głosowaniu w parlamencie. Niedokonanie wyboru prezydenta oznaczałoby konieczność rozwiązania parlamentu i organizacji kolejnych wyborów parlamentarnych na początku 2010.
8 października 2009 Marian Lupu został pierwszym oficjalnym kandydatem do urzędu prezydenta, zgłoszonym przez 26 deputowanych Sojuszu na rzecz Integracji Europejskiej. Termin końcowy zgłaszania kandydatur ustalono na 17 października 2009. Wskutek zgłoszenia tylko jednej kandydatury (Mariana Lupu), komisja ds. organizacji wyborów anulowała przyjęty termin wyborów i zwróciła się do parlamentu o wyznaczenie nowej daty głosowania. Według wykładni Sądu Konstytucyjnego (ale nie konstytucji), wybór prezydenta musiał nastąpić spośród dwóch zgłoszonych wcześniej kandydatur. 
29 października 2009 parlament zatwierdził nową procedurę wyboru prezydenta. Nowe prawo, przyjęte głosami rządzącej koalicji, umożliwiało wybór prezydenta nawet w przypadku zgłoszenia tylko jednej kandydatury. Ustanawiało wymagane kworum na poziomie 3/5 liczby parlamentarzystów, a w przypadku niewybrania prezydenta w pierwszym głosowaniu, przewidywało termin drugiego głosowania w ciągu 30 kolejnych dni. W przypadku niewybrania szefa państwa również w drugim głosowaniu, wskazywało na konieczność rozwiązania parlamentu, jednak nie więcej niż raz w ciągu roku. Nowe przepisy w praktyce umożliwiły wydłużenie procesu wyboru prezydenta poza obowiązującą datę 11 listopada 2009. 
I tura wyborów.
3 listopada 2009 parlament wyznaczył nową datę wyborów na 10 listopada 2009, na jeden dzień przed końcowym terminem przewidzianym przez prawo. Parlamentarna komisja ds. organizacji wyborów wyznaczyła czas na zgłaszanie kandydatur do 6 listopada 2009. Pozostawiła przy tym w mocy poprzednie zgłoszenie Mariana Lupu jako kandydata rządzącej koalicji. KPRM podtrzymała swoje wcześniejsze stanowisko i ogłosiła, że nie zgłosi własnego kandydata oraz nie weźmie udziału w głosowaniu. 
Podobnie jak wcześniej, również i tym razem Lupu został jedynym kandydatem zgłoszonym do wyborów, jednak zmiana prawa wyborczego umożliwiła przeprowadzanie głosowania w parlamencie. 10 listopada 2009 kandydaturę Mariana Lupu poparło 53 deputowanych Sojuszu na rzecz Integracji Europejskiej. Do wyboru zabrakło mu 8 głosów. 48 deputowanych KPRM w całości zbojkotowało głosowanie. Druga i ostateczna tura głosowania, zgodnie z prawem, musiała odbyć w ciągu miesiąca. W przypadku braku rozstrzygnięcia, przewodniczący parlamentu zmuszony był rozwiązać parlament. Zgodnie z nowym prawem, mógł to jednak uczynić najwcześniej w rok po ostatnim rozwiązaniu izby, czyli nie wcześniej niż po 16 czerwca 2010.
II tura wyborów.
Pod koniec listopada parlament wyznaczył datę II tury wyborów prezydenckich na 7 grudnia 2009. Termin zgłaszania kandydatur upływał 3 grudnia 2009. Do tego czasu zgłoszona została tylko kandydatura Mariana Lupu. 
II tura wyborów przebiegła według identycznego scenariusza jak poprzednia. Deputowani PKRM zbojkotowali głosowanie, a Lupu otrzymał 53 głosy od czterech partii rządzących. Porażka i niedokonanie wyboru głowy państwa oznaczało rozpisanie nowych wyborów parlamentarnych w 2010.

</doc>
<doc id="1801685" url="https://pl.wikipedia.org/wiki?curid=1801685" title="Wybory prezydenckie w Mołdawii w 2009 roku">
Wybory prezydenckie w Mołdawii w 2009 roku



</doc>
<doc id="1801686" url="https://pl.wikipedia.org/wiki?curid=1801686" title="Steven N’Zonzi">
Steven N’Zonzi

Steven N’Zonzi (ur. 15 grudnia 1988 w La Garenne-Colombes) – francuski piłkarz kongijskiego pochodzenia występujący na pozycji pomocnika w katarskim klubie Ar-Rajjan SC.
Kariera klubowa.
N’Zonzi zawodową karierę rozpoczynał w drugoligowym klubie Amiens SC. W Ligue 2 zadebiutował 7 grudnia 2007 w przegranym 1:3 meczu z FC Nantes. W sezonie 2007/2008 rozegrał 3 ligowe spotkania w barwach Amiens. Od początku następnego sezonu stał się jego podstawowym graczem. 8 maja 2009 w przegranym 1:2 spotkaniu z RC Strasbourg strzelił pierwszego gola w zawodowej karierze. W Amiens grał do końca sezonu 2008/2009. W sumie zagrał tam w 37 ligowych meczach i strzelił w nich jednego gola.
Latem 2009 roku podpisał kontrakt z angielskim Blackburn Rovers. Kwota transferu wyniosła 500 tysięcy funtów. W Premier League N’Zonzi zadebiutował 15 sierpnia 2009 w przegranym 0:2 meczu z Manchesterem City. 4 października 2009 w przegranym 2:6 pojedynku z Arsenalem zdobył pierwszą bramkę w trakcie gry w Premier League.
31 sierpnia 2012 roku po spadku Blackburn Rovers z Premier League, N’Zonzi został zawodnikiem Stoke City. W sezonie 2014/15 został wybrany najlepszym zawodnikiem sezonu w klubie.
9 lipca 2015 roku przeniósł się do hiszpańskiej Sevilli.
Kariera reprezentacyjna.
W latach 2009–2010 N’Zonzi wystąpił w 6 meczach reprezentacji Francji U-21. 10 listopada 2017 zadebiutował w dorosłej reprezentacji tego kraju w wygranym 2:0 meczu z Walią. Mistrz Świata 2018 r.

</doc>
<doc id="1801687" url="https://pl.wikipedia.org/wiki?curid=1801687" title="Steven Nzonzi">
Steven Nzonzi



</doc>
<doc id="1801689" url="https://pl.wikipedia.org/wiki?curid=1801689" title="Franciszek Drucki-Lubecki">
Franciszek Drucki-Lubecki



</doc>
<doc id="1801690" url="https://pl.wikipedia.org/wiki?curid=1801690" title="Cmentarz na Smochowicach w Poznaniu">
Cmentarz na Smochowicach w Poznaniu

Cmentarz na Smochowicach w Poznaniu – cmentarz parafii pod wezwaniem Imienia Maryi położony przy ulicy Braniewskiej/Lubowskiej na Smochowicach w Poznaniu (dzielnica Jeżyce). 
Historia.
Cmentarz jest położony na Smochowicach w rejonie ulicy Braniewskiej. Został założony w 1934 przez proboszcza parafii pw. Imienia Maryi ks. Jakuba Kuklińskiego. Grunt pod cmentarz został przekazany przez parafian: Katarzynę i Stanisława Jaskułów oraz Walentynę i Stanisława Piechockich. Pierwsze pochówki rozpoczęto w październiku 1934.
Cmentarz zajmuje 1,8 ha, a spoczywa na nim około 5400 osób w ponad 2600 mogiłach.
Komunikacja.
Wejście na cmentarz jest możliwe od strony ulicy Braniewskiej i Jelitkowskiej. Dojazd w pobliże – autobusem MPK Poznań linii 56, 86 i 801 z Ogrodów – przystanek "Braniewska". Pod sam cmentarz nie dociera komunikacja publiczna. Dojście z przystanku "Braniewska" na cmentarz zajmuje ok. 5 minut (500 metrów).
Zarząd cmentarza znajduje się w biurze parafialnym przy ul. Santockiej 15.

</doc>
<doc id="1801691" url="https://pl.wikipedia.org/wiki?curid=1801691" title="Paweł Wojtunik">
Paweł Wojtunik

Paweł Wojtunik (ur. 26 czerwca 1972 w Białobrzegach) – polski policjant w stopniu młodszego inspektora. W latach 2009–2015 szef Centralnego Biura Antykorupcyjnego (CBA).
Życiorys.
Ukończył studia na Wydziale Prawa Uniwersytetu w Białymstoku. W 1992 rozpoczął pracę w Policji, cztery lata później został funkcjonariuszem pionu zwalczania przestępczości zorganizowanej Komendy Głównej Policji. Od czasu powstania Centralnego Biura Śledczego związany z tą jednostką, pełniąc w niej różne funkcje kierownicze. Kierował operacją prowadzoną przez funkcjonariuszy CBŚ przy aferze starachowickiej. W 2007 przebywał w Wielkiej Brytanii, odbywał służbę w Scotland Yardzie.
W grudniu 2007 został szefem Centralnego Biura Śledczego. W październiku 2009, po zdymisjonowaniu ówczesnego szefa Centralnego Biura Antykorupcyjnego Mariusza Kamińskiego, najpierw pełnił obowiązki szefa CBA, a 30 grudnia 2009 premier Donald Tusk powołał go na to stanowisko szefa tej instytucji. Ponownie powołany na to stanowisko 31 grudnia 2013.
W maju 2015 Cezary Gmyz z tygodnika „Do Rzeczy” ujawnił nagranie rozmowy minister Elżbiety Bieńkowskiej z Pawłem Wojtunikiem, mającej mieć miejsce w czerwcu 2014 w restauracji „Sowa &amp; Przyjaciele” i być częścią afery podsłuchowej.
24 listopada 2015 Paweł Wojtunik złożył rezygnację z funkcji szefa CBA, dymisja została przyjęta 1 grudnia. W 2016 z ramienia Unii Europejskiej został doradcą premiera Mołdawii. W 2019 był kandydatem Platformy Obywatelskiej do Parlamentu Europejskiego z listy Koalicji Europejskiej.

</doc>
<doc id="1801694" url="https://pl.wikipedia.org/wiki?curid=1801694" title="Okręg Szkolny Poznański">
Okręg Szkolny Poznański

Okręg Szkolny Poznański (OSP) – jeden z okręgów szkolnych II RP, utworzony rozporządzeniem Ministra Wyznań Religijnych i Oświecenia Publicznego z dnia 26 stycznia 1921 roku, w porozumieniu z Ministrem b. Dzielnicy Pruskiej w przedmiocie tymczasowego ustroju władz szkolnych na obszarze tej dzielnicy z siedzibą kuratora w Poznaniu.
Historia.
Od 1 maja 1919 do 30 grudnia 1919, delegatem Ministerstwa W. R. i O. P., przy Naczelnej Radzie w Poznaniu był dr. Stanisław Węckowski. Od 1 stycznia 1920 roku do 24 (26) stycznia 1921 roku prezesem Poznańskiej Komisji dla Spraw Wyznaniowych i Szkolnych w Poznaniu był dr. Karol Opuszyński.
26 stycznia 1921 roku utworzono Okręg Szkolny Poznański, a 8 czerwca 1921 roku weszło w życie rozporządzenie o jego utworzeniu.
Od 1 września 1931 do 31 sierpnia 1937 roku w skład okręgu włączono Okręg Szkolny Pomorski.
Obwody szkolne.
W 1933 roku Rozporządzeniem Prezydenta Rzeczypospolitej Polskiej, z dnia 4 lipca 1933 r. "o organizacji obwodowych władz szkolnych", dla celów administracji w zakresie szkolnictwa, okręgi szkolne zostały podzielone na obwody, zawierające jeden lub więcej powiatów i były zarządzane przez inspektorów szkolnych.
Okręg Szkolny Poznański został podzielony na obwody:
Okręg w PRL.
Po wojnie, na podstawie ustawy z 4 czerwca 1920 r. o tymczasowym ustroju szkolnym, wyszło rozporządzenie Rady Ministrów z 5 września 1946 r. o okręgach szkolnych. Rozporządzenie to weszło w życie 9 października 1946, i na nowo utworzono Okręg Szkolny Poznański, obejmujący swoim zasięgiem powojenne województwo poznańskie.

</doc>
<doc id="1801695" url="https://pl.wikipedia.org/wiki?curid=1801695" title="Okręg Szkolny Pomorski">
Okręg Szkolny Pomorski

Okręg Szkolny Pomorski (OSP) - jeden z okręgów szkolnych II RP, utworzony rozporządzeniem Ministra Wyznań Religijnych i Oświecenia Publicznego z dnia 26 stycznia 1921 roku, w porozumieniu z Ministrem b. Dzielnicy Pruskiej w przedmiocie tymczasowego ustroju władz szkolnych na obszarze tej dzielnicy z siedzibą kuratora w Toruniu.
Historia.
Od 1 stycznia 1920 do 26 stycznia 1921 roku, prezesem Pomorskiej Komisji dla Spraw Wyznaniowych i Szkolnych był dr. Józef Łęgowski.
Okręg Szkolny Pomorski utworzono 26 stycznia 1921 roku, a rozporządzenie o jego utworzeniu weszło w życie 8 czerwca 1921 roku. 1 września 1932 roku Kuratorium Okręgu Szkolnego Pomorskiego zostało zlikwidowane, a jego teren został podporządkowany Okręgowi Szkolnemu Poznańskiemu. Ponownie zorganizowano kuratorium w Toruniu 1 września 1937 roku.
Od 1 kwietnia 1938 roku do Okręgu Szkolnego Pomorskiego włączono powiaty: lipnowski, nieszawski, rypiński i włocławski z województwa warszawskiego i powiaty: bydgoski, inowrocławski, szubiński i wyrzyski z województwa poznańskiego, a wyłączono powiat działdowski.
Obwody szkolne.
W 1933 roku Rozporządzeniem Prezydenta Rzeczypospolitej Polskiej, z dnia 4 lipca 1933 r. "o organizacji obwodowych władz szkolnych", dla celów administracji w zakresie szkolnictwa, okręgi szkolne zostały podzielone na obwody zawierające jeden lub kilka powiatów i były zarządzane przez inspektorów szkolnych.
W 1937 roku po ponownym utworzeniu Okręg Szkolny Pomorski, był podzielony na obwody:
W 1938 roku ustalono nowy podział na obwody, dostosowany do podziału powiatowego:
Okręg w PRL.
Po wojnie, na podstawie ustawy z 4 czerwca 1920 r. o tymczasowym ustroju szkolnym, wyszło rozporządzenie Rady Ministrów z 5 września 1946 r. o okręgach szkolnych. Rozporządzenie to weszło w życie 9 października 1946 roku, i na nowo utworzono Okręg Szkolny Pomorski, obejmujący swoim zasięgiem powojenne województwo pomorskie (od 1950 bydgoskie).

</doc>
<doc id="1801697" url="https://pl.wikipedia.org/wiki?curid=1801697" title="Mała Kapałkowa Turnia">
Mała Kapałkowa Turnia

Mała Kapałkowa Turnia (słow. "Malá Ľadová veža", niem. "Kleiner Eistaler Turm", węg. "Kis Jégvölgyi torony") – dwuwierzchołkowa turnia o wysokości 2185 lub 2131 m n.p.m., znajdująca się w Kapałkowej Grani w słowackiej części Tatr Wysokich. Od Pośredniej Kapałkowej Turni oddzielona jest siodłem Niżniej Kapałkowej Ławki i licznymi innymi drobnymi obiektami, natomiast od Zadniej Kapałkowej Czuby oddziela ją Zadnia Kapałkowa Przełączka.
W grani, która łączy Małą Kapałkową Turnię z Pośrednią Kapałkową Turnią, można wyróżnić następujące obiekty (począwszy od Małej Kapałkowej Turni i Niżniej Kapałkowej Ławki):
Mała Kapałkowa Turnia ma dwa wierzchołki: wschodni (główny) i zachodni (niższy). Kapałkowa Grań skręca tutaj nieco na północny zachód w kierunku Kapałkowej Uboczy.
Na wierzchołki Małej Kapałkowej Turni nie prowadzą żadne znakowane szlaki turystyczne, są one dostępne jedynie dla taterników. Z zachodnich stoków Małej Kapałkowej Turni (dokładniej Zadniej Kapałkowej Czuby) opada w stronę Doliny Jaworowej dość wybitny Zadni Kapałkowy Żleb. W stronę tej doliny opadają także równoległe do niego, krótsze Skrajny i Pośredni Kapałkowy Żleb (spod Skrajnej Kapałkowej Czuby).
Historia.
Na Małą Kapałkową Turnię wchodzili najprawdopodobniej jurgowscy koziarze (przed wejściami turystycznymi), jednak nie były to wejścia w żaden sposób rejestrowane. Pod koniec XIX w. dokonano na nią wejścia w celach kartograficznych.
Pierwsze wejścia turystyczne:

</doc>
<doc id="1801700" url="https://pl.wikipedia.org/wiki?curid=1801700" title="Zebra Granta">
Zebra Granta



</doc>
<doc id="1801701" url="https://pl.wikipedia.org/wiki?curid=1801701" title="Jacek Grecki">
Jacek Grecki

Jacek Grecki (ur. 31 sierpnia 1977 we Wrocławiu) – polski kompozytor, gitarzysta, klawiszowiec, producent muzyczny i wokalista. Lider i założyciel deathmetalowej grupy muzycznej Lost Soul. Współpracował ponadto z zespołem Hollow Sign.
Grecki jest ceniony za technikę i wirtuozerię w grze na gitarze. Muzyk gra na gitarach firmy Ibanez oraz P.Kamecki. Przez kilka lat był właścicielem klubu muzycznego Diabolique we Wrocławiu. Od 2010 roku wykładowca w prywatnej szkole muzycznej o profilu rockowo-metalowym we Wrocławiu.
Życiorys.
W 1991 we Wrocławiu Jacek Grecki założył grupę muzyczną Lost Soul. Pierwsze nagrania zespołu ukazały się na demie pt. "Eternal Darkness". Kolejne demo pt. "Superior Ignotum" ukazało się w rok później. Pierwsze sukcesy zespół zaczął odnosić dopiero pod koniec lat 90. XX wieku. W 2000 roku został wydany pierwszy studyjny album grupy pt. "Scream of the Mourning Star". W Polsce wydany przez Metal Mind Productions. Na świecie płyta ukazała się dzięki Relapse Records. Album spotkał się z entuzjastycznym przyjęciem zarówno fanów jak i krytyki.
W maju 2002 roku grupa podpisała kontrakt płytowy z polską wytwórnią Empire Records opiewający na wydanie drugiej płyty pt. "Ubermensch (Death of God)". W kwietniu 2004 roku w białostockim Hertz Studio grupa nagrała album pt. "Chaostream" na którym zespół po raz pierwszy zdecydował się wykorzystać 7-strunowe gitary. Album wydany został w 2005 roku. Pod koniec 2009 roku ukazał się czwarty album pt. "Immerse in Infinity".

</doc>
<doc id="1801702" url="https://pl.wikipedia.org/wiki?curid=1801702" title="Paweł Jocz">
Paweł Jocz

Paweł Jocz (ur. 6 maja 1943 w Wilnie, zm. 21 października 2008 w Paryżu) – polski rzeźbiarz, grafik, ilustrator mieszkał i tworzył we Francji od 1967 roku.
Życiorys.
Był synem adwokata i znanej łódzkiej ginekolog Genowefy Jocz, bratem rzeźbiarza Andrzeja Jocza i Marcina Jocza. Studiował na Wydziale Rzeźby Akademii Sztuk Pięknych w Warszawie w pracowni Jerzego Jarnuszkiewicza (dyplom w 1970). Po raz pierwszy pokazał swoje prace w 1967 roku w Sztokholmie. Jest autorem rzeźb: Ludwiga van Beethovena, Artura Rubinsteina, Aleksandra Tansmana, "Elewacja" ("Elévation") i "Chmura poety" ("Nuage de poète") w Boulogne-Billancourt, "Solidarność ludów" w Wielsbeke w Belgii. . Muzeum Miasta Łodzi ma w swojej kolekcji rzeźbę "Głowa Karla Dedeciusa". 
W 2015 roku serii Recogito (wydawnictwo Éditions yot-art) pod redakcją Marka Wittbrota, Piotra Roszaka i Artura Majki ukazały się "Zamyślenia" Pawła Jocza - zbiór rozmów.
Rozmowy ks.Marka Wittbrota z Pawłem Joczem były publikowane także w Recogito (https://web.archive.org/web/20150728202644/http://www.recogito.pologne.net/).

</doc>
<doc id="1801704" url="https://pl.wikipedia.org/wiki?curid=1801704" title="Robson Ponte">
Robson Ponte

Robson Ponte (ur. 6 listopada 1976 w São Paulo) – brazylijski piłkarz występujący na pozycji napastnika. Do 2010 grał w japońskim zespole Urawa Red Diamonds. Następnie zakończył profesjonalną karierę i przeniósł się do Brazylii, gdzie amatorsko kontynuował grę w piłkę nożną w zespole Grêmio Barueri. Posiada również włoskie obywatelstwo.
Kariera klubowa.
Robson Ponte zawodową karierę rozpoczynał w 1995 roku w Juventusie São Paulo. Dwa lata później przeniósł się do zespołu América FC, a w 1998 roku został graczem Guarani FC. Strzelił dla niego 16 goli w 32 meczach pierwszej ligi brazylijskiej. W sezonie 1998 zajął 19. miejsce w gronie 24 drużyn, a w kolejnych rozgrywkach uplasował się na 8. pozycji w stawce 22 klubów.
W 1999 roku Ponte przeprowadził się do Niemiec, gdzie podpisał kontrakt z Bayerem 04 Leverkusen. W rozgrywkach Bundesligi zadebiutował 13 sierpnia w zremisowanym 0:0 meczu przeciwko MSV Duisburg. Pierwszego gola zdobył natomiast 28 sierpnia podczas wygranego 2:1 spotkania z VfB Stuttgart. W sezonie 1999/2000 brazylijski pomocnik zdobył z Bayerem wicemistrzostwo kraju, a sam w ligowych rozgrywkach zanotował 23 występy. W kolejnych rozgrywkach wystąpił już tylko 12 razy, a drużyna z Leverkusen zajęła w tabeli 4. miejsce. Przez 2 lata spędzone w Leverkusen Ponte o miejsce w składzie rywalizował z takimi piłkarzami jak Bernd Schneider, Stefan Beinlich, Emerson, Zé Roberto, Carsten Ramelow, Michael Ballack i Jurica Vranješ.
Latem 2000 roku Ponte został sprzedany do VfL Wolfsburg, gdzie od razu wywalczył sobie miejsce w podstawowym składzie. W sezonie 2001/2002 zdobył w Bundeslidze 8 goli, w tym 2 w zwycięskim 2:1 pojedynku z Energie Cottbus rozegranym 9 lutego 2001 roku. Wolfsburg w sezonie 2001/2002 i 2002/2003 plasował się w środkowych rejonach ligowej tabeli, po czym w 2003 roku Ponte wrócił do Bayeru 04 Leverkusen. Przez kolejne 2 lata wystąpił w 43 spotkaniach Bayeru w Bundeslidze i strzelił w nich 4 bramki.
W 2005 roku piłkarz trafił do japońskiego Urawa Red Diamonds, gdzie zaczął odnosić największe sukcesy w karierze. W 2005 roku zdobył wicemistrzostwo kraju i został zwycięzcą Emperor's Cup. W 2006 roku wywalczył mistrzostwo i superpuchar oraz ponownie wygrał turniej Emperor's Cup. W 2007 roku Ponte drugi raz w karierze zdobył wicemistrzostwo Japonii, a także zwyciężył w rozgrywkach Azjatyckiej Ligi Mistrzów zdobywając w nich 4 gole. Ponadto Brazylijczyk został uznany najlepszym zawodnikiem sezonu w J–League i trafił do najlepszej jedenastki sezonu.
6 listopada 2009 roku w centrum medycznym w Saitama City u piłkarza wykryto grypę typu A. Nie istniała jednak konieczność hospitalizacji i zawodnik leczył się w domu.

</doc>
<doc id="1801707" url="https://pl.wikipedia.org/wiki?curid=1801707" title="Operacja Walkiria">
Operacja Walkiria

Operacja Walkiria (niem. "Operation Walküre") – plan Wehrmachtu z okresu II wojny światowej w celu zapewnienia ciągłości władzy na wypadek zamieszek wewnętrznych, wykorzystany przez spiskowców dowodzonych przez Clausa von Stauffenberga w nieudanej próbie przejęcia władzy w Niemczech w kontekście zamachu na Adolfa Hitlera 20 lipca 1944.
Plan zakładał zajęcie strategicznych punktów Berlina i innych większych miast przez żołnierzy Armii Rezerwowej. Operację rozpoczynał rozkaz o kryptonimie Walkiria wydany osobiście przez Adolfa Hitlera i dowódcę Armii Rezerwowej.
Okoliczności powstania planu.
Plany operacji Walkiria i Złoto Renu.
W obliczu strat ponoszonych przez armię niemiecką na froncie wschodnim w wyniku nieprzygotowania do prowadzenia walk w warunkach zimowych – ponad 160 tysięcy zabitych do połowy grudnia 1941 – dowódcy Wehrmachtu, generał Franz Halder i generał Friedrich Fromm, rozważali możliwości uzupełnienia sił na froncie. Zimą 1941 r. przygotowano serię rozkazów o kryptonimie “Walkiria” (niem. "Walküre") i “Złoto Renu” (niem. "Rheingold") rozpoczynających operację mobilizacji sił rezerwowych z terenu Niemiec: rekrutów w fazie szkolenia, rekonwalescentów oraz robotników.
Plany operacji Walkiria (1942).
Wiosną 1942 plany mobilizacji sił rezerwowych zostały zrewidowane i oznaczone kryptonimami Walkiria I i Walkiria II. Celem operacji Walkiria I była organizacja sił rezerwowych na potrzeby frontu. Celem operacji Walkiria II miało być zorganizowanie gotowych do boju oddziałów w przypadku zamieszek wewnętrznych. Plany Walkirii posiadały najwyższy stopień tajności. Liczba osób zaangażowanych w przygotowania była zredukowana do niezbędnego minimum. Obowiązywał zakaz informacji o planach i przygotowaniach akcji agencji czy osób spoza Wehrmachtu. Gotowe rozkazy zdeponowano w zaklejonych kopertach w sejfach zastępców dowódców korpusów, dowódców okręgów wojskowych oraz gubernatorów wojskowych na terytoriach okupowanych. Rozkazy te straciły ważność w październiku 1942, kiedy to w ramach Walkirii zorganizowano pięć oddziałów, które wsparły armię na froncie.
Plany operacji Walkiria (1943–1944).
31 lipca 1943 rozkazy operacji Walkiria napisano na nowo. Plan miał być użyty do mobilizacji wojska w przypadku zamieszek wewnętrznych wskutek akcji sabotażowych czy powstania robotników przymusowych lub więźniów. Mobilizacji w poszczególnych okręgach wojskowych (niem. "Wehrkreis") podlegali wszyscy rekruci i żołnierze odbywający szkolenie.
Plan miał być realizowany dwustopniowo. Celem pierwszego etapu było zapewnienie w ciągu sześciu godzin gotowości bojowej (Walkiria I), a drugiego jak najszybsze uformowanie oddziałów gotowych do walki (Walkiria II). Oprócz organizacji oddziałów bojowych, dowódcy okręgów wojskowych musieli zapewnić ochronę punktów strategicznych – mostów, elektrowni, nadajników radiowych itd. Podobnie jak w przypadku planów z 1942 r., nowe rozkazy Walkirii były ściśle tajne.
6 października 1943 generał Friedrich Olbricht wydał rozkazy uzupełniające w celu wzmocnienia oddziałów tworzonych w ramach planu Walkiria siłami Armii Polowej znajdującymi się tymczasowo na terenie Niemiec.
6 lipca 1944 Hitler zdecydował, że w przypadku przeprowadzania operacji wojskowych na terenie Niemiec, dowódcy Wehrmachtu mieli mieć pełne uprawnienia, a przywódcy polityczni – gauleiterzy jako Komisarze Obrony Rzeszy mieli pełnić jedynie funkcje doradcze.
Wykorzystanie planów operacji Walkiria dla celów puczu wojskowego 20 lipca 1944.
Zrewidowane plany operacji Walkiria, skupiające dowodzenie akcją w rękach Wehrmachtu bez możliwości ingerencji politycznej członków NSDAP czy SS, świetnie nadawały się dla celów planowanego przez opozycjonistów wojskowych obalenia rządów Hitlera i przejęcia władzy w państwie. Ponadto ruchy mobilizacyjne armii w ramach Walkirii mogły pomóc wzbudzić wrażenie, że wysoko postawieni naziści próbują przejąć władzę po śmierci Hitlera. Przywódcy opozycjonistów w kręgach Wehrmachtu Henning von Tresckow i Claus von Stauffenberg wcześnie rozpoznali zalety wykorzystania planów operacji Walkiria dla celów planowanego zamachu stanu i od 1943 rozpoczęli dopasowywanie rozkazów dla potrzeb puczu, koncentrując się na szybkim wyeliminowaniu przywódców SS, SD, Gestapo i NSDAP. 11 lutego 1944 von Stauffenberg wydał instrukcję standaryzującą formację oddziałów oraz pozwalającą na szybką koncentrację wybranych sił wokół punktów kluczowych.
Konspiranci stali jednak przed problemem zapewnienia punktualnego wydania rozkazu, który musiał być wydany przez dowódcę Armii Rezerwowej, wówczas generała Friedricha Fromma. Aby zapewnić pełną współpracę Fromma, spiskowcy musieli stworzyć taką sytuację, w której kooperacja byłaby najlepszą opcją dla generała – udany zamach na Hitlera. Ponadto puczyści musieli zatroszczyć się o to, by rozkazy Walkirii zostały wykonane jak najszybciej – w tym celu pozyskiwano sojuszników wśród dowódców oddziałów objętych Walkirią w poszczególnych okręgach wojskowych, organizowano ćwiczenia, m.in. w Berlinie i zbierano informacje o systemach bezpieczeństwa posterunków SS i siedzib partyjnych NSDAP. Jednak nawet perfekcyjne wykonanie rozkazów Walkirii nie zapewniało powodzenia operacji, należało jeszcze zminimalizować opór przywódców politycznych. W tym celu rozważano rozpowszechnienie wersji o puczu oficerów SS i zatajenie z początku śmierci Hitlera, tak by sprawiać wrażenie działania w obronie systemu. Kolejne rozkazy były opracowywane przez von Stauffenberga i von Tresckowa – planowano m.in. wprowadzenie stanu wyjątkowego, przejęcie pełni władzy przez Wehrmacht, aresztowanie wszystkich wysokich rangą przywódców partyjnych i dowódców SS czy wcielenie SS do armii. Opracowano również specjalne rozkazy zajęcia Berlina przez jednostki z Krampnitz, Döberitz i Poczdamu, bazujące na istniejących już wytycznych autoryzacji przez zastępców dowódców jednostek niezależnych działań w celu obrony kluczowej infrastruktury. Po raz pierwszy rozkaz zajęcia Berlina został wydany przez Olbrichta 15 lipca 1944 – wojsko było już w drodze do stolicy Rzeszy i zatrzymano je w ostatniej chwili. Całą akcję udało się utrzymać w tajemnicy pod przykrywką manewrów.
20 lipca 1944 von Stauffenberg bezskutecznie wezwał Fromma do wydania rozkazu Walkirii. Feldmarszałek Wilhelm Keitel poinformował go w rozmowie telefonicznej o fiasku zamachu. Spiskowcy aresztowali generała Fromma. Von Stauffenberg natychmiast wydał rozkazy do puczu, alarmując oddziały w kraju i zagranicą. Wskutek blokady informacyjnej wprowadzonej przez von Stauffenberga, wiele oddziałów otrzymywało sprzeczne rozkazy – z Bendlerblocku i z Wilczego Szańca. Jednak z powodu niewystarczającej liczby telegrafistów potrafiących przesyłać tajne wiadomości, rozesłanie rozkazu do wszystkich okręgów wojskowych trwało zbyt długo, by wprowadzić plany Walkirii w życie przed kontrakcją nazistów. Bez współpracy Fromma nie doszło do planowanych aresztowań przywódców SS i SD. W berlińskim okręgu wojskowym plany Walkirii zainicjował telefonicznie podpułkownik w sztabie generalnym Robert Bernardis, który nie miał do tego żadnych uprawnień, zdradzając swój udział w spisku. Bernardis został skazany przez Trybunał Ludowy (niem. "Volksgerichtshof") na karę śmierci, która została wykonana 8 sierpnia 1944 w berlińskim więzieniu Plötzensee.
Postanowienia planu Walkirii zrealizowano niezależnie w Paryżu pod dowództwem generała von Stülpnagla i w Wiedniu pod dowództwem pułkownika Heinricha Kodrégo, gdzie w szeroko zakrojonych akcjach aresztowano członków SS. Dopiero gdy dotarły wiadomości o klęsce zamachu, oddziały wierne Hitlerowi odzyskały kontrolę nad sytuacją.
Konsekwencje.
Po wydarzeniach 20 lipca 1944 Hitler wycofał rozkazy Walkirii w ówczesnej formie. Dowództwo Armii Rezerwowej przekazał Heinrichowi Himmlerowi, który został odpowiedzialnym za bezpieczeństwo Rzeszy. Fromm, pomimo współpracy z nazistami, został skazany na karę śmierci za tchórzostwo – ponieważ nie działał kierowany lojalnością Hitlerowi, lecz własnym interesem. Karę wykonano 12 marca 1945 w Zuchthaus Brandenburg.

</doc>
<doc id="1801708" url="https://pl.wikipedia.org/wiki?curid=1801708" title="Lorenz von Stein">
Lorenz von Stein

Lorenz von Stein (ur. 18 listopada 1815 w Eckernförde, zm. 23 września 1890 w Wiedniu) – niemiecki ekonomista, socjolog i naukowiec, zajmujący się zagadnieniami administracji publicznej. 
Połączył charakterystykę rzeczywistej administracji z polityką i ekonomią państwa. Doszedł on do wniosku, iż administracja zajmuje znaczną część działalności państwa z wyjątkiem działalności ustawodawczej. Prezentuje on cechy które łączą wszystkie podmioty administracji a także opisuje konkretne jej podmioty.

</doc>
<doc id="1801709" url="https://pl.wikipedia.org/wiki?curid=1801709" title="Dopływ do pojedynczego odwiertu">
Dopływ do pojedynczego odwiertu

Dopływ do pojedynczego odwiertu – równoważnie: "Dopływ do pojedynczej studni" – pojęcie z zakresu hydrodynamiki podziemnej, inżynierii złożowej i hydrogeologii odnoszące się do dopływu płynu z poziomej, nieograniczonej warstwy porowatej do pionowego odwiertu.
Założenia.
W analizie dopływu do pojedynczego odwiertu przyjmuje się następujące założenia:
Równanie transportu płynu w otoczeniu odwiertu.
Transport płynu w otoczeniu odwiertu odbywający się w reżimie ciśnieniowym opisany jest równaniem:
które w symetrii cylindrycznej upraszcza się do postaci:
gdzie formula_6 jest ciśnieniem płynu w warstwie porowatej, formula_7 jest lepkością płynu, a formula_8 jest odległością od osi odwiertu.
Rozwiązanie ogólne powyższego równania ma postać:
Stałe całkowania formula_10 wyznacza się z warunków brzegowych, które przyjmuje się najczęściej w następującej postaci:
Ciśnienie na ściance odwiertu znajdującej się w odległości formula_11 od jego promienia wynosi formula_12
Ciśnienie na brzegu cylindrycznej strefy drenażu odwiertu znajdującym się w odległości formula_14 od promienia odwiertu wynosi formula_15
Rozkład ciśnienia w strefie drenażu odwiertu.
Warunki brzegowe pozwalają na wyznaczenie stałych całkowania formula_10 w rezultacie czego rozkład ciśnienia w otoczeniu odwiertu przyjmuje postać:
Rozkład ciśnienia w otoczeniu odwiertu przyjmuje kształt krzywoliniowego stożka, zwanego stożkiem depresyjnym. Tworząca tego stożka jest krzywą logarytmiczną. Różnica między ciśnieniem na brzegu strefy drenażu i ciśnieniem na ściance odwiertu formula_19 nosi nazwę depresji odwiertu.
Rozkład prędkości w otoczeniu odwiertu.
Rozkład prędkości filtracji formula_20 w otoczeniu odwiertu obliczyć można korzystając z formuły Darcy’ego:
która w rozpatrywanym przypadku upraszcza się do postaci:
Podstawienie przedstawionego powyżej rozkładu prędkości i przeprowadzenie różniczkowania daje:
Znak ujemny w powyższej formule pochodzi stąd, że podczas dopływu do odwiertu wektor prędkości płynu ma kierunek przeciwny do wersora cylindrycznego układu współrzędnych formula_24
Z powyższego wzoru wynika, że największa (co do wartości bezwzględnej) prędkość filtracji w otoczeniu pojedynczego odwiertu ma miejsce na jego ściance i wynosi ona:
W miarę oddalania się od odwiertu prędkość filtracji maleje (co do wartości bezwzględnej) jak formula_26
Natężenie dopływu do odwiertu.
Wielkość natężenia dopływu z warstwy porowatej o miąższości formula_27 do pojedynczego odwiertu (zwane też wielkością produkcji odwiertu) formula_28 wynosi:
Wzór powyższy jest wzorem teoretycznym otrzymanym na podstawie równań hydrodynamiki podziemnej. W praktyce jednak rzeczywista wielkość produkcji odwiertu jest zazwyczaj mniejsza od wielkości teoretycznej. Odwiert,
dla którego próbne pompowanie potwierdza poprawność podanego wyżej wzoru nosi nazwę odwiertu hydrodynamicznie doskonałego. Dla celów praktycznych stosuje się modyfikację powyższego wzoru w postaci:
gdzie formula_31 jest tzw. współczynnikiem nakórkowości zwanym też z angielska "współczynnikiem skin efektu". Określa on odchyłkę hydrodynamicznych własności odwiertu od odwiertu hydrodynamicznie doskonałego. Im większa jest wartość współczynnika nakórkowości tym mniejsza jest wielkość rzeczywistej produkcji odwiertu przy zadanej wartości depresji. Wielkość współczynnika naskórkowości może być wyznaczona dla poszczególnych odwiertów jedynie w sposób doświadczalny podczas próbnego pompowania.

</doc>
<doc id="1801710" url="https://pl.wikipedia.org/wiki?curid=1801710" title="Grey Power World Cup of Curling 2009">
Grey Power World Cup of Curling 2009

Grey Power World Cup of Curling 2009 - turniej curlingowy wliczany do cyklu Wielkiego Szlema. Zawody rozegrano w Mississauga, między 21 a 25 października 2009 w Hershey Centre.
Pula nagród wyniosła standardowo 100 000 CAD. W rywalizacji uczestniczyło 14 zespołów w tym 5 z Kanady, po 1 z Chin i Stanów Zjednoczonych i 7 pozostałych z Europy. Po raz trzeci z rzędu tytuł mistrzowski obronił Glenn Howard.
Turniej rozegrano systemem kołowym w dwóch grupach liczących po 7 zespołów. Do fazy playoff zostały wyłonione 4 drużyny z każdej grupy.
Wyniki.
Round Robin.
Sesja 1..
21 października 2009, 19:50
Sesja 2..
22 października 2009, 9:30
Sesja 3..
22 października 2009, 13:00
Sesja 4..
22 października 2009, 16:30
Sesja 5..
22 października 2009, 20:00
Sesja 6..
23 października 2009, 9:30
Sesja 7..
23 października 2009, 13:00
Sesja 8..
23 października 2009, 16:30
Sesja 9..
23 października 2009, 20:00

</doc>
<doc id="1801712" url="https://pl.wikipedia.org/wiki?curid=1801712" title="Tabula Larinas">
Tabula Larinas

Tabula Larinas – edykt wydany w roku 19 n.e. przez Senat rzymski, na mocy którego kobietom i mężczyznom ze stanu senatorskiego i ekwickiego zabroniono, pod groźbą infamii, walk na arenie.

</doc>
<doc id="1801713" url="https://pl.wikipedia.org/wiki?curid=1801713" title="Armin Schlechter">
Armin Schlechter

Armin Schlechter (ur. 11 kwietnia 1960 w Heidelbergu) – niemiecki filolog i bibliotekarz. Był inicjatorem i koordynatorem skatalogowania kodeksów salemickich (Katalogisierung der Codices Salemitani) dla Uniwersytetu w Heidelbergu (od 2007 r.). Od 1 kwietnia 2008 r. pracuje w Pfälzische Landesbibliothek w Spirze.
Skończył studia na Uniwersytet w Heidelbergu na germanistyce. Specjalizował się w średniowiecznej łacinie oraz w historii średniowiecznej i nowszej. Doktoryzował się w 1991 r. u promotora Lothara Voetza na tamtejszym wydziale filologii.
Jako doktor filologii przez kilka lat był asystentem w Badeńskiej Krajowej Bibliotece w Karlsruhe (Badische Landesbibliothek in Karlsruhe). Aplikację bibliotekarską odbył w latach 1994-1996 w bibliotece uniwersyteckiej w Heidelbergu oraz w bibliotekarskiej szkole we Frankfurcie nad Menem stając się bibliotecznym asesorem. W 1998 r. został członkiem rady bibliotecznej, a w roku 2000 członkiem wyższej rady bibliotecznej biblioteki Uniwersytetu w Heidelbergu. Cały czas od 1996 do końca 2007 r. właśnie w tej bibliotece, liczącej 80 tys. starodruków i 1800 inkunabułów prowadził oddział grafologicznej analizy rękopisów i analizy starych druków. W pracowni nie tylko odnotowywano tytuł, ale starano się również ustalić wszelkie indywidualne cechy posiadanego egzemplarza: charakter pisma (kto pisał), zapiski, autorów ilustracji, pochodzenie i dzieje opraw, drukarnię itp. Informacje te wpisywano do katalogu zaś same dzieła digitalizowano i poddawano konserwacji. W ten sposób potraktowano między innymi Codex Palatinus Germanicus. Dodatkowym zadaniem A. Schlechtera było organizowanie corocznych wystaw z wykorzystaniem przechowywanych zbiorów.
W zbiorach biblioteki uniwersyteckiej jednym z najcenniejszych jest wielokrotnie już opracowywany inkunabuł "Epistulae ad familiares" Cyceronna, wydany w 1477 roku w Bolonii i opatrzony komentarzami pochodzącymi z lat 1493-1530. Jednym z pierwszych analizujących to dzieło był humanista Angelo Poliziano. Wśród licznych marginaliów na szczególną uwagę zasługuje wpis florentyńskiego urzędnika kancelaryjnego Agosino Vespucciego, zaprzyjaźnionego z Machiavellim. Notatka spisana jego ręką z datą październik 1503 dotyczy Leonardo da Vinci i trzech jego obrazów, w tym Mony Lisy. Jest dowodem na to, że obraz obecnie znajdujący się w Luwrze istniał już wówczas. Odkrycia tego dokonali w końcu 1996 r. Armin Schlechter i Ludwig Ries podczas katalogowania heidelberskich inkunabułów. A. Schlechter informację o odkryciu zamieścił w katalogu do wystawy "Die edel kunst der truckerey" z 2005 r. Następnie odkrycie to zostało powielone w innym wydawnictwie bibliotecznym i w radiu przez dziennikarza Jörga Trögera. Temat podchwyciła prasa, najpierw w listopadzie 2007 a później w szerszym zakresie w styczniu 2008 r. Wkrótce informacja obiegła cały świat wzbudzając wielką sensację i zainteresowanie także odkrywcą, który z miejsca stał się sławny.
Armin Schlechter prowadził też (Lehrbeauftragter) seminarium germańskie na Uniwersytecie w Heidelbergu. W lutym 2008 r. zrezygnował z pracy w dziale analizy rękopisów i starych druków. Obecnie pracuje w bibliotece w Spirze.

</doc>
<doc id="1801715" url="https://pl.wikipedia.org/wiki?curid=1801715" title="Chaldi">
Chaldi

Chaldi (urart. Dḫal-di) – naczelne bóstwo panteonu urartyjskiego, małżonek bogini Arubaini. Jego imię oznaczało prawdopodobnie „niebieski”. Głównym ośrodkiem kultu Chaldiego było miasto Musasir, po którego zburzeniu w 714 roku p.n.e. bóstwo stopniowo utraciło swoje znaczenie.
Pochodzenie Chaldiego.
Większość bóstw Urartu została zapożyczona z Mezopotamii. Chaldi początkowo był plemiennym bogiem Urartyjczyków. Według najbardziej rozpowszechnionej teorii plemiona urartyjskie, nazywane też ludem Nairi, migrowały wzdłuż Wyżyny Armeńskiej z rejonów Rewanduz w prowincji Azerbejdżan Zachodni w Iranie; w czasie wędrówki szerzyły kult Chaldiego.
Etymologia jego imienia pozostaje niejasna. Prawdopodobnie pochodzi od wyrazu „niebo”, gdyż takie znaczenie ma słowo "hal-" w językach północno-wschodniokaukaskich, z którymi języki huro-urartyjskie są spokrewnione. W tym przypadku imię Chaldi mogło oznaczać „niebieski”. 
Głównym ośrodkiem kultu Chaldiego było miasto Musasir, położone obecnie w zachodniej części prowincji Azerbajdżan Zachodni. Po tym, jak Musasir w IX wieku p.n.e. został włączony do Urartu, Chaldi został głównym bóstwem panteonu. Za panowania króla Ispiniego nastąpiło wykrystalizowanie zasad religii urartyjskiej, a cześć, którą oddawano Chaldiemu, zaczęła przypominać sposób, w jaki czczono Aszura w sąsiedniej Asyrii.
Kult Chaldiego.
Imię Chaldiego występowało na początku dokumentów królewskich: „Silny Chaldim Menua, syn Iszpuniego, rzecze...” Niekiedy Chaldi był głównym bohaterem wypraw wojskowych Urartu: „Bóg Chaldi ze swoją bronia rozpoczął wyprawę, pokonał krainę Erikuachi, podbił miasto Luchiuni, rzucił je do nóg Menui. Chaldi potężny, broń boga Chaldiego potężna”. Podobne sformułowania fraz zostały zapożyczone z Asyrii.
Modlitwom do Chaldiego towarzyszyły ofiary ze zwierząt domowych. Według tekstów urartyjskich bóstwu przysługiwała jednorazowo ofiara z siedemnastu wołów i trzydziestu czterech owiec. 
Składanie ofiar odbywało się w świątyniach Chaldiego, ulokowanych prawdopodobnie we wszystkich miastach urartyjskich. Świątynie budowano w obrębie twierdzy na wzniesieniu, drugim pod względem wysokości (na najwyższym mieścił się pałac królewski). Każda miała wieżę, przypominającą ziggurat. Ściany świątynne zdobiono bronią. Czynność ta symbolizowała więź między wolą boga a zwycięstwem armii Urartu.
Wizerunki Chaldiego.
Zgodnie z kanonami sakralnej sztuki Starożytnego Wschodu Chaldiego przedstawiano z profilu. Postać mogła mieć (ale niekoniecznie) brodę i skrzydła. Niekiedy Chaldi trzymał w ręku przedmioty o nieznanym przeznaczeniu. Często był przedstawiany stojący na lwie, spotykane są również wizerunki bóstwa na byku. W niektórych przypadkach na lwie był też przedstawiany Tejszeba – drugie po Chaldim główne bóstwo panteonu urartyjskiego.
Zanikanie kultu Chaldiego.
W 714 roku p.n.e. król asyryjski Sargon II po długotrwałej wojnie pokonał wojska króla urartyjskiego, Rusy II, i w rezultacie niespodziewanego dla Urartyjczyków manewru swojej armii zdobył i zburzył Musasir, główne miasto kultu Chaldiego. To wydarzenie zbiegło się z początkiem zmierzchu państwowości Urartu. Musasir nie został odbudowany i kult Chaldiego zaczął zanikać.
W ostatnich latach istnienia Urartu stolicę przeniesiono do Tejszebaini, ośrodka kultu Tejszeby. W dokumentach królewskich coraz częściej zwracano się do Tejszeby, a nawet asyryjskiego Aszura i babilońskiego Marduka. W pochodzącym z VIII wieku p.n.e. liście króla Asyrii, którego autorstwo przypisuje się Tiglat-Pileserowi III lub Sargonowi II wspomniany został zwiadowca Parni-aldi. Imię to przyczyniło się do powstania hipotezy, że oznacza ono „posiadający "farn" od boga Chaldiego”, gdzie "farn" to religijny irański termin; "aldi" w imieniu szpiega to regionalne zniekształcenie imienia Chaldi. Zdaniem I.M. Djakonowa Chaldi przetrwał jako Michrom w religii plemion ormiańskich. Został zapożyczony od ludów irańskich, które po upadku Urartu włączyli go do swojej mitologii.

</doc>
<doc id="1801717" url="https://pl.wikipedia.org/wiki?curid=1801717" title="BRD Tower">
BRD Tower

BRD Tower - budynek biurowy klasy A, czwarty pod względem wysokości w Bukareszcie (87 metrów). Należy do rumuńsko-francuskiej grupy finansowej BRD - Groupe Société Générale.
Wieżowiec posiada 19 pięter oraz 37 tys. m², będąc jednym z największych w stolicy Rumunii. Pod ziemią znajdują się 3 kolejne kondygnacje, służące za parkingi. Położony jest przy Piaţa Victoriei.

</doc>
<doc id="1801718" url="https://pl.wikipedia.org/wiki?curid=1801718" title="Jan Turnau">
Jan Turnau

Jan Henryk Turnau (ur. 23 lutego 1933 we Wlonicach) – polski publicysta katolicki i pisarz, inicjator działań na rzecz ekumenii.
Życiorys.
W 1955 ukończył studia polonistyczne na Uniwersytecie Wrocławskim. W latach 1955–1956 był redaktorem we „Wrocławskim Tygodniku Katolików”, następnie do 1957 pracował w Wydawnictwie Uniwersytetu Wrocławskiego. W latach 1957–1958 zatrudniony był w Wojewódzkiej Komisji Planowania Gospodarczego. Później przez rok pracował jako nauczyciel w szkole podstawowej. Od 1959 do 1990 był redaktorem działu religijnego w miesięczniku „Więź”.
W okresie wydarzeń sierpniowych w 1980 był sygnatariuszem skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. W 1990 dołączył do redakcji „Gazety Wyborczej” jako autor tekstów poświęconych życiu religijnemu.
Autor tekstów w „Gościu Niedzielnym” oraz w „Tygodniku Powszechnym”, a także w „Myśli Protestanckiej”. Członek Klubu Inteligencji Katolickiej w Warszawie, jeden z tłumaczy Ekumenicznego Przekładu Przyjaciół.
Jest wnukiem Jerzego Turnaua.
W 2006 prezydent Lech Kaczyński odznaczył go Krzyżem Kawalerskim Orderu Odrodzenia Polski. W 2012 prezydent Bronisław Komorowski nadał mu Krzyż Komandorski tegoż orderu. W 2017 został odznaczony honorowym Medalem „Powstanie w Getcie Warszawskim” nadawanym przez Stowarzyszenie Żydów Kombatantów i Poszkodowanych w II Wojnie Światowej.

</doc>
<doc id="1801720" url="https://pl.wikipedia.org/wiki?curid=1801720" title="Alberto Valentim">
Alberto Valentim

Alberto Valentim do Carmo Nieto (ur. 22 marca 1975 roku w Oliveira) brazylijski piłkarz, grający na pozycji pomocnika. Obecnie gra w klubie Athletico Paranaense. W swojej karierze grał między innymi w AC Siena i Udinese Calcio. W swojej karierze rozegrał 5 meczów w reprezentacji narodowej Brazylii nie strzelając żadnej bramki. Wszystkie te mecze rozegrał w 1995 roku. Dużą część swojej kariery spędził we Włoszech. Grał tam w Udinese Calcio i AC Siena. W Udinese rozegrał 86 meczów, strzelając 3 bramki. W AC Siena rozegrał 77 meczów i nie strzelił żadnej bramki. Obecnie gra w swoim pierwszym seniorskim klubie, czyli Athletico Paranaense.

</doc>
<doc id="1801722" url="https://pl.wikipedia.org/wiki?curid=1801722" title="Colin Bell">
Colin Bell

Colin Bell MBE (ur. 26 lutego 1946 w Hesleden, zm. 5 stycznia 2021) – angielski piłkarz, pomocnik. Uczestnik MŚ 70.
Profesjonalną karierę zaczynał w Bury, gdzie grał w latach 1963–1966. Najlepszy okres spędził w Manchesterze City. Sięgał po mistrzostwo Anglii (1968), rok później znajdował się wśród triumfatorów Pucharu Anglii. W 1970 Manchester City zwyciężył w Pucharze Zdobywców Pucharów. Zawodnikiem City przestał być w 1979, po trzynastu latach gry. Karierę kończył w San Jose Earthquakes.
W reprezentacji debiutował 22 maja 1968 w meczu ze Szwecją. W kadrze rozegrał 48 spotkań i strzelił 9 bramek. Reprezentacyjną karierę zakończył 1975. Na MŚ 70 rozegrał 3 mecze, wcześniej znajdował się w kadrze na ME 68.

</doc>
<doc id="1801723" url="https://pl.wikipedia.org/wiki?curid=1801723" title="OSL">
OSL



</doc>
<doc id="1801725" url="https://pl.wikipedia.org/wiki?curid=1801725" title="Adam Cygielstrajch">
Adam Cygielstrajch



</doc>
<doc id="1801726" url="https://pl.wikipedia.org/wiki?curid=1801726" title="Andrij Anenkow">
Andrij Anenkow



</doc>
<doc id="1801728" url="https://pl.wikipedia.org/wiki?curid=1801728" title="Jerzy Rogowski">
Jerzy Rogowski

Jerzy Rogowski (ur. 23 sierpnia 1951 w Łodzi) – polski kaskader i aktor. W latach 1973–1994 pracował w polskiej kinematografii, występując w ponad 100 filmach jako kaskader. Brał też udział w dubbingu jako aktor, a także współpracował kilka razy z reżyserem i dokonywał konsultacji kaskaderskich.

</doc>
<doc id="1801729" url="https://pl.wikipedia.org/wiki?curid=1801729" title="Daniel Blumczyński">
Daniel Blumczyński

Daniel Blumczyński (ur. 17 września 1975) – polski koszykarz, występujący na pozycji obrońcy, reprezentant Polski.
Wieloletni reprezentant Polski, zdobywca czterech medali mistrzostw Polski oraz kilku pucharów. Opuścił szeregi ekstraklasy z własnego wyboru, by zająć się w pracą zawodową.
Przez kilka sezonów wspomagał drugoligowy klub Wybrzeże Korsarz Gdańsk. Aktualnie gra w Old Sharks Gdynia, w amatorskich rozgrywkach pomorskiej Ligi Środowiskowej, w dywizji Maxibasketball.

</doc>
<doc id="1801732" url="https://pl.wikipedia.org/wiki?curid=1801732" title="Izadora Weiss">
Izadora Weiss

Izadora Weiss (ur. 1972) – polska choreografka i tancerka.
Życiorys.
Ukończyła Ogólnokształcącą Szkołę Baletową im. Romana Turczynowicza w Warszawie, po czym kontynuowała edukację w Akademii Muzycznej im. Fryderyka Chopina w Warszawie, studiując pedagogikę baletu. W latach 1991–1996 pracowała jako tancerka: w Teatrze Wielkim w Warszawie (1991–1993), Teatrze Wielkim Operze Narodowej w Warszawie (1993–1995) i Teatrze Narodowym w Warszawie, Scena Operowa (1995–1996). Dwukrotnie otrzymała stypendium Ministerstwa Kultury i Sztuki (1999 i 2001).
W latach 1995–2001 pracowała w Teatrze Wielkim w Poznaniu. Jej debiutem choreograficznym był spektakl "Sen nocy letniej" (1996, Teatr Wielki w Poznaniu). Przygotowała choreografię do kilkudziesięciu oper, część z nich prezentowana była za granicą, między innymi w Holandii, Finlandii, Francji, Niemczech, Luksemburgu i USA. Na festiwalu w Wexford w Irlandii zrealizowała choreografię do "Strasznego dworu", "Opery za trzy grosze" i "Syberii". Po tym, jak przygotowała choreografię do I Koncertu skrzypcowego Krzysztofa Pendereckiego (Teatr Wielki w Poznaniu), choreograf Jiří Kylián zaprosił ją na staż do Nederlands Dance Theater. Doskonaliła swój warsztat nie tylko u boku Kyliána, ale również Hansa van Manena, Ohada Naharina, Paula Lightfoota, Sol León i Saburo Teshigawary.
W ramach Międzynarodowego Festiwalu Teatralnego Malta 2000 przygotowała spektakl "Cztery pory roku" Vivaldiego w nagraniu Nigela Kennedy’ego. W 2005 roku stworzyła libretto i choreografię baletu "...z nieba" do muzyki Michała Lorenca w Operze Bałtyckiej, następnie spektakl "Eurazja" w Teatrze Muzycznym Capitol we Wrocławiu. Po tej premierze przystąpiła do pracy nad projektem Warszawskiego Teatru Tańca przy Centrum Sztuki „Montownia”. Projekt ten zawiesiła po podjęciu pracy w Operze Bałtyckiej, gdzie w ciągu ośmiu lat zrealizowała 15 autorskich spektakli baletowych, m.in. "4&amp;4", nową wersję "Eurazji" i "Romea i Julii" oraz choreografię do oper "Don Giovanni" i "Eugeniusz Oniegin". Realizacje telewizyjne "Eurazji" oraz "Romea i Julii" widzowie mogli oglądać w TVP Kultura.
W listopadzie 2009 w Operze Kameralnej w Warszawie wyreżyserowała, przygotowała choreografię i zatańczyła w spektaklu "Tre donne – Tre destini" Georga Friedricha Händla z udziałem Olgi Pasiecznik. W marcu 2010 została dyrektorem artystycznym stworzonego przez siebie Bałtyckiego Teatru Tańca, który prowadziła do 2016. Następnie stworzyła Biały Teatr Tańca w Warszawie, który stał się na rok 2018 rezydentem Teatru Komedia. Od 2017, na zaproszenie Krzysztofa Pastora, współpracuje jako choreograf z Polskim Baletem Narodowym. W 2020 została wymieniona w publikacji "Fifty Contemporary Choreographers" wydanej przez brytyjskie wydawnictwo Routledge. Projektuje dekoracje i kostiumy do swoich prac choreograficznych.
Jej mężem jest reżyser Marek Weiss, z którym ma córkę Weronikę Weiss, skrzypaczkę.

</doc>
<doc id="1801736" url="https://pl.wikipedia.org/wiki?curid=1801736" title="Bratniak">
Bratniak



</doc>
<doc id="1801738" url="https://pl.wikipedia.org/wiki?curid=1801738" title="Keith Newton">
Keith Newton

Keith Robert Newton (ur. 23 czerwca 1941 w Manchesterze, zm. 15 czerwca 1998) – angielski piłkarz, boczny obrońca. Brązowy medalista ME 68, uczestnik MŚ 70.
Początkowo był pomocnikiem, następnie został defensorem - mógł grać po obu stronach boiska. Przez ponad dekadę był graczem Blackburn Rovers, gdzie grał w latach 1958-1969. Następnie był graczem Evertonu i sięgnął po mistrzostwa Anglii oraz Charity Shield (1970). Karierę kończył w Burnley F.C. (1972-1978).
W reprezentacji debiutował 23 lutego 1966 w meczu z RFN. W kadrze rozegrał 27 spotkań. Reprezentacyjną karierę zakończył w przegranym z RFN 2:3 ćwierćfinale MŚ 70 .

</doc>
<doc id="1801742" url="https://pl.wikipedia.org/wiki?curid=1801742" title="Berislav Pušić">
Berislav Pušić

Berislav Pušić (ur. 8 czerwca 1952 w Krivodolu) – chorwacki polityk. Był jednym z sześciu Chorwatów oskarżonych przez Międzynarodowy Trybunał Karny dla byłej Jugosławii za swoją działalność. Oskarżony za maltretowanie muzułmańskich więźniów.

</doc>
<doc id="1801745" url="https://pl.wikipedia.org/wiki?curid=1801745" title="Hindustan">
Hindustan



</doc>
<doc id="1801747" url="https://pl.wikipedia.org/wiki?curid=1801747" title="Mambwene Mana">
Mambwene Mana

Mambwene Mana (ur. 10 października 1947) - kongijski piłkarz występujący na pozycji pomocnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu SM Sanga Balende.
Kariera reprezentacyjna.
Razem z reprezentacją Zairu Mambwene Mana uczestniczył w Mistrzostwach Świata 1974. Wystąpił tam we wszystkich 3 meczach ze reprezentacją Szkocji, reprezentacją Jugosławii i reprezentacją Brazylii.
Kilka miesięcy wcześniej wygrał z reprezentacją Puchar Narodów Afryki 1974. Mambwene Mana wystąpił w obu meczach finałowych tego turnieju przeciwko reprezentacji Zambii.

</doc>
<doc id="1801749" url="https://pl.wikipedia.org/wiki?curid=1801749" title="Mistrzostwa Europy Strongman 1983">
Mistrzostwa Europy Strongman 1983

Mistrzostwa Europy Strongman 1983 – doroczne, indywidualne
zawody europejskich siłaczy.
Data: 1983 r.
Miejsce: 
WYNIKI ZAWODÓW:

</doc>
<doc id="1801758" url="https://pl.wikipedia.org/wiki?curid=1801758" title="Uba Kembo Kembo">
Uba Kembo Kembo

Uba Kembo Kembo lub Jean Kembo uba Kembo (ur. 27 grudnia 1947, zm. 26 marca 2007 w Kinszasie) – kongijski piłkarz występujący na pozycji pomocnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu AS Vita Club. W 1973 Kembo triumfował w Afrykańskiej Lidze Mistrzów.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Wystąpił tam we wszystkich trzech meczach z reprezentacją Szkocji, reprezentacją Jugosławii i reprezentacją Brazylii.
Wcześniej dwukrotnie sięgnął z reprezentacją po Puchar Narodów Afryki w 1968 (grał w finale) i w 1974 (był rezerwowym). Grał też w Pucharze Narodów Afryki 1976.

</doc>
<doc id="1801760" url="https://pl.wikipedia.org/wiki?curid=1801760" title="Ezopowy język">
Ezopowy język



</doc>
<doc id="1801761" url="https://pl.wikipedia.org/wiki?curid=1801761" title="Demo Rinpoche">
Demo Rinpoche



</doc>
<doc id="1801768" url="https://pl.wikipedia.org/wiki?curid=1801768" title="Alaksandra Hierasimienia">
Alaksandra Hierasimienia

Alaksandra Hierasimienia, biał. Аляксандра Віктараўна Герасіменя, ros. Александра Викторовна Герасименя (ur. 31 grudnia 1985 w Mińsku) – białoruska pływaczka, wicemistrzyni olimpijska, mistrzyni i wicemistrzyni świata, mistrzyni i wicemistrzyni Europy.
Specjalizuje się w stylu grzbietowym i dowolnym. Startowała na igrzyskach olimpijskich w Pekinie (2008), zajmując 8. miejsce w wyścigu na 50 m stylem dowolnym. Na igrzyskach olimpijskich w Londynie (2012) zdobyła srebrny medal na dystansie 50 i 100 m stylem dowolnym.
Jej największym sukcesem jest złoty medal mistrzostw świata w 2011 roku na 100 m stylem dowolnym oraz srebrny medal mistrzostw świata 2007 z Melbourne na dystansie 50 m stylem grzbietowym, gdzie przegrała jedynie z Amerykanką Leilą Vaziri.
Podczas igrzysk olimpijskich w Rio de Janeiro zdobyła brązowy medal na dystansie 50 m stylem dowolnym w finale uzyskując czas 24,11.
W grudniu 2022 została zaocznie skazana na 12 lat więzienia za "działalność antybiałoruską".

</doc>
<doc id="1801769" url="https://pl.wikipedia.org/wiki?curid=1801769" title="Siwa Przełęcz (Tatry Wysokie)">
Siwa Przełęcz (Tatry Wysokie)

Siwa Przełęcz (słow. "Sivé sedlo", niem. "Obere Schwarzseescharte", węg. "Felső Feketetavi rés") – przełęcz położona na wysokości ok. 2315 m n.p.m. znajdująca się w górnych partiach Śnieżnej Grani w słowackiej części Tatr Wysokich. Jej siodło oddziela Śnieżny Zwornik (w masywie Śnieżnego Szczytu) od Wielkiej Śnieżnej Turni. Siwa Przełęcz nie jest dostępna żadnymi znakowanymi szlakami turystycznymi, dla taterników stanowi dogodny punkt do przejścia między Doliną Śnieżną a Śnieżnym Bańdziochem.
Siodło Siwej Przełęczy było od dawna znane jurgowskim myśliwym, jak i ówczesnym poszukiwaczom skarbów. Niegdyś wierzono, że Dolina Śnieżna kryje wiele ukrytych skarbów.
Niemieckie i węgierskie nazewnictwo Siwej Przełęczy pochodzi od Czarnego Stawu Jaworowego, który znajduje się w położonej poniżej Dolinie Czarnej Jaworowej.
Historia.
Pierwsze wejścia turystyczne:

</doc>
<doc id="1801770" url="https://pl.wikipedia.org/wiki?curid=1801770" title="Andrzej Jocz">
Andrzej Jocz

Andrzej Mateusz Jocz (ur. 8 sierpnia 1941 w Wilnie, zm. 21 sierpnia 2019 w Łodzi) – polski rzeźbiarz, malarz, rysownik oraz nauczyciel akademicki.
Życiorys.
Absolwent III Liceum Ogólnokształcącego im. Tadeusza Kościuszki w Łodzi. Studiował w Państwowej Wyższej Szkole Sztuk Plastycznych w Łodzi (dyplom w 1966).
Dyplom z wyróżnieniem obronił w 1966 roku na Wydziale Ubioru. Od 1967 roku do 2011 roku związany zawodowo z macierzystą uczelnią. Początkowo jako asystent w Pracowni Rzeźby doc. Mieczysława Szadkowskiego w Katedrze Podstawowego Kształcenia Artystycznego. W 1975 roku, po odbytym przewodzie kwalifikacyjnym, zostaje zatrudniony na stanowisku adiunkta, natomiast w roku 1986 roku po przewodzie kwalifikacyjnym drugiego stopnia – na stanowisku docenta. W 1992 roku został mianowany na stanowisko profesora nadzwyczajnego. W 1994 r. otrzymuje tytuł profesora sztuk plastycznych. W 1995 roku zostaje mianowany na stanowisko profesora zwyczajnego. W latach 1987–1990 pełni funkcję kierownika Katedry Kształcenia Ogólnoplastycznego na Wydziale Włókienniczym.
Od 1990 kieruje pracownią rzeźby Wydziału Pedagogiczno-Artystycznego w Kaliszu Uniwersytetu Adama Mickiewicza w Poznaniu. Wieloletni pracownik Wydziału Sztuk Pięknych i Projektowych Wyższej Szkole Informatyki i Umiejętności w Łodzi.
Pochowany 28 sierpnia 2019 roku na Cmentarzu Komunalnym „Doły” w Łodzi.
Rodzina.
Syn adwokata i ginekolog Genowefy Jocz. Brat rzeźbiarza Pawła Jocza i Marcina Jocza. Z małżeństwa z Krystyną Jocz ma córkę (z zawodu lekarz).

</doc>
<doc id="1801775" url="https://pl.wikipedia.org/wiki?curid=1801775" title="Eidsvold (1900)">
Eidsvold (1900)

Eidsvold – norweski pancernik obrony wybrzeża (norw. "Panserskipet"), w służbie od 1901 roku, zatopiony pod Narwikiem przez niemiecki niszczyciel „Wilhelm Heidkamp”.
Historia konstrukcji.
„Eidsvold”, wraz z bliźniaczym „Norge” został zamówiony przez rząd Królestwa Norwegii w brytyjskiej stoczni Armstrong Whitworth w Newcastle upon Tyne jako rozwinięcie konstrukcji poprzednich pancerników budowanych w tej stoczni dla marynarki norweskiej: „Harald Haarfagre” i „Tordenskjold”. W porównaniu z pierwszą dwójką pancerników na nowych jednostkach zwiększono kaliber dział artylerii średniej, opancerzono stanowisko dowodzenia oraz zrezygnowano z charakterystycznego wysokiego komina na rzecz dwóch krótszych.
Stępkę pod pancernik położono w 1899 roku. Wodowanie nastąpiło 14 czerwca 1900 roku. Okręt otrzymał nazwę „Eidsvold” dla uczczenia miejscowości w pobliżu Oslo, gdzie 17 maja 1814 roku podpisano pierwszą norweską konstytucję. W 1901 roku, po okresie wyposażania, prób morskich i szkolenia załogi okręt wszedł w skład marynarki norweskiej.
Opis konstrukcji.
Kadłub „Eidsvold” chroniony był pancerzem w postaci pasa burtowego grubości 152 mm oraz pokładem pancernym o grubości 50 mm. Stanowisko dowodzenia miało pancerz grubości 152 mm. Okręt posiadał taranowy dziób.
„Eidsvold” był napędzany przez dwie maszyny parowe potrójnego rozprężania o łącznej mocy 4500 KM, zasilane w parę przez trzy kotły parowe opalane węglem. Maszyny parowe napędzały dwie śruby. Pancernik miał jeden ster.
Głównym uzbrojeniem pancernika były dwa działa kal. 209 mm, umieszczone pojedynczo w pancernych wieżach artyleryjskich na dziobie i rufie. Grubość pancerza wież wynosiła 229 mm. Artylerię średniego kalibru stanowiło sześć dział kal. 149 mm, z których cztery rozmieszczone były w kazamatach na burtach, zaś dwa pozostałe, chronione maskami przeciwodłamkowymi, na głównym pokładzie na wysokości drugiego komina. Ponadto „Eidsvold” był uzbrojony w cztery działa szybkostrzelne kal. 76 mm do zwalczania mniejszych jednostek oraz sześć dział przeciwlotniczych kal. 47 mm. Uzbrojenie uzupełniały dwie podwodne wyrzutnie torpedowe kal. 457 mm.
W późniejszych latach lekkie uzbrojenie pancernika było modyfikowane. W 1922 roku dodano dwa działa przeciwlotnicze kal. 76 mm na dachach wież artylerii głównej. Ostatecznie, po przezbrojeniu w 1939 roku, składało się ono z sześciu dział szybkostrzelnych kal. 76 mm, dwóch dział przeciwlotniczych kal. 76 mm, dwóch przeciwlotniczych armat automatycznych Oerlikon kal. 20 mm, dwóch wielkokalibrowych karabinów maszynowych Colt kal. 12,7 mm oraz czterech karabinów maszynowych Colt kal. 7,92 mm.
Historia operacyjna.
Po wejściu do służby „Eidsvold” wraz z pancernikiem „Tordenskjold” wszedł w skład eskadry szkolnej. Oba okręty odbyły przed wybuchem I wojny światowej kilka rejsów zagranicznych, zawijając między innymi do Inverness w Szkocji i Hamburga w 1904 roku. W 1908 roku „Eidsvold” popłynął do niemieckich portów w Kilonii i Libau. 24 czerwca 1911 roku uczestniczył na redzie Spithead w rewii morskiej z okazji koronacji króla Jerzego V.
W czasie I wojny światowej pancernik przebywał na wodach macierzystych, chroniąc neutralność Norwegii. W 1923 roku pełnił rolę jachtu królewskiego podczas oficjalnej wizyty króla Norwegii Haakona VII w Belgii i Holandii. Od końca lat 30. wraz z bliźniaczym „Norge” wchodził w skład 1. Dywizjonu Pancerników stacjonującego w porcie w Narwiku.
Rankiem 9 kwietnia 1940 roku wojska niemieckie zaatakowały Norwegię. W rejon Narwiku wysłano grupę 10 niszczycieli z desantem strzelców górskich dla zajęcia portu. Wchodzące na redę niszczyciele zostały zatrzymane strzałem ostrzegawczym przez „Eidsvold”. Z flagowego niszczyciela „Wilhelm Heidkamp” wysłano na pancernik motorówkę z oficerem dla przeprowadzenia negocjacji. Negocjator odmówił opuszczenia przez niemieckie okręty wód norweskich i sam zażądał kapitulacji od dowódcy pancernika, komandora Odda I. Willocha. Wobec nie przyjęcia tej propozycji, niemiecki parlamentariusz odpłynął w stronę własnego niszczyciela, sygnalizując wynik rozmów wystrzeleniem czerwonej flary. „Wilhelm Heidkamp” wystrzelił w kierunku pancernika salwę torpedową, która trafiła w dziobową komorę amunicyjną. „Eidsvold” przełamał się na dwie części i zatonął w ciągu kilkunastu sekund, o godz. 4.37. Ze 183 członków załogi, obecnych w chwili ataku na pokładzie okrętu, zginęło 175 ludzi, wraz z dowódcą. Jedynie osiem osób zdołało się uratować.

</doc>
<doc id="1801779" url="https://pl.wikipedia.org/wiki?curid=1801779" title="Szymon Kozłowski">
Szymon Kozłowski



</doc>
<doc id="1801780" url="https://pl.wikipedia.org/wiki?curid=1801780" title="Helmuth Groscurth">
Helmuth Groscurth

Helmuth Groscurth (ur. 16 grudnia 1898 w Lüdenscheid, zm. 7 kwietnia 1943 w obozie jenieckim we Frołowie) – oficer niemiecki, ostatecznie w stopniu pułkownika (niem. "Oberst"), kierownik Wydziału II niemieckiego wywiadu i kontrwywiadu wojskowego Abwehry (niem. "Abwehr") (1935–1938), oddelegowany do Naczelnego Dowództwa Wojsk Lądowych (niem. "Oberkommando des Heeres", OKH) (1939–1940), od 1942 szef sztabu XI korpusu armijnego w składzie 6 Armii w letniej ofensywie Wehrmachtu zakończonej bitwą stalingradzką, okrążeniem i kapitulacją 6 Armii przed Armią Czerwoną.
Zaufany współpracownik admirała Wilhelma Canarisa, członek antynazistowskiego ruchu oporu, aktywnie zaangażowany w jego działalność, m.in. w przygotowania zamachu stanu w 1938. W 1939 wraz z Hasso von Etzdorfem i Erichem Kordtem wezwał dowódców wojskowych do przewrotu w odezwie "Das drohende Unheil", przekazanej szefowi OKH Franzowi Halderowi.
W 1940 przeniesiony na front, walczył w kampanii francuskiej a następnie na froncie wschodnim. W 1941 bezskutecznie interweniował w dowództwie 6 Armii Wehrmachtu (wobec feldmarszałka Waltera von Reichenau) w sprawie powstrzymania planowanego przez Einsatzgruppe C (SS) zabójstwa dziewięćdziesięciorga dzieci żydowskich w Białej Cerkwi na Ukrainie. W lutym 1943 został wzięty po kapitulacji 6 Armii pod Stalingradem do niewoli sowieckiej, gdzie zmarł na tyfus plamisty.
Po wojnie wydano odnalezione w latach 60. dzienniki Groscurtha, zawierające opisy działalności opozycji antyhitlerowskiej w kręgach Abwehry i Wehrmachtu, m.in. informacje na temat zamachu na Adolfa Hitlera planowanego we wrześniu 1938.
Życiorys.
Naczelne Dowództwo Wojsk Lądowych (niem. "Oberkommando des Heeres", OKH).
Groscurth brał udział w I wojnie światowej od 1916, po czym został wcielony do Reichswehry. W latach 1935–38 kierował II wydziałem Abwehry (w 1939 zastąpił go Erwin Lahousen) a od sierpnia 1939 pracował jako oficer łącznikowy wydziału zagranicznego Abwehry w Naczelnym Dowództwie Wojsk Lądowych (niem. "Oberkommando des Heeres", OKH), przeniesionym na południe do Berlina do Zossen.
Obok Hansa Ostera i Hansa von Dohnanyi był zaufanym współpracownikiem szefa Abwehry Wilhelma Canarisa. Był aktywnym członkiem antynazistowskiego ruchu oporu – pośredniczył pomiędzy kręgiem konspiratorów w Abwehrze, w ministerstwie spraw zagranicznych a grupą przeciwników Adolfa Hitlera w OKH. Po dymisji Ludwiga Becka w sierpniu 1938, nowym szefem OKH został Franz Halder, który utworzył departament do zadań specjalnych, którego kierownictwo objął Groscurth. Głównym zadaniem departamentu było zaplanowanie i przygotowanie zamachu stanu. Współpracownikami Groscurtha zostali m.in. były dowódca organizacji Stahlhelm kapitan Werner Schrader, kapitan Werner Fielder oraz przeniesiony z II wydziału Abwehry Wolfgang Abshagen. Groscurth współpracował również blisko z Hasso von Etzdorfem, wówczas przedstawicielem Ernsta von Weizsäckera w OKH. Zdawał raporty Canarisowi a także szefowi Wydziału IV Sztabu Generalnego Kurtowi von Tippelskirchowi.
Spisek wrześniowy.
We wrześniu 1938 grupa oficerów, m.in. Ludwig Beck, Erich Höpner, Carl-Heinrich von Stülpnagel oraz Wilhelm Canaris rozpoczęła planowanie zamachu stanu. Podczas spotkania w domu Ostera (ok. 20 września 1938), generał Erwin von Witzleben wyjawił przed zebranymi (Hans Bernd Gisevius, Hans von Dohnanyi, prawdopodobnie Carl Friedrich Goerdeler, Friedrich Wilhelm Heinz, Franz-Maria Liedig&lt;/ref&gt;) zamiar udania się z eskortą zaufanych oficerów do siedziby kanclerza, by namówić Adolfa Hitlera do dymisji. W tym samym czasie trzy korpusy armijne miały zająć Berlin i stanąć w pogotowiu do walk z wiernymi Hitlerowi oddziałami SS. Przewidywano, że von Witzleben nie zostanie dopuszczony do Hitlera, i że wraz z eskortą będzie zmuszony utorować sobie drogę siłą. Liczono się ze strzelaniną. Von Witzleben, Goerdeler i Canaris zamierzali aresztować Hitlera. Zadanie stworzenia eskorty dla von Witzlebena powierzono majorowi Friedrichowi Wilhelmowi Heinzowi, który preferował drastyczne rozwiązanie i planował zastrzelenie Hitlera. Heinz dla swojego planu zdobył poparcie Ostera. Na polecenie Canarisa, Groscurth miał zdobyć i trzymać w pogotowiu broń i materiały wybuchowe. Do zamachu stanu nie doszło wskutek niezapowiedzianej wizyty premiera Wielkiej Brytanii Neville'a Chamberlaina, który rozpoczął negocjacje z Hitlerem.
Odezwa "Das drohende Unheil".
W 1939 Groscurth razem z Hasso von Etzdorfem i Erichem Kordtem sporządził odezwę "Das drohende Unheil" wzywającą dowódców wojskowych do przewrotu, by powstrzymać inwazję Niemiec na Francję, która niechybnie doprowadziłoby do klęski Niemiec. W odezwie dowodzono również nieważności przysięgi na wierność Hitlerowi, argumentując, że można przysięgać na wierność państwu a nie indywidualnej jednostce. Zaprezentowano też plan działania: zakończenie działań wojennych sprawiedliwym pokojem, przywrócenie państwa prawa, rozwiązanie Gestapo i zainstalowanie uczciwego rządu i administracji cywilnej. Odezwa została wręczona Beckowi, by Carl-Heinrich von Stülpnagel przekazał ją generałowi Franzowi Halderowi, który zastąpił Becka na stanowisku szefa OKH.
Spisek w listopadzie 1939.
Jesienią 1939 Groscurth uczestniczył w przygotowaniach do kolejnego zamachu na Hitlera, którego dokonać miał Erich Kordt, pełniący wówczas funkcję rzecznika prasowego Ministerstwa Spraw Zagranicznych Rzeszy i z tytułu zajmowanego stanowiska, mający swobodny dostęp do Kancelarii Rzeszy. 11 listopada Kordt miał przemycić do gmachu bombę, do budowy której materiały miał dostarczyć Erwin Lahousen na zlecenie Groscurtha. Do zamachu jednak nie doszło z powodu niemożności zdobycia materiałów wybuchowych.
Antypolska działalność Groscurtha w 1939.
Jako współpracownik admirała Canarisa we wrześniu 1939 Helmuth Groscurth odpowiadał za antypolskie działania specjalne Abwehry ze szczególnym uwzględnieniem Freikorps Ebbinghaus.
Przeniesienie na front.
W grudniu 1939 Groscurth, zaznajomiony z tajnymi raportami Sicherheitsdienst z opisem mordów masowych dokonywanych przez Einsatzgruppen na terenach Polski okupowanych przez III Rzeszę, poinformował o tych faktach dowódców Wehrmachtu na Zachodzie. W styczniu 1940 Groscurth zaangażował się w wycofanie dekretu z 28 października 1939 wprowadzonego przez Heinricha Himmlera za aprobatą Hitlera, w którym wzywano członków SS oraz innych mężczyzn “dobrej krwi” do płodzenia dzieci w celu zwiększenia populacji niemieckiej. Przez swoją działalność Groscurth naraził się generałowi Franzowi Halderowi, który pod naciskami Himmlera próbował usunąć Groscurtha ze sztabu. 1 lutego 1940 Groscurth został zwolniony, a na jego miejsce w Sztabie Generalnym powołano Heinricha Heima. 15 lutego 1940 Groscurth został przeniesiony do rezerwy oficerskiej (niem. "Führerreserve") a następnie wysłany na front – dowodził 295 dywizją piechoty podczas kampanii francuskiej a później został szefem sztabu XI korpusu armijnego w składzie 6 Armii na Wschodzie.
Protest w sprawie rozstrzelania dzieci w Białej Cerkwi.
W połowie sierpnia 1941 dowództwo Wehrmachtu w Białej Cerkwi wydało rozkaz rejestracji Żydów. Dorośli zostali przekazani Sonderkommando 4a (oddział Einsatzgruppe C) i następnie rozstrzelani przez pluton egzekucyjny. Dziewięćdziesięcioro dzieci przetrzymywano bez jedzenia i bez picia w budynku za miasteczkiem. 20 sierpnia 1941 Helmuth Groscurth, sprawujący wówczas funkcję szefa sztabu, został poinformowany o zaistniałej sytuacji. Groscurth zdołał przekonać dowódcę kwatery administracji wojskowej, by zaczekać z egzekucją dzieci na decyzję dowództwa 6 Armii. W nadziei na uratowanie dzieci, osobiście zadzwonił do sztabu, by uzyskać decyzję dowódcy armii. Jednak dowodzący 6 Armią feldmarszałek Walter von Reichenau, po konsultacji z dowódcami SS, wydał rozkaz kontynuacji akcji: Tym samym von Reichenau przyzwolił na zabójstwa Żydów przez Einsatzgruppen – żydowskie dzieci zostały rozstrzelane 22 sierpnia. Groscurth w liście do swojego brata pisał, że: 
Stalingrad i śmierć.
W lutym 1943 jako pułkownik Sztabu Generalnego i szef sztabu XI korpusu 6 Armii został wzięty pod Stalingradem do niewoli sowieckiej, gdzie w dwa miesiące później zmarł na tyfus plamisty.
Dzienniki Groscurtha.
Groscurth przez cały okres pracy dla OKH prowadził dzienniki, które przed swoim wyjazdem na front w 1940 przekazał żonie. Dokumentacja została ukryta na terenie posiadłości szwagra Groscurtha koło Lubeki. Odnalezione w latach 60. dzienniki wydano w 1970.
Awanse.
i inne

</doc>
<doc id="1801783" url="https://pl.wikipedia.org/wiki?curid=1801783" title="Agnieszka Janasiak">
Agnieszka Janasiak

Agnieszka Janasiak (ur. 15 kwietnia 1981) – polska lekkoatletka, specjalistka od długich dystansów, reprezentantka Olimpii Poznań.
Kariera.
Srebrna medalistka mistrzostw Polski w maratonie (Dębno 2009).

</doc>
<doc id="1801784" url="https://pl.wikipedia.org/wiki?curid=1801784" title="Turniej o Puchar Burmistrza Rawicza">
Turniej o Puchar Burmistrza Rawicza

Puchar Burmistrza Rawicza – towarzyski turniej żużlowy w Rawiczu.

</doc>
<doc id="1801785" url="https://pl.wikipedia.org/wiki?curid=1801785" title="Akustycznie (album Urszuli)">
Akustycznie (album Urszuli)

Akustycznie – koncertowy album Urszuli, wydany w grudniu 1996 roku nakładem wydawnictwa Zic Zac.
Nagrań dokonano podczas koncertu, który odbył się 22 sierpnia 1996 w Studio Rembrandt – Polskiego Radia Białystok. Nagłośnienie koncertu – Remigiusz Białas. Obsługa techniczna koncertu – Piotr Dyśko „Szaman”.
Album uzyskał status platynowej płyty.
Twórcy.
źródło:

</doc>
<doc id="1801787" url="https://pl.wikipedia.org/wiki?curid=1801787" title="José Luis Abajo">
José Luis Abajo

José Luis Abajo Gómez (ur. 22 czerwca 1978 w Madrycie) – hiszpański szpadzista, brązowy medalista olimpijski, dwukrotny medalista mistrzostw świata.
Największym sukcesem zawodnika jest brązowy medal igrzysk olimpijskich w Pekinie oraz brązowy mistrzostw świata w Antalyi (2009) w indywidualnym turnieju szpadzistów.

</doc>
<doc id="1801794" url="https://pl.wikipedia.org/wiki?curid=1801794" title="Jose Luis Abajo">
Jose Luis Abajo



</doc>
<doc id="1801798" url="https://pl.wikipedia.org/wiki?curid=1801798" title="Hindustan Motors">
Hindustan Motors

Hindustan Motors – indyjski producent samochodów osobowych i ciężarowych, należący do grupy Birla Technical Services.
Przedsiębiorstwo założone zostało w 1942 roku, a jego siedziba mieści się w Kalkucie.
Przez wiele lat, począwszy od 1957 roku, sztandarowym produktem przedsiębiorstwa był Hindustan Ambassador, powszechnie używany w Indiach jako taksówka oraz limuzyna rządowa, bazujący na brytyjskim samochodzie Morris Oxford. Jego produkcja zakończona została w 2014 roku.

</doc>
<doc id="1801801" url="https://pl.wikipedia.org/wiki?curid=1801801" title="Grecka Liga Siatkówki A1 (2009/2010)">
Grecka Liga Siatkówki A1 (2009/2010)

Grecka Liga Siatkówki A1 2009/2010 – 42. sezon rozgrywek o mistrzostwo Grecji. Zainaugurowany został 10 października 2009 roku i trwał do 12 maja 2010.
W fazie zasadniczej 12 zespołów rozegrało mecze system każdy z każdym, mecz i rewanż. Do fazy play-off przeszło 8 najlepszych zespołów, gdzie rywalizowały systemem drabinkowym.
W sezonie 2009/2010 w Lidze Mistrzów Grecję reprezentowały Olympiakos SFP i Panathinaikos AO, w Pucharze CEV – Iraklis AC i EA Patras, a w Pucharze Challenge – AO Foinikas Syros.
Mistrzem Grecji została drużyna Olympiakos Pireus.

</doc>
<doc id="1801802" url="https://pl.wikipedia.org/wiki?curid=1801802" title="Roger Saint-Vil">
Roger Saint-Vil

Roger Saint-Vil (ur. 8 grudnia 1949 w Port-au-Prince, zm. 7 czerwca 2020 w Nowym Jorku) – haitański piłkarz grający na pozycji napastnika.
Kariera klubowa.
Roger Saint-Vil rozpoczął karierę piłkarską w klubie Zénith w 1963 roku. W 1964 przeszedł do stołecznego Racingu Port-au-Prince. Kolejnym jego klubem było Violette AC. W 1967 wyjechał do amerykańskiego klubu Baltimore Bays, gdzie grał do 1968 roku. Bilans jego gry w klubie z Baltimore to 28 meczów i 12 bramek.
W latach siedemdziesiątych ponownie grał we Violette AC. W 1975 ponownie wyjechał do USA i występował w klubach Baltimore Comets i Cincinnati Comets.
Kariera reprezentacyjna.
W reprezentacji Haiti Roger Saint-Vil grał w latach sześćdziesiątych i siedemdziesiątych. Uczestniczył w eliminacjach do Mundialu 1970 w Meksyku, jednakże reprezentacja Haiti przegrała rywalizacje o awans z Salwadorem.
Uczestniczył w eliminacjach do Mundialu w 1974. Eliminacje zakończyły się sukcesem w postaci awansu do Mistrzostw Świata. Wygranie eliminacji MŚ 1974 oznaczało równocześnie wygranie Mistrzostwo strefy CONCACAF 1973, gdyż obie imprezy były ze sobą połączone.
Podczas Mistrzostw Świata 1974 w RFN Roger Saint-Vil zagrał tylko w meczu z reprezentacją Polski, jednakże został już zmieniony po pierwszej połowie przez Serge'a Racine.

</doc>
<doc id="1801803" url="https://pl.wikipedia.org/wiki?curid=1801803" title="Śtyrbna Przełęcz">
Śtyrbna Przełęcz

Śtyrbna Przełęcz (słow. "Zadná snehová štrbina", niem. "Mittlere Schwarzseescharte", węg. "Középső Feketetavi rés") – przełęcz położona na wysokości ok. 2200 lub ok. 2210 m n.p.m. w Śnieżnej Grani w słowackich Tatrach Wysokich. Oddziela ona Wielką Śnieżną Turnię od Pośredniej Śnieżnej Turni. Jest to środkowa z trzech przełęczy w Śnieżnej Grani, rozdziela dwie wyższe Śnieżne Turnie. Podobnie jak na inne pobliskie obiekty, także i na nią nie wiodą żadne znakowane szlaki turystyczne.
Śtyrbna Przełęcz była od dawna znana jurgowskim myśliwym, którzy wykorzystywali ją (i inne sąsiednie) podczas swoich polowań w obrębie całej Doliny Jaworowej.
Polska nazwa pochodzi z gwary podhalańskiej – słowo "śtyrbny" oznacza w niej tyle co „spadzisty” czy „stromy” i odnosi się do zboczy pod przełęczą. Niemieckie i węgierskie nazewnictwo Śtyrbnej Przełęczy, podobnie jak i dwóch pozostałych w tej grani, pochodzi od Czarnego Stawu Jaworowego w Dolinie Czarnej Jaworowej.
Pierwsze wejścia turystyczne:

</doc>
<doc id="1801806" url="https://pl.wikipedia.org/wiki?curid=1801806" title="Memoriał Łukasza Romanka">
Memoriał Łukasza Romanka

Memoriał im. Łukasza Romanka – turniej żużlowy w Rybniku, poświęcony pamięci tragicznie zmarłego zawodnika RKM Rybnik, Łukaszowi Romankowi.
Od 2014 r. turniej nosi nazwę Turniej Legend Rybnickiego Żużla i poświęcony jest pamięci innych osób związanych z rybnickim klubem żużlowym (każda edycja będzie poświęcona innej postaci).

</doc>
<doc id="1801807" url="https://pl.wikipedia.org/wiki?curid=1801807" title="Na kłopoty… Bednarski">
Na kłopoty… Bednarski

Na kłopoty... Bednarski – polski serial kryminalny z 1986 roku.
Treść.
Akcja toczy się w latach trzydziestych XX wieku na terenie Wolnego Miasta Gdańska. Głównym bohaterem jest prywatny detektyw Bednarski, uważany za najlepszego w branży, o czym może świadczyć jego przejściowa współpraca z polskim wywiadem. Każdy z odcinków jest niezależną fabułą z odrębną historią, które łączy osoba głównego bohatera.

</doc>
<doc id="1801811" url="https://pl.wikipedia.org/wiki?curid=1801811" title="Na kłopoty Bednarski">
Na kłopoty Bednarski



</doc>
<doc id="1801818" url="https://pl.wikipedia.org/wiki?curid=1801818" title="Tommy Wright (ur. 1944)">
Tommy Wright (ur. 1944)

Thomas James (Tommy) Wright (ur. 21 października 1944 w Liverpoolu) – angielski piłkarz, prawy obrońca. Brązowy medalista ME 68, uczestnik MŚ 70.
Jedynym klubem w jego karierze był Everton. W latach 1964-1974 rozegrał 371 spotkań (cztery gole). Sięgał po mistrzostwo Anglii (1970). W 1966 znajdował się wśród triumfatorów Pucharu Anglii. W reprezentacji debiutował 8 czerwca 1968 w meczu z ZSRR. W kadrze rozegrał 11 spotkań. Reprezentacyjną karierę zakończył w spotkaniu z Brazylią podczas MŚ 70 .

</doc>
<doc id="1801819" url="https://pl.wikipedia.org/wiki?curid=1801819" title="Dörgön nuur">
Dörgön nuur

Dörgön nuur (mong. Дөргөн нуур) – słone jezioro bezodpływowe w północno-zachodniej Mongolii, w Kotlinie Wielkich Jezior. 
Jezioro o powierzchni 305 km², głębokości do 27 m, długości do 24 km i szerokości do 17 km. Leży na wysokości 1132 m n.p.m.

</doc>
<doc id="1801826" url="https://pl.wikipedia.org/wiki?curid=1801826" title="Jan (Janik) (arcybiskup gnieźnieński)">
Jan (Janik) (arcybiskup gnieźnieński)



</doc>
<doc id="1801827" url="https://pl.wikipedia.org/wiki?curid=1801827" title="Jan (arcybiskup gnieźnieński)">
Jan (arcybiskup gnieźnieński)



</doc>
<doc id="1801828" url="https://pl.wikipedia.org/wiki?curid=1801828" title="Johan Devrindt">
Johan Devrindt

Johannes "Johan" Devrindt (ur. 14 kwietnia 1944 w Overpelt) – belgijski piłkarz grający na pozycji napastnika.
Z zespołem RSC Anderlecht zdobył czterokrotnie Mistrzostwo Belgii (1965, 1966, 1967, 1968) i raz Puchar Belgii (1965). W 1973 sięgnął po mistrzostwo swego kraju z Club Brugge.
W latach 1964–1975 rozegrał 23 meczów i strzelił 15 goli w reprezentacji Belgii. Wystąpił na mistrzostwach świata 1970.

</doc>
<doc id="1801831" url="https://pl.wikipedia.org/wiki?curid=1801831" title="Ścienki">
Ścienki

Ścienki (słow. "Predná snehová štrbina", niem. "Untere Schwarzseescharte", węg. "Alsó Feketetavi rés") – najdalej wysunięta na północny zachód przełęcz w Śnieżnej Grani, położona na wysokości ok. 2100 m n.p.m. w słowackiej części Tatr Wysokich. Oddziela ona dwie niższe Śnieżne Turnie – Pośrednią Śnieżną Turnię od Małej Śnieżnej Turni. Na siodło przełęczy Ścienki nie prowadzą żadne znakowane szlaki turystyczne, jej siodło dostępne jest jedynie dla taterników.
Nazewnictwo niemieckie i węgierskie, podobnie jak w przypadku Siwej i Śtyrbnej Przełęczy, pochodzi od Czarnego Stawu Jaworowego w Dolinie Czarnej Jaworowej.
Historia.
Pierwsze wejścia turystyczne:

</doc>
<doc id="1801832" url="https://pl.wikipedia.org/wiki?curid=1801832" title="Antonio Balestra">
Antonio Balestra

Antonio Balestra (ur. 12 sierpnia 1666 w Weronie, zm. 21 kwietnia 1740 tamże) – malarz i grafik włoski okresu rokoka. 
Naukę malarstwa rozpoczął u Giovanni Zeffio. 1690 przeniósł się do Wenecji, gdzie uczył się malarstwa u Antonio Bellucciego, potem do Bolonii, a następnie rozpoczął pracę w Rzymie u Carlo Maratty. W roku 1694 zdobył nagrodę konkursową rzymskiej Akademii Świętego Łukasza. Po tym sukcesie rozpoczął samodzielną twórczość w Weronie i Wenecji. 
Balestra niechętnie przyjmował nowe tendencje w sztuce, był uważany za konserwatystę. 
W Wenecji malował w kościołach Jezuitów i Św. Zachariasza oraz w Scuola Grande della Carità.
Dla kościoła św. Ignacego w Bolonii namalował "Marię z Dzieciątkiem i świętymi Ignacym i Stanisławem". Malował też obrazy do kościołów w Wenecji, Vicenzy, Padwie, Brescii i Weronie. Zajmował się też grafiką. 

</doc>
<doc id="1801837" url="https://pl.wikipedia.org/wiki?curid=1801837" title="Luigi Tarantino">
Luigi Tarantino

Luigi Tarantino (ur. 10 listopada 1972 w Neapolu) – włoski szablista, czterokrotny medalista olimpijski, dwukrotny mistrz świata (13-krotny medalista), mistrz i wielokrotny medalista mistrzostw Europy.
Największymi sukcesami zawodnika jest srebrny medal igrzysk olimpijskich w Atenach (2004) oraz dwa brązowe medale podczas igrzysk olimpijskich w Atlancie (1996) i Pekinie (2008) w turniejach drużynowych oraz złoty medal mistrzostw świata w La Chaux-de-Fonds (1998) w indywidualnym turnieju szablistów.

</doc>
<doc id="1801843" url="https://pl.wikipedia.org/wiki?curid=1801843" title="Claudio Langes">
Claudio Langes

Claudio Langes (ur. 20 lipca 1960 roku w Brescia) – włoski kierowca wyścigowy.
Kariera.
Włoch karierę rozpoczynał od kartingu. Jego największym sukcesem w tej kategorii, było mistrzostwo własnego kraju, w 1978 roku. Po jej zakończeniu, postanowił rozpocząć poważną karierę wyścigową, debiutując w Formule 3, a następnie w Europejskiej Formule 3000 (bez sukcesu).
W 1990 roku, dzięki dużym nakładom finansowym, zadebiutował w stawce Formuły 1, w zespole EuroBrun. Stąd też Claudio, w ciągu czternastu rund, ani razu nie przeszedł przedkwalifikacji.
Po nieprzyjemnym epizodzie w najlepszej serii wyścigowej świata, Claudio postanowił zaangażować się w wyścigi samochodów turystycznych. Tam jednak również nie osiągnął żadnych sukcesów.

</doc>
<doc id="1801845" url="https://pl.wikipedia.org/wiki?curid=1801845" title="Chrysolampis">
Chrysolampis



</doc>
<doc id="1801849" url="https://pl.wikipedia.org/wiki?curid=1801849" title="Wincenty z Czarnkowa">
Wincenty z Czarnkowa



</doc>
<doc id="1801852" url="https://pl.wikipedia.org/wiki?curid=1801852" title="Litery (czasopismo)">
Litery (czasopismo)

Litery – miesięcznik wydawany w latach 1962–1974 w Gdańsku. Pismo o tematyce społeczno-kulturalnej; obok zagadnień życia kulturalnego Pomorza, a zwłaszcza ziemi gdańskiej, miesięcznik publikował m.in. dokumenty i wspomnienia z dziejów regionu, a także ludową twórczość mieszkańców Kaszub, Kociewia i Powiśla.
Historia.
Litery ukazały się w styczniu 1962 roku po likwidacji periodyku Kaszëbë. W ciągu całego okresu edycji opublikowano 155 numerów o nakładzie 3–5 tysięcy egzemplarzy, objętości 32–40 stron. Stanowisko redaktora naczelnego pełnili kolejno: Waldemar Slawik (1962–1963), Edgar Milewski (1963–1973), Andrzej Cybulski (1973–1974). Zastępcą redaktora naczelnego był Tadeusz Bolduan, natomiast za szatę graficzną odpowiedzialny był Ryszard Stryjec, w którego pracowni zrodziły się liczne exlibrisy z godłem Kaszubów i Pomorza umieszczane w miesięczniku. Szczególne miejsce w Literach zajmowała literatura oraz tematyka historyczna regionu gdańskiego. Periodyk stanowił promocję życia kulturalnego dawnego województwa gdańskiego, a także twórczość lokalnego środowiska literackiego. Drukowano również prace gdańskich plastyków. Poza promowaniem regionu gdańskiego poruszano w Literach tematykę krajów skandynawskich. W 1968 roku z inicjatywy Zespołu do Spraw Wydawnictw i Krytyki Artystycznej podjęto próbę oceny pracy i działalności zespołu redakcyjnego i kolegium gdańskiego miesięcznika. Do opracowania wstępnej analizy powołano zespół w składzie: Grażyna Bral, Bolesław Fac, Kazimierz Łastawiecki, Tadeusz Rafałowski i Sławomir Sierecki. Zakończone w 1974 roku edytowanie czasopisma miało związek z pojawieniem się tygodnika Czas. Wszystkie numery miesięcznika Litery poddane zostały digitalizacji, dostępne są w Bałtyckiej Bibliotece Cyfrowej. 

</doc>
<doc id="1801855" url="https://pl.wikipedia.org/wiki?curid=1801855" title="Stanisław Hieronim Milli">
Stanisław Hieronim Milli

Stanisław Hieronim Milli (ur. 30 października 1898 w Krakowie, zm. 23 sierpnia 1972 w Warszawie) – major artylerii Wojska Polskiego.
Życiorys.
Urodził się 30 października 1898 roku w Krakowie, w rodzinie Antoniego. Do Wojska Polskiego został przyjęty z byłej armii austro-węgierskiej. 1 czerwca 1921 roku pełnił służbę w załodze pociągu pancernego „Pogoń”, a jego oddziałem macierzystym był 6 dywizjon artylerii ciężkiej. 3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku w korpusie oficerów artylerii. 
W 1923 roku pełnił służbę w załodze pociągu pancernego nr 7 „Paderewski”, pozostając oficerem nadetatowym 5 pułku artylerii ciężkiej w Krakowie. W następnym roku powrócił do macierzystego pułku. Z dniem 14 października 1924 roku został odkomenderowany na trzymiesięczny kurs wyszkolenia załóg pociągów pancernych do dywizjonu ćwiczebnego pociągów pancernych w Jabłonnie. 12 kwietnia 1927 roku awansował na kapitana ze starszeństwem z dniem 1 stycznia 1927 roku i 23. lokatą w korpusie oficerów artylerii. W latach 1928–1932 pełnił służbę w Centrum Wyszkolenia Artylerii w Toruniu. Na stopień majora został mianowany ze starszeństwem z dniem 1 stycznia 1936 i 29. lokatą w korpusie oficerów artylerii. 
Od 20 października 1937 roku pełnił służbę na stanowisku II zastępcy dowódcy (kwatermistrza) 26 pułku artylerii lekkiej w Skierniewicach. 7 lipca 1939 roku objął dowództwo nad „Oddziałem Pozostałym 26 pal”. 31 sierpnia 1939 roku, zgodnie z przydziałem mobilizacyjnym, objął dowództwo I dywizjonu 54 pułku artylerii lekkiej. Na czele tego dywizjonu walczył w kampanii wrześniowej 1939 roku. W dniach 22–23 września wspierał resztki 10 Dywizji Piechoty w drugiej bitwie pod Tomaszowem Lubelskim.

</doc>
<doc id="1801857" url="https://pl.wikipedia.org/wiki?curid=1801857" title="Hubert Ritter">
Hubert Ritter

Hubert Hans Ritter (ur. 14 marca 1886 w Norymberga, zm. 25 maja 1967 w Monachium) – niemiecki architekt i urbanista.
Życiorys.
Ritter urodził się w Norymberdze, dzieciństwo i młodość spędził w Monachium. Był absolwentem monachijskiej Politechniki, oraz asystentem będącego w tamtych czasach u szczytu sławy, Friedricha von Thierscha. Początkowo pracował we Frankfurcie, następnie został architektem miejskim w Kolonii. 
W listopadzie 1924 roku przeniósł się do Lipska, gdzie objął posadę dyrektora Urzędu Budownictwa Miejskiego, z zadaniem przygotowania planu dla tego, piątego co do wielkości, miasta Republiki Weimarskiej. Był to najbardziej kreatywny okres w jego karierze zawodowej. W marcu 1927 roku zaprezentował swoją koncepcję tzw. Ringcity, która w 1929 roku przybrała ostateczny kształt ogólnego planu dla Lipska. Idea lipskiego ringu miała być kontrapunktem dla zabytkowego śródmieścia Lipska. Jego koncepcja wyróżniała się na tle innych postulujących ingerencje poprzez awangardową architekturę w historyczne centra miast. Ritter poszukiwał harmonii pomiędzy nowoczesnością a zastaną zabytkową architekturą – nowatorska koncepcja jak na tamte czasy.
Najczęściej wspominanym dziełem Rittera jest Großmarkthalle – gigantyczna budowla, którą zwieńczyły największe wówczas na świecie betonowe kopuły. Ostatecznie zrealizowano dwie z trzech zaprojektowanych przez Rittera. Każda z nich przykrywa kwadrat o powierzchni 76 x 76 metrów. Istotną cechą tych kopuł, wykonanych ze zbrojonego betonu, jest to iż ich grubość wynosi zaledwie 9 cm, była to śmiała konstrukcja jak na owe czasy. Dzieło Rittera uznawane jest za kolejny, po wrocławskiej Hali Stulecia (Maxa Berga), przełom w historii myśli inżynierskiej XX wieku. Było to wielkie osiągnięcie niemieckiego modernizmu.
Kolejnym znaczącym dokonaniem tego niemieckiego architekta było założenie mieszkaniowe na przedmieściach Lipska, dla ponad 600 rodzin, oparte na zasadzie trzech kręgów, które do dzisiaj funkcjonuje pod nazwą Rundling (= Okolnica). Dziś to właśnie dzięki działaniom Rittera Lipsk uważany jest za jedno z centrów niemieckiego modernizmu.
Jesienią 1940 roku Ritter został pełnomocnikiem ds. „Generalbebauungsplan von Krakau”. Na miejscu zastał on już gotowy pierwszy, ogólny plan miasta, przygotowany pod kierunkiem Kazimierza Dziewońskiego w latach 1934–1939 – „Program inwestycyjny stołecznego królewskiego miasta Krakowa za okres 1937/38 – 1943/44”, który stanowił dla niego podstawę dla dalszej pracy. Ostatni etap prac nad planem Ritter spędził w Lipsku. Jego wizja nie przypadła do gustu Hansowi Frankowi, zwłaszcza pomysł lokalizacji dzielnicy rządowej na Dębnikach i Ludwinowie. Stąd pośpieszny wyjazd architekta z Krakowa. 
Niezależnie od wypełnianych przez Rittera funkcji pełnomocnika ds. nowego kształtu urbanistycznego stolicy Generalnego Gubernatorstwa od 1940 roku działał w Krakowie – Baudirektion des Generalgouverneurs, która miała odpowiadać za przygotowanie i realizację wszystkich bezpośrednio podejmowanych przez Hansa Franka zadań budowlanych. Na jej czele stanął Oberbaurat Hofer, który od października 1940 roku pracował na koncepcją tzw. Deuscheviertel, która miała być zlokalizowana na krakowskich Błoniach i tworzyć zwarty kompleks gmachów administracji rządowej i dystryktowej oraz innych urzędów Generalnego Gubernatorstwa.
Pomimo konfliktu kompetencji w tym przypadku, Ritter sumiennie dokończył powierzone mu zadanie – cały plan to obszerny dokument datowany na 15 maja 1940 roku, opatrzony załącznikami, w tym fotografiami wykonanych w drewnie modeli. Fakt ukończenia przez Rittera prac nad nowym planem ogólnym dla Krakowa potwierdza opublikowany przez niego artykuł, ilustrowany fotografiami. W artykule tym przedstawił główne cele i założenia swego planu.

</doc>
<doc id="1801858" url="https://pl.wikipedia.org/wiki?curid=1801858" title="Laureaci Nagrody Nobla w dziedzinie fizjologii lub medycyny">
Laureaci Nagrody Nobla w dziedzinie fizjologii lub medycyny

Nagroda Nobla w dziedzinie fizjologii lub medycyny (szw. "Nobelpriset i fysiologi eller medicin") – nagroda przyznawana corocznie przez Instytut Karolinska za wyjątkowe osiągnięcia naukowe z różnych dziedzin fizjologii lub medycyny.
Jest jedną z pięciu Nagród Nobla ustanowionych w testamencie przez Alfreda Nobla (zm. 1896). Jak zapisał on w swoim testamencie, nadzór nad nagrodą sprawuje Fundacja Noblowska, a przyznawana jest ona przez zgromadzenie wybierane przez Instytut Karolinska. Nazywana potocznie „Nagrodą Nobla z medycyny”, w rzeczywistości była precyzyjnie opisana przez Nobla w jego testamencie jako nagroda z "fizjologii lub medycyny". Z tego powodu może być przyznana w każdej ze szczegółowych dziedzin obu tych nauk. Pierwszym laureatem nagrody był Emil Adolf von Behring w 1901 r.
Nominacja i selekcja kandydatów.
Obecnie Nagroda Nobla może być przyznana za dwie różne prace, ale w sumie liczba nagrodzonych osób nie może przekroczyć trzech. Do 1968 roku regulamin zezwalał na przyznanie nagrody większej liczbie osób, ale nigdy nie zdarzyło się to w praktyce.
Laureaci nagrody są wybierani przez Zgromadzenie Noblowskie Instytutu Karolinska, w skład którego wchodzi 50 profesorów tej instytucji. Ciałem wykonawczym Zgromadzenia jest Komitet Noblowski, który składa się z pięciu członków wybranych przez Zgromadzenie. Nominacja i selekcja kandydatów zaczyna się, we wrześniu roku poprzedzającego nadanie nagrody, przez wysłanie przez Komitet zaproszeń do nominacji do około 3000 profesorów z różnych światowych instytucji naukowych, poprzednich laureatów nagrody i członków Zgromadzenia. Nikt nie może nominować siebie samego. Z końcem stycznia następnego roku upływa termin nominacji, a w lutym Komitet zawęża liczbę nominowanych. Następnie od marca do maja zasięga się opinii wybranych ekspertów, by we wrześniu przedstawić Zgromadzeniu pisemny raport z rekomendowanymi kandydatami. Rekomendacje dyskutuje się na dwóch kolejnych zebraniach Zgromadzenia, które w październiku wybiera ostatecznych laureatów drogą głosowania większościowego. W tym samym miesiącu ogłasza się nazwiska laureatów. Nazwiska nominowanych, jak i nominujących, a także opinie i przebieg wyborów pozostają utajnione (klauzula tajności dotyczy zarówno kontaktów publicznych, jak i prywatnych) przez następne 50 lat.
Nagroda.
Każdy laureat otrzymuje medal, dyplom i nagrodę pieniężną, której wysokość jest różna w różnych latach. W 1901 roku von Behring otrzymał 150 782 korony szwedzkie (SEK). W 2014 przyznano nagrodę w wysokości 8 000 000 SEK. Nagroda jest uroczyście wręczana 10 grudnia w Sztokholmie, w rocznicę śmierci Nobla.
W 1939 roku jeden z laureatów, Niemiec Gerhard Domagk, nie dostał pozwolenia od swojego rządu na odebranie nagrody. Medal i dyplom, ale nie nagrodę pieniężną, otrzymał w późniejszych latach.
Laureaci.
Do 2022 roku 227 osobom przyznano 113 Nagród Nobla w dziedzinie fizjologii lub medycyny. Nagrody nie przyznano w dziewięciu latach: 1915–1918, 1921, 1925, 1940–1942. Do 2021 roku nagrodę dostało dwanaście kobiet. Najmłodszym laureatem nagrody był nagrodzony w wieku 32 lat Frederick Banting (w roku 1923), a najstarszym, mający 87 lat Peyton Rous (w roku 1966). W 1947 roku nagrodę wspólnie otrzymało małżeństwo Gerty i Carl Cori, a w 2014 roku May-Britt i Edvard Moser.

</doc>
<doc id="1801859" url="https://pl.wikipedia.org/wiki?curid=1801859" title="Lista laureatów konkursu komiksowego na Międzynarodowym Festiwalu Komiksu w Łodzi">
Lista laureatów konkursu komiksowego na Międzynarodowym Festiwalu Komiksu w Łodzi

Lista laureatów dorocznego konkursu na krótką formę komiksową, który odbywa się podczas Ogólnopolskiego Konwentu Twórców Komiksu, Międzynarodowego Festiwalu Komiksu oraz Międzynarodowego Festiwalu Komiksu i Gier w Łodzi.
1993.
Jury: Ferdynand Ruszczyc (przewodniczący), Julian Bohdanowicz, Jerzy Treliński, Jakub Wiejacki, Wojciech Birek, Tomasz Marciniak, Kamil Śmiałkowski, Witold Tkaczyk, Robert Waga, Marek Skotarski (sekretarz)
1995.
Jury: Wojciech Birek, Andrzej Sapkowski, Karel Saudek (przewodniczący), Jerzy Treliński, Jakub Wiejacki (sekretarz).
2000.
Jury: Wojciech Birek (przewodniczący), Tomasz Leśniak, Tomasz Marciniak, Rafał Skarżycki, Tomasz Tomaszewski.
2001.
Jury: Wojciech Birek (sekretarz), Marcin Herman, Gabriel Kołat (przewodniczący), Krzysztof Skrzypczyk, Witold Tkaczyk, Tomasz Tomaszewski.
2002.
Jury: Wojciech Birek (przewodniczący), Gabriel Kołat, Jarosław Machała, Jerzy Szyłak, Tomasz Tomaszewski.
2009.
Jury: Wojciech Birek (przewodniczący), Gabriel Kołat, Tomasz Pstrągowski, Paweł Timofiejuk, Witold Tkaczyk.
2010.
Jury: Wojciech Birek (przewodniczący), Michał Błażejczyk, Dominika Węcławek, Paweł Timofiejuk, Witold Tkaczyk.
2011.
Jury: Wojciech Birek (przewodniczący), Katarzyna Nowakowska, Adam Rusek, Paweł Timofiejuk, Witold Tkaczyk.
2012.
Jury: Wojciech Birek (przewodniczący), Jakub Demiańczuk, Jarosław Składanek, Aleksandra Spanowicz, Michał Śledziński.
2013.
W roku 2013 konkurs w dotychczasowej formule został zamknięty. Zastąpiły go dwa konkursy tematyczne, organizowany wraz z Narodowym Bankiem Polskim w ramach programu edukacji ekonomicznej konkurs pod hasłem „Prawdy i mity o obrocie bezgotówkowym” oraz organizowany wraz z łódzkim Domem Literatury konkurs pod hasłem „Julian Tuwim”.
2014.
W roku 2014 przywrócono pierwotną formę konkursu
Jury: Wojciech Birek (przewodniczący), Marzena Sowa, Jacek Gdaniec, Karol Kalinowski, Rafał Skarżycki.
2016.
Jury: Artur Wabik (przewodniczący), Berenika Kołomycka, Wojciech Birek, Tomáš Prokůpek, Michał Rzecznik.
2017.
Jury: Artur Wabik (przewodniczący), Unka Odya, Wojciech Birek, Tomáš Prokůpek, Marek Turek
2018.
Jury: Dominika Węcławek, Karol Konwerski, Jarosław Machała, Jakub Oleksak, Marcin Kamiński, Maciej Pałka i Piotr Kasiński

</doc>
<doc id="1801860" url="https://pl.wikipedia.org/wiki?curid=1801860" title="Mistrzostwa Europy Strongman 1984">
Mistrzostwa Europy Strongman 1984

Mistrzostwa Europy Strongman 1984 – doroczne, indywidualne
zawody europejskich siłaczy.
Data: 1984 r.
Miejsce: 
WYNIKI ZAWODÓW:

</doc>
<doc id="1801864" url="https://pl.wikipedia.org/wiki?curid=1801864" title="Cynogale">
Cynogale



</doc>
<doc id="1801867" url="https://pl.wikipedia.org/wiki?curid=1801867" title="Adrian Mroczek">
Adrian Mroczek



</doc>
<doc id="1801869" url="https://pl.wikipedia.org/wiki?curid=1801869" title="You Can Dance - Po prostu tańcz (I edycja)">
You Can Dance - Po prostu tańcz (I edycja)



</doc>
<doc id="1801873" url="https://pl.wikipedia.org/wiki?curid=1801873" title="You Can Dance - Po prostu tańcz (II edycja)">
You Can Dance - Po prostu tańcz (II edycja)



</doc>
<doc id="1801877" url="https://pl.wikipedia.org/wiki?curid=1801877" title="Wielka Śnieżna Turnia">
Wielka Śnieżna Turnia

Wielka Śnieżna Turnia (słow. "Veľká Snehová veža", niem. "Großer Schwarzseeturm", węg. "Nagy Feketetavi torony") – turnia o wysokości 2335 lub 2337 m n.p.m. znajdująca się w Śnieżnej Grani w słowackiej części Tatr Wysokich. Jest najwyższą z trzech Śnieżnych Turni. Od Śnieżnego Zwornika w masywie Śnieżnego Szczytu oddziela ją Siwa Przełęcz, a od Pośredniej Śnieżnej Turni oddzielona jest głęboko wciętą Śtyrbną Przełęczą. Na wierzchołek Wielkiej Śnieżnej Turni nie prowadzą żadne znakowane szlaki turystyczne, jest ona dostępna jedynie dla taterników.
Wielka Śnieżna Turnia jest najwyższą turnią w Śnieżnej Grani. Jej niemieckie i węgierskie nazewnictwo, podobnie jak w przypadku sąsiadujących z nią przełęczy, pochodzi od Czarnego Stawu Jaworowego znajdującego się w Dolinie Czarnej Jaworowej.
Pierwsze wejścia turystyczne:

</doc>
<doc id="1801878" url="https://pl.wikipedia.org/wiki?curid=1801878" title="Char nuur (ajmak dzawchański)">
Char nuur (ajmak dzawchański)

Char nuur − słodkowodne jezioro w północno-zachodniej Mongolii, ponad brzegiem Kotliny Wielkich Jezior. Zajmuje dolinę w Górach Changajskich. Jawnych rzek zasilających nie posiada jak też i odpływu naziemnego (nadmiar wody filtruje się i uchodzi do Kotliny Wielkich Jezior pod poziomem piasków). W latach 1950. do jeziora nieposiadającego wcześniej naturalnej ichtiofauny, został wypuszczony omul bajkalski, który z braku wrogów naturalnych zaczął osiągać duże rozmiary.

</doc>
<doc id="1801879" url="https://pl.wikipedia.org/wiki?curid=1801879" title="You Can Dance - Po prostu tańcz (III edycja)">
You Can Dance - Po prostu tańcz (III edycja)



</doc>
<doc id="1801881" url="https://pl.wikipedia.org/wiki?curid=1801881" title="You Can Dance – Po prostu tańcz">
You Can Dance – Po prostu tańcz

You Can Dance – Po prostu tańcz! – polski program typu talent show emitowany w latach 2007–2012 i 2015–2016 na antenie telewizji TVN, oparty na formacie "So You Think You Can Dance". Produkcją programu dla telewizji TVN zajmowało się przedsiębiorstwo Mastiff Media Polska. Producentem programu ze strony TVN była Ewa Leja, a producentem wykonawczym – Grzegorz Piekarski z Mastiff Media Polska.
Zasady programu.
Konkurs składał się z kilku etapów. Na początku w największych polskich miastach odbywały się precastingi. Udział w programie mogły brać osoby między 16. a 30. rokiem życia. Ich występy na precastingach oceniali producent, reżyser i choreograf programu. Następnie wybrani uczestnicy występowali przed właściwą trzyosobową komisją jurorską, złożoną z zawodowych tancerzy i celebrytów, która na podstawie krótkich układów choreograficznych wyłaniała grupę osób, które przechodzą do następnego etapu (w 1. edycji było to 50 osób, od 2. do 9. zaś po 36 osób). Półfinaliści wyjeżdżali za granicę i przez tydzień udoskonalali technikę tańca pod okiem zawodowych instruktorów i choreografów.
Szesnaście osób (od piątej edycji 14 osób) przechodziło do odcinków na żywo. W pierwszej części każdego wydania na żywo uczestnicy występowali w parach. Tak długo, jak w programie udział biorą minimum cztery pary, jurorzy wskazywali trzy najsłabsze duety. Wybrane sześć osób – kobiety i mężczyźni, niekoniecznie z tej samej pary – prezentowali tańce solowe (tzw. solówki), a o tym, kto odchodzi z programu decydowali widzowie w głosowaniu SMS-owym. Gdy w konkursie zostały trzy pary, każdy uczestnik prezentował tańce solowe.
Do finału przechodziły dwie bądź trzy osoby (w zależności od edycji). Zwycięzcę wybierali widzowie. Nagrodą główną w programie było 100 000 złotych oraz trzymiesięczne stypendium w Broadway Dance Center (edycje 1–6, 8) lub International Dance Academy w Los Angeles (edycja 7).
Uczestnicy.
Pierwsza edycja (2007).
Odcinki 1–3 zostały poświęcone relacjom z castingów w największych miastach Polski. Przyznano 50 biletów do Paryża.
Odcinki 4–5 to relacja pobytu uczestników na warsztatach w Paryżu, gdzie uczyli się w czterech grupach różnych stylów tańca oraz wspólnej choreografii (pop-jazz) opracowanej przez Wade’a Robsona (choreografia pochodziła z trzeciej amerykańskiej edycji "So You Think You Can Dance" – w pierwszym odcinku finałowym tańczyli ją Sara von Gillern i Jesus Solorio, do utworu „Cabaret Hoover” z Les Triplettes de Belleville). Wybrano 16 finalistów.
Druga edycja (wiosna 2008).
Odcinki 1-4 zostały poświęcone relacjom z castingów w największych miastach Polski – Bytom i Kraków (1 odc.), Gdańsk (2 odc.), Warszawa (odc. 3 i 4). Przyznano 36 biletów do Buenos Aires.
Odcinki 4-5 to relacja pobytu uczestników na warsztatach w Buenos Aires, gdzie uczyli się w czterech grupach różnych stylów tańca oraz wspólnej choreografii. Wybrano 16 finalistów.
Trzecia edycja (jesień 2008).
Odcinki 1-3 zostały poświęcone relacjom z castingów w największych miastach Polski – Szczecin i Kraków (1 odc.), Wrocław (2 odc.), Warszawa (odc. 3). Przyznano 36 biletów do Barcelony.
Odcinki 4-5 to relacja pobytu uczestników na warsztatach w Barcelonie, gdzie uczyli się w czterech grupach różnych stylów tańca oraz wspólnej choreografii. Wybrano 16 finalistów.
Czwarta edycja (2009).
Odcinki 1-3 zostały poświęcone relacjom z castingów w największych miastach Polski. Przyznano 36 biletów do Lizbony.
Odcinki 4-5 to relacja pobytu uczestników na warsztatach w Lizbonie. Wybrano 16 finalistów.
Piąta edycja (2010).
Odcinki 1-4 zostały poświęcone relacjom z castingów w największych miastach Polski. Przyznano 36 biletów do Tel Awiw-Jafau.
Odcinki 4-5 to relacja z pobytu uczestników na warsztatach w Tel Awiwie, gdzie uczyli się w czterech grupach różnych stylów tańca oraz wspólnej choreografii. Zostało wybranych 14 finalistów.
Szósta edycja (2011).
Odcinki 1-4 zostały poświęcone relacjom z castingów w największych miastach Polski – Gdańsk (1 odc.), Kraków i Lublin (2 odc.), Wrocław (3 odc.), Warszawa (4 odc.). Przyznano 36 biletów do Casablanci
Odcinki 5-6 to relacja pobytu uczestników na warsztatach w Casablance. Wybrano 14 finalistów.
Telewizja TVN zaczęła emitować tę edycję od 2 marca 2011. Od tej edycji w jury miejsce Anny Muchy zajmuje Kinga Rusin, natomiast prowadzącą jest Patricia Kazadi.
Siódma edycja (2012).
Emisja siódmej edycji programu rozpoczęła się 7 marca 2012. Castingi do programu rozpoczęły się 11 grudnia 2011 w Krakowie. Kolejne odbyły się w Gdańsku, Lublinie, Szczecinie i Warszawie. Ekipa programu pozostała bez zmian. 36 osób wyjechało na warsztaty.
Widowiska specjalne.
9 grudnia 2007 odbył się program "Po prostu taniec", będący fuzją programów "Taniec z gwiazdami" i "You Can Dance – Po prostu tańcz". Cztery gwiazdy zostały przydzielone do czwórki tancerzy z drugiego programu. Każda para zatańczyła po dwa tańce – standardowy oraz nowoczesny (m.in. hip-hop, jazz i modern jazz). Program prowadzili Kinga Rusin, Piotr Gąsowski i Katarzyna Skrzynecka, a występy par oceniali: Piotr Galiński, Michał Piróg, Iwona Pavlović i Agustin Egurrola. W konkursie wystąpili: Anna Guzik i Rafał Kamiński, Mateusz Damięcki i Anna Bosak, Justyna Steczkowska i Maciej Florek oraz Rafał Bryndal i Diana Staniszewska. W odcinku zwyciężyli Anna Guzik Rafał Kamiński.
31 sierpnia 2008 o godz. 16:30 odbyło się bicie rekordu Guinnessa w tańcu na krakowskim Rynku. Całość była emitowana w TVN. Program prowadzili Kinga Rusin i Piotr Gąsowski, Magda Mołek i Andrzej Sołtysik oraz Iwona Pavlović i Agustin Egurrola, a w biciu rekordu wzięli udział m.in. Maciej Florek, Artur Cieciórski, Gieorgij Puchalski, Anna Radomska, Katarzyna Kubalska, Justyna Białowąs, Ida Nowakowska, Maria Foryś, Mariusz Jasuwienias i Piotr Gałczyk.
Program "Po prostu bitwa" odbył się 5 czerwca 2010 na rynku w Białymstoku. Podczas castingów zostało wybranych 24 tancerzy – 12 kobiet w drużynie Anny Muchy (Aleksandra Chaberska, Agnieszka Miś, Magdalena Tyburska, Ewelina Tomaszewicz, Patrycja Kozłowska, Dominika Semeniuk, Maja Krajewska, Luiza Smagowska, Joanna Kolk, Nicol Kupper, Sylwia Murdzek, Joanna Sokół) i 12 mężczyzn w grupie Michała Piróga (Damian Lipiński, Mateusz Adamczyk, Jakub Kolasa, Łukasz Kosicki, Maciej Kosicki, Mieszko Nagaj, Rafał Roczniak, Kamil Rybiński, Mateusz Włoch, Rafał Szłyk, Kajetan Luteracki, Jakub Kornalski). Grupy te walczyły ze sobą wykonując trzy tańce – hip-hop, taniec współczesny i jazz. Każda grupa posiadała swoich choreografów, a występy oceniali jurorzy: Katarzyna Skrzynecka, Piotr Gąsowski i Joanna Chitruszko. Odbywały się też warsztaty taneczne. Podczas odcinka wystąpili tancerze piątej edycji, a także Agnieszka Chylińska i Afromental. Zwyciężyła grupa Michała Piróga, zdobywszy 57% głosów widzów.
"Taniec kontra dance: Pojedynek na style" odbył się 11 czerwca 2011 na rynku Kościuszki w Białymstoku. W show wzięli udział uczestnicy programów You Can Dance – Po prostu tańcz oraz Taniec z gwiazdami. Dodatkowo zaśpiewali finaliści programu "X Factor".

</doc>
<doc id="1801882" url="https://pl.wikipedia.org/wiki?curid=1801882" title="Savitor Records">
Savitor Records



</doc>
<doc id="1801885" url="https://pl.wikipedia.org/wiki?curid=1801885" title="Pistolet CZ 110">
Pistolet CZ 110

CZ 110 to pistolet samopowtarzalny produkcji czeskiej zasilany nabojami 9 mm.

</doc>
<doc id="1801886" url="https://pl.wikipedia.org/wiki?curid=1801886" title="Bartosz Sztybor">
Bartosz Sztybor

Bartosz Sztybor (ur. 15 stycznia 1986 w Warszawie) – polski dziennikarz, publicysta, krytyk filmowy i komiksowy, scenarzysta komiksowy. Wielokrotny laureat konkursu na krótką formę komiksową na MFK. Publikował m.in. w pismach Ozon, Wprost, Esensja, Chichot, Machina, "Cinema", periodykach komiksowych i zinach.
Twórczość.
Komiks.
Scenariusz:
Rysunki:

</doc>
<doc id="1801888" url="https://pl.wikipedia.org/wiki?curid=1801888" title="Jan Konieczny (ur. 1932)">
Jan Konieczny (ur. 1932)

Jan Konieczny (ur. 9 września 1932 w Rawiczu) – polski polityk, poseł na Sejm PRL VII i VIII kadencji. 
Życiorys.
W 1951 wstąpił do Polskiej Zjednoczonej Partii Robotniczej. W 1969 skończył Technikum Górnicze, uzyskując wykształcenie średnie zawodowe. W latach 1974–1977 członek egzekutywy Komitetu Miejskiego PZPR w Zabrzu, od 1963 I sekretarz OOP w Kopalni „Zabrze”. Górnik w Kopalni Węgla Kamiennego „Zabrze”. Przewodniczący Zarządu Głównego Związku Zawodowego Górników. W latach 1976–1985 pełnił mandat posła na Sejm PRL VII i VIII kadencji w okręgu Gliwice z ramienia PZPR. Podczas obydwu kadencji zasiadał w Komisji Górnictwa, Energetyki i Chemii oraz w Komisji Spraw Zagranicznych. Ponadto w czasie VII kadencji był członkiem Komisji do Spraw Samorządu Pracowniczego Przedsiębiorstw oraz w Komisji Górnictwa, Energetyki i Wykorzystania Zasobów Naturalnych.

</doc>
<doc id="1801894" url="https://pl.wikipedia.org/wiki?curid=1801894" title="Jan Konieczny (ur. 1950)">
Jan Konieczny (ur. 1950)

Jan Stanisław Konieczny (ur. 5 maja 1950 w Muszkowie) – polski polityk, poseł na Sejm PRL VIII kadencji.
Życiorys.
Uzyskał wykształcenie średnie zawodowe, z zawodu ślusarz. Pracował jako mistrz na wydziale montażu w Fabryce Maszyn Radomsko. Był działaczem Polskiej Zjednoczonej Partii Robotniczej. Zasiadał w Komitecie Wojewódzkim partii w Piotrkowie Trybunalskim, ponadto był sekretarzem OOP, a także przewodniczącym Komisji Rewizyjnej Komitetu Zakładowego Fabryki Maszyn. W latach 1980–1985 pełnił mandat posła na Sejm PRL VIII kadencji w okręgu Piotrków Trybunalski, będąc sekretarzem Sejmu. Zasiadał w Komisji Planu Gospodarczego, Budżetu i Finansów oraz w Komisji Przemysłu Ciężkiego, Maszynowego i Hutnictwa.

</doc>
<doc id="1801896" url="https://pl.wikipedia.org/wiki?curid=1801896" title="F-16">
F-16



</doc>
<doc id="1801905" url="https://pl.wikipedia.org/wiki?curid=1801905" title="Pośrednia Śnieżna Turnia">
Pośrednia Śnieżna Turnia

Pośrednia Śnieżna Turnia (słow. "Prostredná Snehová veža", niem. "Mittlerer Schwarzseeturm", węg. "Középső Feketetavi torony") – turnia o wysokości ok. 2240 m n.p.m. znajdująca się w Śnieżnej Grani w słowackiej części Tatr Wysokich. Od Wielkiej Śnieżnej Turni oddziela ją Śtyrbna Przełęcz, a od Małej Śnieżnej Turni siodło przełęczy Ścienki. Podobnie jak na sąsiadujące obiekty i na jej wierzchołek nie prowadzi żaden znakowany szlak turystyczny, dostępny jest on jedynie dla taterników.
Pośrednia Śnieżna Turnia jest środkową z trzech Śnieżnych Turni znajdujących się w Śnieżnej Grani, dlatego też dawniej nazywano ją Środkową Śnieżną Turnią. Jej węgierskie i niemieckie nazewnictwo pochodzi od Czarnego Stawu Jaworowego w Dolinie Czarnej Jaworowej.
Historia.
Pierwsze wejścia turystyczne:

</doc>
<doc id="1801908" url="https://pl.wikipedia.org/wiki?curid=1801908" title="Fred Agabashian">
Fred Agabashian

Fred Agabashian (ur. 21 sierpnia 1913 w Modesto, zm. 13 października 1989 w Alamo) – amerykański kierowca wyścigowy.
Kariera.
W latach 1947-1957 startował w serii National Championship (zarówno pod szyldem AAA jak i USAC). Najlepsze miejsce w klasyfikacji sezonu zajął w 1950 roku kiedy to był czternasty. Szczególnie regularnie jednak startował w wyścigu Indianapolis 500, gdzie w 1952 roku udało mu się wywalczyć pole position.
Jego starty w Indianapolis 500 przypadły na okres gdy wyścig ten był zaliczany do klasyfikacji Mistrzostw Świata Formuły 1, w związku z czym Agabashian ma w statystykach Formuły 1 zapisane osiem startów, jedno pole position oraz 1,5 punktu.

</doc>
<doc id="1801909" url="https://pl.wikipedia.org/wiki?curid=1801909" title="Shut Up (album Kelly Osbourne)">
Shut Up (album Kelly Osbourne)

Shut Up – trzeci album Kelly Osbourne, wydany w 2002 roku. Historia tego albumu rozpoczęła się od nagrania coveru Madonny, utworu "Papa Don't Preach", który trafił najpierw na album kompilacyjny "The Osbourne's Family Album" z ulubionymi kompozycjami rodziny Ozzy'ego. Piosenka w wykonaniu Kelly promowała owo wydawnictwo i szybko stała się przebojem. "Shut Up" powstał w nowojorskim studiu po okiem producenta Ricka Wake'a.

</doc>
<doc id="1801911" url="https://pl.wikipedia.org/wiki?curid=1801911" title="Suche Doliny McMurdo">
Suche Doliny McMurdo



</doc>
<doc id="1801914" url="https://pl.wikipedia.org/wiki?curid=1801914" title="Canal+">
Canal+



</doc>
<doc id="1801916" url="https://pl.wikipedia.org/wiki?curid=1801916" title="Pholiota">
Pholiota

Pholiota (Fr.) P. Kumm. (łuskwiak) – rodzaj grzybów z rodziny pierścieniakowatych ("Strophariaceae").
Systematyka i nazewnictwo.
Pozycja w klasyfikacji według Index Fungorum: "Strophariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten utworzył Elias Fries w 1821 r. jako "Agaricus" trib. Pholiota. Jest to bazonim. Obecną, uznaną przez Index Fungorum nazwę nadał mu Paul Kummer w 1871 r.
Synonimy naukowe: "Agaricus" ser. Derminus Fr., "Agaricus" trib. "Flammula" Fr., "Agaricus" trib."Pholiota" Fr., "Derminus" (Fr.) Staude, "Dryophila" Quél., "Flammopsis" Fayod, "Flammula" (Fr.) P. Kumm., "Gymnocybe" P. Karst., "Hemipholiota" (Singer) Bon, "Hypodendrum" Paulet ex Earle, "Kuehneromyces" Singer &amp; A.H. Sm., "Nemecomyces" Pilát, "Phaeonematoloma" (Singer) Bon, "Pholiota" subgen. "Hemipholiota" Singer, "Ryssospora" Fayod, "Visculus" Earle.
Nazwę polską (łuskwiak) podał Franciszek Błoński w 1896 r. W polskim piśmiennictwie mykologicznym należące do tego rodzaju gatunki opisywane były także jako bedłka, łuszczak, łuskiewnik, drobniak, pierścieniak.
Cechy charakterystyczne.
Pasożyty i saprotrofy rosnące na drewnie, powodujące białą zgniliznę drewna. Kapelusze nagie do łuskowatych, suche, maziste lub śluzowate, niehigrofaniczne. Blaszki szeroko przyrośnięte. Trzony z pierścieniem lub bez pierścienia. Wysyp zarodników ochrowy do rdzawobrązowego. Zarodniki eliptyczne, gładkie, z porą rostkową często bardzo małą, rzadziej bez pory rostkowej. Blaszki przeważnie z chryzocystydami. Trama blaszek regularna (strzępki biegną równolegle).

</doc>
<doc id="1801921" url="https://pl.wikipedia.org/wiki?curid=1801921" title="Iwona Węgrowska (album)">
Iwona Węgrowska (album)

Iwona Węgrowska to solowa płyta byłej wokalistki zespołu "Abra", Iwony Węgrowskiej wydana 28 listopada 2008. Płytę promował najpierw singiel ""Pokonaj siebie" nagrany z zespołem Feel, a następnie utwory "4 lata", "Kiedyś zapomnę" oraz "Zatem przepraszam"". Płyta rozeszła się w nakładzie 13 tysięcy egzemplarzy.
Lista utworów.
Single:

</doc>
<doc id="1801924" url="https://pl.wikipedia.org/wiki?curid=1801924" title="Zoltán Sebescen">
Zoltán Sebescen

Zoltán Sebescen (ur. 1 października 1975 w Ehingen (Donau)) – niemiecki piłkarz pochodzenia węgierskiego występujący na pozycji pomocnika.
Kariera klubowa.
Sebescen zawodową karierę rozpoczynał w sezonie 1994/1995 w klubie Stuttgarter Kickers, grającym w Regionallidze Süd. W sezonie 1995/1996 awansował z zespołem do 2. Bundesligi. W Sttutgarter Kickers grał do 1999 roku. W sumie wystąpił tam w 73 ligowych meczach i zdobył w nich 5 bramek.
Latem 1999 roku podpisał kontrakt z pierwszoligowym VfL Wolfsburg. W Bundeslidze zadebiutował 24 września 1999 w zremisowanym 2:2 spotkaniu z Hamburgerem SV. 2 października 1999 w wygranym 3:1 pojedynku z Bayerem 04 Leverkusen strzelił pierwszego gola w trakcie gry w Bundeslidze.
W 2001 roku Sebescen odszedł do innego pierwszoligowego zespołu - Bayeru Leverkusen. Pierwszy ligowy mecz zaliczył tam 28 lipca 2001 przeciwko VfL Wolfsburg (2:1). W sezonie 2001/2002 wywalczył z zespołem wicemistrzostwo Niemiec. Wystąpił z nim także w finale Ligi Mistrzów, jednak Bayer przegrał tam 1:2 z Realem Madryt. Dotarł z nim również do finału Pucharu Niemiec, ale jego klub został tam pokonany 4:2 przez FC Schalke 04. W 2004 roku Sebescen zakończył karierę z powodu boreliozy.
Kariera reprezentacyjna.
Sebescen rozegrał jedno spotkanie w reprezentacji Niemiec. Był to towarzyski mecz przeciwko Holandii (1:2) rozegrany 23 lutego 2000.

</doc>
<doc id="1801926" url="https://pl.wikipedia.org/wiki?curid=1801926" title="Zoltan Sebescen">
Zoltan Sebescen



</doc>
<doc id="1801927" url="https://pl.wikipedia.org/wiki?curid=1801927" title="Pedro Rodriguez (kierowca)">
Pedro Rodriguez (kierowca)



</doc>
<doc id="1801928" url="https://pl.wikipedia.org/wiki?curid=1801928" title="Pedro Rodríguez (kierowca)">
Pedro Rodríguez (kierowca)

Pedro Rodríguez de la Vega (ur. 18 stycznia 1940 w mieście Meksyk; zm. 11 lipca 1971 na torze Norisring) – meksykański kierowca wyścigowy.
Starszy brat Ricardo, również startującego w wyścigach samochodowych.
Po tragicznej śmierci brata w 1962 roku Pedro chciał zakończyć karierę, lecz zmienił zdanie. W 1963 roku wystąpił gościnnie w dwóch Grand Prix Formuły 1 w barwach Lotusa, co było początkiem jego kariery w najwyższej klasie wyścigowej. Po kilku średnio udanych sezonach, przełom nastąpił w 1967 roku, podczas Grand Prix Południowej Afryki na torze Kyalami, gdzie odniósł swoje pierwsze zwycięstwo dla zespołu Coopera.
Obok występów w Formule 1, Rodríguez z powodzeniem startował także w serii samochodów sportowych. Był fabrycznym kierowcą Porsche. W 1968 roku wraz z Lucienem Bianchi triumfował w słynnym 24-godzinnym wyścigu w Le Mans za kierownicą Forda GT40 Mk.I. Łącznie odniósł 9 zwycięstw w wyścigach długodystansowych w latach 1968-1971.
Zginął tragicznie w wieku 31 lat podczas wyścigu cyklu Interseries na niemieckim torze ulicznym Norisring w Norymberdze. Prowadząc Ferrari 512M, przy prędkości rzędu 220 km/h zderzył się z dublowanym samochodem Szwajcara Kurta Hilda. Ferrari Meksykanina uderzyło w barierę i stanęło w płomieniach. Rodríguez doznał złamania kręgów szyjnych i licznych poparzeń. Zmarł w kilka minut po wypadku.
Imieniem braci Rodríguez jest nazwany tor wyścigowy na obrzeżach stolicy kraju, na którym zresztą zginął Ricardo. Obaj bracia są pochowani w mieście Meksyk.

</doc>
<doc id="1801933" url="https://pl.wikipedia.org/wiki?curid=1801933" title="Wieś letniskowa">
Wieś letniskowa



</doc>
<doc id="1801936" url="https://pl.wikipedia.org/wiki?curid=1801936" title="Czerwonka amebowa">
Czerwonka amebowa



</doc>
<doc id="1801939" url="https://pl.wikipedia.org/wiki?curid=1801939" title="Anders Richard">
Anders Richard

Richard Anders (ur. 22 marca 1856 w Rynie, zm. 19 stycznia 1934 w Rucianem) – przedsiębiorca, fabrykant, nazywany wschodniopruskim królem drewna. 
Życiorys.
Był synem duchownego ewangelickiego Jan Fryderyka i Berty z d. Harder. Ukończył gimnazjum w Kętrzynie. Do zawodu kupca przysposabiał się w Królewcu. W 1882 roku uruchomił punkt handlu drewnem w dzisiejszym Spychowie. W 1900 roku objął tartak firmy Edward Lehmann w Rucianem, który znacznie rozbudował. Uruchomił fabrykę obróbki drewna w Szczytnie i wyposażył ją w szwedzkie maszyny. Wspomagał towarzystwa charytatywne w Szczytnie i w okolicy. Był właścicielem kilku tartaków w południowych Prusach Wschodnich, w tym także zakładów w Królewcu, które wykupił od firmy Franc Bendix z Berlina. W 1934 roku zakłady przejęli synowie Heinz i Georg. Po 1945 roku Georg uruchomił firmę w Hamburgu. Z tej rodziny wywodzi się pisarz Richard Anders (ur. 25 kwietnia 1928 w Szczytnie), autor wspomnień "Ein Lieblichsohn".

</doc>
<doc id="1801941" url="https://pl.wikipedia.org/wiki?curid=1801941" title="Komitet Naukowy ONZ ds. Skutków Promieniowania Atomowego (UNSCEAR)">
Komitet Naukowy ONZ ds. Skutków Promieniowania Atomowego (UNSCEAR)



</doc>
<doc id="1801945" url="https://pl.wikipedia.org/wiki?curid=1801945" title="Mała Śnieżna Turnia">
Mała Śnieżna Turnia

Mała Śnieżna Turnia (słow. "Malá Snehová veža", niem. "Kleiner Schwarzseeturm", węg. "Kis Feketetavi torony") – turnia o wysokości 2160 m n.p.m. znajdująca się w Śnieżnej Grani w słowackiej części Tatr Wysokich. Od Pośredniej Śnieżnej Turni oddziela ją przełęcz Ścienki. Na jej wierzchołek nie prowadzą żadne znakowane szlaki turystyczne, jest dostępna jedynie dla taterników.
Mała Śnieżna Turnia jest najwybitniejszym i najbardziej wysuniętym na północ obiektem w Śnieżnej Grani (stanowi jej zakończenie). Jest to najniższa z trzech Śnieżnych Turni. Na północny zachód, w stronę Czarnego Stawu Jaworowego w Dolinie Czarnej Jaworowej opada wysoką, stromą ścianą. Jej niemieckie i węgierskie nazewnictwo (także innych obiektów w Śnieżnej Grani) pochodzi od tego stawu.
Historia.
Pierwsze wejścia turystyczne:

</doc>
<doc id="1801951" url="https://pl.wikipedia.org/wiki?curid=1801951" title="Pinus greggii">
Pinus greggii

Pinus greggii Engelm. ex Parl. – gatunek drzewa z rodziny sosnowatych ("Pinaceae"). Sosna ta jest endemitem meksykańskim i występuje w Meksyku na południowo-wschodnim krańcu Coahuila, południu Nuevo León, południowym wschodzie San Luís Potosí, w Querétaro, Hidalgo oraz na północy Puebla.
Ekologia.
Populacje północne (var. "greggii") występują na wysokości 1900–2600 m n.p.m. Drzewa te tolerują mrozy i susze. Rzadko występują razem z innymi sosnami, częściej z gatunkami świerka ("Abies spp."), dębu ("Quercus spp.") i jedlicą ("Pseudotsuga flahaulti").
Populacje południowe (var. "australis") występują na wysokości 1250–2380 m n.p.m. 
Systematyka i zmienność.
Gatunek ten opisał George Engelmann w 1868 r., nadając mu nazwę gatunkową "greggii" na cześć Josiaha Gregga (1806–1850).
Pozycja gatunku w obrębie rodzaju "Pinus":
Wyróżnia się dwie odmiany, o różnym zasięgu:
Populacje północna i południowa są oddalone od siebie o ok. 360 km. Przyczyna takiej luki w zasięgu nie jest znana. Blisko spokrewniona sosna "Pinus patula" także występuje na tym obszarze.
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych i w 2007 r. przyznała mu kategorię zagrożenia NT ("near threatened"), uznając go za gatunek o wyższym ryzyku wyginięcia. Odmianie var. "australis" nadano wówczas kategorię zagrożenia VU ("volunerable"), uznając za bardziej zagrożoną niż gatunek jako całość. Po ponownej ewaluacji w 2011 r. gatunkowi przyznano kategorię VU, uzasadniając to niewielkim obszarem występowania, fragmentacją zasięgu i postępującym spadkiem liczebności populacji, szczególnie odmiany var. "australis". Niezależnie oceniono także stan zagrożenia obydwu odmian, "P. greggii" var. "greggii" uznano za bliską zagrożeniu i przyznano kategorię NT, zaś var. "australis" za zagrożoną i przyznano kategorię EN ("endangered"). Populacje var. "australis" są często oddalone od siebie i otoczone przez użytki rolne, przez co wypas zwierząt ogranicza regenerację lasu.

</doc>
<doc id="1801959" url="https://pl.wikipedia.org/wiki?curid=1801959" title="Robinsonowie warszawscy">
Robinsonowie warszawscy

Robinsonowie warszawscy – przydomek nadany ludziom, którzy po kapitulacji powstania warszawskiego (1 sierpnia–3 października 1944) zdecydowali się pozostać w stolicy i ukrywali się przed Niemcami w jej ruinach, często aż do momentu wkroczenia do Warszawy oddziałów Armii Czerwonej i ludowego Wojska Polskiego 17 stycznia 1945 w wyniku operacji warszawskiej. Najsłynniejszym spośród „robinsonów” był Władysław Szpilman.
Pochodzenie.
Określenie „Robinson warszawski” pojawia się po raz pierwszy przed wojną, w powieści SF Antoniego Słonimskiego "Dwa końce świata" z 1937.
W powieści niemal cała ludzkość ulega zagładzie za sprawą „niebieskich promieni śmierci” wyemitowanych przez Hansa Retlicha – szaleńca, który uznał program polityczny Adolfa Hitlera za niewystarczająco radykalny („Retlich” to niedokładny anagram nazwiska Hitler). Zbiegiem okoliczności atak Retlicha przeżywa w Warszawie Henryk Szwalba, subiekt księgarski. W tytule rozdziału czwartego autor nazywa go „Robinsonem warszawskim”, a fabuła powieści kilkukrotnie nawiązuje do "Robinsona Crusoe" Daniela Defoe. Np. Szwalba spotyka w opustoszałej Warszawie swojego „Piętaszka”, niejakiego Chomiaka, alkoholika posługującego się stylizowaną gwarą warszawską tzw. wiechem.
„Ewakuacja” Warszawy.
Na mocy podpisanego w dniu 2 października 1944 „Układu o zaprzestaniu działań wojennych w Warszawie” wszyscy cywile, którzy pozostawali wciąż w Warszawie mieli opuścić miasto wraz z kapitulującymi oddziałami Armii Krajowej. Większość ocalałych mieszkańców opuściła stolicę już w pierwszej dekadzie października. Po krótkim pobycie w obozie przejściowym w Pruszkowie większość z nich została wysłana na roboty przymusowe w głąb Niemiec lub wysiedlona do zachodnich dystryktów Generalnego Gubernatorstwa. Ewakuacja rannych i chorych z powstańczych szpitali zakończyła się natomiast 24 października 1944. Tego samego dnia do Radomia ewakuowały się także pozostające dotąd w Warszawie Zarządy Główny i Okręgowy PCK. 25 października zaczął obowiązywać rozkaz, zabraniający osobom cywilnym przebywania na terenie miasta. Warszawa stanowiła odtąd strefę zmilitaryzowaną ("Festung Warschau"). Jednocześnie niemieckie oddziały niszczycielskie przystąpiły do systematycznego burzenia polskiej stolicy i grabieży pozostawionego w niej mienia.
W opustoszałym i zrujnowanym mieście wciąż jednak ukrywali się ludzie, którzy nie mieli zamiaru opuszczać Warszawy. Ludzi tych zwano „Robinsonami warszawskimi” (nawiązując do powieści Słonimskiego i słynnego "Robinsona Crusoe" Defoe). Trudno dziś precyzyjnie oszacować ich liczbę. Według Jadwigi Marczak było ich ok. 400, podczas gdy Stanisław Kopf szacował liczbę ukrywających się na ok. 1000. „Robinsonami” bywali zarówno mężczyźni, jak i kobiety. Można było spotkać wśród nich osoby w podeszłym wieku natomiast nie odnaleziono informacji wskazujących, że w ruinach ukrywały się również dzieci (nie licząc nastolatków).
Różne były przyczyny dla których „robinsonowie” zdecydowali się pozostać w Warszawie. W gronie tym znajdowały się m.in. osoby, którym udało się przeżyć masowe egzekucje urządzane w pierwszych tygodniach powstania przez żołnierzy Reinefartha i Dirlewangera, po czym ukryć się w ruinach. Ludzie ci pozostawali odcięci od świata i często przez długi czas nie wiedzieli nawet, że powstanie dobiegło końca. W Warszawie pozostała także stosunkowo liczna grupa ludzi pochodzenia żydowskiego oraz część powstańców, którzy nie wierzyli niemieckim zapewnieniom o traktowaniu jeńców zgodnie z . W mieście pozostali także niektórzy chorzy i starcy, niemający sił i odwagi, aby wyruszyć na tułaczkę. Ponadto w ruinach ukrywały się osoby chcące w ten sposób kontynuować walkę z Niemcami. Dla młodszych „robinsonów” pewną rolę odgrywał być może również element przygody.
„Robinsonowie” ukrywali się najczęściej w piwnicach lub na strychach opustoszałych budynków. Zazwyczaj starali się ukrywać w budynkach najmocniej zrujnowanych, którym nie groziło podpalenie lub wysadzenie przez niemieckie oddziały niszczycielskie. Piwnice tych budynków zamieniano w prawdziwe zamaskowane bunkry, z dopływem powietrza i kilkoma wejściami. Niekiedy przebijano się do sąsiednich piwnic, uzyskując w ten sposób komunikację podziemną. W ruinach ukrywały się zarówno pojedyncze osoby, jak również kilku– bądź kilkunastoosobowe grupy. Największa, 37–osobowa, grupa uciekinierów ukrywała się w piwnicach domu przy ulicy Siennej. „Robinsonów” można było w zasadzie spotkać we wszystkich dzielnicach Warszawy, choć najczęściej ukrywali się oni w Śródmieściu, a następnie na Żoliborzu i Ochocie.
Warunki życia.
Warunki życia „robinsonów” były niezwykle trudne. Podstawowym problemem było znalezienie w zniszczonym mieście wody i żywności. Na każdym kroku uciekinierzy musieli uważać, aby jakimikolwiek śladem, odgłosem lub zapachem (np. dymem z paleniska) nie zdradzić Niemcom swojej kryjówki. Z tego też powodu „robinsonowie” mogli opuszczać swoje schronienie jedynie w przypadku wyraźnej konieczności. Niektórzy z uciekinierów byli mniej lub bardziej poważnie ranni. Do tego należy dodać jeszcze problemy psychologiczne wynikające z pozostawania w zamknięciu i samotności bądź ciągłego przebywania w tej samej, małej grupie osób. Jak wspominał jeden z ukrywających się:
„Robinsonowie” (poza odosobnionymi przypadkami) starali się unikać kontaktu z Niemcami. Ci jednak uważali ukrywających się za poważne zagrożenie dla swych tyłów i traktowali jako „bolszewickich agentów”. 18 października 1944 generał Smilo von Lüttwitz, dowódca niemieckiej 9 Armii operującej w rejonie Warszawy wydał rozkaz, w którym ostrzegał podległe sobie oddziały, że „w ruinach Warszawy przebywają jeszcze podstępni Polacy, mogący zagrozić tyłom wojsk niemieckich. Elementy ukrywające się w ruinach i piwnicach domów stanowią na tyłach walczących oddziałów ciągłe niebezpieczeństwo”. Trzem pułkom policyjnym – 34, 17 i 23 – polecono przeprowadzenie wielkiej łapanki mającej na celu całkowite oczyszczenie miasta. Schwytanych „robinsonów” Niemcy zazwyczaj zabijali na miejscu. Do wyjątków można zaliczyć sytuację z 15 listopada 1944, kiedy uciekinierów schwytanych w wyniku wielkiej łapanki skierowano do obozu w Pruszkowie.
Losy „robinsonów” potoczyły się różnie. Niektórym udało się zawiadomić ludzi z zewnątrz o swoim położeniu, a następnie wydostać z miasta przy pomocy polskich robotników zatrudnianych przez Niemców przy opróżnianiu miasta z wartościowych materiałów lub dzięki pomocy pracowników Rady Głównej Opiekuńczej i Polskiego Czerwonego Krzyża. Innych odnaleźli i zamordowali Niemcy. Część „robinsonów” ukrywała się w ruinach aż do momentu wyzwolenia Warszawy przez oddziały Armii Czerwonej i ludowego Wojska Polskiego w styczniu 1945.
Najsłynniejszym spośród „robinsonów warszawskich” był Władysław Szpilman. Na Żoliborzu, w piwnicy willi przy ul. Promyka 43, ukrywało się początkowo 15 osób z Markiem Edelmanem. „Robinsonem” był także publicysta i kronikarz powstania warszawskiego Wacław Gluth-Nowowiejski.
Film.
Na podstawie wspomnień Szpilmana powstał scenariusz autorstwa Czesława Miłosza i Jerzego Andrzejewskiego, następnie radykalnie przerobiony zgodnie z komunistyczną propagandą, według którego nakręcono film "Miasto nieujarzmione".

</doc>
<doc id="1801961" url="https://pl.wikipedia.org/wiki?curid=1801961" title="Trista Bernier">
Trista Bernier

Trista Bernier (ur. 22 lipca 1971) - kanadyjska lekkoatletka, która specjalizowała się w skoku o tyczce.

</doc>
<doc id="1801962" url="https://pl.wikipedia.org/wiki?curid=1801962" title="Adelard Mayanga Maku">
Adelard Mayanga Maku

Adelard Mayanga Maku (ur. 31 października 1948) - kongijski piłkarz występujący na pozycji napastnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu AS Vita Club.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Wystąpił tam we wszystkich trzech meczach z reprezentacją Szkocji, reprezentacją Jugosławii i reprezentacją Brazylii.
Kilka miesięcy wcześniej zdobył z reprezentacją Puchar Narodów Afryki 1974. Mayanga wystąpił w obu meczach finałowych przeciwko reprezentacją Zambii. W meczach grupowych zdobył 3 bramki, dwie w meczu reprezentacją Mauritiusu oraz bramkę w przegranym meczu grupowym z reprezentacją Konga.

</doc>
<doc id="1801965" url="https://pl.wikipedia.org/wiki?curid=1801965" title="Kafula Ngoie">
Kafula Ngoie

Kafula Ngoie (ur. 11 listopada 1945) - kongijski piłkarz występujący na pozycji pomocnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu TP Mazembe Lubumbashi.
Kariera reprezentacyjna.
Razem z reprezentacją Zairu uczestniczył w Mistrzostwach Świata 1974. Na Mundialu był rezerwowym i nie wystąpił w żadnym meczu.

</doc>
<doc id="1801968" url="https://pl.wikipedia.org/wiki?curid=1801968" title="Adel Abdelrahman">
Adel Abdelrahman

Adel Abdelrahman (ur. 11 grudnia 1967) – piłkarz egipski grający na pozycji napastnika.
Kariera klubowa.
Przez całą karierę piłkarską Abdelrahman związany był z klubem Al-Ahly Kair. W 1987 roku zadebiutował w jego barwach w pierwszej lidze egipskiej i z czasem stał się jego podstawowym zawodnikiem. W swojej karierze trzykrotnie zostawał mistrzem kraju w latach 1989 i 1994–95 oraz czterokrotnie zdobywał Puchar Egiptu w latach 1989 i 1991–93. W 1995 roku wygrał Arabski Puchar Zdobywców Pucharów. Karierę piłkarską zakończył w 1995 roku w wieku 28 lat.
Kariera reprezentacyjna.
W reprezentacji Egiptu Abdelrahman zadebiutował 3 marca 1990 roku w przegranym 1:3 grupowym meczu Pucharu Narodów Afryki 1990 z Wybrzeżem Kości Słoniowej, rozegranym w Algierze. Na tym turnieju zagrał również w dwóch innych meczach grupowych: z Nigerią (0:1) i z Algierią (0:2). W tym samym roku został powołany przez selekcjonera Mahmouda El-Gohary’ego do kadry na Mistrzostwa Świata we Włoszech. Tam zagrał we 2 spotkaniach: z Holandią (1:1) i Anglią (0:1). W kadrze narodowej rozegrał 12 meczów i strzelił jednego gola.

</doc>
<doc id="1801978" url="https://pl.wikipedia.org/wiki?curid=1801978" title="Irie Hill">
Irie Hill

Irie Hill (dawniej jako Irie Pfeifer, ur. 16 stycznia 1969) – angielska lekkoatletka, która specjalizuje się w skoku o tyczce, do 1998 reprezentująca Niemcy.

</doc>
<doc id="1801983" url="https://pl.wikipedia.org/wiki?curid=1801983" title="Calocybe">
Calocybe

Calocybe Kühner ex Donk) (gęśnica) – rodzaj grzybów z rodziny kępkowcowatych ("Lyophyllaceae"). 
Systematyka i nazewnictwo.
Pozycja w klasyfikacji: "Lyophyllaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Synonimy naukowe: "Calocybe" Kühner, "Rugosomyces" Raithelh.
Nazwę polską podał Władysław Wojewoda w 1987 r. W polskim piśmiennictwie mykologicznym rodzaj ten opisywany był też jako majówka lub bedłka.
Liczne gatunki dawniej zaliczane do tego rodzaju, zostały przeniesione do rodzajów "Rugosomyces", "Tricholomella" i "Lyophyllum". Jednak według Index Fungorum "Rugosomyces" to synonim "Calocybe".
Charakterystyka.
Saprotrofy żyjące na ziemi. Kapelusze białe lub różowe, barwy od żółtej do fioletowej, suche. Kształt podobny do gąsek lub pieniążków. Blaszki białe do żółtych, cienki, ścieśnione, przeważnie zatokowate. Trzony bez strefy pierścieniowej, rzadko z nią. Wysyp zarodników biały, nieamyloidalny. Zarodniki eliptyczne, gładkie lub szorstkie, bez pory rostkowej. Trama blaszek regularna (strzępki biegną równolegle).

</doc>
<doc id="1801984" url="https://pl.wikipedia.org/wiki?curid=1801984" title="Rosyjska Północ">
Rosyjska Północ

Rosyjska Północ () – obszar kulturowy obejmujący cztery regiony Federacji Rosyjskiej: Republikę Karelii, obwód archangielski, obwód wołogodzki i obwód murmański.
Termin Rosyjska Północ pojawił się na przełomie XIX i XX wieku, gdy rosyjscy uczeni odkryli, że miejscowa ludność przekazywała sobie z pokolenia na pokolenie w formie ustnej staroruskie podania, legendy, byliny i pieśni. Zauważono też, że w architekturze północnej przetrwało do naszych czasów wiele staroruskich technik budowlanych, które popadły w zapomnienie w innych regionach Rosji. Tradycje ugrofińskie, staroruskie i monastyczne rozwijały się w izolacji w warunkach surowego klimatu, tworząc odrębną kulturę Rosyjskiej Północy.
Historia.
Pierwsi mieszkańcy tych terenów pozostawili po sobie neolityczne petroglify (rysunki naskalne) oraz kamienne labirynty. W XII-XIII wieku zaczęła napływać z południa, a zwłaszcza z Nowogrodu Wielkiego, ludność słowiańska i mieszać się z obecnymi tam plemionami ugrofińskimi. Ich potomkowie to Pomorcy, którzy zamieszkują głównie wybrzeża Morza Białego. Do dziś na północy mieszkają także ugrofińskie mniejszości narodowe Karelów, Wepsów i Lapończyków. Rosyjska Północ ze względu na surowy klimat i dużą liczbę bezludnych wysp posiadała warunki sprzyjające rozwojowi wymagającego odosobnienia życia klasztornego. W XV w. mnisi zakładają Monastyr Sołowiecki na Wyspach Sołowieckich na Morzu Białym oraz Monastyr na wyspie Valamo (Walaam) na jeziorze Ładoga. Klasztory były nie tylko ośrodkami religijnymi, ale także dużymi centrami gospodarczymi i kulturalnymi wywierającymi silny wpływ na okoliczną społeczność.
Najazd Mongołów na Ruś w XIII w. nie sięgnął terenów Rosyjskiej Północy. Aż do zbudowania linii kolejowej w XX w. region ten był z powodu bagien i surowego klimatu dość odizolowany, więc w mniejszym stopniu przyswajał nowe tendencje kulturowe i techniczne. Dlatego wiele staroruskich obyczajów, pieśni i podań przetrwało w praktycznie niezmienionym stanie. Miejscowa ludność nie porzuciła także tradycyjnych rzemiosł i zachowała wiedzę o tajnikach wznoszenia skomplikowanych drewnianych budynków bez użycia gwoździ.
W XIX w. ma miejsce pierwsza fala zainteresowania kulturą Rosyjskiej Północy. Uczeni odkrywają, iż miejscowy folklor to skarbiec kultury staroruskiej. Kilkaset bylin, przez kilka wieków przekazywanych ustnie z pokolenia na pokolenie, zostaje spisanych i opublikowanych w formie zbiorów.
W XX w. kultura tego regionu została w dużej mierze zniszczona przez komunistyczną walkę z religią (burzenie zabytkowych cerkwi) oraz kolektywizację, która destrukcyjnie wpłynęła na tradycyjne życie na wsi i przyczyniła się do zaniku obyczajów. W 1920 r. Monastyr Sołowiecki został zamieniony na obóz pracy przymusowej opisany później przez rosyjskiego noblistę Aleksandra Sołżenicyna w książce pt. „Archipelag GUŁag”. Zginęło tam kilkanaście tysięcy ludzi. W latach 30. przy budowie Kanału Białomorsko-Bałtyckiego życie straciło wielu więźniów. Na uroczysku Sandarmoch w Karelii znajdują się masowe groby ofiar represji z lat 30. w tym wielu Polaków.
W drugiej połowie XX w. wystąpiła druga fala zainteresowania kulturą Rosyjskiej Północy. Został założony skansen na wyspie Kiży na jeziorze Onega. Do skansenu od 1951 r. przywożono zabytki północnej architektury drewnianej, które w 1990 r. wpisano na listę światowego dziedzictwa UNESCO.
Geografia.
Powierzchnię tego obszaru na północy ogranicza Morze Barentsa i Karskie, na zachodzie granica państwowa z Finlandią oraz jezioro Ładoga, na południu rzeka Swir, następnie gęste niegdyś lasy i bagna, zaś na wschodzie granica nie jest jednoznaczna, ale na pewno nie leży dalej niż góry Ural, gdyż tam zaczyna się kolejny obszar geograficzno-kulturowy – Syberia.
Przeważająca część Rosyjskiej Północy to wyżyna pokryta lasami oraz dużą liczbą polodowcowych jezior, bagien i rzek. W Karelii znajduje się jezioro Onega – drugie co do wielkości (po jez. Ładoga) słodkowodne jezioro Europy. Góry Chibiny i Łowozierskie Tundry znajdują się na Półwyspie Kolskim w obwodzie murmańskim. Oprócz Morza Barentsa i Karskiego znajduje się tu też Morze Białe, jedyne w Rosji morze wewnętrzne.
W obwodzie archangielskim znajduje się przylądek Fligely na Wyspie Rudolfa w archipelagu Ziemia Franciszka Józefa na Morzu Barentsa. Jest to najbardziej na północ wysunięty skrawek lądu na wschodniej półkuli.

</doc>
<doc id="1801989" url="https://pl.wikipedia.org/wiki?curid=1801989" title="Zofia Radwańska-Kuleszyna">
Zofia Radwańska-Kuleszyna



</doc>
<doc id="1801990" url="https://pl.wikipedia.org/wiki?curid=1801990" title="Zofia Radwańska">
Zofia Radwańska



</doc>
<doc id="1801991" url="https://pl.wikipedia.org/wiki?curid=1801991" title="Bridgid Isworth">
Bridgid Isworth

Bridgid Isworth (ur. 15 października 1981) – australijska lekkoatletka, specjalizująca się w skoku o tyczce.

</doc>
<doc id="1801993" url="https://pl.wikipedia.org/wiki?curid=1801993" title="Janusz Kramarek">
Janusz Kramarek

Janusz Kramarek (ur. 28 lipca 1929, zm. 26 lipca 2021) – polski historyk sztuki związany z Wrocławiem.
Wykładał archeologię i historię sztuki w Akademii Sztuk Pięknych we Wrocławiu. Jest członkiem zarządu Stowarzyszenia Tradycji Orężnych i Myśli Obronnej. Przez wiele lat zasiadał w jury konkursu o stypendia „Polityki”.
Od lat pozostaje działaczem Stronnictwa Demokratycznego, był redaktorem i publicystą jego „Biuletynu” wydawanego w latach 1992–2004 we Wrocławiu.

</doc>
<doc id="1801997" url="https://pl.wikipedia.org/wiki?curid=1801997" title="Klaus Iohannis">
Klaus Iohannis

Klaus Werner Iohannis (ur. 13 czerwca 1959 w Sybinie) – rumuński polityk, samorządowiec i nauczyciel narodowości niemieckiej, w latach 2000–2014 burmistrz Sybina, długoletni lider Demokratycznego Forum Niemców w Rumunii, w 2014 przewodniczący Partii Narodowo-Liberalnej. Od 21 grudnia 2014 prezydent Rumunii.
Życiorys.
Z pochodzenia jest Sasem Siedmiogrodzkim. W latach 1979–1983 studiował fizykę na Uniwersytecie Babeş-Bolyai w Klużu-Napoce. Po ukończeniu studiów pracował jako nauczyciel w kilku szkołach średnich w Sybinie, w tym od 1989 w renomowanym niemieckojęzycznym Liceul „Samuel von Brukenthal”. Od 1997 do 2000 zajmował stanowisko inspektora generalnego ds. oświaty w okręgu Sybin.
W 1990 wszedł w skład Demokratycznego Forum Niemców w Rumunii (FDGR). W strukturach tej partii, reprezentującej mniejszość niemiecką w Rumunii, pełnił różne funkcje. W 2001 został jej przewodniczącym i zajmował to stanowisko do 2013. 30 czerwca 2000 został wybrany na burmistrza Sybina. W wyborach w 2004 zdobył 88,7% głosów, a w 2008 – 83,2% głosów. W 2012 po raz czwarty uzyskał wybór na ten urząd (większością 77,9% głosów). Od początku swojej kariery głosił hasła zwalczania korupcji, co przyniosło mu popularność.
13 października 2009, po uchwaleniu przez parlament wotum nieufności wobec mniejszościowego rządu Emila Boca, Partia Narodowo-Liberalna (PNL) ogłosiła wysunięcie kandydatury Klausa Iohannisa na stanowisko premiera nowego rządu tymczasowego, sprawującego władzę do czasu wyborów prezydenckich w listopadzie i grudniu. W tym celu PNL rozpoczęła rozmowy z pozostałymi ugrupowaniami w parlamencie. 13 października poparcie dla rządu fachowców na czele z burmistrzem Sybina zadeklarowały Partia Socjaldemokratyczna (PSD) oraz Demokratyczny Związek Węgrów w Rumunii (UDMR). Prezydent Traian Băsescu nie zaakceptował jednak propozycji opozycji i opowiedział się za utworzeniem rządu politycznego. 15 października na stanowisko nowego premiera desygnował ekonomistę Luciana Croitoru.
W 2013 Klaus Iohannis wstąpił do Partii Narodowo-Liberalnej, obejmując funkcję jej wiceprzewodniczącego. 28 czerwca następnego roku zastąpił Crina Antonescu na stanowisku przewodniczącego partii.
11 sierpnia 2014 został przedstawiony jako oficjalny kandydat Sojuszu Liberalno-Chrześcijańskiego (tworzonego przez PNL i Partię Demokratyczno-Liberalną) w wyborach prezydenckich. W kampanii wyborczej koncentrował się na kwestiach zwalczania korupcji i reformy wymiaru sprawiedliwości. W pierwszej turze głosowania z wynikiem ponad 30,4% głosów zajął drugie miejsce za lewicowym premierem Victorem Pontą, którego poparło ponad 40,3% głosujących. Dwa tygodnie później Klaus Iohannis – w opinii części komentatorów dość niespodziewanie – zwyciężył w drugiej turze wyborów z wynikiem około 54,5% głosów. W związku z wyborem na stanowisko głowy państwa 2 grudnia złożył rezygnację ze stanowiska burmistrza Sybina, zaś 18 grudnia ustąpił z funkcji przewodniczącego Partii Narodowo-Liberalnej.
21 grudnia 2014 został zaprzysiężony na urząd prezydenta Rumunii. W 2017 poparł masowe protesty społeczne przeciwko planowanemu przez socjaldemokratyczny rząd złagodzeniu prawa antykorupcyjnego i amnestii dla skazanych za te przestępstwa. Brał również osobiście udział w demonstracjach, z których największa z 5 lutego liczyła pół miliona ludzi. Dwa dni później prezydent wystąpił w parlamencie, gdzie potępił polityków dążących do złagodzenia przepisów antykorupcyjnych.
W 2019 ubiegał się o reelekcję w kolejnych wyborach prezydenckich, zajmując w pierwszej turze głosowania, która odbyła się 10 listopada, 1. miejsce z wynikiem 37,8% głosów. Przeszedł do drugiej tury z reprezentującą PSD byłą premier Vioriką Dăncilą, którą poparło 22,3% głosujących. W drugiej turze wyborów, która odbyła się 24 listopada, został ponownie wybrany na prezydenta Rumunii, uzyskując według ostatecznych danych 66,1% głosów.

</doc>
<doc id="1802003" url="https://pl.wikipedia.org/wiki?curid=1802003" title="Wiktor Zwiahincew">
Wiktor Zwiahincew

Wiktor Ołeksandrowicz Zwiahincew, , , "Wiktor Aleksandrowicz Zwiagincew" (ur. 22 października 1950 w Stalinie, zm. 22 kwietnia 2022) – ukraiński piłkarz grający na pozycji obrońcy, reprezentant ZSRR, sędzia piłkarski.
Kariera piłkarska.
Kariera klubowa.
Wychowanek Szkoły Piłkarskiej Szachtara Donieck, w którym rozpoczął karierę piłkarską. Najpierw występował w drużynie rezerwowej, a 8 marca 1970 debiutował w podstawowej jedenastce. W latach 1971–1972 odbywał służbę wojskową w SKA Kijów, a potem w CSKA Moskwa. W 1973 powrócił do Szachtara. W 1975 pełnił funkcję kapitana drużyny. W 1976 przeszedł do Dynama Kijów, ale nie potrafił przebić się do podstawowego składu i po roku ponownie wrócił do Szachtara. Karierę piłkarską zakończył w klubach Metałurh Zaporoże i Tawrija Symferopol.
Kariera reprezentacyjna.
25 maja 1972 roku debiutował w olimpijskiej reprezentacji ZSRR w wygranym 3:1 meczu z Francją.
12 października 1975 roku debiutował w narodowej reprezentacji ZSRR w wygranym 1:0 meczu kwalifikacyjnym do ME-76 ze Szwajcarią. Łącznie rozegrał 13 gier reprezentacyjnych i strzelił 1 gola.
Kariera sędziowska.
Po zakończeniu kariery piłkarskiej najpierw pracował jako górnik, a potem rozpoczął pracę sędziowską. Sędzia kategorii ogólnokrajowej. Sędziował około 70 meczów Mistrzostw ZSRR (1985–1991), a potem około 80 meczów Mistrzostw Ukrainy (1992–1996). Obecnie pracuje na stanowisku dyrektora SDJuSzOR w Doniecku oraz pełni funkcję prezydenta Związku Piłkarskiego w Doniecku. Od 2003 jest inspektorem Federacji Piłki Nożnej Ukrainy.

</doc>
<doc id="1802007" url="https://pl.wikipedia.org/wiki?curid=1802007" title="Schronisko pod Náružím">
Schronisko pod Náružím



</doc>
<doc id="1802009" url="https://pl.wikipedia.org/wiki?curid=1802009" title="Wiktor Zwiagincew">
Wiktor Zwiagincew



</doc>
<doc id="1802014" url="https://pl.wikipedia.org/wiki?curid=1802014" title="Eerste klasse (2008/2009)">
Eerste klasse (2008/2009)

Sezon 2008/2009 (nidrl. Eerste Klasse) albo (fr. Division I), czyli najwyższej klasy rozgrywkowej w Belgii (znanej także pod komercyjną nazwą "Jupiler Pro League") był 106 sezonem w historii. Rozgrywki rozpoczęto 16 sierpnia 2008 a zostały zakończone 16 maja 2009. był obrońcą tytułu mistrzowskiego.
Mistrz sezonu 2008/2009 został wyłoniony dopiero w dodatkowym meczu barażowym, ponieważ zarówno drużyny , jak i zakończyły sezon z taką samą liczbą zdobytych punktów i liczbą zwycięstw. wyszedł zwycięsko z tego pojedynku i dlatego został ogłoszony mistrzem Belgii, tym samy broniąc tytułu mistrzowskiego.
Sezon 2008/2009 był ostatnim, w którym uczestniczyło 18 drużyn. W następnym roku nastąpiła redukcja ligi do 16 zespołów w związku z powyższym spadały dwie ostatnie drużyny a dwie kolejne zagrały baraże.
Tabela.
Baraż mistrzowski.
Ponieważ drużyny , jak i zakończyły sezon z taką samą liczbą zdobytych punktów i liczbą zwycięstw rozegrano dodatkowy baraż mistrzowski. wygrał 2:1 w dwumeczu i to ta drużyna zdobyła tytuł mistrzowski.

</doc>
<doc id="1802016" url="https://pl.wikipedia.org/wiki?curid=1802016" title="Zdzisław Olszewski">
Zdzisław Olszewski

Zdzisław Czesław Olszewski (ur. 5 stycznia 1935 w Starogardzie Gdańskim, zm. 28 stycznia 2017 w Elblągu) – polski inżynier i urzędnik państwowy, wojewoda elbląski (1981, 1989–1996), radny Elbląga (1998–2017).
Życiorys.
Urodził się w 1935 w Starogardzie Gdańskim. Z wykształcenia był inżynierem (ukończył Wyższą Szkołę Rolniczą w Poznaniu). W latach 1955–1981 zatrudniony na różnych stanowiskach w Zakładach im. Wielkiego Proletariatu w Elblągu. Od 1969 członek PZPR. Należał do NSZZ „Solidarność” (1980–1981). W maju 1981 mianowany wojewodą elbląskim (urząd sprawował do 15 grudnia 1981). W grudniu 1989 powrócił na stanowisko wojewody, zastępując pułkownika Ryszarda Urlińskiego z PZPR. Jako kandydat NSZZ „Solidarność”, PSL „Odrodzenie” i SD wygrał z nominowanym przez PZPR Jerzym Józefiakiem stosunkiem głosów 68 do 28 na posiedzeniu Wojewódzkiej Rady Narodowej w Elblągu.
W 1996 został odwołany przez rząd koalicji SLD i PSL. Od sierpnia do grudnia 1996 był podsekretarzem stanu w URM. Później regularnie wybierany w skład Rady Miejskiej Elbląga (w 1998, 2002, 2006 i 2010, w trzech ostatnich przypadkach z rekomendacji lub listy Prawa i Sprawiedliwości). Został dyrektorem biura sekretariatu Stowarzyszenia Gmin Rzeczypospolitej Polskiej Euroregionu Bałtyk z siedzibą w Elblągu. Utrzymał mandat również w 2013 w przedterminowych wyborach i ponownie w głosowaniu z 2014.
Zmarł 28 stycznia 2017 w wieku 82 lat, został pochowany 1 lutego 2017 na Cmentarzu Komunalnym „Agrykola” w Elblągu.
Odznaczenia.
Krzyż Kawalerski i Oficerski (1997) Orderu Odrodzenia Polski, Złoty i Srebrny Krzyż Zasługi, Medal 30-lecia Polski Ludowej oraz pośmiertnie Krzyż Komandorski Orderu Odrodzenia Polski (2017).

</doc>
<doc id="1802017" url="https://pl.wikipedia.org/wiki?curid=1802017" title="Limacella">
Limacella

Limacella Earle (muchomornica) – rodzaj grzybów z rodziny muchomorowatych ("Amanitaceae"). 
Systematyka i nazewnictwo.
Pozycja w klasyfikacji według Index Fungorum: "Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Nazwę polską podał Władysław Wojewoda w 2003 r., Stanisław Chełchowski opisywał gatunki należące do tego rodzaju pod nazwą bedłka. Synonimy łacińskie: 
"Amanitella" Maire, "Myxoderma" Fayod ex Kühner.
Charakterystyka.
Saprotrofy. Kapelusze zawsze śluzowate, maziste, nagie. Blaszki od białych do kremowych, wolne. Trzony od suchych do śluzowatych, z pierścieniem lub bez pierścienia. Miąższ ma zapach i smak przypominające mąkę. Wysyp zarodników biały, nieamyloidalny. Zarodniki od okrągławych do eliptycznych, gładkie lub szorstkie, bez pory rostkowej. Trama blaszek dwustronna (strzępki biegną łukowato od środka na zewnątrz).

</doc>
<doc id="1802028" url="https://pl.wikipedia.org/wiki?curid=1802028" title="Krystyna Łukaszuk">
Krystyna Łukaszuk

Krystyna Łukaszuk (ur. 25 kwietnia 1949 w Białymstoku) – polska działaczka związkowa, urzędnik państwowy, wojewoda białostocki (1997–1998) i podlaski (1999–2001).
Życiorys.
Uczęszczała do Zespołu Szkół Budowlano-Geodezyjnych w Białymstoku. Ukończyła studia wyższe w zakresie inżynierii budownictwa. Pracowała w Polskich Kolejach Państwowych, na początku lat 80. zaangażowała się w działalność NSZZ „Solidarność” w PKP. Od 1992 do 1993 była zastępcą dyrektora wydziału w urzędzie wojewódzkim, następnie została zatrudniona w zarządzie regionu „Solidarności”.
W 1997 z rekomendacji NSZZ „S” i AWS objęła funkcję wojewody białostockiego. Po reformie administracyjnej 1 stycznia 1999 została wojewodą podlaskim, urząd ten pełniła do jesieni 2001.
Została później trenerem Regionalnego Ośrodka Europejskiego Funduszu Społecznego w Białymstoku.
W 2020 odznaczona Krzyżem Wolności i Solidarności.

</doc>
<doc id="1802030" url="https://pl.wikipedia.org/wiki?curid=1802030" title="Śpiewnik Pielgrzyma">
Śpiewnik Pielgrzyma

Śpiewnik Pielgrzyma – śpiewnik protestancki używany w zborach o charakterze ewangelikalnym (m.in. w nieistniejącym już Zjednoczonym Kościele Ewangelicznym w PRL, zborach polskich Jednoty Czeskobraterskiej w Czechosłowacji, Kościele Zielonoświątkowym, Chrześcijańskiej Wspólnocie Zielonoświątkowej, Kościele Ewangelicznych Chrześcijan oraz Kościele Wolnych Chrześcijan).
Nazwa śpiewnika.
Tytuł śpiewnika określa jego użytkownika, czyli człowieka, który pielgrzymuje. W powszechnym znaczeniu słowo „pielgrzym” oznacza osobę odbywającą wędrówkę do miejsca kultu, w znaczeniu biblijnym przez "pielgrzymowanie" rozumiane jest ziemskie życie człowieka wierzącego. Różne tłumaczenia Biblii wielokrotnie używają słowa „pielgrzym” - por np. 2 List do Koryntian 5,6 w przekładach Biblii gdańskiej, Biblii poznańskiej i in.
Historia wydań.
W przeciągu lat ukazywał się zarówno w formie wyłącznie tekstowej, jak i tekstowo-nutowej. Wydawany był w Polsce, Czechosłowacji i Wielkiej Brytanii.
Zawartość śpiewnika.
Śpiewnik zawiera pieśni dotyczące Boga oraz życia chrześcijanina od nawrócenia do zakończenia jego ziemskiego życia. Znajdują się w nim także utwory śpiewane podczas adwentu, świąt Bożego Narodzenia oraz Wielkanocnych, uroczystości chrztu, pamiątki Wieczerzy Pańskiej. Ponadto umieszczone są w nim pieśni dla młodzieży, śpiewane podczas ślubów, pogrzebów oraz nabożeństw kończących rok kalendarzowy.
Układ śpiewnika obejmuje cztery główne działy:
Każdy z nich składa się kolejnych sześciu podrozdziałów.
Pieśni i ich autorzy.
Śpiewnik zawiera m.in. takie pieśni, jak:
Wśród autorów pieśni są m.in. Karol Hławiczka, Jan Glajcar, Jan Kochanowski, Jan Prochanow.
Znaczenie śpiewnika.
Przez kilka dekad (zwłaszcza od wydania IV) śpiewnik stanowił główne źródło pieśni wykonywanych podczas nabożeństw w zborach o charakterze ewangelicznym (m.in. we wspólnotach do 1988 działających w ramach Zjednoczonego Kościoła Ewangelicznego). Na początku XXI w. nadal jest stosowany, jego znaczenie stopniowo maleje na rzecz pieśni z innych źródeł, ale gdzieniegdzie (np. KZ „Betel” w Ustroniu, KECh w Inowrocławiu) zachowuje się jeszcze spora sympatia do tego śpiewnika.
Śpiewnik w formie elektronicznej.
Od 2014 roku Śpiewnik Pielgrzyma jest dostępny także w postaci aplikacji na urządzenia mobilne z systemem Android. Program zawiera wszystkie pieśni z wydania VII wraz z linią melodyczną w formacie MID.

</doc>
<doc id="1802040" url="https://pl.wikipedia.org/wiki?curid=1802040" title="Bandżolka">
Bandżolka



</doc>
<doc id="1802045" url="https://pl.wikipedia.org/wiki?curid=1802045" title="Tenebroides mauritanicus">
Tenebroides mauritanicus



</doc>
<doc id="1802046" url="https://pl.wikipedia.org/wiki?curid=1802046" title="Roman Przedwojski">
Roman Przedwojski

Roman Ryszard Przedwojski (ur. 1944) – polski geomorfolog i gleboznawca, pracownik naukowy Akademii Rolniczo-Technicznej i Uniwersytetu Warmińsko-Mazurskiego w Olsztynie, radny Olsztyna, wojewoda olsztyński (1990–1993).
Życiorys.
Po uzyskaniu magisterium wykładał gleboznawstwo w Akademii Rolniczo-Technicznej w Olsztynie. Uzyskał stopień naukowy doktora w dziedzinie agronomii. W 1990 został mianowany pierwszym solidarnościowym wojewodą olsztyńskim – urząd pełnił do momentu przejęcia władzy przez koalicję SLD-PSL w 1993. W 1997 bez powodzenia ubiegał się o mandat parlamentarzysty z listy AWS. W latach 90. był radnym miasta Olsztyna. W wyborach w 2002 bez powodzenia ubiegał się o urząd prezydenta miasta z ramienia Ruchu Społecznego. W 2010 i w 2014 ponownie kandydował do rady miasta, nie uzyskując mandatu.
W latach 90. powrócił do działalności naukowej, był wykładowcą na Wydziale Kształtowania Środowiska i Rolnictwa Uniwersytetu Warmińsko-Mazurskiego w Olsztynie. Objął też w 1995 obowiązki prezesa Spółdzielni Mieszkaniowej „Jaroty”, zrezygnował z tego stanowiska w 2022.
Odznaczenia.
Odznaczony Krzyżem Kawalerskim Orderu Odrodzenia Polski (2004).

</doc>
<doc id="1802049" url="https://pl.wikipedia.org/wiki?curid=1802049" title="Zofia Paryska">
Zofia Paryska



</doc>
<doc id="1802050" url="https://pl.wikipedia.org/wiki?curid=1802050" title="Wojciech Czech">
Wojciech Czech

Wojciech Antoni Czech (ur. 10 marca 1945 w Katowicach-Dębie) – polski architekt i działacz regionalny związany z Górnym Śląskiem, Wojewoda Katowicki (1990–1994).
Życiorys.
Syn Jana i Wandy. Absolwent I Liceum Ogólnokształcącego im. Powstańców Śląskich w Rybniku (1962). Z wykształcenia jest architektem i historykiem sztuki (ukończył studia na Wydziale Architektury Politechniki Krakowskiej, 1962–1968 i równolegle studiował – jako wolny słuchacz – w Instytucie Historii na Uniwersytecie Jagiellońskim). Był pracownikiem: Instytutu Urbanistyki i Architektury w Warszawie (1968–1974), Instytutu Kształtowania Środowiska w Warszawie (1974–1986), Wojewódzkiego Biura Projektowania w Warszawie (1981–1986), Politechniki Śląskiej w Gliwicach (1986–1992), Ośrodka Dokumentacji Zabytków (1994–1996), Wydawnictwa „Polskie Mapy" (1997), Gabinetu Politycznego Ministra Transportu i Gospodarki Morskiej (1998), Centrali Zaopatrzenia Hutnictwa w Katowicach (2000–2001), Urzędu Miasta w Zabrzu (2002–2005, jako pełnomocnik ds. budowy Drogowej Trasy Średnicowej), a następnie kancelarii Prezydenta Rudy Śląskiej. Od 2003 wykładał w Wyższej Szkole Ekonomii i Administracji w Bytomiu. Od kwietnia do sierpnia 2010 pełnił funkcję dyrektora biura Górnośląskiego Związku Metropolitalnego.
Z powodu działalności opozycyjnej w PRL-u, w 1981 został internowany i osadzony w areszcie Komendy Wojewódzkiej Milicji Obywatelskiej w Katowicach i Zakładzie Karnym w Zabrzu-Porębie. W latach 1990–1994 był pierwszym solidarnościowym Wojewodą Katowickim. W 1997 bez powodzenia ubiegał się o funkcję senatora z województwa katowickiego. W latach 1998–2002 był radnym Sejmiku Województwa Śląskiego z ramienia Akcji Wyborczej Solidarność, pełniąc w nim funkcje m.in. Przewodniczącego Komisji Zagospodarowania Przestrzennego. 
Należy do wielu organizacji i grup naukowych, m.in.: Związku Górnośląskiego, Polskiego Towarzystwa Nautologicznego, Stowarzyszenia Historyków Sztuki, Komitetu Badań Rejonów Uprzemysłowionych PAN, Komisji Zagospodarowania Środowiska Przyrodniczego Komitetu Przestrzennego Zagospodarowania Kraju PAN, Komisji Urbanistyki i Architektury Oddziału Katowickiego PAN, Rady Programowej Międzynarodowego Centrum Kultury w Krakowie, Górnośląskiej Fundacji Nauki. W latach 1992−2017 był prezesem założonego przez siebie stowarzyszenia Societas Scientiis Favendis Silesiae Superioris. Jest Autorem 65 prac naukowych, 94 prac studialnych, 9 prac popularyzacyjnych oraz wielu referatów.
W 1991 został Honorowym Obywatelem Bierunia za wkład w usamodzielnienie się tego miasta od Tychów.
Górnośląskie instytucje i stowarzyszenia regionalne założone z inicjatywy i przez Wojciecha Czecha.
Wojciech Czech podjął szeroko zakrojone pozakonstytucyjne działania organizacyjne i promocyjne na rzecz utworzenia dużego terytorialnie i silnego gospodarczo euroregionu, tzw. Wielkiego Górnego Śląska, otwartego na Europę, który miał objąć obszar dzisiejszych województw śląskiego, opolskiego, fragmenty województwa małopolskiego i kraju morawsko-śląskiego w Czechach, co nie znalazło zrozumienia ani poparcia u władz centralnych w Warszawie. W tym celu jako Wojewoda Katowicki zdążył powołać samodzielnie działające instytucje wojewódzkie i stowarzyszenia regionalne mające na celu organizowanie, wspieranie i prowadzenie badań dokumentacyjnych i naukowych oraz ochronę i popularyzację dziejów i walorów dziedzictwa przyrodniczego i kulturowego, a także międzypaństwową współpracę samorządów terytorialnych Górnego Śląska.

</doc>
<doc id="1802051" url="https://pl.wikipedia.org/wiki?curid=1802051" title="Trichaptum">
Trichaptum

Trichaptum Murrill (niszczyk) – rodzaj grzybów z rzędu szczeciniakowców ("Hymenochaetales"). W Polsce występują 3 gatunki.
Systematyka i nazewnictwo.
Pozycja w klasyfikacji według Index Fungorum: "Incertae sedis, Hymenochaetales, Incertae sedis, Agaricomycetes, Agaricomycotina, Basidiomycota, Fungi".
Synonim naukowy: "Hirschioporus" Donk.
Nazwa polska pojawiła się po raz pierwszy w pracy Stanisława Domańskiego i in. w 1967 r. W polskim piśmiennictwie mykologicznym należące do tego rodzaju gatunki opisywane były także jako: huba, bedłka, kolczak, żagiew. 
Cechy charakterystyczne.
Saprotrofy rosnące na drewnie, powodujące białą zgniliznę drewna. Kapelusze z bardzo cienkim miąższem, skórzastołykowate. Rurki z dominującymi odcieniami fioletowymi do cielistoliliowych. Miąższ zbudowany dwuwarstwowo. Wysyp zarodników biały, nieamyloidalny. Zarodniki eliptyczne, gładkie, bez pory rostkowej.

</doc>
<doc id="1802054" url="https://pl.wikipedia.org/wiki?curid=1802054" title="Jerzy Olszak">
Jerzy Olszak

Jerzy Jacek Olszak (ur. 24 kwietnia 1941 w Słomowie) – polski urzędnik państwowy i samorządowiec, wojewoda pilski (1993–1997). 
Życiorys.
Ukończył studia na Politechnice Poznańskiej. Przez trzydzieści lat był związany z Fabryką Maszyn Rolniczych „Agromet-Rofama” w Rogoźnie. Był przewodniczącym Miejsko-Gminnej Rady Narodowej w Rogoźnie z ramienia PZPR. Od 1990 sprawował mandat radnego Rady Miejskiej w Rogoźnie. W 1993 uzyskał nominację na wojewodę pilskiego z ramienia SLD. Po odwołaniu ze stanowiska przez premiera Jerzego Buzka, w 1997 objął funkcję dyrektora w pilskim oddziale Banku Handlowego. 
Od 2003 jest prezesem zarządu Agencji Północnej Wielkopolski w Pile. 

</doc>
<doc id="1802057" url="https://pl.wikipedia.org/wiki?curid=1802057" title="Port lotniczy Sztokholm-Vasteras">
Port lotniczy Sztokholm-Vasteras



</doc>
<doc id="1802058" url="https://pl.wikipedia.org/wiki?curid=1802058" title="Zbigniew Haupt">
Zbigniew Haupt

Zbigniew Andrzej Haupt (ur. 25 maja 1947 w Lesznie) – polski urzędnik państwowy i samorządowiec, wojewoda (1994–1997) i starosta leszczyński (1998–2006).
Życiorys.
Jest absolwentem dwóch poznańskich uczelni: Wyższej Szkoły Rolniczej (1971) i Akademii Wychowania Fizycznego (1976). Pracował w Kombinacie PGR Przybysław, Państwowym Technikum Hodowli Roślin i Nasiennictwa w Bojanowie i Zespole Szkół Rolniczych w Lesznie. Był sekretarzem komitetu wojewódzkiego Zjednoczonego Stronnictwa Ludowego w Lesznie.
Później zatrudniony m.in. w Wojewódzkim Ośrodku Ruchu Drogowego. W 1994 został powołany na wojewodę leszczyńskiego z ramienia PSL. Z urzędu odszedł w 1997, był członkiem Rady Powiatu Leszczyńskiego oraz starostą przez dwie kadencje. Kandydował w wyborach parlamentarnych w 2001, jednak nie uzyskał mandatu. W wyborach w 2006 został wybrany na radnego sejmiku wielkopolskiego. Cztery lata później uzyskał reelekcję. W 2014 zrezygnował z ponownego kandydowania.
Jako działacz społeczny został m.in. wiceprezesem zarządu Fundacji na rzecz Rozwoju Państwowej Wyższej Szkoły Zawodowej im. Jana Amosa Komeńskiego w Lesznie, zarządu Stowarzyszenia im. Eugeniusza Kwiatkowskiego w Poznaniu, a także wiceprezesem Leszczyńskiego Klubu Lekkoatletycznego „Krokus” w Lesznie.
Odznaczony Złotym Krzyżem Zasługi (1999) oraz Odznaką Honorową za Zasługi dla Samorządu Terytorialnego (2015).

</doc>
<doc id="1802060" url="https://pl.wikipedia.org/wiki?curid=1802060" title="Platystomus albinus">
Platystomus albinus



</doc>
<doc id="1802063" url="https://pl.wikipedia.org/wiki?curid=1802063" title="Bernard Kwiatkowski">
Bernard Kwiatkowski

Bernard Kwiatkowski (ur. 31 października 1943 w Uciążu) – polski urzędnik państwowy, wojewoda toruński w latach (1992–1997).
Życiorys.
Ukończył studia z dziedziny chemii na Uniwersytecie Mikołaja Kopernika w Toruniu. Pracował w zakładzie „Merinotex”. W latach 1980–1981 był członkiem NSZZ „Solidarność”. W 1990 został wybrany do Rady Miejskiej Torunia, będąc jednocześnie jej delegatem do Sejmiku Samorządowego Województwa Toruńskiego i jego przewodniczącym. W latach 1992–1997 sprawował urząd wojewody toruńskiego. Po odwołaniu ze stanowiska pracował w Agencji Budowy i Eksploatacji Autostrad oraz Dyrekcji Dróg Krajowych i Autostrad w Bydgoszczy. Należał przez kilka lat do Platformy Obywatelskiej.
W 2006 był kandydatem do funkcji wojewody kujawsko-pomorskiego, jednak ostatecznie zrezygnował z ubiegania się o to stanowisko. Od 2004 do 2009 kierował wydziałem inwestycji strategicznych Urzędu Miasta Torunia.

</doc>
<doc id="1802065" url="https://pl.wikipedia.org/wiki?curid=1802065" title="Lytta">
Lytta

Lytta – rodzaj chrząszcza z rodziny oleicowatych.
"Fauna Europaea" wymienia jeden gatunek z dwoma podgatunkami.

</doc>
<doc id="1802069" url="https://pl.wikipedia.org/wiki?curid=1802069" title="200 papierosów">
200 papierosów

200 papierosów (ang. "200 Cigarettes", 1999) – amerykański film komediowy z akcją osadzoną w Nowym Jorku w Sylwestra 1981/1982.
Obsada.
Aktorzy występujący w filmie, według kolejności alfabetycznej:

</doc>
<doc id="1802071" url="https://pl.wikipedia.org/wiki?curid=1802071" title="William Hernandez">
William Hernandez

William "Willie" Hernandez (ur. 20 listopada 1979 r. w Nowym Jorku) – portorykańsko-amerykański aktor.
Biogram.
Pochodzi z Manhattanu. Ma brata-bliźniaka, Wesleya. W wieku piętnastu lat wyprowadził się z domu, ponieważ jego głęboko religijni rodzice nie akceptowali homoseksualnej orientacji syna.
Był dziecięcą gwiazdą w latach 1993-1995, kiedy to występował jako Héctor Carrero w serialu stacji PBS "Ghostwriter". W roku 2004 wziął udział w filadelfijskiej edycji cieszącego się sporą popularnością reality show "The Real World". Zagrał także w filmie o tematyce LGBT pt. "A Four Letter Word" (2007), jako Silvio.

</doc>
<doc id="1802072" url="https://pl.wikipedia.org/wiki?curid=1802072" title="Flower Kings">
Flower Kings



</doc>
<doc id="1802073" url="https://pl.wikipedia.org/wiki?curid=1802073" title="Protect Ya Neck (The Jump Off)">
Protect Ya Neck (The Jump Off)



</doc>
<doc id="1802075" url="https://pl.wikipedia.org/wiki?curid=1802075" title="Boks na Igrzyskach Frankofońskich 2009">
Boks na Igrzyskach Frankofońskich 2009

Boks na Igrzyskach Frankofońskich 2009 w Bejrucie odbył się w dniach 29 września - 5 października. Rozegrano jedenaście kategorii wagowych. W zawodach udział wzięło 106 pięściarzy z 25 państw i prowincji francuskojęzycznych. Tabelę medalową zawodów wygrali Francuzi z dorobkiem sześciu złotych medali. 

</doc>
<doc id="1802076" url="https://pl.wikipedia.org/wiki?curid=1802076" title="Imperium Inków">
Imperium Inków



</doc>
<doc id="1802078" url="https://pl.wikipedia.org/wiki?curid=1802078" title="Ayman Taher">
Ayman Taher

Ayman Taher Kandil (ur. 7 stycznia 1966) - piłkarz egipski grający na pozycji bramkarza.
Kariera.
W 1990 roku Taher został powołany przez selekcjonera Mahmouda El-Gohary'ego do kadry Egiptu na Mistrzostwa Świata we Włoszech. Tam zagrał rezerwowym bramkarzem dla Ahmeda Shobaira i nie rozegrał żadnego spotkania. Był wówczas zawodnikiem Zamalek SC.

</doc>
<doc id="1802080" url="https://pl.wikipedia.org/wiki?curid=1802080" title="Alaa Maihoub">
Alaa Maihoub



</doc>
<doc id="1802091" url="https://pl.wikipedia.org/wiki?curid=1802091" title="Rónald González">
Rónald González

Rónald Alfonso González Brenes (ur. 8 sierpnia 1970 w San José) – kostarykański piłkarz grający na pozycji obrońcy.
Kariera klubowa.
Karierę piłkarską González rozpoczął w klubie Deportivo Saprissa z rodzinnego San José. W sezonie 1988/1989 zadebiutował w jego barwach w kostarykańskiej Primera División. Zarówno w 1989, jak i 1990 roku został z nim mistrzem kraju. Latem 1990 przeszedł do jugosłowiańskiego Dinama Zagrzeb. Rozegrał 5 spotkań w pierwszej lidze Jugosławii i po sezonie wrócił do Deportivo Saprissa, gdzie był kapitanem. W latach 1994, 1995, 1998 wywalczył z Deportivo trzy tytuły mistrza kraju. W 1993 i 1995 roku wygrał z nim Puchar Mistrzów CONCACAF, a w 1998 Copa Interclubes UNCAF.
W 1998 roku González odszedł do gwatemalskiego CSD Comunicaciones. W lidze gwatemalskiej grał przez trzy lata. W sezonie 1998/1999 wywalczył mistrzostwo Gwatemali. Jesienią 1999 roku został mistrzem fazy Apertura, a w 2001 roku - fazy Clausura.
W 2001 roku González wrócił do Deportivo Saprissa. W 2004 i 2006 zostawał z nim mistrzem kraju. W 2003 roku zdobył Copa Interclubes UNCAF, a w 2005 roku Puchar Mistrzów. W tamtym roku zajął z Deportivo 3. miejsce w Klubowym Pucharze Świata. Latem 2006 roku zakończył karierę piłkarską.
Kariera reprezentacyjna.
W reprezentacji Kostaryki González zadebiutował w 1990 roku. W tym samym roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był podstawowym zawodnikiem swojej drużyny i wystąpił w 4 spotkaniach: ze Szkocją (1:0), z Brazylią (0:1), ze Szwecją (2:1) i w 1/8 finału z Czechosłowacją (1:4). W tym ostatnim strzelił gola i stał się wówczas najmłodszym strzelcem bramki w historii mistrzostw świata. Od 1990 do 2000 roku rozegrał w kadrze narodowej 65 spotkań i zdobył 5 goli.
W 1989 roku González był kapitanem reprezentacji U-20 na młodzieżowych Mistrzostwach Świata w Arabii Saudyjskiej.
Kariera menadżerska.
Po przejściu na emeryturę jako zawodnik, González zaczął trenować i był odpowiedzialny za reprezentację Kostaryki w piłce nożnej do lat 20 i działał jako opiekun starszej reprezentacji narodowej. W grudniu 2011 roku został ogłoszony menedżerem swojego byłego klubu Comunicaciones. W grudniu 2012 r. González poinformowano, że opuścił Comunicaciones dla Saprissy[14], z którą został 61. zdobywcą tytułu mistrzowskiego w Kostaryce w maju 2014 r. We wtorek 30 września Saprissa ogłosiła, że odcięła Gonzáleza od zarządzania zespołem.

</doc>
<doc id="1802092" url="https://pl.wikipedia.org/wiki?curid=1802092" title="Ronald Gonzalez">
Ronald Gonzalez



</doc>
<doc id="1802094" url="https://pl.wikipedia.org/wiki?curid=1802094" title="Jason Brown">
Jason Brown

Jason Brown (ur. 18 maja 1982 w Londynie) – walijski piłkarz, występujący na pozycji bramkarza w Aberdeen.

</doc>
<doc id="1802095" url="https://pl.wikipedia.org/wiki?curid=1802095" title="Germán Chavarría">
Germán Chavarría

Germán José Chavarría Jiménez (ur. 19 marca 1958) – piłkarz kostarykański grający na pozycji pomocnika.
Kariera klubowa.
Przez całą karierę piłkarską Chavarría związany był z klubem CS Herediano z miasta Heredia. W sezonie 1978/1979 zadebiutował w jego barwach w kostarykańskiej Primera División. Już w debiutanckim sezonie wywalczył wraz z Herediano swój pierwszy tytuł mistrza Kostaryki. Od tego czasu jeszcze czterokrotnie zostawał mistrzem kraju. Miało to miejsce w latach 1981, 1985, 1987 oraz w 1993. Wraz z Herediano występował też w rozgrywkach Pucharze Mistrzów CONCACAF. Karierę piłkarską zakończył w 1993 roku w wieku 35 lat.
Kariera reprezentacyjna.
W reprezentacji Kostaryki Chavarría zadebiutował w 1983 roku. W 1990 roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był podstawowym zawodnikiem swojej drużyny i wystąpił w 4 spotkaniach: ze Szkocją (1:0), z Brazylią (0:1), ze Szwecją (2:1) i w 1/8 finału z Czechosłowacją (1:4). Od 1983 do 1994 roku rozegrał w kadrze narodowej 46 spotkań i zdobył jednego gola.
W 1984 roku Chavarría wystąpił z kadrą olimpijską na Igrzyskach Olimpijskich w Los Angeles.

</doc>
<doc id="1802096" url="https://pl.wikipedia.org/wiki?curid=1802096" title="German Chavarria">
German Chavarria



</doc>
<doc id="1802097" url="https://pl.wikipedia.org/wiki?curid=1802097" title="LCD Soundsystem (album)">
LCD Soundsystem (album)

LCD Soundsystem to debiutancki album projektu Jamesa Murphy'ego, połowy duetu producenckiego DFA. Na pierwszy płycie znajduje się materiał premierowy, na drugiej single wydane do momentu nagrania albumu. Od 2007 roku dostępna jest też wersja z tylko pierwsza płytą, można ją odróżnić po plastikowym opakowaniu i okładce będącej negatywem oryginalnej. 
Lista utworów.
Wszystkie utwory James Murphy poza oznaczonymi inaczej.

</doc>
<doc id="1802099" url="https://pl.wikipedia.org/wiki?curid=1802099" title="Jules Dupré">
Jules Dupré

Jules Dupré (ur. 5 kwietnia 1811 w Nantes, zm. 6 października 1889 w L’Isle-Adam) – francuski malarz-pejzażysta Szkoły Barbizońskiej.
Jest uważany za twórcę nowoczesnego francuskiego malarstwa krajobrazowego.
Życiorys.
Dupré był synem producenta porcelany i pracował początkowo w zakładzie ojca, zajął się potem malarstwem pejzażowym i na Salonie Paryskim 1831 wystawił pięć krajobrazów z departamentu Haute-Vienne. Po dłuższej przerwie wystawił Dupré 12 obrazów na Wystawie Światowej 1867. Po kolejnej przerwie wystawił na wystawie krajowej 1883 osiem krajobrazów, świadczących mimo podeszłego wieku o jego potencjale twórczym.
W dążeniu do uzyskania wyrazistości malował nakładając farby tak grubo, że czasami jego obrazy przypominały płaskorzeźby. Poświęcał też wiele uwagi oświetleniu malowanych widoków, zwłaszcza zachodom słońca. Dupré został Oficerem Legii Honorowej.
Jego brat Léon Victor Dupré urodzony w Limoges był też malarzem-pejzażystą.
W zbiorach Muzeum Narodowego w Warszawie znajduje się jego obraz "Krajobraz w świetle księżyca" (1852)

</doc>
<doc id="1802100" url="https://pl.wikipedia.org/wiki?curid=1802100" title="Miłosz Hebda">
Miłosz Hebda

Miłosz Hebda (ur. 11 marca 1991 w Nowym Sączu) – polski siatkarz, grający na pozycji przyjmującego.
Sukcesy klubowe.
Turniej Nadziei Olimpijskich:
Ogólnopolska Olimpiada Młodzieży:
Mistrzostwa Polski Juniorów:
Klubowe Mistrzostwa Świata:
Liga Mistrzów:
Liga polska:
Puchar Challenge:
Superpuchar Polski:
Liga słoweńska:
MEVZA - Liga środkowoeuropejska:
Puchar Słowenii:
Sukcesy reprezentacyjne.
Turniej Mini-Kadetów EEVZA:
Turniej EEVZA:
Olimpijski Festiwal Młodzieży Europy:
Letnia Uniwersjada:

</doc>
<doc id="1802103" url="https://pl.wikipedia.org/wiki?curid=1802103" title="Nokia 8800 Carbon Arte">
Nokia 8800 Carbon Arte



</doc>
<doc id="1802106" url="https://pl.wikipedia.org/wiki?curid=1802106" title="Gaudenzio Ferrari">
Gaudenzio Ferrari

Gaudenzio Ferrari (ur. ok. 1471 w Valduggi, zm. 11 stycznia 1546) – włoski malarz i rzeźbiarz okresu renesansu.
Życiorys.
Urodził się w miejscowości Valduggia. Naukę malarstwa rozpoczął w Vercelli u Gerolamo Giovenone. Kontynuował ją w Mediolanie i Florencji.
Twórczość.
Jego twórczość poświęcona była tematyce religijnej – namalował m.in. obraz "Ucieczka z Egiptu" – element ołtarza w katedrze w Como.

</doc>
<doc id="1802108" url="https://pl.wikipedia.org/wiki?curid=1802108" title="Silnik z tłokami przeciwbieżnymi">
Silnik z tłokami przeciwbieżnymi



</doc>
<doc id="1802112" url="https://pl.wikipedia.org/wiki?curid=1802112" title="Calvin Harris">
Calvin Harris

Calvin Harris (właśc. Adam Richard Wiles; ur. 17 stycznia 1984 roku w Dumfries) – szkocki DJ i producent muzyczny, a także piosenkarz, gitarzysta i autor tekstów. Założyciel i właściciel wytwórni Fly Eye Records. Najlepiej zarabiający DJ na świecie w roku 2014 oraz 2017. Od 2020 roku występuje także pod aliasem Love Regenerator.
Wczesne lata.
Adam Richard Wiles urodził się 17 stycznia 1984 roku w Dumfries. Jego ojciec z zawodu jest biochemikiem, natomiast jego matka jest gospodynią domową. Ma starszą siostrę i brata.
Po raz pierwszy zainteresował się muzyką elektroniczną jako nastolatek i nagrywał od 1999 roku w sypialni swoje dema. W wieku 17 lat rozpoczął pracę w fabryce ryb i supermarketach, aby zarobić pieniądze na przeprowadzkę do Londynu, mając nadzieję uczyć się od lokalnej sceny muzycznej.
Kariera.
Pierwsze EP – "Stouffer", wydał w 2002 roku, jednak popularność zdobył dopiero 5 lat później, po wydaniu debiutanckiego albumu "I Created Disco", zawierającego takie hity jak "The Girls" i "Acceptable in the 80s". Jednak dopiero po ukazaniu się singla "We Found Love" nagranego z Rihanną, współpracą z Calvinem zainteresowały się inne gwiazdy. Jako producent współpracował m.in. z Kylie Minogue, Tiësto, Róisín Murphy, Ellie Goulding, Sophie Ellis-Bextor, Dizzee Rascalem, Tinie Tempahem, Florence Welch i Cheryl Cole.
Pierwsze sukcesy odniósł w wieku 21 lat: piosenki "Da Bongos" i "Brighter Days" zostały razem wydane pod nazwą "Stouffer" przez wytwórnię Prima Facie na początku 2002 roku.
Harris podpisał kontrakty z wytwórniami EMI i Sony BMG po tym, jak jego muzyka została odkryta przez portal społecznościowy MySpace.
Jego pierwszy album "I Created Disco" wydano 29 czerwca 2007 roku. Utwory czerpiące z muzyki electroclash zawarte na albumie inspirowane są także muzyką lat osiemdziesiątych.
Pierwszą zrealizowaną piosenką była "Vegas" dostępna jedynie w limitowanym, winylowym wydaniu, natomiast pierwszym singlem notowanym na listach przebojów – "Acceptable in the 80s" – swoisty hołd złożony stylowi i kulturze lat osiemdziesiątych. Singiel znajdował się w pierwszej dziesiątce listy UK Singles Chart przez 15 tygodni. Kolejnymi dwoma singlami były "The Girls" oraz "Merrymaking at My Place". Utworu "Colours" użyto w reklamie samochodu Kia Soul. W 2007 roku kanadyjska grupa Dragonette nagrała cover utworu "The Girls" pod własnym tytułem "The Boys".
W 2007 roku Harris nagrywał z Kylie Minogue. Wyprodukował i był współautorem tekstów dwóch piosenek z jej albumu "X": "In My Arms" i "Heart Beat Rock". Swoją współpracę z artystką określił jako "surrealistyczną, ale zabawną".
Pracował także z brytyjską piosenkarką Sophie Ellis-Bextor nad jej czwartym studyjnym albumem "Make a Scene".
W 2008 roku nagrał wraz z brytyjskim raperem Dizzee Rascalem piosenkę "Dance wiv Me" – wydana 30 czerwca 2008 roku trafiła prosto na szczyty list przebojów w Wielkiej Brytanii.
W 2009 roku wyprodukował kolejny singiel dla Dizzee Rascala – "Holiday".
W wywiadzie dla a BBC Radio 1 przeprowadzonym przez Fearne Cotton wyznał, że w 2008 roku odrzucił propozycję współpracy z Lady Gagą, gdyż nie spodobało mu się jej demo. Jakiś czas później w internetowym wywiadzie dla tej samej stacji radiowej oświadczył, że brał ją pod uwagę jako dobrą artystkę. Wyraził też swoje uznanie dla 16-letniego brytyjskiego muzyka Richarda Jaya.
W kwietniu 2008 roku Calvin Harris oświadczył, że jedyna kopia jego kolejnego albumu zaginęła na lotnisku wraz z bagażem, jednak jak sam później przyznał, było to kłamstwo mające dać mu więcej czasu na ukończenie longplaya.
Drugi studyjny album Calvina Harrisa "Ready for the Weekend " zrealizowano 17 sierpnia 2009 roku. Single z tego wydawnictwa to: "I'm Not Alone", "Ready for the Weekend" (w utworze słychać także piosenkarkę Mary Pearce) oraz "Flashback".
10 czerwca 2011 został wydany singel „Bounce”, zaś 19 sierpnia tego samego roku następny utwór „Feel So Close”. Oba wydawnictwa zwiastowały album "18 Months".
22 września 2011 roku ukazał się singel „We Found Love” powstały we współpracy z barbadoską piosenkarką Rihanną. Dla artystki Harris wyprodukował również utwór „Where Have You Been”.
21 listopada tego samego roku została wydana kompilacja "Now That's What I Call Music! 80", na której znalazł się utwór „Off the Record” zrealizowany przez Calvina Harrisa wraz z Tinchy Stryderem oraz Burnsem. Tego dnia na rynku brytyjskim oraz europejskim ukazał się również album "My Life II... The Journey Continues (Act 1)", na potrzeby którego Harris współrealizował piosenkę „One Life”.
6 grudnia 2011 wystąpił jako gość specjalny w Atlas Arenie w Łodzi w ramach trasy koncertowej Rihanny, promującej album Loud.
30 marca 2012 w sprzedaży pojawił się kolejny singel z albumu "18 Months" pt. „Let’s Go”, w którym gościnnie wystąpił Ne-Yo. W tym samym roku Calvin Harris napisał również utwory „Call My Name” dla Cheryl oraz „Only the Horses dla zespołu Scissor Sisters, a także zremiksował utwór „Spectrum” brytyjskiej grupy Florence and the Machine.
27 lipca 2012 roku ukazał się singel „We’ll Be Coming Back” z udziałem Example. 12 października tego samego roku wydany został utwór „Sweet Nothing”, jako piąty singel z trzeciej płyty Harrisa. Gościnnie w piosence wystąpiła Florence Welch.
7 października 2013 ukazał się utwór „Under Control” powstały we współpracy z Alesso i Hurts. W tym samym miesiącu Harris opublikował zapowiedź remiksu do piosenki „When You Were Young” zespołu The Killers.
14 marca 2014 roku Calvin Harris wydał następny singel, zatytułowany „Summer”, a także wyprodukował utwór „I Will Never Let You Down” dla Rity Ory. 7 września tego samego roku miała miejsce premiera singla „Blame” z gościnnym udziałem Johna Newmana, natomiast 20 października w sprzedaży ukazała się piosenka „Outside”, w której wystąpiła Ellie Goulding.
Album "Motion" na rynku brytyjskim i europejskim został wydany 31 października 2014 roku.
9 marca 2015 roku został wydany ostatni singel z albumu "Motion" pt. „Pray to God”. 17 lipca tego samego roku ukazał się utwór „How Deep Is Your Love” wyprodukowany wraz z zespołem producenckim Disciples. Piosenka została nominowana do nagrody Brit Awards 2016 w kategoriach „British single” oraz „British artist video of the year”. Ponadto Calvin Harris otrzymał również nominację w kategorii „British male solo artist”.
29 kwietnia 2016 w dystrybucji cyfrowej pojawił się singel „This Is What You Came For”, w którym gościnnie wystąpiła Rihanna. 8 lipca tego samego roku został wydany utwór „Olé” Johna Newmana, wyprodukowany przez Calvina Harrisa, zaś we wrześniu 2016 roku Calvin Harris opublikował utwór pt. „My Way”, w którym udzielił się również wokalnie.
Życie prywatne.
Jest abstynentem od 24. roku życia. W jednym z wywiadów stwierdził: "Nie byłem alkoholikiem ani kimś w tym stylu, ale miało to wyraźny wpływ na to, co robię".
Harris w 2015 roku spotykał się z amerykańską piosenkarką Taylor Swift. W przeszłości związany był z Ritą Orą.
Dyskografia.
Albumy studyjne:

</doc>
<doc id="1802113" url="https://pl.wikipedia.org/wiki?curid=1802113" title="Juan Cayasso">
Juan Cayasso

Juan Arnoldo Cayasso Reid (ur. 24 czerwca 1961 w Limón) – piłkarz kostarykański grający na pozycji pomocnika.
Kariera klubowa.
Karierę piłkarską Cayasso rozpoczął w klubie LD Alajuelense z miasta Alajuela. W sezonie 1981/1982 zadebiutował w jego barwach w kostarykańskiej Primera División. Swoje pierwsze w karierze mistrzostwo kraju wywalczył w 1983 roku, a w 1984 roku obronił tytuł mistrzowski. W 1986 roku zdobył z Alajuelense Puchar Mistrzów CONCACAF (4:1, 1:1 w finale z Transvaal Paramaribo).
W 1988 roku Cayasso przeszedł do odwiecznego rywala Alajuelense, Deportivo Saprissa ze stolicy kraju San José. W 1989 i 1990 roku dwukrotnie z rzędu został z nim mistrzem kraju.
Latem 1990 Cayasso odszedł do niemieckiego Stuttgarter Kickers. 29 lipca 1990 zadebiutował w nim w 2. Bundeslidze w wygranym 3:0 meczu z SV Darmstadt 98 i w debiucie zdobył gola. W sezonie 1990/1991 strzelił 8 goli, a Stuttgarter Kickers awansował do pierwszej ligi. W 1992 roku spadł z Kickers do drugiej ligi.
W 1992 roku Cayasso wrócił do Deportivo Saprissa i grał w nim do końca 1995 roku. W tym okresie dwa razy był mistrzem kraju w 1994 i 1995 roku i dwukrotnie zdobył Puchar Mistrzów w 1993 roku i 1995. Końcowe lata kariery spędził w AD Municipal de Turrialba, AD San Miguel i AD Carmelita, jednak w ich barwach nie odniósł znaczących sukcesów. W 1999 roku zakończył karierę w wieku 38 lat.
Kariera reprezentacyjna.
W reprezentacji Kostaryki Cayasso zadebiutował w 1983 roku. W 1990 roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był podstawowym zawodnikiem swojej drużyny i wystąpił w 4 spotkaniach: ze Szkocją (1:0), z Brazylią (0:1), ze Szwecją (2:1) i w 1/8 finału z Czechosłowacją (1:4). W meczu ze Szkocją strzelił pierwszego w historii reprezentacji Kostaryki gola na mistrzostwach świata. Od 1983 do 1993 roku rozegrał w kadrze narodowej 49 spotkań i zdobył 9 goli.
W 1984 roku Cayasso wystąpił z kadrą olimpijską na Igrzyskach Olimpijskich w Los Angeles.

</doc>
<doc id="1802115" url="https://pl.wikipedia.org/wiki?curid=1802115" title="Anal Blast">
Anal Blast

Anal Blast to amerykański zespół grindcore/deathmetalowy, założony w 1994 roku w Minneapolis. Tematyką ich utworów jest seks, śmierć, menstruacja i pornografia.
W 2009 roku grupa została rozwiązana.

</doc>
<doc id="1802117" url="https://pl.wikipedia.org/wiki?curid=1802117" title="Lekkoatletyka na Igrzyskach Frankofońskich 1989">
Lekkoatletyka na Igrzyskach Frankofońskich 1989

Lekkoatletyka na Igrzyskach Frankofońskich 1989 – zawody lekkoatletycznie jakie miały miejsce w dniach 12 – 17 lipca 1989 w stolicy Maroko - Casablance na stadionie Stade Mohamed V. Lekkoatletyka została rozegrana po raz pierwszy historii Igrzysk Frankofońskich. Tabelę medalową zawodów lekkoatletycznych wygrali reprezentanci Francji (58 medali - w tym 20 złotych). 

</doc>
<doc id="1802119" url="https://pl.wikipedia.org/wiki?curid=1802119" title="Tekesi He">
Tekesi He



</doc>
<doc id="1802120" url="https://pl.wikipedia.org/wiki?curid=1802120" title="Komitet Główny Związku Wojskowych Polaków (Lewicy) w Rosji">
Komitet Główny Związku Wojskowych Polaków (Lewicy) w Rosji

Komitet Główny Związek Wojskowych Polaków (Lewicy) w Rosji 1917-1918 – organ lewicowy koordynujący działalność Związków Wojskowych Polaków (Lewicy) w armii rosyjskiej utworzony 22 czerwca 1917, po rozłamie na I Ogólnym Zjeździe Związków Wojskowych Polaków w Piotrogrodzie. W Zjeździe wzięło udział ok. 100 uczestników reprezentujących SDKPiL, PPS-Lewicę, PPS-Frakcję, Polską Organizację Wojskową i Polski Komitet Demokratyczny. Prezesem był chor. A. Żaboklicki, wiceprezesami: chor. W. Szczesny i chor. S. Miłoszczeński. Komitet zajmował się głównie organizowaniem pomocy materialnej dla żołnierzy Polaków. Komitet był opozycyjny wobec Naczelnego Polskiego Komitetu Wojskowego i przeciwstawiał się tworzeniu proalianckiej armii polskiej w Rosji pod ideowym kierownictwem Endecji. Po rewolucji Październikowej 1917 przedstawiciele Komitetu opowiedzieli się po stronie sił sowieckich, a przedstawiciele demokratów i POW nawiązali stosunki z Naczpolem. 
W związku z demobilizacją armii carskiej i możliwością powrotu do kraju, po zawarciu wiosną 1918 pokoju brzeskiego Komitet zawiesił działalność.

</doc>
<doc id="1802121" url="https://pl.wikipedia.org/wiki?curid=1802121" title="Watra wędrownicza">
Watra wędrownicza

Watra wędrownicza – symbol wędrowników, znajdujący się na naramienniku wędrowniczym, będącym odznaką zdobywaną przez wędrowniczki i wędrowników w ZHR i ZHP. Na ten symbol składa się ognisko ułożone w sposób skautowski na tzw. długie palenie. Tworzą je trzy skrzyżowane polana i znajdujące się nad nimi trzy płomienie.

</doc>
<doc id="1802124" url="https://pl.wikipedia.org/wiki?curid=1802124" title="Pleksoryt">
Pleksoryt



</doc>
<doc id="1802126" url="https://pl.wikipedia.org/wiki?curid=1802126" title="Giovanni Lapentti">
Giovanni Lapentti

Giovanni Carlos Lapentti (ur. 25 stycznia 1983 w Guayaquil) – ekwadorski tenisista, zwycięzca juniorskiego turnieju deblowego na kortach Wimbledonu w 2001 w parze z Frankiem Dancevicem, reprezentant Ekwadoru w Pucharze Davisa.
Jest bratem innego zawodowego tenisisty, Nicolása Lapenttiego.
Kariera tenisowa.
Zawodowym tenisistą był w latach 2002–2017.
Od 1998 reprezentował Ekwador w Pucharze Davisa osiągając bilans 19 zwycięstw i 28 porażek.
Lapentti przeszedł na zawodowstwo w 2002, ale swój pierwszy mecz w tourze rozegrał w 2003 podczas turnieju w Scottsdale w Arizonie. W pierwszej rundzie pokonał Paradorna Srichaphana 7:6(2), 6:2, a w drugim pojedynku uległ Hiszpanowi Davidowi Sanchezowi.
W 2003 wystartował jeszcze w Rzymie i French Open. W obydwu przypadkach przegrywał w pierwszej rundzie. Podczas French Open remisował 2:2 w setach z Tommym Robredem, ale musiał zrezygnować z dalszej walki z powodu kontuzji, która wykluczyła go z rozgrywek aż do 2004.
Lapentti nie wygrał żadnego pojedynku w tourze w 2004 chociaż startował m.in. w Buenos Aires, Meksyku oraz Indian Wells.
W 2005 osiągnął lepsze rezultaty – drugie rundy w Waszyngtonie (przegrał z Roddickiem) i Newport, trzecią rundę w Indianapolis (porażka z Paulem Goldsteinem) i Scottsdale.
W 2006 wygrał jeden mecz w tourze pokonując w pierwszej rundzie w Estoril Michała Przysiężnego 6:7(3), 6:4, 6:4.
Największym osiągnięciem od 2007 są zwycięstwa w cyklu ATP Challenger Tour w Quito i Mancie w 2008. Łącznie wygrał 8 turniejów kategorii Challenger w singlu i 6 w deblu.
W 2009 wystartował w wielkoszlemowym US Open, do którego awansował po przejściu trzech rund eliminacji, ale w meczu pierwszej rundy uległ w pięciu setach Simonowi Greulowi.
Życie prywatne.
Rodzice Giovanniego Lapenttiego to Nicolas (polityk i były zawodnik drużyny koszykarskiej college'u St. Thomas w Minnesocie) oraz Maria-Cecilia. Ojcem chrzestnym Lapenttiego jest kuzyn jego matki i były tenisista Andrés Gómez. Poza tenisem lubi uprawiać koszykówkę i piłkę nożną oraz grać na PlayStation. Jego idolami za młodu byli Patrick Rafter i Michael Jordan. Mówi po hiszpańsku, portugalsku i angielsku.

</doc>
<doc id="1802128" url="https://pl.wikipedia.org/wiki?curid=1802128" title="Góry Mikuni">
Góry Mikuni

 – pasmo gór, które znajduje się na północny wschód od Alp Japońskich, a na południe od gór Ōu, w centrum wyspy Honsiu ("Honshū") na granicy prefektur Gunma i Niigata. W szerszym ujęciu zaliczane do gór Echigo.
Najwyższym szczytem gór Mikuni jest szczyt Tanigawa (Tanigawa-dake), osiągający wysokość 1 977 m n.p.m.

</doc>
<doc id="1802129" url="https://pl.wikipedia.org/wiki?curid=1802129" title="Jerzy Rogoża">
Jerzy Rogoża

Jerzy Rogoża, pierwotnie Jehuda Rogoża (ur. 26 października 1919, zm. 7 marca 2009 w Gdańsku) – polski działacz społeczności żydowskiej, oficer Ludowego Wojska Polskiego.
Życiorys.
Urodził się w rodzinie żydowskiej na pograniczu Mazowsza i Podlasia. Okres II wojny światowej przeżył w Związku Radzieckim. Początkowo przebywał na zesłaniu w Republice Komi, a następnie był żołnierzem armii Berlinga. Podczas walk o Wał Pomorski został ciężko ranny. Po wyjściu ze szpitala brał jeszcze udział w bitwie o Kołobrzeg. Po zakończeniu wojny wstąpił do szkoły oficerskiej w Lublinie, którą ukończył w stopniu podporucznika. Do 1955 służył w Krośnie Odrzańskim, Kętrzynie i Białymstoku.
W 1955 został oddelegowany do Gdańska. W 1961 przeszedł w stan spoczynku w stopniu majora. Jako inwalida wojenny pierwszej grupy nawiązał kontakt z Zarządem Głównym Związku Religijnego Wyznania Mojżeszowego. Później zaczął również załatwiać pomoc innym żydowskim emerytowanym wojskowym, poprzez co stał się głównym łącznikiem gdańskiej społeczności żydowskiej z centralą w Warszawie. Poprzez te kontakty udało mu się na przełomie 1983 i 1984 zebrać wokół siebie grupę osób, która zaczęła się razem spotykać. Po reaktywacji Gminy Wyznaniowej Żydowskiej w Gdańsku został jej pierwszym przewodniczącym.
Zmarł w Gdańsku. Pochowany został 11 marca 2009 na Cmentarzu Srebrzysko (rejon XI, taras II-1-4).

</doc>
<doc id="1802130" url="https://pl.wikipedia.org/wiki?curid=1802130" title="Lista wąskotorowych lokomotyw spalinowych">
Lista wąskotorowych lokomotyw spalinowych



</doc>
<doc id="1802134" url="https://pl.wikipedia.org/wiki?curid=1802134" title="Ignacy Komorowski (kasztelan chełmski)">
Ignacy Komorowski (kasztelan chełmski)

Ignacy Komorowski herbu Korczak (ur. ok. 1710, zm. 1760) – kasztelan chełmski w latach 1756-1760, poseł na sejm w 1746 roku, podkomorzy chełmski w latach 1750-1756, chorąży chełmski w 1750 roku, miecznik chełmski w latach 1745-1750, komornik ziemski chełmski w 1731 roku, skarbnik chełmski w latach 1738-1745, miecznik bracławski w 1731 roku, starosta ochocki.
Poseł ziemi chełmskiej na sejm 1748 roku.
W 1742 roku był komisarzem z ziemi chełmskiej Trybunału Skarbowego Koronnego .
Ożenił się z Katarzyną Radecką. Z tego małżeństwa pochodziło troje dzieci:
19 grudnia 1756 po śmierci Andrzeja Olędzkiego Ignacy Komorowski został kasztelanem chełmskim.

</doc>
<doc id="1802136" url="https://pl.wikipedia.org/wiki?curid=1802136" title="Szympansy z Lasu Bili">
Szympansy z Lasu Bili

Szympansy z Lasu Bili (zwane też "zabójcami lwów") – duże małpy człekokształtne, należące do szympansów, zamieszkujące Las Bili położony w północno-wschodniej części Demokratycznej Republiki Konga. Są one znacznie większe od typowego szympansa, osiągając wzrost ok. 2 m i wagę 85-120 kg, a ponadto przejawiają zachowania bardziej charakterystyczne dla goryli. Odkrycie tych małp w 2004 roku było jednym z rzadkich przypadków, kiedy kryptyda okazała się rzeczywiście istniejącym zwierzęciem.
Odkrycie.
Ze względu na toczącą się w Kongo wojnę domową, dopiero w 2004 roku badania zwierząt zamieszkujących północny wschód kraju stały się możliwe. Opowiadane przez miejscowych legendy o tajemniczych wielkich małpach polujących na lwy znalazły częściowe potwierdzenie, gdy w 1996 roku Karl Ammann natrafił na czaszkę o wymiarach typowych dla szympansa, ale z grzebieniem charakterystycznym dla goryla. Wkrótce okazało się, że występuje tam liczna populacja naczelnych.
Klasyfikacja.
Początkowo sądzono, że tajemnicza małpa może być gorylem lub hybrydą goryla i szympansa. Badania genetyczne dowodzą, że odkryte naczelne są szympansami, należącymi do podgatunku "Pan troglodytes schweinfurthii" lub nowego, wcześniej nieznanego. Jednak ich zachowanie znacznie różni się od typowego dla szympansów. Zwierzęta te budują naziemne gniazda, jak goryle i nie wykazują strachu przed ludźmi.

</doc>
<doc id="1802138" url="https://pl.wikipedia.org/wiki?curid=1802138" title="Rupes Cauchy">
Rupes Cauchy

Rupes Cauchy – uskok tektoniczny na powierzchni Księżyca o długości około 120 km. Współrzędne selenograficzne . W odległości około 20 km przebiega drugi, równoległy klif, nazwany Rupes Cauchy II. Pomiędzy tymi dwoma klifami znajduje się krater Cauchy. Struktury te znajdują się na północno-wschodnim brzegu Mare Tranquillitatis (Morza Spokoju).
Nazwa klifu pochodzi od pobliskiego krateru Cauchy, który z kolei został nazwany od francuskiego matematyka Augustina Cauchy (1789-1857).

</doc>
<doc id="1802141" url="https://pl.wikipedia.org/wiki?curid=1802141" title="Zygmunt Wielopolski (1863–1919)">
Zygmunt Wielopolski (1863–1919)

Zygmunt Maria Filip Ludwik Jakub Wielopolski hrabia herbu Starykoń (ur. 2 maja 1863, zm. 17 czerwca 1919 w Warszawie) – polski polityk konserwatywny, zwolennik orientacji prorosyjskiej, kamerjunkier od 1897, a koniuszy dworu rosyjskiego w 1903, prezes Komitetu Narodowego Polskiego w Warszawie.
Studiował prawo na Uniwersytecie Jagiellońskim. Włączono go do zarządu tworzonego w 1886 Towarzystwa Akcyjnego Wielkich Pieców i Zakładów Ostrowieckich. Wszedł do zarządu polsko-rosyjskiego Towarzystwa Akcyjnego Fabryki Maszyn w Jekaterynosławiu. Inwestował także w rozwój zakładów przemysłowych w swych dobrach: w fabrykę cukru i rafinerię w Częstocicach oraz tartak w Kuźni i młyn wodny w Ostrowcu. Od 1905 prezes Stronnictwa Polityki Realnej. W 1910 Zygmunt wszedł do Rady Państwa w wyniku wyborów uzyskując fotel wiceprezesa Koła Polskiego. Ponownie został wybrany w 1912. W latach 1914-1915 był prezesem Komitetu Narodowego Polskiego w Warszawie, grupującego prorosyjskich polityków endecji. Działał także w organizacjach dobroczynnych, niosących pomoc ofiarom wojny: był prezesem Towarzystwa Pomocy Rodzinom Rezerwistów Polskich i Ubogiej Ludności Polskiej w Petersburgu. W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rękojmią nowego życia w pokoju i przyjaźni dwóch narodów słowiańskich".
W 1915 opuścił ziemie polskie, kontynuował działalność w Petersburgu. Był członkiem Centralnego Komitetu Obywatelskiego Królestwa Polskiego w Rosji w 1915 roku. W 1917 wszedł do utworzonej w Rosji Rady Polskiej Zjednoczenia Międzypartyjnego. W marcu 1919 Ministerstwo Spraw Zagranicznych zwróciło się do hrabiego z prośbą o przewodniczenie komitetowi obywatelskiemu, podejmującemu Komisję Międzysojuszniczą dla Polski, z Josephem Noulensem. Jego duże doświadczenie dyplomatyczne było powodem nominacji na posła RP w Londynie, nie zdążył jednak podjąć się misji, gdyż zmarł nagle w Warszawie. Został pochowany na cmentarzu Powązkowskim w Warszawie (kwatera 20-3/4-26).
Żonaty od 29 kwietnia 1885 z Marią Laski (ur. 1867), córką Władysława Karola Jana Tadeusza Laskiego.

</doc>
<doc id="1802143" url="https://pl.wikipedia.org/wiki?curid=1802143" title="Leo Vindevogel">
Leo Vindevogel

Leo Vindevogel (ur. 14 grudnia 1888 w Petegem-aan-de-Schelde, zm. 25 września 1945 w Gandawie) – flamandzki działacz nacjonalistyczny, kolaborancki burmistrz Ronse podczas II wojny światowej
Ukończył studia pedagogiczne w Sint-Niklaas. Pracował jako nauczyciel w Ronse i okolicy. W 1907 r. wstąpił do Chrześcijańskiej Flamandzkiej Unii Ludowej. Brał udział w I wojnie światowej jako ochotnik w armii belgijskiej. Po jej zakończeniu powrócił do uczenia w Ronse. Jego poglądy stawały się coraz bardziej nacjonalistyczne. W 1925 r. został wybrany do parlamentu. W 1926 utworzył własną Katolicką Flamandzką Partię Ludową. W okresie okupacji niemieckiej od 1941 do wyzwolenia Belgii przez aliantów sprawował funkcję burmistrza Ronse. Przeżył zamach dokonany na niego przez ruch oporu. Po zakończeniu wojny pozostał w kraju, gdyż liczył na honorowe zachowanie nowych władz belgijskich. Został jednak aresztowany, po czym po procesie skazany na dożywocie, zamienione na karę śmierci przez rozstrzelanie.
Linki zewnętrzne.
Biografie czołowych kolaborantów belgijskich, w tym Leo Vindevogela (jęz. niderlandzki)

</doc>
<doc id="1802144" url="https://pl.wikipedia.org/wiki?curid=1802144" title="Otto Kötzle">
Otto Kötzle

Otto Kötzle (ur. 1920, zm. ?) – niemiecki więzień funkcyjny w obozie koncentracyjnym Gusen i zbrodniarz wojenny.
Z zawodu mechanik. Od końca 1942 do maja 1945 był więźniem w kompleksie obozowym Mauthausen. Od stycznia 1943 do lata 1944 był więźniem funkcyjnym w podobozie "Schwechat" i jednym z jego kommand w Mödling. Pełnił funkcje kapo w kuchni dla więźniów i starszego bloku. Następnie przeniesiono go do podobozu "Florisdorf". Bił więźniów biczem, kijem i innymi narzędziami. Wykonywał również karę chłosty (50 kijów).
Kötzle został skazany w procesie załogi Mauthausen (US vs. Paul Fenner i inni) przez amerykański Trybunał Wojskowy w Dachau na 10 lat pozbawienia wolności.

</doc>
<doc id="1802146" url="https://pl.wikipedia.org/wiki?curid=1802146" title="HP Open 2009">
HP Open 2009

Tenisowy turniej WTA HP Open 2009 odbył się w dniach od 12 do 18 października w japońskiej Osace, na kortach twardych. Łączna pula nagród wyniosła 220 000 dolarów amerykańskich.

</doc>
<doc id="1802158" url="https://pl.wikipedia.org/wiki?curid=1802158" title="Salomea Deszner">
Salomea Deszner

Salomea Deszner, właściwie Teschner, Teszner (ur. 1759 w Białymstoku, zm. 20 marca 1806 w Grodnie) – polska aktorka, śpiewaczka (grała role amantek i subretek) oraz antreprenerka. 
Życiorys.
Dzieciństwo i młodość spędziła na dworze hetmana Branickiego. Była córką nadwornego tapicera.
Debiut jej miał miejsce w 1777 r., w Teatrze Narodowym w Warszawie (grała w tym okresie m.in. w sztukach "Mina Barnhelm, Amant, Autor i Sługa, Krętolewicz"). Pracowała tam do 1780 r. Następnie występowała we Lwowie. W 1783 r. powróciła ponownie na deski Teatru Narodowego. W tym okresie grała także w Grodnie i Dubnie. W latach 1785-1789 występowała w Wilnie. W latach 1790-1796 znowu w Teatrze Narodowym w Warszawie. Następnie jej kariera aktorska związana była z Wilnem i Grodnem gdzie założyła własny zespół. Od 1802 r. zajmowała się prowadzeniem teatru grodzieńskiego, który miał wówczas przywilej objazdu całej guberni.
Występowała w takich sztukach teatralnych jak m.in. Rozyna w "Cyruliku sewilskim", Zuzanna w "Weselu Figara", Hrabina Murer w "Eugenii", Plotkiewiczowa w "Szkole obmowy").
Grała również w operze (m.in. rolę wieśniaczki Kasi w pierwszej polskiej operze opartej na motywach ludowych pt. "Nędza uszczęśliwiona" Wojciecha Bogusławskiego, z muzyką Macieja Kamieńskiego, także w: "Bednarzu, Kowalu, Dwóch Strzelcach, Dwóch Skąpcach", Stellę w "Fraskatance", Ernestynę w "Szkole Zazdrosnych", Blondynę w "Dla miłości zmyślone szaleństwo").
Wojciech Bogusławski opisywał ją słowami: "piękny wzrost, kształtna kibić, twarz przyjemna, żywe i zgrabne poruszenia wystawiały w niej na scenie ujmującą osobę. Umiejętność obcych języków, dobry ton, jakiego w dworskim pożyciu w młodości swojej nabyła krasiły jej obcowanie. Wrodzoną płci swojej chęć podobania się, umiała dowieść pięknym i gustownym zawsze ubiorem, w którym niekiedy zbyt rozrzutną nazwać się mogła".

</doc>
<doc id="1802161" url="https://pl.wikipedia.org/wiki?curid=1802161" title="Ździar">
Ździar



</doc>
<doc id="1802162" url="https://pl.wikipedia.org/wiki?curid=1802162" title="I liga czarnogórska w piłce siatkowej mężczyzn (2009/2010)">
I liga czarnogórska w piłce siatkowej mężczyzn (2009/2010)

I liga czarnogórska w piłce siatkowej mężczyzn 2009/2010 - 4. sezon rozgrywek o mistrzostwo Czarnogóry. Zainaugurowany został 9 października 2009 roku i trwać będzie do wiosny 2010 roku.
W fazie zasadniczej 12 zespołów rozegra mecze system każdy z każdym, mecz i rewanż. 
W sezonie 2009/2010 w Lidze Mistrzów Czarnogórę reprezentować będzie Budvanska Rivijera Budva, w Pucharze CEV - Budućnost Podgorica, a w Pucharze Challenge - Sutjeska Nikšić.
Faza play-off.
1/4 finału.
Klub Budva nie podjął rywalizacji, oddając dwa mecze walkowerem.

</doc>
<doc id="1802163" url="https://pl.wikipedia.org/wiki?curid=1802163" title="Umeboshi">
Umeboshi

 – morele japońskie marynowane w soli, zazwyczaj barwione na czerwony kolor przez dodanie shiso (pachnotka zwyczajna). Mają wyraźny słono-kwaśny smak. Używa się ich do gotowania (wzmacniają smak). Jedzone często z ryżem jako pikle. Stanowią też m.in. nadzienie onigiri oraz dodatek do drinków. Duże, miękkie umeboshi, po usunięciu nadmiaru soli poprzez moczenie w wodzie, wykorzystywane są jako element sporządzania niektórych rodzajów tempury.

</doc>
<doc id="1802166" url="https://pl.wikipedia.org/wiki?curid=1802166" title="Michał Grynsztain">
Michał Grynsztain



</doc>
<doc id="1802169" url="https://pl.wikipedia.org/wiki?curid=1802169" title="Parafia św. Jerzego w Domaszkowicach">
Parafia św. Jerzego w Domaszkowicach

Parafia św. Jerzego w Domaszkowicach – rzymskokatolicka parafia położona w metropolii katowickiej, diecezji opolskiej, w dekanacie nyskim.
Charakterystyka.
Parafia św. Jerzego w Domaszkowicach obejmuje swoim zasięgiem terytorium dwóch wsi: Domaszkowic i Kubic. Na jej terytorium zamieszkuje obecnie około 950 wiernych.
Historia parafii.
Domaszkowice istniały już w połowie XIII w. W tym czasie na terenie wsi znajdowała się pierwsza świątynia katolicka, po której pozostałością jest zachowany portal z kruchty do naw, wzmiankowany w "Liber fundationis episcopatus Vratislaviensis" z ok. 1305 r. Miejscowość należała do posiadłości biskupów wrocławskich do 1810 r.
Jednym z księży pracujących w Domaszkowicach był Marc-Marie de Bombelles marszałek Francji, ur. 1744 r., gdy odmówił przysięgi w 1790 r. utracił majątek i owdowiał, otrzymał święcenia kapłańskie i pracował w latach 1806-1807 jako proboszcz w Domaszkowicach i Wierzbięcicach. Później objął biskupstwo w Amiens. Zmarł w Paryżu 5 marca 1822 r.
Kościół od czasów średniowiecza był filią parafii w Wierzbięcicach, jednak dokładniejsze ustalenie daty, kiedy to nastąpiło nie jest do dziś znane. W 1919 r. ustanowiono dla Domaszkowic osobnego duszpasterza. Oficjalne erygowanie parafii miało miejsce 1 czerwca 1921 r.
Kościół.
Obecny kościół pochodzi z okresu średniowiecza, jednak został gruntownie przebudowany w 1679 w stylu barokowym. Kilkanaście lat później, w 1694 r. został przedłużony o prezbiterium. Dzwonnicę dobudowano w 1740 r. Został poważnie uszkodzony w 1945 r., a jego odbudowa trwała do 1950 r.

</doc>
<doc id="1802172" url="https://pl.wikipedia.org/wiki?curid=1802172" title="Zdziar">
Zdziar

Zobacz też.
Miejscowości w Polsce:

</doc>
<doc id="1802173" url="https://pl.wikipedia.org/wiki?curid=1802173" title="Milena Agudelo">
Milena Agudelo

Milena Agudelo (ur. 15 kwietnia 1985 w Ibagué) – kolumbijska lekkoatletka specjalizująca się w skoku o tyczce.

</doc>
<doc id="1802175" url="https://pl.wikipedia.org/wiki?curid=1802175" title="Karabin Mle 1777">
Karabin Mle 1777

Karabin Mle 1777 (fr. "fusil Charleville Modèle 1777") – podstawowy karabin armii francuskiej od końca ancien régime’u poprzez rewolucję francuską i I Cesarstwo do podboju Algieru w latach 30. XIX wieku.
Broń ta powstała w wyniku długoletnich doświadczeń francuskich rusznikarzy głównie z okresu wojny siedmioletniej oraz reform broni palnej francuskiej armii przeprowadzonej przez Gribeauvala. W stosunku do swojego poprzednika – karabinu Mle 1717 – Mle 1777 miał esowaty kurek o ruchomych szczękach, w których mieściła się skałka (należało ją wymienić po kilkudziesięciu strzałach). Dodatkowo kurek uczyniono masywniejszym i wytrzymalszym, podpierając ażurowy otwór (w sercowatym kształcie) pośrodku. To rozwiązanie okazało się tak dobre, że wielokrotnie kopiowano je w innych typach karabinów skałkowych z epoki. Do oddania strzału używano patronu w papierowej tulei z prochem o wadze 12 gramów i 16,5 mm pociskiem (kulą ołowianą) o wadze 27 gramów. Jako broń do walki wręcz używano bagnetu tulejowego (kłującego) o długości 378 milimetrów.
Broń produkowano w fabrykach broni w Maubeuge, Wersalu, Tulle i Saint-Étienne. W okresie Konsulatu i Cesarstwa karabin poddano wielu modernizacjom (udoskonalony karabin Mle AN IX powstał w 1801). Oprócz armii francuskiej karabin użytkowany był w armiach sprzymierzonych z Francją w tym Armii Księstwa Warszawskiego. Używany był także w Wojsku Polskim Królestwa Kongresowego.
Broń ta wykorzystywana była przez Polaków jeszcze w czasie powstania styczniowego. We wspomnieniach z epoki pojawiają się wzmianki o używaniu wtedy niedużych ilości tej broni.

</doc>
<doc id="1802176" url="https://pl.wikipedia.org/wiki?curid=1802176" title="Wyżne Rużbachy">
Wyżne Rużbachy



</doc>
<doc id="1802179" url="https://pl.wikipedia.org/wiki?curid=1802179" title="Parafia Wniebowzięcia Najświętszej Maryi Panny w Kępnicy">
Parafia Wniebowzięcia Najświętszej Maryi Panny w Kępnicy

Parafia Wniebowzięcia Najświętszej Maryi Panny w Kępnicy – rzymskokatolicka parafia położona w metropolii katowickiej, diecezji opolskiej, w dekanacie nyskim. Do parafii należy około 1210 wiernych ze wsi: Kępnicę i Hajduki Nyskie.
Historia.
Początki parafii sięgają XIII wieku. W dokumencie z tych czasów czytamy, że proboszcz z Kępnicy, ksiądz Herman, przebywał w 1286, razem z biskupem wrocławskim Tomaszem II, na wygnaniu w Raciborzu. Kolejne wzmianki o parafii pochodzą z XIV wieku. W "Liber fundationis" i wykazie dziesięcin z 1335 r. parafia wymieniona w ramach archiprezbiteratu nyskiego. Po zakończeniu II wojny światowej parafia znalazła się w granicach Polski, w nowo utworzonej diecezji opolskiej. W 1946 r. ksiądz Michał Sobejko przywiózł do Kępnicy "cudowny" obraz "Matki Bożej Horodeńskiej" z Kresów wschodnich, który do dziś znajduje się w bocznym ołtarzu.
Kościół.
Kościół został zbudowany w połowie XIII wieku w stylu romańskim. W późniejszym okresie był kilkakrotnie przebudowywany, między innymi w 1754 i 1883 r. Podczas tych prac zatarte zostały zasadnicze cechy pierwotnego stylu. Ołtarz główny pochodzi z XVII/XVIII wieku. Ostatnia renowacja świątyni miała miejsce w 1990 r. 

</doc>
<doc id="1802180" url="https://pl.wikipedia.org/wiki?curid=1802180" title="Wojciech Misiuro">
Wojciech Misiuro

Wojciech Misiuro (ur. 1952 w Gdańsku, zm. 22 marca 2023 w Gdańsku) – tancerz, mim, choreograf, reżyser teatralny.
Życiorys.
Misiuro urodził się w Gdańsku, ukończył studium baletowe w Gdańsku oraz studia pantomimy przy Teatrze Pantomimy Henryka Tomaszewskiego. W 1967 związał się z Państwową Operą i Filharmonią Bałtycką (obecnie Opera Bałtycka), następnie tańczył w Operze Wrocławskiej, Teatrze Henryka Tomaszewskiego i Teatrze Stu. W 1975 roku rozpoczął karierę choreografa współpracując z teatrami we Wrocławiu, Łodzi, Krakowie, Gdańsku i Warszawie, a w sezonie 1979-82 został głównym choreografem Teatru Narodowego w Warszawie.
W 1987 założył pierwszy, autorski Teatr Ekspresji, z którym zrealizował własne spektakle: "Umarli potrafią tańczyć" (1988), "Dantończycy" (1989), "ZUN" (1990), "Idole perwersji" (1991), "College No 24" (1992), "Miasto mężczyzn" (1994), "Pasja" (1995), "Kantata" (1997) i "Tango" (1999). Dużo pracował dla telewizji, pierwsza jego realizacja powstała na początku lat 80., był to film baletowy do muzyki Grażyny Bacewicz "Esik w Ostendzie". Dla Redakcji Teatru Telewizji zarejestrowano spektakle: "ZUN" oraz "Umarli potrafią tańczyć" (choreografia i reżyseria: Wojciech Misiuro, realizacja telewizyjna: Beata Dunajewska). Potem Misiuro przygotował dla TVP „Pasję", "Kantatę", a także autorski film zrealizowany dla II Programu TVP "De Aegypto – opera egipska". Za granicę zespół występował na Międzynarodowym Festiwalu Sztuki w Edynburgu,w Spoleto w USA (1992), we Włoszech (1993) oraz w Stambule (1994). Wielu aktorów Teatru Ekspresji, wśród nich Leszek Bzdyl, Krzysztof Dziemaszkiewicz, Bożena Eltermann, Jacek Krawczyk stworzyli własne teatry tańca. W 2000 roku Teatr Ekspresji przestał istnieć. W kolejnych latach współpracował między innymi z Adamem Hanuszkiewiczem, Izabelą Cywińską, Wiesławem Saniewskim, Krzysztofem Orzechowskim i Krzysztofem Warlikowskim. W 2008 roku w Operze Bałtyckiej wraz z Jackiem Przybyłowiczem i Romanem Komassą przygotował spektakl „Men’s Dance”, na który składają się trzy impresje baletowe. Część przygotowana przez Misiuro nosi tytuł "Tamashii". W 2011 roku w Operze Bałtyckiej zrealizował kolejny balet "Sen" do muzyki Arvo Pärta.

</doc>
<doc id="1802182" url="https://pl.wikipedia.org/wiki?curid=1802182" title="Dąb Jana Stanki">
Dąb Jana Stanki

Dąb Jana Stanki – dąb szypułkowy rosnący we Wrocławiu w Parku Szczytnickim. Obwód pnia dębu wynosi 543 cm, jest on jednym z najstarszych drzew na terenie miasta. Dnia 2 kwietnia 1976 Dąb Jana Stanki, decyzją Wojewódzkiej Rady Narodowej, został ustanowiony pomnikiem przyrody. Drzewo było objęte ochroną jeszcze przed rokiem 1945, w roku 1879 nadano mu imię Gustava Adolfa Fintelmanna – wybitnego niemieckiego ogrodnika i dendrologa, o czym przypominał napis wykuty na głazie narzutowym umieszczonym obok dębu. Po roku 1945 napis upamiętniający Fintelmanna został zniszczony, natomiast nowym patronem drzewa został Jan Stanko – średniowieczny lekarz i przyrodnik związany z Wrocławiem. 
W celu ochrony drzewa przed zniszczeniem, z uwagi na znaczne uszkodzenie pnia, konary połączono stalowymi linami.

</doc>
<doc id="1802186" url="https://pl.wikipedia.org/wiki?curid=1802186" title="Politzer">
Politzer

Osoby noszące nazwisko Politzer (Pollitzer)

</doc>
<doc id="1802190" url="https://pl.wikipedia.org/wiki?curid=1802190" title="Mari Mar Sánchez">
Mari Mar Sánchez

Mari Mar Sánchez (ur. 25 grudnia 1979 w Ibizie) - hiszpańska lekkoatletka specjalizująca się w skoku o tyczce.
Osiągnięcia.
W 2000 reprezentowała Hiszpanię w igrzyskach olimpijskich w Sydney. 15. miejsce w eliminacjach nie dało jej awansu do finału.

</doc>
<doc id="1802191" url="https://pl.wikipedia.org/wiki?curid=1802191" title="María Mar Sánchez">
María Mar Sánchez



</doc>
<doc id="1802192" url="https://pl.wikipedia.org/wiki?curid=1802192" title="Mar Sánchez">
Mar Sánchez



</doc>
<doc id="1802193" url="https://pl.wikipedia.org/wiki?curid=1802193" title="Mar Sanchez">
Mar Sanchez



</doc>
<doc id="1802194" url="https://pl.wikipedia.org/wiki?curid=1802194" title="Edward Skarga">
Edward Skarga

Edward Skarga (ur. 22 kwietnia 1924 w Warszawie, zm. 24 marca 2017 w Katowicach) – polski aktor teatralny i filmowy.
Życiorys.
13 marca 1947 zadebiutował w Teatrze Polskim w Poznaniu, w latach 1948–1951 pracował w Teatrze Miejskim w Jeleniej Górze, w latach 1951–1952 w Teatrze Ateneum w Warszawie, w latach 1952–1955 w Teatrze Ziemi Opolskiej w Opolu, w latach 1955–1958 w Teatrze Ludowym w Nowej Hucie, w latach 1959–1961 w Teatrze im. Juliusza Słowackiego w Krakowie, w latach 1962–1963 w Teatrze im. Adama Mickiewicza w Częstochowie, w 1962 w Teatrze Dramatycznym w Poznaniu, w latach 1963–1966 w Teatrze Polskim w Bielsku-Białej, w 1967 i w latach 1980–1989 w Teatrze Śląskim im. Stanisława Wyspiańskiego w Katowicach, w latach 1967–1980 w Teatrze Zagłębia w Sosnowcu, a w latach 1994–1999 w Teatrze Rozrywki w Chorzowie. Od 1989 był na emeryturze.
Kilkakrotnie odznaczony m.in.:
Życie prywatne.
Brat aktorki Hanny Skarżanki i Barbary Skargi, mąż Danuty Krasoń, ojciec aktora Piotra Skargi. Jego kolejną żoną była aktorka Anna Gołębiowska.

</doc>
<doc id="1802195" url="https://pl.wikipedia.org/wiki?curid=1802195" title="Parafia Podwyższenia Krzyża Świętego w Niwnicy">
Parafia Podwyższenia Krzyża Świętego w Niwnicy

Parafia Podwyższenia Krzyża Świętego w Niwnicy – rzymskokatolicka parafia położona w metropolii katowickiej, diecezji opolskiej, w dekanacie nyskim.
Charakterystyka.
Parafia Podwyższenia Krzyża Świętego w Niwnicy obejmuje swoim zasięgiem terytorium dwóch wsi: Niwnicę i Wyszków. Na jej terytorium zamieszkuje obecnie około 1100 wiernych.
Historia.
Niwnica po raz pierwszy pojawia się w źródłach pisanych w 1226 r., zaś pierwszy proboszcz Arnolf wymieniony jest w 1297 r. Parafia była potwierdzona w "Liber fundationis" diecezji wrocławskiej z ok. 1305 r. Do 1810 r. parafia znajdowała się w dobrach biskupów wrocławskich. Po zakończeniu II wojny światowej (1945) parafia znalazła się w granicach Polski i nowo powstałej opolskiej.
Kościół.
Pierwotny kościół, zapewne drewniany istniał w Niwnicy już w XIII w. W 1415 r. wzmiankowany jest tzw. "nowy" kościół, który spłonął w 1642 r. Po pożarze odbudowano go w stylu barokowym. W 1858 r. rozbudowano go poprzez dodanie prezbiterium. Świątynia była znacznie uszkodzona wyniku działań wojennych na terenie Nysy i okolic w 1945 r. Jej odbudowa trwała kilka lat.
Kościół filialny w Wyszkowie powstał w 1897 r.

</doc>
<doc id="1802196" url="https://pl.wikipedia.org/wiki?curid=1802196" title="Dąb Piotra Włosta">
Dąb Piotra Włosta

Dąb Piotra Włosta – dąb szypułkowy rosnący na osiedlu Dąbie we Wrocławiu przy ulicy Wróblewskiego.
Obwód pnia dębu wynosi 500 cm, jest on jednym z najstarszych drzew na terenie miasta. Dnia 16 lutego 1953 dąb Piotra Włosta, decyzją Wojewódzkiej Rady Narodowej, został ustanowiony pomnikiem przyrody. 
Do roku 1945 dąb nosił nazwę "Jurisch-Eiche" upamiętniając Reinharda Jurischa, literaturoznawcę, profesora we wrocławskim Gimnazjum na Międzymurzu (Zwingergymnasium), który był nauczycielem m.in. Gerharta i Carla Hauptmannów.

</doc>
<doc id="1802199" url="https://pl.wikipedia.org/wiki?curid=1802199" title="Pollitzer">
Pollitzer



</doc>
<doc id="1802200" url="https://pl.wikipedia.org/wiki?curid=1802200" title="Ździarska Przełęcz">
Ździarska Przełęcz



</doc>
<doc id="1802201" url="https://pl.wikipedia.org/wiki?curid=1802201" title="Przełęcz Zdziarska">
Przełęcz Zdziarska



</doc>
<doc id="1802202" url="https://pl.wikipedia.org/wiki?curid=1802202" title="The Irish Times">
The Irish Times

The Irish Times – irlandzki dziennik wydawany od 29 marca 1859.
Gazeta powstała jako reprezentacja środowisk anglikańskich, które opowiadały się za pozostaniem Irlandii w składzie Wielkiej Brytanii, obecnie ma profil socjalno-liberalny i lewicowy ekonomicznie.
Jego sprzedaż utrzymuje się dziennie na poziomie 106 926 egzemplarzy (2009).

</doc>
<doc id="1802207" url="https://pl.wikipedia.org/wiki?curid=1802207" title="Parafia św. Klemensa Rzymskiego w Rusocinie">
Parafia św. Klemensa Rzymskiego w Rusocinie

Parafia św. Klemensa Rzymskiego w Rusocinie – rzymskokatolicka parafia położona w metropolii katowickiej, diecezji opolskiej, w dekanacie nyskim.
Charakterystyka.
Parafia św. Klemensa Rzymskiego w Rusocinie obejmuje swoim zasięgiem terytorium czterech wsi: Rusocina, Lasocic, Piątkowic Małych i Piątkowic. Na jej terytorium zamieszkuje obecnie około 1238 wiernych.
Historia.
Pierwsza wzminka historyczna dotycząca parafii pochodzi z 1267 r., a uposażenie wymieniane jest w "Liber fundationis episcopatus Vratislaviensis" z ok. 1305 r. Po zakończeniu II wojny światowej (1945) parafia znalazła się w granicach Polski i nowo powstałej diecezji opolskiej.
Kościół.
Obecny kościół parafialny zbudowano w latach 1896-1897 w stylu neorenesansowym, w miejsce poprzedniego pochodzącego z 1791 r. Świątynia została częściowo zniszczona w 1945 r., a następnie odnowiona. 
Kościół filialny w Lasocicach, pw. św. Franciszka powstał w 1618 r. z wykorzystaniem poprzedniego, gotyckiego z drugiej połowy XIV w., który w 1397 r. był wzmiankowany jako filia parafii rusocińskiej.

</doc>
<doc id="1802208" url="https://pl.wikipedia.org/wiki?curid=1802208" title="Rupes Kelvin">
Rupes Kelvin

Rupes Kelvin – uskok tektoniczny na powierzchni Księżyca o długości około 78 km. Współrzędne selenograficzne . Znajduje się na obrzeżach Mare Humorum (Morza Wilgoci). 
Nazwa klifu pochodzi od pobliskiego Promontorium Kelvin, który z kolei został nazwany nazwiskiem brytyjskiego fizyka Lorda Kelvina (1824-1907).

</doc>
<doc id="1802211" url="https://pl.wikipedia.org/wiki?curid=1802211" title="Gmina Czerkasy (gubernia lubelska)">
Gmina Czerkasy (gubernia lubelska)



</doc>
<doc id="1802214" url="https://pl.wikipedia.org/wiki?curid=1802214" title="Historiologia">
Historiologia

historiologia - (historia - badanie; logos - nauka) stara się ująć wszelkie stopnie i poziomy nauk o dziejach, o historii. Wyróżnia ona głównie trzy poziomy tych nauk: historiografię wszelkich działów, filozofię historii i teologię historii. Twórcą tego terminu jest ks. prof. Czesław Bartnik.

</doc>
<doc id="1802216" url="https://pl.wikipedia.org/wiki?curid=1802216" title="Effigy of the Forgotten">
Effigy of the Forgotten

Effigy Of The Forgotten – debiutancki album brutaldeathmetalowej grupy Suffocation, wydany 22 października 1991 roku. Płyta została zarejestrowana w Morrisound Recording w Tampie w stanie Floryda. Mastering odbył się w studiu Future Disc w Hollywood w Kalifornii. Album został dedykowany pamięci amerykańskiego basisty Rogera Pattersona (1968-1991) członka zespołu Atheist.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1802217" url="https://pl.wikipedia.org/wiki?curid=1802217" title="Tadeusz Rześniowiecki">
Tadeusz Rześniowiecki

Tadeusz Rześniowiecki (ur. 3 marca 1912 w Gwoźdźcu, zm. 23 listopada 1981 w Toruniu) – polski urzędnik samorządowy i polityk, starosta chojnicki (1945–1950), poseł na Sejm PRL II, III i IV kadencji (1957–1969).
Życiorys.
Ukończył studia prawnicze na Uniwersytecie Jana Kazimierza, następnie pracował w Urzędzie Wojewódzkim we Lwowie. W 1945 znalazł się na Kaszubach, rozpoczynając pracę starosty chojnickiego (do 1950). W tym samym czasie był jednocześnie organizatorem administracji powiatowej w Człuchowie. Działał w Stronnictwie Ludowym i Zjednoczonym Stronnictwie Ludowym. W 1950 objął obowiązki przewodniczącego prezydium Powiatowej Rady Narodowej w Bydgoszczy (do 1956). W 1957 uzyskał mandat posła na Sejm PRL w okręgu Bydgoszcz. Zasiadał w Komisjach Wymiaru Sprawiedliwości, Mandatowo-Regulaminowej, Planu Gospodarczego, Budżetu i Finansów oraz Nadzwyczajnej do opracowania projektu ustawy o Najwyższej Izbie Kontroli. W 1961 po raz kolejny wybrany do parlamentu (z okręgu Tuchola). Był członkiem Komisji Komunikacji i Łączności oraz Wymiaru Sprawiedliwości. W Sejmie IV kadencji (1965–1969) reprezentował okręgu Toruń, pracując w Komisji Wymiaru Sprawiedliwości. W 1969 został przewodniczącym Powiatowej Rady Narodowej w Toruniu.
Odznaczony Złotym Krzyżem Zasługi (1946) i Krzyżem Kawalerskim Orderu Odrodzenia Polski.
Zmarł jesienią 1981 na skutek obrażeń odniesionych w wyniku wypadku drogowego. Został pochowany na Centralnym Cmentarzu Komunalnym w Toruniu.

</doc>
<doc id="1802220" url="https://pl.wikipedia.org/wiki?curid=1802220" title="Kwintus Sutoriusz Makron">
Kwintus Sutoriusz Makron

Kwintus Sutoriusz Makron (Quintus Naevius Cordus Sutorius Macro) – prefekt pretorianów w latach 31–38. Odegrał istotną rolę w wykryciu spisku i aresztowaniu Sejana, pomógł Kaliguli w objęciu władzy po Tyberiuszu, Tacyt i Swetoniusz napisali, że stał za śmiercią Tyberiusza.

</doc>
<doc id="1802221" url="https://pl.wikipedia.org/wiki?curid=1802221" title="Kościół św. Anny i klasztor Augustianów we Lwowie">
Kościół św. Anny i klasztor Augustianów we Lwowie

Kościół św. Anny i klasztor Augustianów we Lwowie – jest położony przy ul. Gródeckiej 32, (ukr. Городоцькій 32, przed 1871 – św. Anny) u zbiegu z ulicą Janowską (Шевченко).
Historia.
Z końcem XV wieku na Krakowskim Przedmieściu we Lwowie doszło do krwawego starcia czeladników krawieckich ze strażą miejską, w wyniku czego kilku czeladników zginęło. Ich koledzy postanowili po latach uczcić pamięć poległych towarzyszy poprzez wzniesienie kościoła. W 1505 erygowana została prebenda, a w 1507, na miejscu krwawo stłumionego powstania czeladników krawieckich, zbudowany został drewniany kościół św. Anny. W 1509 kościół ten został spalony przez Mołdawian, którzy pod dowództwem hospodara Bogdana III zaatakowali Lwów. W 1599 na miejscu spalonego kościoła stanął nowy, murowany, należący do cechu krawców.
W 1641 do Lwowa przybyli za zgodą króla Władysława IV augustianie, którzy osiedlili się poza murami miejskimi, na Przedmieściu Halickim.
W 1671 augustianie przejęli za zgodą arcybiskupa Wojciecha Korycińskiego kościół św. Anny. Wkrótce obok wznieśli swój klasztor. Umieszczony w kościele wizerunek Matki Boskiej z Dzieciątkiem zasłynął łaskami po 1710, kiedy w kościele sprawowano modły dla odwrócenia nękającej miasto zarazy. W 1730, po zakończeniu przebudowy, kościół zyskał barokowy wygląd, który przetrwał do czasów współczesnych.
W 1772, w momencie zajęcia Lwowa przez Austriaków w wyniku pierwszego rozbioru Polski, w konwencie żyło siedmiu ojców i dwóch braci.
W 1783 w ramach kasaty józefińskiej zakon augustianów przestał istnieć a ich kościół stał się kościołem filialnym; około 1820 roku zaś – parafialnym. Klasztor został zamieniony na szkołę i pomieszczenia parafialne. W 1824 i 1863 restaurowano kościół, wtedy też dobudowano dzwonnicę.
W 1927 do kościoła dobudowano kruchtę.
Po 1945 w kościele umieszczono sklep meblowy a później – kasy, zwane gródeckimi.
W 1990 nieczynny kościół został przekazany kościołowi greckokatolickiemu.
W 1997 odrestaurowano wnętrze kościoła nadając mu współczesny wygląd.
Do południowej strony kościoła przylega budynek dawnego klasztoru augustianów, który przetrwał w XVIII-wiecznym kształcie. Opodal znajduje się teren jednostki wojskowej, której jeden z budynków przeznaczono na Dom Polski.
Architektura.
Kościół św. Anny jest jednonawowy z trójkondygnacyjną wieżą w fasadzie, nakrytą barokowym hełmem. Ściany zewnętrzne są oskarpowane. Kościół jest pokryty dwuspadowym dachem z sygnaturką. W środku jest sklepienie krzyżowe.

</doc>
<doc id="1802222" url="https://pl.wikipedia.org/wiki?curid=1802222" title="Parafia św. Nikazego Biskupa Męczennika i Chrystusa Króla w Węży">
Parafia św. Nikazego Biskupa Męczennika i Chrystusa Króla w Węży

Parafia św. Nikazego Biskupa Męczennika i Chrystusa Króla w Węży – rzymskokatolicka parafia położona w metropolii katowickiej, diecezji opolskiej, w dekanacie nyskim.
Parafię obsługuje proboszcz parafii św. Mikołaja w Wierzbięcicach.
Charakterystyka.
Parafia św. Nikazego Biskupa Męczennika i Chrystusa Króla w Węży jest jedną z najmniejszych parafii na terenie diecezji opolskiej, obejmującej swoim zasięgiem terytorium wsi Węża.
Historia.
Terytorium dzisiejszej parafii wężanskiej należało do parafii we Włodarach. 6 maja 1893 r. ordynariusz wrocławski, kard. Georg Kopp wydzielił osobną parafię w Węży, która do 1973 r. podlegała pod dekanat skoroszycki. Po zakończeniu II wojny światowej parafia znalazła się w granicach Polski, w nowo utworzonej diecezji opolskiej.
Kościół.
Pierwszą świątynię katolicką na terenie wsi wybudowano w 1721 r. Była to kaplica filialna parafii we Włodarach. W 1767 r. na jej miejscu powstała obecna świątynia, do której dobudowano wieżę w 1828 r. Kościół ten nie posiada wyraźnych cech stylowych.

</doc>
<doc id="1802227" url="https://pl.wikipedia.org/wiki?curid=1802227" title="Marek Tałasiewicz">
Marek Tałasiewicz

Marek Jan Tałasiewicz (ur. 23 sierpnia 1943 w Kielcach) – polski polityk związany ze Szczecinem, nauczyciel akademicki.
W latach 1990–1998 wojewoda szczeciński, w latach 2014–2015 wojewoda zachodniopomorski, były wiceprezes Stoczni Szczecińskiej Porta Holding (SSPH), były doradca prezydenta Szczecina.
Życiorys.
Od lat 50. mieszka w Szczecinie. Pracował jako starszy konstruktor w Biurze Projektowo-Konstrukcyjnym Stoczni Szczecińskiej im. Adolfa Warskiego. Działał m.in. w ZHP, PTTK i ZSP. Został także członkiem SEP i SIMP i PTC. W 1967 uzyskał tytuł inżyniera automatyki w Instytucie Politechnicznym w Charkowie. Pod koniec lat 60. wstąpił do Stronnictwa Demokratycznego, z którego odszedł w 1971 (był tam przewodniczącym szczecińskiego Koła Inteligencji Technicznej). Od 1971 do 1990 był wykładowcą na Politechnice Szczecińskiej (m.in. prodziekanem Wydziału Budowy Maszyn i Okrętów). Od 1977 sympatyzował z KSS KOR. Od 1980 do 1981 był członkiem Polskiej Zjednoczonej Partii Robotniczej. Był współzałożycielem NSZZ „Solidarność” na Politechnice oraz przewodniczącym jej Komisji Zakładowej, zasiadał również w zarządzie regionalnym. Redagował i wydawał prasę podziemną na Pomorzu Zachodnim. Był członkiem Rady Obywatelskiego Komitetu Porozumiewawczego Ziemi Szczecińskiej (1989–1990).
W wyborach samorządowych w 1990 uzyskał mandat radnego Rady Miejskiej Szczecina, był jej delegatem do Sejmiku Samorządowego Województwa Szczecińskiego. W latach 1990–1998 sprawował urząd pierwszego solidarnościowego wojewody szczecińskiego.
Po odejściu ze stanowiska był wiceprezesem zarządu Stoczni Szczecińskiej Porta Holding (SSPH). Został również prezesem zarządu Morskiej Bazy Paliw Płynnych „Porta Petrol” S.A. w Szczecinie. Powrócił do wykonywania zawodu nauczyciela akademickiego (w Katedrze Europeistyki Zachodniopomorskiej Szkoły Biznesu).
W wyborach samorządowych w 1998 uzyskał mandat radnego sejmiku zachodniopomorskiego z ramienia AWS (był działaczem Stronnictwa Konserwatywno-Ludowego). Należał do założycieli Platformy Obywatelskiej w regionie. Za rządów SLD w 2002 został zatrzymany przez funkcjonariuszy CBŚ, prokurator Prokuratury Okręgowej w Poznaniu przedstawił mu zarzuty rzekomej niegospodarności i nieprawidłowości w obrocie akcjami Stoczni Szczecińskiej. Sąd okręgowy w pierwszej instancji uniewinnił go od popełnienia zarzucanych mu czynów, wyrok ten utrzymał następnie sąd apelacyjny w postępowaniu odwoławczym.
W 2007 został p.o. dyrektora Zachodniopomorskiej Agencji Rozwoju Regionalnego, pracował w tej agencji do 2008. Został też doradcą prezydenta Szczecina, Piotra Krzystka. W 2010 ponownie wybrany do sejmiku (z listy PO), następnie objął funkcję przewodniczącego sejmiku.
12 marca 2014 powołany na stanowisko wojewody zachodniopomorskiego. Złożył rezygnację wraz z dymisją rządu Ewy Kopacz po wyborach parlamentarnych przeprowadzonych 25 października 2015. Zakończył urzędowanie 8 grudnia 2015. W wyborach samorządowych w 2018 bezskutecznie ubiegał się o mandat radnego sejmiku zachodniopomorskiego.
Życie prywatne.
Marek Tałasiewicz jest żonaty. Jest ojcem Mieszka Tałasiewicza, filozofa i nauczyciela akademickiego.

</doc>
<doc id="1802228" url="https://pl.wikipedia.org/wiki?curid=1802228" title="Zoran Krušvar">
Zoran Krušvar

Zoran Krušvar (ur. 9 kwietnia 1977 w Rijece) – chorwacki pisarz science fiction i fantasy, dziennikarz i menedżer projektów kulturalnych.
Z wykształcenia magister psychologii, obecnie studiuje podyplomowo marketing i zarządzanie.
Pierwsze próby pisarskie podjął już w szkole podstawowej i wtedy zdobył swoją pierwszą nagrodę literacką. W szkole średniej zainteresował się muzyką i porzucił pisanie na rzecz nauki gry na gitarze. Podczas studiów, w 2001 r., opublikował pierwsze opowiadania i wiersze w czasopiśmie studenckim "Re". Potem przyszły publikacje w wielu innych czasopismach i antologiach.
Pierwsza książka Krušvara – zbiór opowiadań "Najlepszy na świecie" ("Najbolji na svijetu") – ukazała się w 2004 r.
W 2006 r. jego opowiadanie "Tko s Đavolom tikve sadi..." zostało włączone do antologii "Ad Astra – Anthology of Croatian science fiction short stories 1976-2006".
W 2007 r. opublikował pierwszą powieść, "Wykonawcy Bożego Zamysłu" ("Izvršitelji nauma Gospodnjeg"), rozprowadzaną wraz z promocyjnym DVD. Wokół książki wyrósł ruch fanowski i wkrótce na YouTube oraz w chorwackich serwisach fantastycznych pojawiła się inspirowana nią twórczość fanowska: prace literackie, graficzne, muzyczne i wideo. W Chorwacji była to pierwsza i, jak dotąd, jedyna powieść, która wywołała taką reakcję czytelników.
Jego powieść dla dzieci "Pluszowe bestie (Zvijeri plišane)" wywołała w 2008 roku sporo zamieszania w mediach chorwackich, ponieważ niektórzy bohaterowie są tam homoseksualni lub transseksualni, a dziecięca literatura chorwacka nie podejmowała nigdy wcześniej tematu praw mniejszości seksualnych, a co za tym idzie – nie próbowała uczyć dzieci tolerancji wobec nich.
W tym samym 2008 roku został przyjęty do Chorwackiego Stowarzyszenia Pisarzy i zaczął prowadzić warsztaty pisarskie we współpracy z Miejską Biblioteką w Rijece.
Czterokrotnie zdobył nagrodę SFERA, jedyne chorwackie wyróżnienie dla pisarzy tworzących SF.

</doc>
<doc id="1802229" url="https://pl.wikipedia.org/wiki?curid=1802229" title="Mauricio Montero">
Mauricio Montero

Mauricio Montero Chinchilla (ur. 19 października 1963 w Grecji) – piłkarz kostarykański grający na pozycji obrońcy.
Kariera klubowa.
Karierę piłkarską Montero rozpoczął w klubie AD Ramonense z miasta San Ramón. W sezonie 1981/1982 zadebiutował w jego barwach w kostarykańskiej Primera División i tam występował w pierwszym składzie do 1987 roku. Wtedy też przeszedł do LD Alajuelense z miasta Alajuela. W 1991 roku wywalczył z nim swoje pierwsze mistrzostwo kraju, a w swojej karierze sięgnął po nie jeszcze trzykrotnie w latach 1992, 1996 i 1997. W 1992 roku wystąpił w przegranym 0:1 finale Pucharu Mistrzów CONCACAF z Amériką Meksyk. Karierę piłkarską zakończył w 1998 roku w wieku 35 lat. W 1998 roku zastrzeżono numer 20, z którym występował.
Kariera reprezentacyjna.
W reprezentacji Kostaryki Montero zadebiutował w 1985 roku. W 1990 roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był podstawowym zawodnikiem swojej drużyny i wystąpił w 4 spotkaniach: ze Szkocją (1:0), z Brazylią (0:1), ze Szwecją (2:1) i w 1/8 finału z Czechosłowacją (1:4). Od 1985 do 1996 roku rozegrał w kadrze narodowej 56 spotkań i zdobył 3 gole.
Kariera trenerska.
Po zakończeniu kariery Montero został trenerem. Przez dwa lata prowadził drugoligowy Municipal Grecia. Następnie został asystentem w LD Alajuelense, który w 2004 roku wygrał Puchar Mistrzów CONCACAF, a w 2005 roku zdobył mistrzostwo kraju. W latach 2007-2008 Montero pracował w AD Carmelita.

</doc>
<doc id="1802232" url="https://pl.wikipedia.org/wiki?curid=1802232" title="Brok Mały">
Brok Mały

Brok Mały – rzeka, prawostronny dopływ Broku o długości 34,85 km. 
Rzeka wypływa w okolicach wsi Miodusy Wielkie, w gminie Wysokie Mazowieckie i kieruje się na południowy zachód. Przepływa obok miejscowości: Nowy Skarżyn, Stary Skarżyn, Brajczewo-Sierzputy, Boruty-Goski, Tarnowo-Goski. Następnie we wsi Przeździecko-Mroczki przecina drogę krajową nr 63 a potem, zmieniając kierunek na bardziej południowy, mija miejscowości: Przeździecko-Lenarty, Przeździecko-Jachy, Przeździecko-Grzymki, Przeździecko-Dworaki, Załuski-Lipniewo, Andrzejewo, Kuleszki-Nienałty, Budziszewo, Dąbrowa, Rawy-Gaczkowo i we wsi Gaczkowo uchodzi do Broku.

</doc>
<doc id="1802233" url="https://pl.wikipedia.org/wiki?curid=1802233" title="Wiesław Rembieliński">
Wiesław Rembieliński

Wiesław Rembieliński (ur. 25 maja 1937 w Pabianicach) – polski prawnik i działacz polityczny, wojewoda słupski (1991–1993). 
Życiorys.
W młodości zajmował się szermierką. Ukończył prawo na Uniwersytecie Wrocławskim, jednak z powodów politycznych nie został dopuszczony do pracy na uczelni. W 1990 uzyskał mandat radnego rady miasta i gminy w Miastku, został członkiem zarządu miasta i gminy. W latach 1991–1993 sprawował funkcję wojewody słupskiego. Obecnie mieszka i działa społecznie w Bornem Sulinowie m.in. na rzecz rozwoju turystyki w mieście. 
Był członkiem Porozumienia Centrum.

</doc>
<doc id="1802234" url="https://pl.wikipedia.org/wiki?curid=1802234" title="Parafia św. Mikołaja w Wierzbięcicach">
Parafia św. Mikołaja w Wierzbięcicach

Parafia św. Mikołaja w Wierzbięcicach – rzymskokatolicka parafia położona w metropolii katowickiej, diecezji opolskiej, w dekanacie nyskim.
Charakterystyka.
Parafia św. Mikołaja w Wierzbięcicach obejmuje swoim zasięgiem terytorium wsi Wierzbięcice. Na jej terytorium zamieszkuje obecnie około pół tysiąca wiernych.
Historia.
Pierwsza wzmianka historyczna dotycząca wsi pochodzi z 1253. Jednak wyraźne oznaki istnienia na jej obszarze kościoła zawarte są dopiero w "Liber fundationis" diecezji wrocławskiej z około 1305 oraz wykazie świętopietrza z 1335. Parafia wchodziła w skład archiprezbiteratu nyskiego i do 1810 należała do dóbr biskupów wrocławskich. Po zakończeniu II wojny światowej (1945) parafia znalazła się w granicach Polski i nowo powstałej diecezji opolskiej.
Kościół.
Kościół wybudowany w stylu gotyckim ulegał wielokrotnym zniszczeniom, między innymi w 1428 został splądrowany przez husytów, a w 1630 uległ spaleniu. Po tych zniszczeniach był odbudowywany.

</doc>
<doc id="1802235" url="https://pl.wikipedia.org/wiki?curid=1802235" title="J-niezmiennik">
J-niezmiennik



</doc>
<doc id="1802236" url="https://pl.wikipedia.org/wiki?curid=1802236" title="Janusz Szlanta">
Janusz Szlanta

Janusz Michał Szlanta (ur. 16 października 1953 w Radomiu) – polski polityk i przedsiębiorca, wojewoda radomski (1993–1994), prezes Stoczni Gdynia (1997–2003). 
Życiorys.
Ukończył IV Liceum Ogólnokształcące im. Tytusa Chałubińskiego w Radomiu oraz studia z dziedziny fizyki ciała stałego w Akademii Górniczo-Hutniczej w Krakowie. W 1987 rozpoczął działalność gospodarczą, zakładając firmę roznoszącą mleko. W 1990 był członkiem sztabu wyborczego Tadeusza Mazowieckiego. Stał na czele struktur Unii Demokratycznej w Radomiu. Bez powodzenia ubiegał się o mandat poselski w wyborach parlamentarnych 1991. Był prezesem Agencji Rozwoju Regionalnego, następnie wojewodą radomskim (1993–1994) i dyrektorem Polskiego Banku Rozwoju (1994–1996). W latach 1996–1997 przewodniczył radzie nadzorczej Stoczni Gdynia, następnie został jej prezesem, doprowadzając do przejęcia przez spółkę Stoczni Gdańskiej. Później był m.in. doradcą słupskiej spółki „Sezamor”.

</doc>
<doc id="1802238" url="https://pl.wikipedia.org/wiki?curid=1802238" title="Daemusin">
Daemusin

Daemusin (ur. 4, zm. 44) – trzeci władca Koguryŏ, największego z Trzech Królestw Korei. Panował w latach 18–44. Był trzecim synem drugiego władcy, Yuriego. Informacje dotyczące jego panowania czerpiemy głównie z koreańskich kronik Samguk Sagi i Samguk Yusa.
Pochodzenie.
Hae Muhyul był trzecim synem króla Yuriego i wnukiem założyciela państwa Ko Jumonga. Jego dwaj starsi bracia Hae Dojul i Hae-myeong zginęli (jedna z teorii głosi, że ojciec być może zmusił ich do popełnienia samobójstwa) i w roku 14 Muhyul został ogłoszony następcą tronu. Po śmierci Yuriego w roku 18, w wieku 15 lat, został nowym królem Goguryeo.
Panowanie.
Daemusin wzmocnił władzę centralną w państwie i przygotował podłoże do szybkiego rozwoju terytorialnego kraju. W roku 22 zaatakował Królestwo Dongbuyeo, król Daeso został zabity, a większa część terytorium Buyeo została przyłączona do Goguryeo. W roku 26 podbił także sąsiednie kraje znajdujące się wzdłuż rzeki Yalu Jiang "Gaema-guk", a także "Guda-guk".
W roku 28 dowodzona przez niego armia odparła atak chiński. W roku 32 wysłał swojego pierworodnego syna Hodonga do państwa Nangnang (chińska komanderia Lelang) w północnej części Półwyspu Koreańskiego. Doprowadził on do upadku Nangnangu w roku 37. Upadek Nangnangu/Lelangu wiąże się ze słynną historią miłosną księcia Hodonga i księżniczki Nangnangu. Według legendy Nangnang dysponował cudownym bębnem i rogiem, który potrafił uprzedzać o ataku na kraj. Dzięki nim państwo to skutecznie mogło odpierać wszelkie ataki wrogów. Książę Hodong uwiódł córkę władcy i przekonał ją do zniszczenia magicznych artefaktów. W ten sposób wojska Goguryeo mogły bez przeszkód zaatakować i podbić Nangnang.
Śmierć i dziedzictwo.
Król Muhyul zmarł w roku 44. Jego jedyny pozostały przy życiu syn, Hae U był zbyt młody, by przejąć tron. Nowym królem został brat Daemusina, a czwarty syn Yuriego, Hae Saekju.
Muhyul po śmierci otrzymał przydomek "Daemusin-wang" co dosłownie oznacza "Wielkiego Króla Wojownika". Jego największą zasługą jest zniszczenie głównego rywala Goguryeo w regionie, Wschodniego Buyeo i zabicie króla Daeso (który był osobistym wrogiem jego dziadka Jumonga i ojca Yuriego). Król Daemusin poprowadził młode państwo do szybkiego rozwoju terytorialnego i stworzył grunt dla przyszłych podbojów.

</doc>
<doc id="1802241" url="https://pl.wikipedia.org/wiki?curid=1802241" title="Stanisław Walkowski">
Stanisław Walkowski

Stanisław Zdzisław Walkowski (ur. 3 lipca 1958) – polski inżynier, wojewoda legnicki (1993–1994).
Życiorys.
Z wykształcenia magister inżynier biologii zwierząt, ukończył studia podyplomowe na Uniwersytecie Rolniczym w Krakowie. Na początku lat 90. został mianowany wicewojewodą legnickim. Był związany ze Stronnictwem Ludowo-Chrześcijańskim. W 1992, po odwołaniu wojewody Andrzeja Glapińskiego, przejął jego obowiązki, które sprawował do czasu zdymisjonowania przez rząd Waldemara Pawlaka w 1994. W 1993 bezskutecznie kandydował w okręgu legnickim o mandat senatorski z ramienia Bezpartyjnego Bloku Wspierania Reform.
Po odejściu z urzędu był zastępcą dyrektora ds. produkcji i inwestycji Stacji Hodowli i Unasieniania Zwierząt w Legnicy. Następnie pracował w spółkach Tesco, Kaufland i Torca Polska na stanowiskach dyrektorskich. Zajął się consultingiem i doradztwem w dziedzinie nieruchomości.

</doc>
<doc id="1802242" url="https://pl.wikipedia.org/wiki?curid=1802242" title="Bystrze (ujednoznacznienie)">
Bystrze (ujednoznacznienie)



</doc>
<doc id="1802245" url="https://pl.wikipedia.org/wiki?curid=1802245" title="Wiesław Olszewski (polityk)">
Wiesław Olszewski (polityk)

Wiesław Cezary Olszewski (ur. 21 maja 1948) – polski polityk, ekonomista i bankowiec, wojewoda bydgoski (1994–1997).
Życiorys.
Absolwent Akademii Techniczno-Rolniczej w Bydgoszczy (magister inżynier elektronik z 1977). Uzyskał doktorat z nauk ekonomicznych na Uniwersytecie Szczecińskim (1987).
W latach 1994–1997 sprawował urząd wojewody bydgoskiego z ramienia SLD. Zawodowo związany z sektorem bankowym. Objął m.in. stanowisko dyrektora Nordea Bank Polska S.A. w Bydgoszczy. Wykładowca i profesor Wyższej Szkoły Gospodarki w Bydgoszczy, został też rektorem tej uczelni.
Do 2006 sprawował mandat radnego rady miasta w Bydgoszczy, był m.in. jej wiceprzewodniczącym. W wyborach w 2006 bez powodzenia ubiegał się o reelekcję z komitetu „Nasza Bydgoszcz”.
Jest ojcem Pawła Olszewskiego, polityka Platformy Obywatelskiej. Za wspieranie syna w kampanii wyborczej przed wyborami w 2005 został wykluczony z SLD. W 2011 wrócił do tej partii.
W 2002 został odznaczony Krzyżem Kawalerskim Orderu Odrodzenia Polski. Konsul honorowy Republiki Słowackiej w Bydgoszczy. W 1997 otrzymał Złoty Krzyż Zasługi.

</doc>
<doc id="1802246" url="https://pl.wikipedia.org/wiki?curid=1802246" title="Óscar Ramírez (ur. 1964)">
Óscar Ramírez (ur. 1964)

Óscar Ramírez Hernández (ur. 8 grudnia 1964) – kostarykański piłkarz grający na pozycji pomocnika.
Kariera klubowa.
Karierę piłkarską Ramírez rozpoczął w klubie LD Alajuelense z miasta Alajuela. W sezonie 1982/1983 zadebiutował w jego barwach w kostarykańskiej Primera División. Już w debiutanckim sezonie został z Alajuelense mistrzem kraju, a w 1984 roku obronił tytuł mistrzowski. Kolejne tytuły mistrzowskie z tym klubem wywalczył w 1991 i 1992 roku. W 1986 roku zdobył Puchar Mistrzów CONCACAF (4:1 i 1:1 w finale z surinamskim Transvaal Paramaribo). W finale tego pucharu zagrał też w 1992 roku, jednak Alajuelense przegrało wówczas 0:1 z Amériką Meksyk.
W 1993 roku Ramírez przeszedł do odwiecznego rywala Alajuelense, Deportivo Saprissa z miasta San José. W 1994 roku wywalczył z nim pierwsze mistrzostwo kraju, a podczas pobytu w Deportivo sięgnął po nie jeszcze trzykrotnie w latach 1995, 1998 i 1999. W 1995 roku zwyciężył w Pucharze Mistrzów, a w 1998 roku zdobył Copa Interclubes UNCAF. Karierę piłkarską zakończył w 2000 roku.
Kariera reprezentacyjna.
W reprezentacji Kostaryki Ramírez zadebiutował w 1984 roku. W 1990 roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był podstawowym zawodnikiem swojej drużyny i wystąpił w 4 spotkaniach: ze Szkocją (1:0), z Brazylią (0:1), ze Szwecją (2:1) i w 1/8 finału z Czechosłowacją (1:4). Od 1984 do 1997 roku rozegrał w kadrze narodowej 75 spotkań i zdobył 6 goli.
W 1984 roku Ramírez wraz z reprezentacją olimpijską wystąpił na Igrzyskach Olimpijskich w Los Angeles.
Kariera trenerska.
W latach 2006–2008 Ramírez był asystentem Hernána Medforda w reprezentacji Kostaryki.

</doc>
<doc id="1802247" url="https://pl.wikipedia.org/wiki?curid=1802247" title="Oscar Ramirez">
Oscar Ramirez



</doc>
<doc id="1802248" url="https://pl.wikipedia.org/wiki?curid=1802248" title="Eugeniusz Małecki">
Eugeniusz Małecki

Eugeniusz Tomasz Małecki (ur. 27 lipca 1957 w Kucharach) – polski prawnik, urzędnik państwowy i samorządowy, w latach 1991–1998 wojewoda kaliski.
Życiorys.
W 1980 ukończył studia prawnicze na Uniwersytecie im. Adama Mickiewicza w Poznaniu. W latach 80. pracował w „Samopomocy Chłopskiej” w Kaliszu. W 1990 zatrudniony w Biurze Poselsko-Senatorskim OKP w Kaliszu. W tym samym roku został powołany na wicewojewodę kaliskiego, w latach 1991–1998 sprawował urząd wojewody (z nominacji premiera Jana Krzysztofa Bieleckiego). W trakcie pełnienia tej funkcji i po odejściu ze stanowiska wykonywał mandat radnego gminy Gołuchów (1991–2006), był delegatem do Sejmiku Samorządowego Województwa Kaliskiego. Objął funkcję prezesa spółki Sport Pleszew. W 2010 bez powodzenia kandydował do rady powiatu pleszewskiego z ramienia lokalnego komitetu. Po wyborach w 2014 objął funkcję wicestarosty powiatu pleszewskiego; zrezygnował z tego stanowiska w 2017.

</doc>
<doc id="1802250" url="https://pl.wikipedia.org/wiki?curid=1802250" title="Parafia św. Katarzyny Panny i Męczennicy w Złotogłowicach">
Parafia św. Katarzyny Panny i Męczennicy w Złotogłowicach

Parafia św. Katarzyny Panny i Męczennicy w Złotogłowicach – rzymskokatolicka parafia położona w metropolii katowickiej, diecezji opolskiej, w dekanacie nyskim.
Charakterystyka.
Parafia św. Katarzyny Panny i Męczennicy w Złotogłowicach obejmuje swoim zasięgiem terytorium dwóch wsi: Złotogłowic i Hanuszowa. Na jej terytorium zamieszkuje obecnie około 830 wiernych.
Historia.
Złotogłowice pojawiają się po raz pierwszy na karatach historii na początku XIV wieku. We wsi istniała parafia katolicka, która figurowała w rejestrze dziesięcin z 1335 roku. Dowiadujemy się z niego, że wchodziła ona wówczas w skład archiprezbiteratu nyskiego. W późniejszym okresie została ona zdegradowana do rangi filii parafii św. Jakuba w Nysie. W 1638 r. w Złotogłowicah ponownie przywrócono osobną parafię, jednak w 1810 ponownie ją zlikwidowano.
Ostatecznie 30 stycznia 1921 r. decyzją ordynariusza wrocławskiego, kard. Adolfa Bertrama przywrócono we wsi osobną parafię. Po zakończeniu II wojny światowej parafia znalazła się w granicach Polski i nowo powstałej diecezji opolskiej. 
Kościół.
Obecny kościół parafialny pochodzi z 1904 r. i powstał na miejscu starszego rozebranego na początku XX wieku.

</doc>
<doc id="1802254" url="https://pl.wikipedia.org/wiki?curid=1802254" title="Andrzej Gajewski (wojewoda)">
Andrzej Gajewski (wojewoda)

Andrzej Jerzy Gajewski (ur. 11 kwietnia 1944 w Warszawie, zm. 29 sierpnia 2016 w Białymstoku) – polski radiolog, nauczyciel akademicki i polityk, doktor nauk medycznych, wojewoda białostocki (1994–1997).
Życiorys.
Syn Jerzego i Haliny. Studiował na Wydziale Lekarskim Akademii Medycznej w Białymstoku (1966–1972). Uzyskał specjalizację z zakresu radiologii oraz radiodiagnostyki. Doktoryzował się w zakresie nauk medycznych. Po ukończeniu studiów pracował na macierzystej uczelni jako asystent, starszy asystent i wykładowca (do 1981), następnie w Zakładzie Radiologii. Pełnił obowiązki dyrektora Państwowego Szpitala Klinicznego im. Jerzego Sztachelskiego w Białymstoku (1988–1994). Od lutego do października 1994 zajmował stanowisko wicewojewody białostockiego, następnie do czasu odwołania w 1997 pełnił funkcję wojewody. Po odejściu z tego urzędu pracował ponownie na Akademii Medycznej w Białymstoku. Od 2002 był dyrektorem podlaskiego oddziału PFRON. Wykładał w Państwowej Wyższej Szkole Zawodowej w Suwałkach.
Był członkiem głównej komisji rewizyjnej Stowarzyszenia „Ordynacka”.
W 1997 otrzymał Krzyż Kawalerski Orderu Odrodzenia Polski.

</doc>
<doc id="1802256" url="https://pl.wikipedia.org/wiki?curid=1802256" title="Jean-Julien Rojer">
Jean-Julien Rojer

Jean-Julien Rojer (ur. 25 sierpnia 1981 w Willemstad) – holenderski tenisista, grający w barwach Holandii, do roku 2010 reprezentujący Antyle Holenderskie, a w latach 2010–2012 grający dla Curaçao, mistrz Wimbledonu 2015, US Open 2017 i French Open 2022 w grze podwójnej oraz French Open 2014 w grze mieszanej, triumfator ATP World Tour Finals 2015 oraz reprezentant w Pucharze Davisa, olimpijczyk.
Kariera tenisowa.
Karierę tenisową Rojer rozpoczął w roku 2002, skupiając swoje umiejętności na grze podwójnej. W rozgrywkach rangi ATP Tour wygrał 33 turnieje, w tym Wimbledon, US Open, French Open i ATP World Tour Finals. Ponadto Rojer przegrał 23 finały.
W czerwcu 2014 roku Rojer został zwycięzcą Rolanda Garrosa w grze mieszanej, w parze z Anną-Leną Grönefeld.
W latach 1998–2007 reprezentował Antyle w Pucharze Davisa. Przez ten okres rozegrał dla zespołu 49 meczów. W singlu wygrał 28 pojedynków, natomiast w deblu 12 meczów. Od 2012 roku reprezentuje Holandię. Do 2021 rozegrał w jej barwach 16 pojedynków deblowych, z czego wygrał 10.
W 2012 roku Rojer zagrał w parze z Robinem Haase na igrzyskach olimpijskich w Londynie. Para holenderska odpadła z rywalizacji w 1. rundzie pokonana przez Leandera Paesa i Vishnu Vardhana. Podczas igrzysk olimpijskich w Rio de Janeiro (2016) przegrał w 1. rundach gry podwójnej i mieszanej.
Najwyżej sklasyfikowany w rankingu deblistów był na 3. miejscu w listopadzie 2015 roku.

</doc>
<doc id="1802261" url="https://pl.wikipedia.org/wiki?curid=1802261" title="Tadeusz Korszeń">
Tadeusz Korszeń

Tadeusz Janusz Korszeń (ur. 30 lipca 1951 w Komarówce Podlaskiej) – polski urzędnik państwowy, wojewoda bialskopodlaski (1992–1997).
Życiorys.
Ukończył studia na Wydziale Ekonomii Handlu Wewnętrznego Szkoły Głównej Planowania i Statystyki. W latach 80. pełnił obowiązki wiceprzewodniczącego Wojewódzkiej Komisji Planowania. W 1990 był pracownikiem biura delegata pełnomocnika rządu ds. reformy samorządu terytorialnego w województwie bialskopodlaskim. W tym samym roku Tadeusz Mazowiecki mianował go wicewojewodą bialskopodlaskim, następnie w latach 1992–1997 sprawował funkcję wojewody z ramienia PSL. Po wyborach z 1998 objął stanowisko przewodniczącego rady powiatu w Białej Podlaskiej, którą pełnił do 2000. Zatrudniony następnie w Najwyższej Izbie Kontroli jako doradca ekonomiczny.
Działacz ochotniczej straży pożarnej, sprawował funkcję prezesa zarządu wojewódzkiego ZOSP w Białej Podlaskiej (1995–1998), następnie zaś wiceprezesa Zarządu Wojewódzkiego ZOSP w Lublinie. Odznaczony Krzyżem Kawalerskim Orderu Odrodzenia Polski (1999).

</doc>
<doc id="1802262" url="https://pl.wikipedia.org/wiki?curid=1802262" title="Jasionka (dopływ Broku Małego)">
Jasionka (dopływ Broku Małego)

Jasionka ("Wągroda") – rzeka VI rzędu, prawy dopływ Broku Małego o długości 22,81 km.
Linki zewnętrzne.
Na podstawie portalu geoportal.gov.pl Geoportal.gov.pl

</doc>
<doc id="1802263" url="https://pl.wikipedia.org/wiki?curid=1802263" title="Lidia Książkiewicz">
Lidia Książkiewicz

Lidia Książkiewicz (ur. 1977 w Poznaniu) – polska pianistka i organistka, działająca we Francji. Od września 2010 roku pełni funkcję organisty tytularnego katedry Notre-Dame w Laon.
Kariera muzyczna.
Ukończyła studia gry na fortepianie oraz organach w Akademii Muzycznej w Bydgoszczy i w Akademii Muzycznej w Poznaniu.
Studia podyplomowe w dziedzinie gry na organach odbywała we Francji w Konserwatorium Saint-Maur/Paris pod kierunkiem profesora Erica Lebrun, gdzie uzyskała Premier Prix d’Excellence. W tym samym konserwatorium odbyła także studia w klasie klawesynu. Uczestniczyła w wielu kursach mistrzowskich, u wirtuozów takich jak Viera Nosina, Szabolcs Esztenyi, Ludger Lohmann, Jean Boyer, Loïc Mallié, André Isoir, Zsigmond Szathmàry.
Jest laureatką wielu konkursów muzycznych:
Artystka koncertuje regularnie na wielu prestiżowych festiwalach muzycznych w Europie (m.in. sali Radia Wiedeńskiego ORF, w filharmoniach w Bilbao i Krakowie, katedrze Notre-Dame w Paryżu, w Haarlem, Kopenhadze, Bonn, Düsseldorfie, Bordeaux, Saint-Rémy), a także bierze udział w pracach jury konkursów organowych. Jako solistka grała z wieloma orkiestrami, m.in. orkiestrą symfoniczną Filharmonii Krakowskiej, Slovak Sinfonietta i Orchestre symphonique de Bretagne.
Lidia Książkiewicz jest wykładowcą gry na organach i na fortepianie w konserwatoriach w Laon i w Soissons. Jest także autorką licznych publikacji pedagogicznych oraz prowadzi kursy mistrzowskie gry fortepianowej i organowej.

</doc>
<doc id="1802269" url="https://pl.wikipedia.org/wiki?curid=1802269" title="Programowanie modularne">
Programowanie modularne

Programowanie modularne (ang. "modular programming") − paradygmat programowania zalecający stosowanie nadrzędności modułów w stosunku do procedur i bloków tworzących program. Moduł grupuje funkcjonalnie związane ze sobą dane oraz procedury i jest reprezentacją obiektu jednokrotnie występującego w programie. Programowanie takie wykorzystywane jest przez wyspecjalizowane języki programowania, np. Ada, Modula-2, Pascal, Fortran90.
Paradygmat programowania modularnego jest blisko związany z innymi paradygmatami, a mianowicie programowaniem strukturalnym i programowaniem zorientowanym obiektowo, gdzie jest często stosowany.

</doc>
<doc id="1802272" url="https://pl.wikipedia.org/wiki?curid=1802272" title="Johan Brunström">
Johan Brunström

Johan Brunström (ur. 3 kwietnia 1980 w Fiskebäckskil) – szwedzki tenisista, reprezentant w Pucharze Davisa, olimpijczyk z Londynu (2012).
Kariera tenisowa.
Zawodowym tenisistą Brunström był w latach 2005–2017. Wygrał 5 turniejów rangi ATP World Tour z 19 osiągniętych finałów.
Od 2012 jest reprezentował Szwecję w Pucharze Davisa.
W 2012 roku zagrał na igrzyskach olimpijskich w Londynie, w konkurencji deblowej dochodząc do 2. rundy wspólnie z Robertem Lindstedtem.
Najwyżej w rankingu gry podwójnej został sklasyfikowany 22 marca 2010 roku, na 31. miejscu.

</doc>
<doc id="1802273" url="https://pl.wikipedia.org/wiki?curid=1802273" title="Słońce średnie">
Słońce średnie

Słońce średnie – umowny punkt w astronomii stosowany w mechanice nieba, by zdefiniować jednostajnie płynący czas słoneczny dla rachuby czasu. Punkt ten porusza się po równiku niebieskim ze stałą prędkością kątową równą średniej rocznej prędkości kątowej ruchu rzeczywistego Słońca po ekliptyce. Odstęp czasu pomiędzy następującymi po sobie górowaniami słońca średniego nazywamy średnią dobą słoneczną.

</doc>
<doc id="1802274" url="https://pl.wikipedia.org/wiki?curid=1802274" title="Roy Myers">
Roy Myers

Roy Anthony Myers Francis (ur. 13 kwietnia 1969 w Limón) – kostarykański piłkarz grający na pozycji ofensywnego pomocnika.
Kariera klubowa.
Karierę piłkarską Myers rozpoczął w klubie z rodzinnego Limón o nazwie AD Limonense. W sezonie 1989/1990 zadebiutował w jego barwach w kostarykańskiej Primera División. Po dwóch sezonach gry przeszedł do jednego z najbardziej utytułowanych klubów w kraju, Deportivo Saprissa z miasta San José. W 1994 roku wywalczył z nim pierwsze mistrzostwo kraju, a następnie sięgnął po nie w 1995 roku. W tym samym roku zwyciężył w Pucharze Mistrzów CONCACAF.
Latem 1996 Myers przeszedł do meksykańskiej Pachuki. Był jej podstawowym zawodnikiem w sezonie 1996/1997, w połowie 1997 roku wyjechał do kolumbijskiego Deportes Tolima. W 1998 roku wrócił do Deportivo Saprissa i dwukrotnie z rzędu wywalczył z nim mistrzostwo kraju. W 1998 roku wywalczył z Deportivo Copa Interclubes UNCAF.
W 1999 roku Myers przeniósł się do amerykańskiej Major League Soccer. Zadebiutował w niej w barwach New York MetroStars. W trakcie sezonu 2000 odszedł do Los Angeles Galaxy. W 2000 roku wygrał z nim Puchar Mistrzów (3:2 w finale z Olimpią Tegucigalpa). Jeszcze w tym samym roku wrócił do MetroStars.
W 2001 roku Myers ponownie został piłkarzem Deportivo Saprissa, a następnie rozegrał kolejne 3 mecze w MetroStars. Potem wrócił do ojczyzny i do 2004 roku grał w CS Cartaginés, w barwach którego zakończył karierę.
Kariera reprezentacyjna.
W reprezentacji Kostaryki Myers zadebiutował w 1990 roku. W tym samym roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był rezerwowym i nie rozegrał żadnego spotkania. W 1997 roku wystąpił z Kostaryką na Copa América 1997 w Boliwii. Od 1990 do 2000 roku rozegrał w kadrze narodowej 45 spotkań i zdobył 2 gole.

</doc>
<doc id="1802275" url="https://pl.wikipedia.org/wiki?curid=1802275" title="Meeting Paris Saint-Denis">
Meeting Paris Saint-Denis



</doc>
<doc id="1802278" url="https://pl.wikipedia.org/wiki?curid=1802278" title="Pigułki dla Aurelii">
Pigułki dla Aurelii

Pigułki dla Aurelii – polski film fabularny z gatunku filmu wojennego, zrealizowany w 1958 przez Stanisława Lenartowicza.
Opis fabuły.
Żołnierze oddziału AK postanawiają odbić z więzienia gestapo swojego kolegę. Wyprawa po broń z Krakowa do Radomia i droga powrotna przez Kielce do Krakowa kończy się wprawdzie jej zdobyciem, ale pięciu uczestników akcji ginie w walce z Niemcami.

</doc>
<doc id="1802279" url="https://pl.wikipedia.org/wiki?curid=1802279" title="Łętówka (dopływ Broku Małego)">
Łętówka (dopływ Broku Małego)

Łętówka ("Łętawka") – struga, prawy dopływ Broku Małego o długości 17,71 km. 
Wypływa w okolicach wsi Krajewo-Łętowo, województwie podlaskim. Płynąc w kierunku południowym, najpierw przecina drogę krajową nr 8, następnie mija miejscowości Kalinowo i Srebrna, a po minięciu wsi Łętownica wpada do Broku Małego.

</doc>
<doc id="1802280" url="https://pl.wikipedia.org/wiki?curid=1802280" title="Sandarmoch">
Sandarmoch

Sandarmoch – uroczysko w lesie niedaleko miasta Miedwieżjegorsk w Republice Karelii w Rosji. W lipcu 1997 r. odnaleziono tam masowe groby ofiar „wielkiego terroru” z lat 1937–1938. Na powierzchni około 10 hektarów znaleziono 236 jam. Według archiwów (dane od 11 sierpnia 1937 r. do 24 grudnia 1938 r.) w tym miejscu rozstrzelano i pochowano ponad 9500 osób 58 narodowości, w tym Polaków. Byli to więźniowie obozu na Wyspach Sołowieckich, więźniowie pracujący przy budowie Kanału Białomorsko-Bałtyckiego oraz mieszkańcy okolicznych wsi. 9 października 1937 „trójka specjalna” NKWD obwodu leningradzkiego RFSRR skazała jednym wyrokiem listę 1116 więźniów Sołowek na śmierć. Znane są nazwiska 1111 więźniów obozu sołowieckiego, którzy zostali rozstrzelani w Sandarmoch. Wśród zamordowanych było wielu wybitnych działaczy politycznych, kultury i kapłanów pochodzących ze wszystkich republik ZSRR. Operacją „oczyszczania obozu od antysowieckiego pierwiastka” kierowała trójka NKWD na obwód leningradzki: Leonid Zakowski (prawdziwe nazwisko Henriks Štubis), Władimir Garin (prawdziwe nazwisko: Iwan Żerebieniew) i prokurator Borys Pozern. Podczas kolejnej fali czystek Leonid Zakowski i Borys Pozern zostali aresztowani i rozstrzelani w 1938 i 1939 r. Borys Pozern został zrehabilitowany w 1956 r.
Egzekucje były przeprowadzane w tajemnicy. Aż do lipca 1997 roku nie wiedziano o masowych pochówkach ofiar reżimu stalinowskiego w wym miejscu. 1 lipca 1997 roku ekspedycja petersburskiego i petrozawodzkiego stowarzyszenia „Memoriał” z historykiem Jurijem Dmitriewym na czele odkryła pierwsze zbiorowe mogiły.
Od momentu odkrycia pochówków w Sandarmochu co roku, w rocznicę początku Wielkiego terroru w ZSRR – 5–7 sierpnia, odbywają się tu nabożeństwa żałobne w obrządku prawosławnym i katolickim oraz spotkanie pamięci. W 1998 miejsce otrzymało status cmentarza oraz został zamontowany obelisk granitowy z napisem: „Ludzie, nie mordujcie się nawzajem”.
W roku 2004 wzniesiono tu również kozacki krzyż granitowy „Zamordowanym synom Ukrainy”.
W kaplicy znajdują się listy nazwisk skazanych, do których wgląd ma każdy odwiedzający.

</doc>
<doc id="1802281" url="https://pl.wikipedia.org/wiki?curid=1802281" title="Rupes Boris">
Rupes Boris

Rupes Boris – uskok tektoniczny na powierzchni Księżyca o długości około 4 km. Współrzędne selenograficzne . Znajduje się w pobliżu krateru Aristarchus.
Nazwa klifu pochodzi od pobliskiego krateru Boris, który z kolei został nazwany od rosyjskiego imienia męskiego Borys.

</doc>
<doc id="1802282" url="https://pl.wikipedia.org/wiki?curid=1802282" title="Leave The World Behind">
Leave The World Behind

"Leave The World Behind" to piosenka house stworzona przez Axwella, Sebastiana Ingrosso, Steve Angello i Laidback Luka, z gościnnym udziałem Deborah Cox.

</doc>
<doc id="1802283" url="https://pl.wikipedia.org/wiki?curid=1802283" title="Piernikowa Aleja Gwiazd">
Piernikowa Aleja Gwiazd



</doc>
<doc id="1802285" url="https://pl.wikipedia.org/wiki?curid=1802285" title="Hermidio Barrantes">
Hermidio Barrantes

Hermidio Barrantes Cascante (ur. 2 września 1964 w Puntarenas) – piłkarz kostarykański grający na pozycji bramkarza.
Kariera klubowa.
Karierę piłkarską Barrantes rozpoczął w klubie z rodzinnego Puntarenas o nazwie Puntarenas FC. W sezonie 1985/1986 zadebiutował w jego barwach w kostarykańskiej Primera División. Tam był podstawowym bramkarzem i grał tamże do 1992 roku. Wtedy też przeszedł do CS Herediano z miasta Heredia. W 1993 roku wywalczył z nim pierwsze mistrzostwo kraju w karierze. W 1994 roku odszedł do CS Cartaginés, ówczesnego zdobywcy Pucharu Mistrzów CONCACAF. W 1997 roku trafił do Deportivo Saprissa. W 1998 i 1999 roku sięgnął z nim po dwa kolejne mistrzostwa kraju. W 1998 roku wygrał też Copa Interclubes UNCAF. Karierę zakończył w 2000 roku.
Kariera reprezentacyjna.
W reprezentacji Kostaryki Barrantes zadebiutował w 1989 roku. W tym samym roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był rezerwowym bramkarzem dla Luisa Gabelo Conejo i rozegrał jedno spotkanie, w 1/8 finału z Czechosłowacją (1:4). Od 1990 do 2000 roku rozegrał w kadrze narodowej 38 spotkań.

</doc>
<doc id="1802288" url="https://pl.wikipedia.org/wiki?curid=1802288" title="Josef Schmidt">
Josef Schmidt



</doc>
<doc id="1802290" url="https://pl.wikipedia.org/wiki?curid=1802290" title="Gaspare Traversi">
Gaspare Traversi

Gaspare Traversi (ur. na przełomie lat 1722-1723 w Neapolu, zm. 1 listopada 1770 w Rzymie na Zatybrzu) – malarz włoski szkoły neapolitańskiej epoki rokoka. Zajmował się głównie malarstwem rodzajowym. 
Jego biografia wykazuje liczne luki. Wiadomo tylko, że był uczniem malarza neapolitańskiego Francesco Solimena i że malował w stylu Caravaggia. W roku 1752 przybył Traversi do Rzymu i zamieszkał na Zatybrzu do końca życia.
13 lutego 1759 pojął Gaspare Traversi w bazylice Santa Maria in Trastevere za żonę młodszą o dwa lata Rosę Orlandi. 
Traversi korzystał głównie z opieki tylko jednego mecenasa - Fra Raffaello Rossi da Lugagnano, wikariusza generalnego zakonu OO. Franciszkanów. Wykonał dla niego wiele obrazów treści religijnej, w tym cykl obrazów 1753 dla klasztoru franciszkańskiego w Piacenzy. Po śmierci mecenasa w 1760 malarz popadł w kłopoty materialne. Zmarł w swoim domu na Zatybrzu i został pochowany w bazylice Santa Maria. 
Wkrótce po śmierci został zapomniany. Dopiero w latach dwudziestych XX wieku odkrył go na nowo włoski historyk sztuki Roberto Longhi. W 2003 odbyła się wystawa monograficzna jego prac, urządzona staraniem muzeów w Neapolu i Stuttgarcie.
Obecnie przypisuje się malarzowi około 200 prac, w tym tylko 18 sygnowanych. 
Do nich należy 50 obrazów treści religijnej, 50 portretów i 100 scen rodzajowych. Wiele z tych dzieł przypisywano poprzednio innym malarzom.
Szczególną uwagę zwracają krytycy sztuki na obrazy rodzajowe, w których przejawia się często wpływ epoki Oświecenia. Natchnieniem dla malarza stało się życie codzienne, rozgrywające się na uliczkach Neapolu.
Traversi był też cenionym portrecistą, szczególnie osób duchownych. Jego obrazy treści religijnej odznaczają się niekonwencjonalnym sposobem przedstawienia akcji. W warszawskim Muzeum Narodowym znajduje się obraz Traversiego "Hiob wyszydzany przez żonę".

</doc>
<doc id="1802291" url="https://pl.wikipedia.org/wiki?curid=1802291" title="Parafia Matki Boskiej Bolesnej w Nysie">
Parafia Matki Boskiej Bolesnej w Nysie

Parafia Matki Boskiej Bolesnej w Nysie – rzymskokatolicka parafia położona w metropolii katowickiej, diecezji opolskiej, w dekanacie nyskim.
Zasięg parafii.
Do parafii należą wierni z północno-wschodniej części miasta, zwanej Górną Wsią (ulice: Augustowska, Baczyńskiego, Bończyka, Brzechwy, Bzów, Chocimska, Długosza, Dygasińskiego, Falskiego, Fałata, Fredry, Gałczyńskiego, Gombrowicza, Grzegorza z Sanoka, Grunwaldzka, Henryka Pobożnego, Iwaszkiewicza, Jeziorna, Karpińskiego, Kasprowicza, Kisielewskiego, Kochanowskiego, Komisji Edukacji Narodowej, Konopnickiej, Korfantego, Kozielska, Krasickiego, Kwiatowa, Lelewela, 11 Listopada, 3 Maja, Makuszyńskiego, Mickiewicza, Modrzewskiego, Nałkowskiej, Narcyzów, Niezapominajek, Opawska, Orzeszkowej, Osmańczyka, Pomorska, Powstańców Śląskich, Prusa (numery parzyste), Przemyska, Pułaskiego, Reja, Rodziewiczówny, Róż, Słowackiego, Sienkiewicza, Stawowa, Stęczyńskiego, Stokrotek, Sudecka (numery 12-34), Tuwima, Unii Lubelskiej, Wańkowicza, Wasylewskiego, Zapolskiej, Zbaraska, Zygmuntowska, Żeromskiego i Żeleńskiego-Boya). Parafia liczy około 8500 wiernych.
Historia parafii.
W marcu 1892 roku do Nysy przybyli pierwsi zakonnicy z zakonu werbistów, którzy zamierzali utworzyć na terenie zakupionego przez siebie majątku w Górnej Wsi pierwszy na terenie Niemiec dom misyjny. Wyboru lokalizacji nowego kościoła i klasztoru dokonał jego założyciel – Arnold Janssen, który uczynił to pod wpływem inspiracji Państwa Huch.
W ciągu kilkunastu lat udało im się wybudować obszerny klasztor oraz szkołę (prywatne gimnazjum) tzw. "Święty Krzyż", na terenie ówczesnej parafii św. Jana Chrzciciela w Średniej Wsi. W 1941 roku na bazie tego zgromadzenia kardynał Adolf Bertram utworzył nową parafię, która obejmowała Górną Wieś. Dekretem biskupa opolskiego Franciszka Jopa z 1979 roku parafia została poszerzona o wiernych z 13 ulic z parafii św. Jakuba. 
Proboszczowie.
Proboszczami parafii byli:
Kościół.
Kościół został wybudowany w 1907 roku w stylu neogotyckim. Jego uroczysta konsekracja miała miejsce 28 września 1924 roku w obecności kardynała Bertrmama.

</doc>
<doc id="1802293" url="https://pl.wikipedia.org/wiki?curid=1802293" title="Geovanny Jara">
Geovanny Jara

Geovanny Jara Granados (ur. 20 lipca 1967) – piłkarz kostarykański grający na pozycji obrońcy. Jego brat Claudio Jara również był piłkarzem.
Kariera klubowa.
Karierę piłkarską Jara rozpoczął w klubie CS Herediano. W sezonie 1989/1990 zadebiutował w jego barwach w kostarykańskiej Primera División. Tam był podstawowym zawodnikiem i grał tam do 2004 roku. W 1993 roku wywalczył z Herediano swój jedyny tytuł mistrza Kostaryki. W sezonie 2004/2005 grał w AD Belén, a w sezonie 2005/2006 w AD Ramonense. Karierę zakończył w 2006 roku.
Kariera reprezentacyjna.
W reprezentacji Kostaryki Jara zadebiutował w 1990 roku. W tym samym roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był rezerwowym zawodnikiem i nie rozegrał żadnego spotkania. Od 1990 do 2002 roku wystąpił w kadrze narodowej 11 razy.
W 1992 roku Jara wystąpił z Kostaryką na Mistrzostwach Świata w Futsalu w Hongkongu.

</doc>
<doc id="1802294" url="https://pl.wikipedia.org/wiki?curid=1802294" title="Minjung">
Minjung

Król Goguryeo Minjung (? – 48) – czwarty król Goguryeo, największego spośród Trzech Królestw Korei. Panował w latach 44-48. Był piątym synem drugiego władcy króla Yuriego. Informacje o jego życiu pochodzą głównie z koreańskich kronik Samguk Sagi i Samguk Yusa.
Pochodzenie.
Według Samguk Sagi Hae Saek-ju był piątym synem króla Yuriego, wnukiem założyciela państwa Jumonga i bratem poprzedniego króla Daemusina. Po śmierci brata został nowym królem, z uwagi na młody wiek następcy tronu księcia Hae U (następnego króla Mobon). Kronika Samguk Yusa twierdzi natomiast, że Saek-ju był synem króla Daemusina i bratem Hae U. Ta teoria jest uznawana w chwili obecnej za mało prawdopodobną.
Panowanie.
Panowanie Minjunga nie trwało długo, potrafił on jednak utrzymać pokój wewnątrz kraju i nie wdawać się w konflikty z państwami ościennymi. Po panowaniu Daemusina, które składało się z niekończących się wojen, ten kilkuletni okres spokoju pozwolił skonsolidować państwo i umocnić je wewnętrznie.
W czasie panowania Minjunga doszło w Goguryeo do kilku katastrof naturalnych. W roku 46 wschodnie prowincje kraju nawiedziła powódź. Doprowadziło to do masowych ucieczek w głąb państwa i do klęski głodu. Minjung rozkazał otworzyć królewskie magazyny i rozdysponować żywność między głodującą ludność.
Śmierć i dziedzictwo.
W roku 48, po czterech latach panowania, król zachorował i zmarł. Na łożu śmierci poprosił, by pochować go w grocie, którą jakiś czas wcześniej odwiedził. Jego życzenie zostało spełnione. Tron przeszedł na jego bratanka, Hae U, który panować miał jako Mobon.

</doc>
<doc id="1802298" url="https://pl.wikipedia.org/wiki?curid=1802298" title="Jak oni śpiewają (IV edycja)">
Jak oni śpiewają (IV edycja)



</doc>
<doc id="1802300" url="https://pl.wikipedia.org/wiki?curid=1802300" title="Bernhard Fernikorn">
Bernhard Fernikorn

Bernhard Fernikorn (ur. 1904, data śmierci nieznana) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Unterscharführer.
21 kwietnia 1940 został wcielony do Luftwaffe, gdzie dosłużył się stopnia sierżanta. We wrześniu 1944 przeniesiono go do Waffen-SS i skierowano do "Gusen II", podobozu Mauthausen. Był tu wartownikiem i "Blockführerem".
Fernikorn został osądzony w procesie załogi Mauthausen (US vs. Bernard Fernikorn i inni) w dniach 28 - 31 października 1947 przez amerykański Trybunał Wojskowy w Dachau. Skazano go na karę dożywotniego pozbawienia wolności. Uznano go za winnego zamordowania więźnia narodowości polskiej, dentysty z Krakowa, w styczniu 1945.

</doc>
<doc id="1802304" url="https://pl.wikipedia.org/wiki?curid=1802304" title="Miguel Davis">
Miguel Davis

Miguel Davis (ur. 18 czerwca 1966) - piłkarz kostarykański grający na pozycji napastnika.
Kariera.
W 1990 roku został Davis powołany przez selekcjonera Velibora Milutinovicia do kadry Kostaryki na Mistrzostwa Świata we Włoszech. Tam był rezerwowym zawodnikiem i nie rozegrał żadnego spotkania. Był wówczas piłkarzem LD Alajuelense.

</doc>
<doc id="1802306" url="https://pl.wikipedia.org/wiki?curid=1802306" title="Simon Greul">
Simon Greul

Simon Greul (ur. 13 kwietnia 1981 w Stuttgarcie) – niemiecki tenisista, reprezentant w Pucharze Davisa.
Kariera tenisowa.
Jako zawodowy tenisista występował w latach w 2000–2013.
W grze pojedynczej wygrał 12 turniejów kategorii ATP Challenger Tour. W marcu 2006 roku Niemiec odniósł jeden ze swoich większych sukcesów, dochodząc do 4 rundy zawodów ATP Masters Series w Miami. W eliminacjach pokonał Adriána Garcíę oraz Ricarda Mella, a w turnieju głównym Paradorna Srichaphana, Dominika Hrbatego i Tima Henmana. Odpadł po porażce z Andym Roddickiem.
W sezonie 2010 po raz pierwszy w karierze awansował do finału turnieju ATP World Tour, w Buenos Aires w grze podwójnej. Wspólnie z Peterem Luczakiem przegrał w meczu o tytuł z deblem Sebastián Prieto–Horacio Zeballos 6:7(4), 3:6.
W 2010 roku zagrał w Pucharze Davisa, w 1 rundzie grupy światowej przeciwko Francji. Swój mecz wygrał Jo-Wilfriedem Tsongą przez krecz Francuza przy stanie 4:6, 6:2, 1:0.
W rankingu gry pojedynczej Greul najwyżej był na 55. miejscu (22 marca 2010), a w klasyfikacji gry podwójnej na 121. pozycji (12 kwietnia 2010).

</doc>
<doc id="1802308" url="https://pl.wikipedia.org/wiki?curid=1802308" title="Willi Kestel">
Willi Kestel

Willi Kestel (ur. 1903, zm. ?) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Unterscharführer.
1 lipca 1940 został wcielony do Luftwaffe, w ramach której pełnił służbę do końca sierpnia 1944. 1 września 1944 przeniesiono go do Waffen-SS i skierowano do "Gusen II", podobozu Mauthausen. Był tu wartownikiem i "Blockführerem" w bloku nr 5. Nadzorował tu również więźniarską służbę strażacką.
Willi Kestel został osądzony w procesie załogi Mauthausen (US vs. Bernard Fernikorn i inni) w dniach 28–31 października 1947 przez amerykański Trybunał Wojskowy w Dachau. Skazano go na karę dożywotniego pozbawienia wolności. Uznano go za winnego zamordowania sześciu więźniów podczas służby w "Gusen II".

</doc>
<doc id="1802309" url="https://pl.wikipedia.org/wiki?curid=1802309" title="Rónald Marín">
Rónald Marín

Ronald Marín Duran (ur. 2 listopada 1962) – kostarykański piłkarz grający na pozycji obrońcy.
Kariera.
W 1990 roku Marín został powołany przez selekcjonera Velibora Milutinovicia do kadry Kostaryki na Mistrzostwa Świata we Włoszech. Tam był rezerwowym zawodnikiem i nie rozegrał żadnego spotkania. Był wówczas piłkarzem CS Herediano.

</doc>
<doc id="1802310" url="https://pl.wikipedia.org/wiki?curid=1802310" title="Ronald Marin">
Ronald Marin



</doc>
<doc id="1802314" url="https://pl.wikipedia.org/wiki?curid=1802314" title="Struga (dopływ Broku)">
Struga (dopływ Broku)

Struga – struga, prawy dopływ Broku o długości 13,58 km. 
Źódła strugi znajdują się w Ostrowi Mazowieckiej, a jej koryto przybiera kierunek południowy. Przepływa obok miejscowości Stara Grabownica i Kuskowizna, a po minięciu wsi Stare Kaczkowo uchodzi do Broku.

</doc>
<doc id="1802317" url="https://pl.wikipedia.org/wiki?curid=1802317" title="Partia Socjalistyczna (Włochy)">
Partia Socjalistyczna (Włochy)



</doc>
<doc id="1802318" url="https://pl.wikipedia.org/wiki?curid=1802318" title="Miguel Segura">
Miguel Segura

Miguel Segura (ur. 15 lutego 1963) - piłkarz kostarykański grający na pozycji bramkarza.
Kariera.
W 1990 roku Segura został powołany przez selekcjonera Velibora Milutinovicia do kadry Kostaryki na Mistrzostwa Świata we Włoszech. Tam był rezerwowym bramkarzem dla Luisa Gabela Conejo oraz Hermidia Barrantesa i nie rozegrał żadnego spotkania. Był wówczas piłkarzem Deportivo Saprissa. W sezonie 1988/1989 przez kolejne 855 minut nie puścił gola, czym ustanowił rekord w historii kostarykańskiej Primera División.

</doc>
<doc id="1802322" url="https://pl.wikipedia.org/wiki?curid=1802322" title="Gert Fröbe">
Gert Fröbe

Gert Fröbe; "właściwie Karl Gerhart Fröber" (ur. 25 lutego 1913 w Oberplanitz, zm. 5 września 1988 w Monachium) – niemiecki aktor filmowy i teatralny. Najbardziej znany jako Auric Goldfinger, przeciwnik Jamesa Bonda w filmie "Goldfinger" (1964; reż. Guy Hamilton).
W ciągu swej trwającej 40 lat kariery pojawił się w blisko 100 filmach; w produkcjach europejskich jak i amerykańskich.
Zmarł na zawał serca.

</doc>
<doc id="1802323" url="https://pl.wikipedia.org/wiki?curid=1802323" title="Irena Voisé">
Irena Voisé

Irena Voisé (ur. 26 grudnia 1922, zm. 9 października 2003) – historyk sztuki, kurator Muzeum w Wilanowie.
Całe życie zawodowe I. Voisé związane było z rezydencją wilanowską i utworzonym tam w 1945 r. muzeum – oddziałem Muzeum Narodowego w Warszawie, w którym podjęła pracę w 1954 r., tuż po ukończeniu studiów na UMK w Toruniu. Po jej opieką znalazły się wilanowskie zbiory dzieł sztuki (w pełni zinwentaryzowane przez kierowany przez nią zespół) oraz nadzór nad pracami nad wyposażeniem i dekoracjami pałacu wilanowskiego w czasie odbudowy, renowacji i konserwacji rezydencji wilanowskiej w latach 1954–1962. Irena Voisé doprowadziła do zorganizowania i otwarcia w 1964 r. Galerii Portretu Polskiego, która powstała według scenariusza prof. Stefana Kozakiewicza. Szczególnie wiele czasu poświęciła studiowaniu i rekonstrukcji galerii malarstwa Stanisława Kostki Potockiego, której elementy rozproszone były pośród różnych zbiorów. Badała twórczość Louisa de Silvestre’a opracowując scenariusz wystawy poświęconej dziełom tego malarza w zbiorach wilanowskich i wydając jej katalog. W muzeum wilanowskim pracowała do 1990 r., pozostając jednak w kręgu spraw muzeum do końca swego, wypełnionego pracą organizacyjną i naukową, życia.
Irena Voisé w 1977 r. została odznaczona Złotym Krzyżem Zasługi.
W 1970 r. została wyróżniona odznaką „Zasłużonego Działacza Kultury”, w 1972 r. – złotą odznaką „Za opiekę nad zabytkami”, w 1983 r. – złotą odznaką honorową „Za Zasługi dla Warszawy”.

</doc>
<doc id="1802324" url="https://pl.wikipedia.org/wiki?curid=1802324" title="Rupes Toscanelli">
Rupes Toscanelli

Rupes Toscanelli – uskok tektoniczny na powierzchni Księżyca o długości około 70 km. Współrzędne selenograficzne . Znajduje się w pobliżu krateru Aristarchus.
Nazwa klifu pochodzi od pobliskiego krateru Toscanelli, który z kolei został nazwany nazwiskiem włoskiego matematyka i astronoma Paolo dal Pozzo Toscanelliego (1397-1482).

</doc>
<doc id="1802337" url="https://pl.wikipedia.org/wiki?curid=1802337" title="José Jaikel">
José Jaikel

José Jaikel, właśc. José Antonio Jaikel Aguilar (ur. 3 kwietnia 1966) – piłkarz kostarykański grający na pozycji napastnika.
Kariera.
W 1990 roku Jaikel został powołany przez selekcjonera Velibora Milutinovicia do kadry Kostaryki na Mistrzostwa Świata we Włoszech. Tam był rezerwowym zawodnikiem i nie rozegrał żadnego spotkania.
Podczas Mundialu we Włoszech Jaikel był piłkarzem Deportivo Saprissa, z którym wywalczył kilka tytułów mistrza Kostaryki, a także dwukrotnie Puchar Mistrzów CONCACAF w 1993 i 1995 roku. Pod koniec kariery występował w Herediano.

</doc>
<doc id="1802338" url="https://pl.wikipedia.org/wiki?curid=1802338" title="Jose Jaikel">
Jose Jaikel



</doc>
<doc id="1802339" url="https://pl.wikipedia.org/wiki?curid=1802339" title="The RZA Hits">
The RZA Hits

The RZA Hits – to kompilacyjny album amerykańskiego rapera RZA wydany w 1999 roku. Wszystkie utwory poza "Brooklyn Zoo" wyprodukował RZA.

</doc>
<doc id="1802341" url="https://pl.wikipedia.org/wiki?curid=1802341" title="RZA Hits">
RZA Hits



</doc>
<doc id="1802345" url="https://pl.wikipedia.org/wiki?curid=1802345" title="Mobon">
Mobon

Król Goguryeo Mobon (30 – 53) był piątym królem Goguryeo, największego spośród Trzech Królestw Korei. Panował w latach 48 – 53. Był synem trzeciego króla Daemusina. Tak jak w przypadku innych władców Goguryeo o informacje o jego panowaniu czerpiemy głównie z Samguk Sagi i Samguk Yusa. 
Pochodzenie.
Według Samguk Sagi Hae U był drugim synem króla Daemusina. Jego starszy brat książę Hodong w roku 37 popełnił samobójstwo i Hae U został jedynym następcą. W chwili śmierci ojca w roku 48 Hae U był jednak zbyt młody by wstąpić tron. Królem został jego stryj, Hae Saek-ju, który panował jako Minjung. 
Panowanie.
Samguk Sagi opisuje Mobona jako złego władcę-tyrana. Jego charakter miał być okrutny i kapryśny, co wywoływało nienawiść do niego u zwykłych poddanych. W roku 49 Mobon kilkakrotnie zaatakował Chiny Han. Kampanie te zakończyły się jednak niepowodzeniem i był zmuszony zawrzeć traktat pokojowy. 
Śmierć, dziedzictwo i kontrowersje.
Okrucieństwo i kiepska polityka prowadzona przez króla spowodowały, że stał się on obiektem nienawiści na dworze i wśród ludności. W roku 53 został zasztyletowany przez dworskiego urzędnika Duro. Na następcę tronu wyznaczył wcześniej swego syna Hae Ika. Ten jednak nie został dopuszczony do władzy. Korona Goguryeo przeszła wtedy na boczną linię rodu królewskiego, pochodzącą od najmłodszego syna króla Yuriego. Chińska kronika Księga Wei sugeruje natomiast, że po śmierci Mobona jego potomkowie tak długo wymieniali się władzą, aż w końcu zostali od niej odsunięci i zastąpieni przez inną linię królewskiego rodu. Tłumaczy to ponowną zmianę nazwiska dynastii panującej z "Hae" na "Go".

</doc>
<doc id="1802347" url="https://pl.wikipedia.org/wiki?curid=1802347" title="Jeyaraney Kathirithamby">
Jeyaraney Kathirithamby

Jeyaraney Kathirithamby – brytyjska entomolożka, specjalizuje się w badaniu wachlarzoskrzydłych.
Córka Thambapillari Kathirithamby i Ethel Balasavanthram Kathirithamby. Ukończyła Queen Mary′s College w Madrasie w 1967 i Imperial College w Londynie w 1971.
Związana z University of Oxford, St. Hugh′s College i Sam Houston State University. Autorka kilkudziesięciu prac naukowych. 
Zamężna za Malcolmem Daviesem (1978).

</doc>
<doc id="1802353" url="https://pl.wikipedia.org/wiki?curid=1802353" title="Fernand Wyss">
Fernand Wyss

Fernand Wyss (ur. 2 stycznia 1920 w Antwerpii, zm. 12 kwietnia 1947 tamże) – strażnik Waffen-SS w obozie koncentracyjnym w Fort Breendonk i kryminalista wojenny podczas II wojny światowej
Życiorys.
W młodości był amatorskim bokserem i zapaśnikiem, a także mechanikiem samochodowym. Po zajęciu Belgii w maju 1940 r. przez wojska niemieckie, podjął kolaborację z okupantami. Nie miał motywów ideologicznych. Początkowo pracował na lotnisku w Deurne, ale wkrótce wstąpił do Waffen-SS. Od października 1940 r. przechodził szkolenie wojskowe w Monachium, zaś od kwietnia 1941 r. w Hamburgu w obozie dla ochotników flamandzkich i holenderskich. Następnie odbył szkolenie ideologiczne w Oberau, po czym skierowano go do okupowanej Belgii. We wrześniu 1941 r. został strażnikiem w obozie koncentracyjnym w Breendonk Fort. Okazał się jednym z najbardziej brutalnych flamandzkich SS-manów, osobiście bił i mordował więźniów. Nazywany był „Bestią z Breendonk”. We wrześniu 1944 r., kiedy nadchodziły wojska alianckie, zbiegł wraz z pozostałymi strażnikami do Niemiec. Prawdopodobnie brał udział w walkach z Armią Czerwoną pod Tilsit w Prusach Wschodnich. Po zakończeniu wojny został 28 maja 1945 r. aresztowany w obozie repatriacyjnym w Turnhout. Prawie nie został wtedy zlinczowany. Po procesie w Mechelen skazano go za zamordowanie co najmniej 16 ludzi i pobicie 167 innych na karę śmierci przez rozstrzelanie, wykonaną 12 kwietnia 1947 r.

</doc>
<doc id="1802363" url="https://pl.wikipedia.org/wiki?curid=1802363" title="Ilse Steppat">
Ilse Steppat

Ilse Steppat (ur. 11 listopada 1917 w Barmen; obecnie Wuppertal, zm. 21 grudnia 1969 w Berlinie) − niemiecka aktorka filmowa i teatralna.
Najbardziej pamiętną rolę stworzyła w filmie z bondowskiej serii "W tajnej służbie Jej Królewskiej Mości" (1969; reż. Peter R. Hunt), gdzie zagrała Irme Bunt, asystentkę Blofelda (w tej roli wystąpił Telly Savalas), odwiecznego wroga Jamesa Bonda. Aktorka zmarła nagle na zawał serca w 3 dni po premierze tego filmu.
Steppat zagrała także w polskim filmie w reżyserii Aleksandra Forda pt. "Ósmy dzień tygodnia" (1958). Wcieliła się tu w postać matki główniej bohaterki Agnieszki Walickiej.

</doc>
<doc id="1802364" url="https://pl.wikipedia.org/wiki?curid=1802364" title="Grunwalth">
Grunwalth

Grunwalth – polski herb szlachecki - odmiana herbu Dołęga z nobilitacji.
Opis herbu.
Opis zgodnie z klasycznymi regułami blazonowania:
W polu błękitnym podkowa srebrna z takimż krzyżem zaćwieczonym na barku i takąż strzałą na opak między ocelami.
W klejnocie dąb w barwach naturalnych, z połową korony zieloną, połową pozbawioną liści.
Labry błękitne, podbite srebrem.
Najwcześniejsze wzmianki.
Herb z nobilitacji Michała Grunwaltha de Jasicz z Malborka z 11 marca 1540.
Herbowni.
Grunwalth - Grunwalt.

</doc>
<doc id="1802369" url="https://pl.wikipedia.org/wiki?curid=1802369" title="Corioxenidae">
Corioxenidae

Corioxenidae – rodzina wachlarzoskrzydłych.
Rodzaje:

</doc>
<doc id="1802375" url="https://pl.wikipedia.org/wiki?curid=1802375" title="Suchy Wierch Batyżowiecki">
Suchy Wierch Batyżowiecki

Suchy Wierch Batyżowiecki (słow. "Suchý vrch") – wierzchołek o wysokości 1793 m n.p.m. znajdujący się w przedłużeniu południowo-zachodniej grani Małego Gerlacha ("Kotlový štít") w słowackiej części Tatr Wysokich.
Swoim grzbietem oddziela on środkowe partie Doliny Batyżowieckiej ("Batizovská dolina") i górne partie doliny Stos ("Hromadná dolina"). Obecnie jego zboczem prowadzi znakowana czerwono Magistrala Tatrzańska, a dokładnie jej odcinek Batyżowiecki Staw – Wielicki Staw. Niedaleko szczytu, w odległości kilku metrów od Magistrali znajduje się Batyżowiecka Koleba ("Batizovské ohnisko"), uważana za jedną z najwygodniejszych koleb skalnych w Tatrach.
Wierzchołek Suchego Wierchu Batyżowieckiego jest łatwo dostępny, więc najprawdopodobniej pierwszego na niego wejścia dokonał nieznany myśliwy. Rejon Doliny Batyżowieckiej był popularnym miejscem myśliwskim dla spiskiej ludności, szczególnie dla mieszkańców Stwoły ("Štôla"). Dawna słowacka nazwa Suchego Wierchu Batyżowieckiego to "Na Riglu".

</doc>
<doc id="1802377" url="https://pl.wikipedia.org/wiki?curid=1802377" title="Gęsiareczka z Getyngi">
Gęsiareczka z Getyngi

Gęsiareczka z Getyngi (niem. "Göttinger Gänseliesel" – dosł. Gęsiarka Elżunia z Getyngi) jest popularnym symbolem miasta Getyngi. 
Powstała w roku 1901 figurka niosącej dwie gęsi dziewczynki w stroju ludowym stoi pod ażurowym baldachimem ze splecionych gałązek na cokole, z którego spływają strumienie wody do basenu studni stojącej przed budynkiem Starego Ratusza.
Obecna figura stanowi kopię oryginału, przeniesionego w 1990 do muzeum miejskiego.
Figura z brązu jest dziełem rzeźbiarza Paula Nissego, studnię zbudowano według projektu architekta Heinricha Stöckhardta. 
Gęsiareczka wpisała się w tradycję studentów uniwersytetu w Getyndze. Po otrzymaniu indeksów studenci wdrapywali się na cokół, by ją ucałować. W roku 1926 władze miejskie zakazały tego zwyczaju. Za jego złamanie jeden ze studentów zapłacił nawet 10 marek kary. Ostatnio zwyczaj pocałunków przeszedł ze studentów na świeżo upieczonych doktorów, którzy po udanej obronie pracy doktorskiej wręczają figurce bukiet kwiatów.
Podobne figurki „Gęsiareczki” znajdują się także w innych miastach niemieckich: Monheim nad Renem, Hanowerze, Berlinie-Wilmersdorf i w saksońskim miasteczku Kreischa. Pomnik "Gęsiarki" znajduje się również w Barlinku.

</doc>
<doc id="1802379" url="https://pl.wikipedia.org/wiki?curid=1802379" title="Niezdolność czytania">
Niezdolność czytania



</doc>
<doc id="1802380" url="https://pl.wikipedia.org/wiki?curid=1802380" title="Darwinopterus">
Darwinopterus

Darwinopterus – rodzaj pterozaura żyjącego w środkowej jurze na obecnych terenach Azji. Wykazywał kombinację cech typowych dla wczesnych, przeważnie długoogonowych form, jak również bardziej zaawansowanych, wyłącznie krótkoogonowych pterodaktyli i przypuszczalnie stanowi formę „pośrednią” pomiędzy tymi grupami.
Budowa.
"Darwinopterus" był niewielkim pterozaurem o stosunkowo dużej czaszce – u holotypu "D. modularis" (ZMNH M8782) mierzy ona 18,5 cm długości. Jej długość niemal dwukrotnie przekracza łączną długość kręgów grzbietowych i krzyżowych, co jest wartością wyższą, niż u któregokolwiek z bazalnych pterozaurów, jak również stosunkowo wysoką jak dla pterodaktyli. Jedną z cech diagnostycznych "Darwinopterus" jest znaczne wydłużenie tylnej części czaszki. W szczękach znajdowało się po 15 par smukłych, przystosowanych do chwytania zębów. Najdłuższe z nich znajdowały się na przodzie szczęk. "D. robustodens" miał mniej zębów: około 9 par w szczęce i 11 w żuchwie. Były też one krótsze i masywniejsze. Grzebień czaszkowy z ząbkowaną górną krawędzią jest podobny do tego występującego u bazalnych przedstawicieli Dsungaripteroidea, takich jak "Germanodactylus" i "Noripterus", oraz niektórych Ctenochasmatoidea.
Podobnie jak inne pterozaury "Darwinopterus modularis" miał dziewięć kręgów szyjnych, choć u "D. robustodens" występuje tylko osiem kręgów (u "D. linglongtaensis" zachowały się tylko trzy kręgi, jednak szyja holotypu tego gatunku jest bardzo niekompletna). Są one silnie przodowklęsłę. Szyja jest równej długości lub nieco dłuższa niż łączna długość kręgów grzbietowych i krzyżowych, co jest proporcją spotykaną wcześniej jedynie u pterodaktyli. Kręgi szyjne (zwłaszcza III–VII) były wydłużone, miały niskie wyrostki kolczyste i nie występowały na nich żebra szyjne. Szkielet pozaczaszkowy wykazywał wiele cech prymitywnych – "Darwinopterus" miał długi ogon składający się z ponad dwudziestu kręgów (późniejsze odkrycia wskazały, że składał się z 30 kręgów) oraz 27 kręgów przedogonowych, co także jest cechą plezjomorficzną.
"Darwinopterus linglongtaensis" i "D. robustodens" osiągały mniejsze rozmiary niż "D. modularis". Holotyp i jedyny znany okaz "D. linglongtaensis" należał prawdopodobnie do osobnika bliskiego dorosłości, natomiast holotyp "D. robustodens", także będący jedynym znanym osobnikiem tego gatunku, jest prawdopodobnie dorosły, na co wskazują zrośnięte miednica i kość łopatkowo-krucza.
"Darwinopterus" znany jest ze skamieniałości osobników w różnym wieku – od bardzo młodych do dorosłych – co umożliwia stwierdzenie, jakie zmiany zachodziły w budowie jego szkieletu wraz z dorastaniem. Unwin i współpracownicy (2012) odkryli, że u najmłodszego znanego osobnika ogon składał się tylko z 15 kręgów i był krótszy od łącznej długości wszystkich kręgów grzbietowych i krzyżowych zwierzęcia; jego ogon był podobny do krótkich ogonów pterodaktyli. U starszych, ale wciąż niedojrzałych osobników ogon wydłużał się i miał już wszystkie 30 kręgów; dopiero u osobników dorosłych osiągał on maksymalną długość (ponad 3–krotnie dłuższy od łącznej długości kręgów grzbietowych i krzyżowych). W związku z tym odkryciem Unwin i współpracownicy sugerują, że skrócenie ogona u pterodaktyli jest wynikiem spowolnienia wzrostu i rozwoju kręgów ogonowych w porównaniu z pozostałymi kośćmi ich szkieletów, przez co zachowywały one przez całe życie budowę, która u ich przodków cechowała tylko ogony młodych osobników.
Dymorfizm płciowy.
Odnaleziono szczątki wielu osobników "D. modularis" należące do dwóch wyraźnie odmiennych morfotypów. Niektóre z nich cechowały się dużymi grzebieniami na czaszce i stosunkowo niewielką miednicą, której elementy od strony brzusznej były zrośnięte, natomiast pozostałe miały szerszą, niezrośniętą miednicę i nie miały grzebieni na czaszce. W bezpośredniej bliskości miednicy jednego z bezgrzebieniowych osobników zachowało się jajo, co dowodzi, że była to samica i sugeruje, że wszystkie bezgrzebieniowe osobniki to samice, a te z grzebieniami – samce. Jest to jeden z najbardziej ewidentnych przykładów występowania dymorfizmu płciowego u pterozaurów. Obie płcie osiągały zbliżone rozmiary; dorosły osobnik ważył prawdopodobnie około 110–220 g.
Systematyka.
Według analizy kladystycznej przeprowadzonej przez Lü Junchanga i współpracowników "Darwinopterus" jest taksonem siostrzanym dla pterodaktyli i jedynym pterozaurem niezaliczonym do kladu Pterodactyloidea, ani do parafiletycznej grupy Rhamphorhynchoidea. Dla kladu obejmującego pterodaktyle i "Darwinopterus" autorzy ukuli nazwę Monofenestrata, pochodzącą od obecności u nich okna złożonego z połączonych okien nosowego i przedoczodołowego. U "Darwinopterus modularis" nie występują cechy pośrednie – czaszka jest zdominowana przez cechy zaawansowane, typowe dla Pterodactyloidea, podczas gdy tułów, kończyny i ogon przez prymitywne cechy charakterystyczne dla Rhamphorhynchoidea. W szkielecie pozaczaszkowym także występują jednak pewne cechy zaawansowane, m.in. wydłużenie kręgów szyjnych środkowego odcinka szyi.
"Darwinopterus" jest prawdopodobnie blisko spokrewniony z rodzajem "Wukongopterus" znanym z formacji Daohugou, wraz z którym – oraz być może np. "Changchengopterus" – może należeć do kladu Wukongopteridae. Cechy łączące te dwa taksony obejmują okno nosowo-przedoczodołowe, wydłużone kręgi szyjne i pochyloną kość kwadratową – będące cechami typowymi dla Pterodactyloidea, lecz niezwykłymi dla pterozaurów nienależących do tej grupy. Kolejnym przedstawicielem Wukongopteridae jest "Kunpengopterus". Monofiletyzm tej grupy nie został jednak potwierdzony analizami kladystycznymi – według Martilla i Etchesa możliwe, że taksony zaliczane do Wukongopteridae to grupa parafiletyczna względem Pterodactyloidea. Autorzy ci nie wykluczają, że "Darwinopterus" i "Wukongopterus" są synonimami, a różnice pomiędzy nimi wynikają z odmiennych stanów zachowania skamieniałości.
Paleobiologia.
Dokładne funkcjonalne i ekologiczne znaczenie wydłużenia czaszki, połączenia okna nosowego i przedoczodołowego, stosunkowe zwiększenie rozmiarów i objętości puszki mózgowej, uproszczenie uzębienia oraz zmiany w kształcie kręgów szyjnych i utraty żeber szyjnych nie jest znane. Lü i współpracownicy na podstawie cech zębów i szyi sugerują, że "Darwinopterus modularis" mógł być aktywnym drapieżnikiem, polującym w powietrzu na niewielkie kręgowce, takie jak współczesne mu pierzaste maniraptory (skansoriopteryks, epidendrozaur, "Anchiornis"), szybujące ssaki ("Volaticotherium") oraz inne pterozaury, takie jak "Changchengopterus". "Darwinopterus robustodens" osiągał mniejsze rozmiary, a jego krótkie i masywne zęby mogły być przystosowane do miażdżenia pancerzyków chrząszczy, zwłaszcza sprężykowatych i Lasiosynidae, które licznie zamieszkiwały te same tereny. "Darwinopterus" również padał jednak ofiarą agresji ze strony innych zwierząt – jeden z okazów odnaleziono w bezpośredniej bliskości jaja, co sugeruje, że należy on do dojrzałej płciowo samicy. Prawdopodobnie po złamaniu lewego skrzydła wpadła do wody i utonęła. Po rozpoczęciu procesu rozkładu jajo zostało wydalone z jej ciała.
Podobnie jak u wielu innych pterozaurów, u "Darwinopterus" występował dymorfizm płciowy. Grzebienie występujące na czaszkach samców prawdopodobnie służyły do ozdoby i były pokryte tkankami miękkimi, które znacznie je powiększały. Prawdopodobnie struktury te wyewoluowały w wyniku działania doboru płciowego. "Darwinopterus" składały stosunkowo niewielkie jaja, o względnej wielkości zbliżonej jak u łuskonośnych. Jajo samicy ZMNH M8802, o masie szacowanej na 110–220 g, ważyło około 11 g, a pisklę – 4,7 g. Pergaminowata skorupka jaja wskazuje na jego zagrzebanie w ziemi i wchłonięcie przez nie dużej ilości wody po złożeniu. Taki sposób rozmnażania bardziej przypomina występujący u współczesnych gadów niż u ptaków. Prawdopodobnie "Darwinopterus", podobnie jak inne pterozaury, nie opiekował się jajami ani potomstwem.
Historia odkryć.
"Darwinopterus modularis" został formalnie opisany w 2010 roku, jednak publikacja, w której nadano mu nazwę, ukazała się w internecie jeszcze w 2009 roku. Nazwa rodzajowa pochodzi od nazwiska urodzonego w 1809 roku Karola Darwina, honorując dwusetną rocznicę jego narodzin oraz 150. wydania książki "O powstawaniu gatunków", oraz od greckiego słowa "pteron" („skrzydło”). Nazwa gatunkowa "modularis" pochodzi z łaciny i oznacza „złożony z zamiennych jednostek”. Holotypem jest ZMNH M8782 – zachowany w dobrym stanie szkielet obejmujący czaszkę, niemal kompletny kręgosłup oraz kości kończyn, niekompletny mostek, kości obręczy barkowej oraz miednicy. Drugi odkryty szkielet (YH-2000) jest niemal kompletny i należy do nieco mniejszego osobnika. Z tej samej lokalizacji wydobyto również pozostałości kolejnych kilku osobników. Skamieniałości odnaleziono w środkowojurajskich osadach formacji Tiaojishan w prowincji Liaoning. Wiek tych osadów szacowano na 169–152 mln lat lub 165–156 mln lat. Nowsze badania sugerują, że "Darwinopterus" żył dawniej niż 161 mln lat temu.
W 2010 roku Wang Xiaolin i współpracownicy opisali drugi gatunek "Darwinopterus" – "D. linglongtaensis". Holotyp tego gatunku odnaleziono w Linglongta w powiecie Jianchang. Od miejsca znalezienia pochodzi epitet gatunkowy. Z tej samej lokalizacji pochodzi również holotyp gatunku "D. robustodens", opisanego w 2011 roku przez Lü Junchanga i współpracowników. Epitet gatunkowy pochodzi od łacińskich słów "robustus" („masywny”) i "dens" („ząb”) i odnosi się do stosunkowo masywnej budowy zębów.

</doc>
<doc id="1802381" url="https://pl.wikipedia.org/wiki?curid=1802381" title="Stowarzyszenie Floty Niemieckiej">
Stowarzyszenie Floty Niemieckiej

Niemiecki Związek Floty (niem. "Deutscher Flottenverein") - grupa interesu w Cesarstwie Niemieckim, dążąca do utworzenia silnej floty wojennej, założona 30 kwietnia 1898 z inicjatywy m.in. Alfreda von Tirpitza. W szczytowym okresie liczyła ok. 300 tys. członków, będąc wówczas najliczniejszą organizacją ojczyźnianą w cesarskich Niemczech. Wywierała nacisk na niemiecki parlament dążąc do przyjęcia Ustawy floty, a następnie na zmianę przyjętych w niej w 1900 roku zapisów na pozwalające na znaczniejszą rozbudowę floty. NZF miał także zasługi w popularyzacji filmu, prezentując filmy nazywane wówczas "żywymi fotografiami" w kinach objazdowych, co miało spopularyzować idee silnej floty w niemieckim społeczeństwie.

</doc>
<doc id="1802385" url="https://pl.wikipedia.org/wiki?curid=1802385" title="Internationales Stadionfest 2009">
Internationales Stadionfest 2009

Internationales Stadionfest 2009 – mityng lekkoatletyczny należący do cyklu Golden League, który odbył się 14 czerwca 2009 na stadionie olimpijskim w Berlinie.

</doc>
<doc id="1802387" url="https://pl.wikipedia.org/wiki?curid=1802387" title="Krzysztof Kwiatkowski">
Krzysztof Kwiatkowski



</doc>
<doc id="1802389" url="https://pl.wikipedia.org/wiki?curid=1802389" title="Włościsław">
Włościsław

Włościsław () – legendarny książę plemienia Łuczan z ośrodkiem władzy w grodzie Žatec, znany z "Kroniki" Kosmasa (I,10).
Miał toczyć walki z Czechami Neklana, odnosząc nad nimi zwycięstwa. Na pograniczu prowincji Bilina i Litomierzyce założył gród nazwany jego imieniem. Włościsław miał zginąć w bitwie z Czechami dowodzonymi przez Tyrona na polu Tursko. Po jego śmierci Neklan oddał małoletniego syna Włościsława pod opiekę Serba Duringa, ten jednak licząc na nagrodę władcy zamordował chłopca, za co został skazany na śmierć.
Późniejsza tradycja kronikarska uczyniła z Włościsława syna Wojena i brata Unisława.

</doc>
<doc id="1802390" url="https://pl.wikipedia.org/wiki?curid=1802390" title="Mengeidae">
Mengeidae

Mengeidae – rodzina wachlarzoskrzydłych. Należy tu jeden wymarły rodzaj Mengea Grote, 1886 z dwoma gatunkami:

</doc>
<doc id="1802395" url="https://pl.wikipedia.org/wiki?curid=1802395" title="Cantores Viridimontani">
Cantores Viridimontani

Cantores Viridimontani - Zielonogórskie Towarzystwo Śpiewacze) – kameralny zespół wokalny, który specjalizuje się w wykonawstwie muzyki renesansu oraz baroku. Założony został w 1993 roku przez Jerzego Markiewicza.

</doc>
<doc id="1802397" url="https://pl.wikipedia.org/wiki?curid=1802397" title="Myrmecolacidae">
Myrmecolacidae

Myrmecolacidae – rodzina wachlarzoskrzydłych. Należą tu cztery rodzaje z około 110 gatunkami.
Rodzaje:

</doc>
<doc id="1802402" url="https://pl.wikipedia.org/wiki?curid=1802402" title="Halictophagidae">
Halictophagidae

Halictophagidae – rodzina wachlarzoskrzydłych.
Rodzaje:

</doc>
<doc id="1802409" url="https://pl.wikipedia.org/wiki?curid=1802409" title="Elenchidae">
Elenchidae

Elenchidae – rodzina wachlarzoskrzydłych.
Rodzaje:

</doc>
<doc id="1802410" url="https://pl.wikipedia.org/wiki?curid=1802410" title="Bislett Games 2009">
Bislett Games 2009

Bislett Games 2009 – mityng lekkoatletyczny, który odbył się 3 lipca roku w Oslo na stadionie Bislett. Zawody były drugimi w kalendarzu cyklu Golden League w sezonie 2009.

</doc>
<doc id="1802415" url="https://pl.wikipedia.org/wiki?curid=1802415" title="Mustafa Doğan">
Mustafa Doğan

Mustafa Doğan (ur. 1 stycznia 1976 w Yalvaç) – były niemiecki piłkarz pochodzenia tureckiego występujący na pozycji obrońcy.
Kariera klubowa.
Doğan urodził się w Turcji, ale jako dziecko emigrował z rodziną do Niemiec. Tam jako junior rozpoczynał karierę w klubie TV Asberg. W 1989 roku przeszedł do Bayeru Uerdingen. W sezonie 1993/1994 został włączony do jego pierwszej drużyny, grającej w 2. Bundeslidze. W debiutanckim sezonie awansował z klubem do Bundesligi. Zadebiutował w niej 19 listopada 1994 w przegranym 1:3 meczu z Werderem Brema. Po zakończeniu sezonu 1994/1995 Bayer Uerdingen zmienił nazwę na KFC Uerdingen 05. Doğan spędził tam jeszcze jeden sezon.
W 1996 roku odszedł do tureckiego Fenerbahçe SK. W sezonie 1997/1998 wywalczył z klubem wicemistrzostwo Turcji. W sezonie 2000/2001 zdobył z Fenerbahçe mistrzostwo Turcji. W tym samym sezonie dotarł z zespołem do finału Pucharu Turcji, jednak Fenerbahçe przegrało tam po rzutach karnych z Gençlerbirliği SK.
W 2003 roku podpisał kontrakt z niemieckim 1. FC Köln. Pierwszy ligowy mecz zaliczył tam 3 sierpnia 2003 przeciwko Borussii Mönchengladbach (0:1). 18 października 2003 w wygranym 1:0 spotkaniu z SC Freiburg strzelił pierwszego gola w trakcie gry w Bundeslidze.
W 2004 roku powrócił do Turcji, gdzie został zawodnikiem Beşiktaşu JK. W 2006 roku zdobył z nim Puchar Turcji oraz Superpuchar Turcji. Rok później ponownie zdobył z nim Puchar Turcji, a także wywalczył wicemistrzostwo Turcji. W 2008 roku Doğan zakończył karierę.
Kariera reprezentacyjna.
Doğan rozegrał dwa spotkania w reprezentacji Niemiec. Zadebiutował w niej 30 lipca 1999 w przegranym 0:2 meczu fazy grupowej Pucharu Konfederacji ze Stanami Zjednoczonymi. Było to jednak jedyny mecz, w którym zagrał na tamtym Pucharze Konfederacji (Niemcy odpadli z niego po fazie grupowej). Po raz drugi w drużynie narodowej Doğan wystąpił 9 października 1999 w bezbramkowo zremisowanym spotkaniu eliminacji Mistrzostw Europy 2000 z Turcją.

</doc>
<doc id="1802416" url="https://pl.wikipedia.org/wiki?curid=1802416" title="Meistriliiga w piłce nożnej (2009)">
Meistriliiga w piłce nożnej (2009)



</doc>
<doc id="1802417" url="https://pl.wikipedia.org/wiki?curid=1802417" title="Mustafa Dogan">
Mustafa Dogan



</doc>
<doc id="1802420" url="https://pl.wikipedia.org/wiki?curid=1802420" title="Menumorut">
Menumorut

Menumorut (węg. "Ménmarót") – rzekomy władca słowiański, wymieniany w najstarszej kronice węgierskiej "Gesta Hungarorum", potomek Morouta. Miał panować na obszarze Biharu, w dorzeczu Cisy, Maruszy i Samoszy (północno-wschodnie Węgry na pograniczu z Rumunią) w czasie najazdu Madziarów pod wodzą Arpada.
Wkraczający na teren Niziny Węgierskiej Arpad miał wysłać do Menumoruta poselstwo z prośbą o odstąpienie mu ziem na których mogliby osiedlić się Madziarowie. Gdy ten odmówił, został przez Madziarów najechany i wyparty z Biharu, pomimo że jego wojska pobiły najeźdźców w bitwie pod Szeghalom nad rzeką Keresz. Menumorut próbował szukać schronienia w Grecji, ale na wieść o pokonaniu przez Madziarów Panończyków, Karantańczyków i Morawian zawarł pokój z Arpadem i oddał swoją córkę za mąż synowi Arpada, Zoltánowi. Sam władał księstwem biharskim jeszcze przez dwa lata, a gdy zmarł, jego dziedzicem został Zoltán.
Krytycy autentyczności przekazu zawartego w "Gesta Hungarorum" wskazują, że imię "Menumorut" jest stworzoną przez kronikarza na bazie nazwy geograficznej ogólną personifikacją państwa wielkomorawskiego, a nie imieniem historycznego władcy.

</doc>
<doc id="1802426" url="https://pl.wikipedia.org/wiki?curid=1802426" title="Parafia bł. Franciszki Siedliskiej w Elblągu">
Parafia bł. Franciszki Siedliskiej w Elblągu

Parafia bł. Franciszki Siedliskiej – rzymskokatolicka parafia pod wezwaniem bł. Franciszki Siedliskiej w Elblągu, należąca do dekanatu Elbląg – Południe w diecezji elbląskiej, w chwili powołania parafia do 1992 roku należała do diecezji warmińskiej.
Parafia obejmuje ulice Elbląga: Willowa, Sadowa, Kolejowa, Natolińska, Wojciecha Kossaka, Józefa Chełmońskiego, Leona Wyczółkowskiego, aleja Grunwaldzka (6 - 20, oraz 79 – 129), Jana Amosa Komeńskiego, Juliusza Słowackiego oraz Jana Kochanowskiego (od numeru 2)
Historia parafii.
W dniu 1 maja 1990 roku, biskup warmiński ks. dr Edmund Piszcz erygował parafię pw. bł. Franciszki Siedliskiej w Elblągu. Parafia została wydzielona z sąsiadujących ze sobą parafii św. Jerzego oraz bł. Doroty z Mątów. Proboszczem nowo powstałej parafii został mianowany wikariusz z parafii bł. Doroty z Mątów – ks. mgr Dariusz Paszkowski. W dniu 8 października 1990 roku, ks. biskup Edmund Piszcz w obecności księży dekanatu Elbląg – Południe, wiernych nowo powstałej parafii oraz przybyłych gości poświęcił krzyż i plac pod budowę kościoła.
Po uroczystości na placu została odprawiona msza św. w niewielkiej kaplicy w ogrodach działkowych przy ul. Sadowej. Była to tymczasowa kaplica w okresie budowy nowego kościoła.
W roku 1996 rozpoczęły się prace nad budową nowego kościoła. 10 września 1997 roku na placu budowy odbyła się uroczystość wmurowania kamienia węgielnego poświęconego przez Jana Pawła II oraz poświęcenia fundamentów kościoła. Dokonał tego ks. biskup elbląski – dr Andrzej Śliwiński podczas uroczystej Mszy św. Praca ziemne budowy kościoła zakończyły się 23 października 1998 roku. W czerwcu 1999 roku zaczęto wznosić mury kościoła. 
24 grudnia 2003 roku kościół oddano do użytku, odprawiając pierwszą pasterkę. 2 lutego 2004 ks. bp. Jan Styrna, biskup elbląski, dokonał aktu poświęcenia murów świątyni. W marcu 2010 skończono pierwszą część prac wewnątrz kościoła i rozpoczęto budowę nowego domu parafialnego na terenie parafii, która zakończyła się w październiku 2015. Pozostały natomiast prace na zewnątrz kościoła. W dniach 10-11 sierpnia 2012 po raz pierwszy w historii parafii odbyła się peregrynacja obrazu Matki Boskiej Częstochowskiej.
8 października 2015 parafia obchodziła 25 lecie odprawienia pierwszej mszy św przez ówczesnego biskupa warmińskiego Edmunda Piszcz w dawnej kaplicy parafialnej. Uroczystej mszy jubileuszowej przewodniczył ks.inf Mieczysław Józefczyk.
3 grudnia 2021 miała miejsce uroczystość, podczas której biskup elbląski Jacek Jezierski dokonał konsekracji kościoła pw. bł. Franciszki Siedliskiej.

</doc>
<doc id="1802429" url="https://pl.wikipedia.org/wiki?curid=1802429" title="Geografia Burkiny Faso">
Geografia Burkiny Faso

Burkina Faso jest państwem położonym w Afryce Zachodniej, w strefie Sahelu. Państwo nie ma dostępu do morza i pokryte jest suchymi sawannami. Burkina Faso uzyskała niepodległość w 1960 roku jako Górna Wolta. Wcześniej była francuską kolonią – wchodziła w skład Francuskiej Afryki Zachodniej.
Granice.
Burkina Faso graniczy z następującymi państwami (podano długość granic):
Brak dostępu do morza.
Budowa geologiczna i rzeźba.
Burkina Faso w większości swojego terytorium leży na krystalicznym cokole platformy saharyjskiej. Podłoże zbudowane jest głównie z granitów i gnejsów. Zachodnia część terytorium państwa to paleozoiczne piaskowce, zwane progiem Banfora. Kraj jest stosunkowo nizinny, tylko zachodnia cześć przechodzi w niewielką wyżynę o średniej wysokości 300 m n.p.m. Wyżyna na progu Banfora urozmaicona jest licznymi wzgórzami. Najwyższy szczyt Nakourou wznosi się na 749 m n.p.m.
Klimat.
Burkina Faso leży w strefie klimatu podrównikowego suchego na północy i wilgotnego na południu. Klimat wilgotny na południu charakteryzuje się dużymi opadami deszczu do 1200 mm rocznie. Im dalej na północ, tym klimat jest suchszy – na północnych krańcach kraju opady wynoszą jedynie 500 mm. Środkowy pas kraju otrzymuje średnio 800 mm deszczu. Pora deszczowa na południu trwa pół roku od kwietnia do października. Na północy jest o połowę krótsza.
W Burkinie Faso występują wysokie temperatury powietrza. W porze suchej (koniec zimy) wynoszą od 30 do 35 °C, na południu jest o kilka stopni chłodniej. Najchłodniejszym miesiącem jest styczeń, najcieplejszym kwiecień (koniec pory suchej), kiedy to wieją pasaty. W południowej części kraju izotermy mają przebieg zbliżony do równikowego.
Wody.
Sieć rzeczna jest uboga z powodu okresowości rzek. Na północy kraju rzeki wysychają w czasie upałów w porze suchej. Sprawia to, że nawet największe z nich, takie jak Wolta Biała, są suche przez prawie pół roku. Sama sieć rzeczna jest gęsta, jednak wiele rzek jest krótkich i okresowych. Tylko dwie rzeki stałe – Wolta Czarna i Komoé – odgrywają dużą rolę w gospodarce państwa. Reszta rzek jest nieżeglowna przez pół roku lub wcale.
Gleby.
Cała powierzchnia kraju jest pokryta luwisolami. Tylko w dolinach rzek występują gleby aluwialne. Luwisole, które zajmują niemal cały kraj poza dolinami rzek, są jałowe, przez co rolnictwo w kraju jest słabo rozwinięte. Główną przyczyną słabej żyzności gleb jest wysoki stopień ich laterytyzacji, wynikający ze zmienności pór deszczowych.
Flora.
W krajobrazie całego terytorium Burkiny Faso dominują sawanny. Występuje strefowość szaty roślinnej. Na południu kraju występują sawanny lesiste, a na północy suche i cierniste. Skład gatunkowy drzew także jest strefowy. Na południu wzdłuż rzek występują zamahonie. Na pozostałych obszarach dominują drzewa masłowe i kapokowe oraz baobaby. Im dalej na północ, tym drzew jest mniej. W strefie sahelskiej rzadko rosną akacje i kolczaste krzewy.
Fauna.
Liczebność zwierząt w Burkinie Faso jest niska z powodu działalności rolniczej i urbanizacyjnej człowieka. Wciąż jednak można spotkać wielkie afrykańskie ssaki, takie jak słonie, bawoły, czy też lwy. Gatunki te bytują głównie w obszarach chronionych, takich jak Park Narodowy Arly i rezerwaty w dorzeczu Wolty Czarnej.

</doc>
<doc id="1802430" url="https://pl.wikipedia.org/wiki?curid=1802430" title="Márton Esterházy">
Márton Esterházy

Márton Esterházy (ur. 9 kwietnia 1956 w Budapeszcie) – węgierski piłkarz grający na pozycji napastnika, uczestnik MŚ 86.
Życiorys.
Pochodzi ze znanej arystokratycznej rodziny, jego bratem był pisarz Péter Esterházy. Początkowo występował w Ferencvárosi TC, jednak najlepszy okres kariery spędził w Honvédzie (1980–1984), z którym trzykrotnie był mistrzem Węgier. Później grał m.in. w Grecji (AEK Ateny i Panathinaikos AO). W reprezentacji Węgier zagrał 29 razy i strzelił 11 goli. Debiutował w 1980, ostatni raz zagrał w 1988. Podczas MŚ 86 wystąpił we wszystkich trzech spotkaniach Węgrów w turnieju (1 gol).

</doc>
<doc id="1802431" url="https://pl.wikipedia.org/wiki?curid=1802431" title="Marton Esterhazy">
Marton Esterhazy



</doc>
<doc id="1802432" url="https://pl.wikipedia.org/wiki?curid=1802432" title="Dąb Małgosi">
Dąb Małgosi

Dąb Małgosi – jeden z najpotężniejszych dębów Puszczy Białowieskiej o piękniej kolumnie pnia i zawartej koronie. Dąb rośnie na obszarze Białowieskiego Parku Narodowego niedaleko doliny rzeki Narewki. Obwód pnia na wys. 130 cm – 578 cm (2009 r.), wysokość kolumny pnia do pierwszej gałęzi 21 m, całkowita wysokość kolumny pnia ponad 25 metrów, wysokość drzewa – 41 m, co pozwala zaliczyć ten dąb do grona najwyższych dębów szypułkowych w Polsce, a może także w Europie. W Puszczy podobną wysokość ma np. najgrubszy Dąb Maciek – najpotężniejszy dąb Puszczy Białowieskiej.
Drzewo rośnie w lesie wilgotnym. ze stagnującą w okresie wczesnowiosennym wodą. Podstawa pnia porośnięta mchami, napływy korzeniowe delikatnie spływające ku ziemi. Drzewo nosi imię osoby, która wyśledziła je w białowieskim mateczniku – Małgorzaty Karczewskiej.

</doc>
<doc id="1802435" url="https://pl.wikipedia.org/wiki?curid=1802435" title="Salan">
Salan

Salan (węg. "Zalán") – według "Gesta Hungarorum" (najstarszej kroniki węgierskiej) książę Słowian panujący „na pograniczu z Rusinami” w chwili inwazji Madziarów pod wodzą Arpada. Jego państwo miało znajdować się w dorzeczu Cisy, a jego stolicą było Titel. Początkowo pertraktował z Madziarami, odstępując im terytoria aż po rzekę Zagyva. Później jednak sprzymierzył się z Bułgarią i Cesarstwem Bizantyjskim, żądając od Węgrów wycofania się z wcześniej zajętych ziem. Pokonany w bitwie, zbiegł do Belgradu.
W późniejszych kronikach węgierskich postać Salana nie występuje, a opisane w "Gesta Hungarorum" wydarzenia wiązane są z Menumorutem lub Świętopełkiem morawskim. Sam Salan uważany jest albo za historycznego księcia bułgarskiego lub wołoskiego, bądź też za postać fikcyjną, stworzoną przez kronikarza.

</doc>
<doc id="1802436" url="https://pl.wikipedia.org/wiki?curid=1802436" title="Golden Gala 2009">
Golden Gala 2009

Golden Gala 2009 – mityng lekkoatletyczny, który odbył się w Rzymie 10 lipca 2009 roku. Zawody były trzecimi w sezonie 2009 prestiżowego cyklu Golden League. Areną zmagań lekkoatletów był stadion olimpijski.

</doc>
<doc id="1802438" url="https://pl.wikipedia.org/wiki?curid=1802438" title="Gulnara Gałkina">
Gulnara Gałkina



</doc>
<doc id="1802439" url="https://pl.wikipedia.org/wiki?curid=1802439" title="I liga estońska w piłce nożnej">
I liga estońska w piłce nożnej



</doc>
<doc id="1802440" url="https://pl.wikipedia.org/wiki?curid=1802440" title="Yuliya Gushchina">
Yuliya Gushchina



</doc>
<doc id="1802442" url="https://pl.wikipedia.org/wiki?curid=1802442" title="Premier League Player of the Month">
Premier League Player of the Month

Premier League Player of the Month – nagroda przyznawana najlepszemu zawodnikowi angielskiej Premier League w każdym miesiącu sezonu. Laureat wybierany jest przez sponsora Ligi, zaś nagroda wraz z tytułem najlepszego trenera miesiąca przyznawana jest w pierwszy lub drugi piątek każdego miesiąca. Nagroda ta nazywała się kolejno: Carling Premiership Player of the Month (1994–2001), the Barclaycard Premiership Player of the Month (2001–2004), Barclays Player of the Month (2004-2016), zaś obecnie pełna oryginalna nazwa to EA Sports Player of the Month .
Historia.
Premier League została stworzona w 1992 roku, gdy członkowie First Division zrezygnowali z członkostwa w The Football League. Kluby te po utworzeniu niezależnej ligi rozpoczęły również negocjowanie własnych umów telewizyjnych i sponsorskich. Inauguracyjny sezon rozpoczął się bez sponsora tytularnego, gdyż warta 12 milionów £ czteroletnia umowa sponsorska z Carling obowiązywała dopiero od następnego sezonu. Oprócz istniejących już nagród Zawodnika Roku Football Writers’ Association i Zawodnika Roku Professional Footballers’ Association, od sezonu 1993/94 Carling wprowadził nagrody Menadżera Miesiąca i Menadżera Roku. W sezonie 1994/95 wprowadzono nagrodę Zawodnika Miesiąca i po raz pierwszy przyznano ją Jürgenowi Klinsmannowi (Tottenham Hotspur) w sierpniu 1994 roku.
Steven Gerrard i Harry Kane zostali uhonorowani tytułem Zawodnika Miesiąca najwięcej (sześć) razy ze wszystkich zawodników. Siedmiu piłkarzy zdobywało nagrodę dwa razy z rzędu: Robbie Fowler w sezonie 1995/96, Dennis Bergkamp w 1997 roku, Cristiano Ronaldo w 2006 roku, Harry Kane w 2015 roku, Jamie Vardy w 2015 roku, Mohamed Salah w 2018 roku i Marcus Rashford w 2023. Robbie Keane swoje trzy tytuły zdobywał grając w trzech różnych klubach (Coventry City, Leeds United i Tottenham Hotspur). Mohamed Salah i Marcus Rashford jako jedyni zawodnicy w historii otrzymali tytuł Zawodnika Miesiąca trzykrotnie w jednym sezonie. Sześć razy zdarzyło się by w jednym miesiącu nagrodę przyznano dwóm zawodnikom: w listopadzie 1994 roku Alanowi Shearerowi (Blackburn Rovers) i Chrisowi Suttonowi (Blackburn Rovers), w styczniu 1996 roku Robbiemu Fowlerowi (Liverpool) i Stanowi Callymore’owi (Liverpool), w listopadzie 1997 roku Kevinowi Daviesowi (Southampton) i Andy’emu Cole’owi (Manchester United), w lutym 2004 roku Dennisowi Bergkampowi (Arsenal F.C.) i Edu (Arsenal F.C.), w kwietniu 2007 roku Dimityrowi Berbatowowi (Tottenham Hotspur) i Robbiemu Keane’owi (Tottenham Hotspur) oraz w marcu 2014 roku Luisowi Suarezowi i Stevenowi Gerrardowi. Anglicy zawodnicy są najczęściej wybierani Zawodnikami Miesiąca, zaś z zagranicznych piłkarzy najczęściej nagradzano Francuzów. Manchester United jest klubem, którego graczy najczęściej nagradzano tytułem Zawodnika Miesiąca. Większość laureatów występowała w klubach „Wielkiej Szóstki”. Ostatnim graczem, który otrzymał tytuł Zawodnika Miesiąca jest brazylijski pomocnik Lucas Moura, który występuje w Tottenhamie Hotspur.
Wielokrotni laureaci.
Poniższa tabela zawiera listę zawodników, którzy otrzymali tytuł Zawodnika Miesiąca więcej niż jeden raz.
Tytuły według pozycji.
"Aktualne na dzień 7 września 2018"
Tytuły według narodowości.
"Aktualne na dzień 7 września 2018"
Tytuły według klubu.
"Aktualne na dzień 7 września 2018"

</doc>
<doc id="1802450" url="https://pl.wikipedia.org/wiki?curid=1802450" title="La Nouvelle-Orléans">
La Nouvelle-Orléans



</doc>
<doc id="1802456" url="https://pl.wikipedia.org/wiki?curid=1802456" title="Jorgos Donis">
Jorgos Donis

Jorgos Donis (ur. 29 października 1969 we Frankfurcie nad Menem) – grecki trener i piłkarz. Obecnie pełni funkcję trenera Maccabi Tel Awiw.
Kariera juniorska.
Jego pierwszym klubem był Pavlos Melas. Grał tam od 1986 roku do 1987. Jego następnym klubem był Panathinaikos AO, w którym grał od 1987 do 1988 roku. Następnie, od 1988 roku grał w Athinaikosie, a od 1989 roku do 1990 roku grał w Panargiakos. Po 1990 roku rozpoczął karierę seniorską.
Kariera seniorska.
Pierwszym jego seniorskim klubem był PAS Janina. Grał tam w latach od 1990 roku do 1991. Zagrał tam w 52 meczach i strzelił 7 bramek. Swoją najlepszą formę pokazał w swoim następnym klubie, Panathinaikos AO. Grał tam najdłużej, w latach 1991-1996. W tym klubie zagrał łącznie 107 meczów, strzelając 31 bramek. 5 czerwca 1996 udało mu się nawet zagrać w półfinale Ligi Mistrzów. W następnym sezonie Donis przeniósł się do Blackburn Rovers, gdzie grał przez 2 sezony. Zagrał tam 22 mecze strzelając 2 bramki. Następnym jego klubem był AEK Ateny, gdzie również grał przez 2 sezony, jednak rozegrał o 8 meczów więcej i strzelił tyle samo bramek. W 1999 roku zagrał 7 meczów w Sheffield United F.C. i strzelił tam jedną bramkę. W tym samym roku przeniósł się do Huddersfield Town F.C. i grał tam przez 1 sezon. Rozegrał tam 20 meczów i nie strzelił żadnej bramki. Swoją karierę piłkarską zakończył w 2001 roku w AEK Ateny.
Mecze w reprezentacji.
W reprezentacji grał w latach 1991-1997. Rozegrał 24 mecze (8 w eliminacjach do MŚ, 6 w kwalifikacjach do mistrzostw Europy i 10 w meczach towarzyskich) i strzelił 5 bramek (1 w eliminacjach do MŚ, 2 w kwalifikacjach do mistrzostw Europy i 2 w meczach towarzyskich).
Kariera trenerska.
Kluby które trenował to Ilisiakos F.C., AE Larisa, AEK Ateny, Atromitos Ateny, PAOK FC. Od 2013 jest trenerem APOEL FC.
Linki zewnętrzne.
Football Database.

</doc>
<doc id="1802457" url="https://pl.wikipedia.org/wiki?curid=1802457" title="Rupes Liebig">
Rupes Liebig

Rupes Liebig – uskok tektoniczny na powierzchni Księżyca o długości około 180 km. Współrzędne selenograficzne . Nazwa klifu pochodzi od pobliskiego krateru Liebig, który z kolei został nazwany nazwiskiem niemieckiego chemika Justusa von Liebiga (1803-1873).

</doc>
<doc id="1802458" url="https://pl.wikipedia.org/wiki?curid=1802458" title="Parafia św. Dominika w Nysie">
Parafia św. Dominika w Nysie

Parafia św. Dominika w Nysie – rzymskokatolicka parafia położona w metropolii katowickiej, diecezji opolskiej, w dekanacie nyskim.
Zasięg parafii.
Do parafii należy około 3700 wiernych z północno-zachodniej części Nysy (ulice: ulice: Bociania, Br. Gierymskich, Chełmońskiego, Dunikowskiego, Głowackiego, Górna, Grottgera, Jaskółcza, Jastrzębia, Pl. Kilińskiego, Kościuszki, Krasickiego, Krucza, Kukułcza, Malczewskiego, Michałowskiego, Mieczysława I, Orla, Pionierów, Polna, Poniatowskiego, Słowiańska (numery nieparzyste 1-15 oraz 2), Słowicza, Sokola, Szymanowskiego, Ujejskiego, Wiejska, Wyczółkowskiego) oraz z miejscowości Jędrzychów i Skorochów.
Historia parafii.
Tereny dzisiejszej parafii św. Dominika w Nysie od czasów średniowiecza wchodziły w skład parafii św. Jakuba. W 1788 r. na obszarze przedmieścia "Friedrichstadt" wybudowano kościół katolicki dla dominikanów.
Na przełomie XIX i XX wieku wraz ze zniesieniem statusu miasta-twierdzy dokonuje się likwidacji murów miejskich i bram w Nysie czego efektem była rozbudowa miasta. Parafia św. Jakuba liczyła wówczas kilkadziesiąt tysięcy wiernych. W związku z tym władze diecezji wrocławskiej podjęły decyzję o wydzielenie z terytorium parafii św. Jakuba nowej parafii, która swoim terytorium miała objąć tereny położone na zachodnim brzegu Nysy Kłodzkiej. Oficjalnie nowa parafia została erygowana w 1914 r.
Pierwszym proboszczem nowej parafii został ks.dr Hubert Gerigk, który otrzymał święcenia kapłańskie w 1898 r. Podczas działań wojennych, prowadzonych na terenie Nysy, zabudowania parafialne uległy zupełnemu zniszczeniu, zaś kościół parafialny i filialny dewastacji.
Pierwsze lata powojenne przyniosły przesiedlenie dotychczasowych parafian w głąb Niemiec oraz osiedlenie na ich miejscu ludności polskiej. Od razu podjęto odbudowę bazy parafialnej. Pierwszym polskim proboszczem został franciszkanin Marian. Opiekę duszpasterska nad wspólnotą sprawowali księża z parafii katedralnej.
W latach 1958–1962 trwały prace przy odbudowie, remoncie i rozbudowie kościoła oraz plebanii, w których udział brali lokalni parafianie.
Kościół.
Kościół parafialny pw. św. Dominika wybudowano w latach 1784-1788, z inicjatywy zakonu dominikanów, którzy zarządzali nim i przyległym do niego klasztorem do sekularyzacji w 1810 r. Najcenniejsza w świątyni jest XVIII-wieczna polichromia późnobarokowa, pochodząca z czasów budowy kościoła, zawierająca sceny z życia św. Dominika, która była odnawiana w 1930 r.
Na terenie parafii znajdują się ponadto kościoły:
W przeszłości kościołem filialnym tej parafii był także Kościół św. Franciszka z Asyżu, który powstał w 1659 r. dla zakonu kapucynów, z fundacji bpa Leopolda Wilhelma Habsburga, ordynariusza wrocławskiego. Jednakże od 1997 roku jest on kościołem głównym nowo utworzonej parafii św. Franciszka.

</doc>
<doc id="1802460" url="https://pl.wikipedia.org/wiki?curid=1802460" title="Tau1 Gruis b">
Tau1 Gruis b

Tau1 Gruis b (HD 216435 b, HR 8700 b) – planeta pozasłoneczna typu gazowy olbrzym znajdująca się w gwiazdozbiorze Żurawia, oddalona o około 109 lat świetlnych od Ziemi. Krąży wokół gwiazdy Tau1 Gruis w średniej odległości ok. 2,56 au. Masa planety wynosi co najmniej 1,26 masy Jowisza. Planeta ta została odkryta w 2002 metodą pomiarów zmian prędkości radialnej gwiazdy.

</doc>
<doc id="1802462" url="https://pl.wikipedia.org/wiki?curid=1802462" title="South American Classification Committee">
South American Classification Committee



</doc>
<doc id="1802465" url="https://pl.wikipedia.org/wiki?curid=1802465" title="Xhemil Dino">
Xhemil Dino

Xhemil Bej Dino (ur. 1894 w Prevezie, zm. 2 lipca 1972 w Madrycie) – albański dyplomata. Był delegatem Albanii na szóste, siódme i ósme Zgromadzenie Ligi Narodów, które odbyły się w latach 1925–1927.
W 1922 objął stanowisko sekretarza generalnego w albańskimi ministerstwie spraw zagranicznych. W 1932 roku został ambasadorem Albanii w Wielkiej Brytanii. Swej misji nie pełnił jednak zbyt długo. Po tym jak jego kochanka popełniła samobójstwo na schodach ambasady Albanii w Londynie, został zmuszony do złożenia rezygnacji. W 1934 poślubił córkę Shefqeta Verlaciego.
Podczas włoskiej okupacji Albanii był ministrem spraw zagranicznych w rządzie Shefqeta Verlaçiego do czasu likwidacji albańskiego ministerstwa spraw zagranicznych w 1939 roku. Dino otrzymał wtedy posadę ambasadora w służbie włoskiej.
Podczas okupacji Grecji przez Państwa Osi w latach 1941–1944 Dino został nominowany Wysokim Komisarzem Czamerii i aktywnie współpracował z siłami włoskimi i niemieckimi.
Zmarł w 1972 roku w Madrycie.

</doc>
<doc id="1802468" url="https://pl.wikipedia.org/wiki?curid=1802468" title="Szeklerzy">
Szeklerzy



</doc>
<doc id="1802469" url="https://pl.wikipedia.org/wiki?curid=1802469" title="Seklerzy">
Seklerzy

Seklerzy, Szeklerzy, Sekelowie ( [l.poj.], "Székelyek" [l.mn.] (wym. /ˈseːkɛj/), ) – grupa etniczna zamieszkująca wschodnią część Siedmiogrodu (nazywaną także Seklem bądź Seklerszczyzną, lub "Székely") w dzisiejszej Rumunii.
W latach 90. pochodzenie szeklerskie zadeklarowało jedynie około tysiąca osób. W 2002 mieszkało tam około 650 tysięcy Seklerów wraz z około 100 tysiącami Rumunów i przedstawicieli innych narodowości. Współcześnie Seklerzy w spisach powszechnych deklarują narodowość węgierską, co świadczy o zakończonym procesie konwersji, będącej rezultatem madziaryzacji z jednej strony, a koniecznością obrony tożsamości (w opozycji do Rumunów i rumunizacji) z drugiej. Podobna sytuacja ma miejsce w Mołdawii Zachodniej, gdzie mniejszość węgierskojęzyczna i katolicka, czyli Czangowie, również coraz częściej deklarują przynależność do narodu węgierskiego.
Etymologia nazwy.
Nazwa ludu Seklerów, "Székely", wywodzona bywa od węgierskiego "szegély" – „granica” i starowęgierskiego "szegel" – „strażnik granic”, co byłoby zgodne z funkcją spełnianą w przeszłości przez społeczność seklerską. Inna, mniej popularna teoria wyprowadza pochodzenie od węgierskiego słowa "szekér" „wóz, powóz”, nawiązując w ten sposób do tradycji plemion koczowniczych (również węgierskich).
Pochodzenie i kultura.
Seklerzy są węgierskojęzyczni, obecnie mają węgierską świadomość narodową, a wielu badaczy uważa ich również za odłam Węgrów, jednak ich pochodzenie nie jest jeszcze całkowicie zbadane. Niewielkie grupy uczonych reprezentują pogląd, iż są oni pochodzenia huńskiego, awarskiego, gepidzkiego, kabarskiego lub wołoskiego. Większa grupa badaczy uważa, że ​​ich korzenie są tureckie. Istnieje też teza identyfikująca ich ze wzmiankowanymi na początku XI wieku „Czarnymi Węgrami” oraz z potomkami zmadziaryzowanych w XII wieku Pieczyngów lub Połowców. Jako dowód innego niż madziarskie pochodzenia Seklerów przytacza się charakterystyczne dla nich nagrobki słupowe () i bramy seklerskie. Przytaczana w tym miejscu bywa również występująca początkowo dwujęzyczność ugrofińsko-turecka, choć w roku 950 cesarz bizantyński Konstantyn VII nazywa samych Węgrów mylnie "Turkami". Węgierski jako język wiodący ugruntował się wśród Seklerów ostatecznie w średniowieczu (ok. X wieku).
Czasami pismo rowasz () i legendy o pochodzeniu huńskim traktowane są jako dowody odrębności Seklerów. Jednak oba te argumenty są błędne, gdyż tego pisma Węgrzy używali powszechnie w czasach przedchrześcijańskich, zaś jedynie Seklerzy używali go dłużej, po części aż do około 1850 roku. Również wspólne są legendy o pochodzeniu huńskim (podanie o Czabie, synu Attyli – węg. "Csaba" i legenda o Hunorze i Magorze), pochodzące prawdopodobnie z V wieku, kiedy to Madziarzy ściśle związani byli ze zlepkiem plemion Hunów, zwanym państwem Onogurów.
Seklerzy stanowili wspólnotę plemienną, określaną w średniowieczu jako Zekel, Zakuli (Simon Kézai), Sicli, Siculi (Anonim), i Székeý (Ibn Dasta).
Historia.
Od zarania do rozpadu Austro-Węgier.
Nie jest znana dokładna data przybycia Seklerów na tereny naddunajskie. Ze źródeł pisanych (anonimowej kroniki "Gesta Hungarorum" z XII/XIII wieku oraz z "Gesta Hunnorum et Hungarorum" Simona Kézaia z XIII wieku) wynika, że w X wieku plemiona seklerskie zamieszkiwały równinę Panonii. Seklerzy pozostawali w awangardzie plemion madziarskich, biorąc udział w różnych operacjach wojskowych.
Po raz pierwszy opisano Seklerów w kronice Węgier w 1116 roku jako "szczep niezwykle waleczny i wierny". Wtedy to wraz z Pieczyngami brali udział w bitwie nad rzeką Olšavą, prowadzoną pomiędzy węgierskim królem Stefanem II, a czeskim Władysławem I. W 1146 roku oddział seklerski, wchodzący w skład armii króla Gejzy II, brał udział w bitwie pod Litawą (węg. "Lajta") przeciw austriackiemu margrabiemu, Henrykowi II Jasormigottowi. W oddziałach wspierających w latach 1210–1213 bułgarskiego cara Boriła również wspominana jest obecność Seklerów (wraz z Wołochami, Sasami i Pieczyngami). W latach 1217–1221 brali udział w V wyprawie krzyżowej do Palestyny.
Począwszy od Beli III (1172–1196), królowie węgierscy osadzali Seklerów na terenach przygranicznych, pierwotnie przy zachodniej i północnej, a od XIII wieku w południowo-wschodniej i wschodniej części Siedmiogrodu. Ich zadaniem, prócz kolonizacji, była obrona granic Królestwa Węgierskiego. Seklerzy uzyskali wiele przywilejów królewskich, w tym zwolnienie od wszystkich obciążeń feudalnych prócz służby wojskowej. Ich ziemie zorganizowane były w marchię wojskową, co pozostawiło ślady aż po wiek XIX. Seklerzy byli jedną z trzech nacji siedmiogrodzkich (obok Węgrów i Sasów, tj. Niemców), których przywileje zostały potwierdzone aktem Unii Trzech Narodów ("Unio Trium Nationum") w 1437 roku. Każdy z tych narodów był reprezentowany na sejmach siedmiogrodzkich. Dzięki niezależności Seklerzy przez długi czas nie stracili poczucia odrębności etnicznej.
W 1514 roku na czele buntów chłopskich stanął Sekler, Jerzy Doża, wciągnięty w szeregi ubogiej szlachty za swe zasługi w wojnach z Turkami. Domagał się uwolnienia chłopów od wszelkich ciężarów feudalnych, sekularyzacji dóbr kościelnych i reformy całego Kościoła oraz pełnej wolności dla chłopów. Chłopi seklerscy w roku 1599 zamordowali księcia siedmiogrodzkiego Andrzeja Batorego (bratanka króla polskiego Stefana Batorego).
Za panowania austriackich Habsburgów w roku 1763 wybuchło powstanie seklerskie, spowodowane nadmiernymi obciążeniami feudalnymi, nałożonymi przez rządców austriackich. Seklerzy brali również udział w powstaniu Lajosa Kossutha w czasie Wiosny Ludów 1848-49.
Po rozpadzie Austro-Węgier.
W 1920 roku na mocy ustaleń z Trianon Siedmiogród wraz z terenami zamieszkiwanymi przez większość Seklerów przypadł Rumunii. Postulat powrotu Seklerszczyzny do Węgier był głównym żądaniem węgierskich nacjonalistów w całym okresie międzywojennym, stanowiąc poważne obciążenie stosunków między Węgrami i Rumunią. Podczas II wojny światowej 30 sierpnia 1940 Seklerszczyzna powróciła na cztery lata do Węgier. W 1944 Armia Czerwona zdobyła Seklerszczyznę, przywracając stan sprzed 30 sierpnia 1940.
Po II wojnie światowej w pierwszych latach władzy komunistycznej powołano Węgierski Okręg Autonomiczny ze stolicą w Târgu Mureș, obejmujący regiony Maros, Csík, Udvarhely i Háromszék. Jednak już w 1960 roku obwód zmniejszono do rejonu Marusza, a autonomię istotnie ograniczono.
15 marca 2006 roku w miejscowości Odorheiu Secuiesc (węg. "Székelyudvarhely") zgromadzenie Seklerów opowiedziało się jednogłośnie za autonomią dla zamieszkiwanego przez siebie terytorium. Oświadczenie odnosi się do Deklaracji Wiedeńskiej przyjętej w roku 1993, głoszącej, że każdy naród ma prawo do samorządu. Dokument zgodny jest również z Traktatem Paryskim z 1919 roku, w którym Rumunia zagwarantowała prawo do autonomii dla tej grupy etnicznej. Seklerzy zwrócili się też do Unii Europejskiej, by włączyła kwestię autonomii Wschodniego Siedmiogrodu do kryteriów, które państwo rumuńskie musiało spełnić przed przystąpieniem do jej struktur w 2007 roku.
Religia.
Seklerzy w części są wyznania rzymskokatolickiego (regiony "Csík", "Gyergyó", "Kászon" oraz północne części "Udvarhely" i "Kézdiszék"), w części – ewangelickiego, głównie kalwińskiego (regiony "Marosszék", "Orbaíszék", części "Aranyosszék", "Udvarhelyszék", "Háromszék") i unitariańskiego (regiony "Udvarhely", "Sepsi", "Aranyosszék").
W kulturze popularnej.
W książce Brama Stokera pt. "Drakula" główny bohater, hrabia Drakula, uważa się za Seklera, przy czym wypowiada się o Seklerach jako o ludzie wywodzącym się od Ugrów z Islandii i Hunów Attyli straszniejszego od diabła. Według Drakuli opierał się wrogom, w tym Madziarom, a podbity wreszcie przez nich, został uznany za bratni. Jako jeden z Czterech Narodów (Sasi, Wołosi, Madziarzy i Seklerzy) bronili granic przed Turkami, zmyli hańbę kosowskiej klęski Madziarów i Wołochów, ale po bitwie pod Mohaczem zrzucili węgierskie jarzmo.

</doc>
<doc id="1802470" url="https://pl.wikipedia.org/wiki?curid=1802470" title="Szeklerszczyzna">
Szeklerszczyzna



</doc>
<doc id="1802473" url="https://pl.wikipedia.org/wiki?curid=1802473" title="Kyan Douglas">
Kyan Douglas

Kyan Douglas, właściwie Hugh Edward Douglas Jr. (ur. 5 maja 1970 w Miami) – amerykańska osobowość medialna, wizażysta. W latach 2003-2007 współprowadził program rozrywkowy "Porady różowej brygady" ("Queer Eye for the Straight Guy").
Życiorys.
Urodził się w Miami na Florydzie, lecz wychowywał się w Tampie i Tallahassee. Ma starszą siostrę Kelli i jest bardzo zżyty ze swoją rodziną. Po ukończeniu szkoły średniej Lincoln High School przeniósł się do Dallas w stanie Teksas, gdzie studiował filozofię w Brookhaven Community College. Po kolejnej przeprowadzce, tym razem do miejscowości Austin, nabrał ambicji aktorskich; zaczął studiować aktorstwo na University of Texas at Austin, pomimo iż przeszkadzała mu w tym jego nieśmiałość. Jako dwudziestoparolatek osiedlił się w Nowym Orleanie (stan Luizjana), gdzie kontynuował studia na Loyola University, oraz gdzie ostatecznie otrzymał wykształcenie teatroznawcze i w dziedzinie produkcji filmowej. W 1996 trzej bliscy przyjaciele Douglasa zostali zamordowani w akcie napadu na restaurację. Tragedia ta była dla niego motywacją do opuszczenia Nowego Orleanu i rozpoczęcia nowego życia.
W 2003 przyniósł mu popularność udział w programie stacji Bravo "Porady różowej brygady" ("Queer Eye for the Straight Guy"). Pojawił się w nim jako jeden z pięciu prezenterów, ekspert od fryzury i uczesania, higieny osobistej oraz make-upu. Program emitowano przez pięć sezonów, począwszy od lipca 2003, aż do października 2007, a Douglas, wraz z Jaiem Rodriguezem, Tedem Allenem, Thomem Filicią i Carsonem Kressleyem, odebrał za swój udział w nim nagrodę Emmy w 2004.
Od marca 2004 do sierpnia 2006 był partnerem Gregory'ego Durhama, publicysty i aktywisty gejowskiego. Lipcem 2006 para zaręczyła się, wkrótce potem jednak Douglas wyznał, że jego związek z Durhamem jest oficjalnie zakończony. Przypisywano mu także romans z Robertem Gantem, lecz w wywiadzie dla magazynu "TV Guide" Douglas zdementował tę plotkę, wyznając, że z Gantem łączy go przyjaźń.

</doc>
<doc id="1802474" url="https://pl.wikipedia.org/wiki?curid=1802474" title="Parafia św. Mikołaja w Krapkowicach">
Parafia św. Mikołaja w Krapkowicach

Parafia św. Mikołaja w Krapkowicach – rzymskokatolicka parafia należąca do dekanatu Krapkowice, diecezji opolskiej, metropolii katowickiej w Polsce.
Historia parafii.
Kiedy nadawano Krapkowicom prawa miejskie (1275), wybudowano także kościół w miejscu, gdzie kiedyś istniała drewniana świątynia. Jest to przekaz pokoleniowy, nie ma na ten temat żadnego zapisu kronikarskiego. Mówi się, że przed wybudowaniem kościoła krapkowiczanie chodzili do kościoła w Otmęcie.
Kościół parafialny został poświęcony świętemu Mikołajowi. Do 1738 roku należał do dekanatu głogóweckiego. Do parafii należały wsie: Żywocice, Pietnia i Steblów. Świątynia została zbudowana w stylu późnogotyckim, obronnym, ponieważ była związana z wybudowanym zamkiem obok. Kościół był początkowo dwunawowy. Z tego okresu pochodzą kamienne sklepienia krzyżowo-żebrowe, które znajdują się w prezbiterium. Na przełomie XIV i XV wieku dokonano wielu zmian. Kaplicę Różańcową poświęconą Bogu Ojcu, NMP i Trzem Królom, później Bożemu Ciału, ufundował ją wójt Piotr Tymchin z Borzegniewu. Najprawdopodobniej fundator i jego małżonka zostali pochowani w tej kaplicy. Na zewnątrz został osadzony gargulec w kształcie wilka, stanowiący wylot rynny. Zaś płaskorzeźba, przedstawiająca postać Chrystusa, została wmurowana z okazji Tysiąclecia Chrztu Polski.
Kiedy zwiększyła się liczba parafian, zaistniała potrzeba przebudowy kościoła. W połowie XVI wieku powiększono go od strony południowej przez dobudowanie trzeciej nawy i chóru. Powiększono też prezbiterium. W północnej nawie zbudowano lożę kolatorską (wydzielone miejsce dla fundatorów i ofiarodawców) na piętrze otwartą o wnętrze świątyni z przedłużeniem na zakrystię. Przebudowę zafundował rycerz Hans von Redern, świadczy o tym jego płyta nagrobna, godło oraz nagrobek żony i prawdopodobnie matki, a także ołtarz rodziny von Redern. Na antepedium dwa aniołki trzymają zatarte już tablice oraz płaskorzeźbione herby.
16 czerwca 1722 roku w mieście wybuchł wielki pożar, który strawił także kościół oraz plebanię. Wówczas proboszczem był ks. Franciszek Major. Z jego inicjatywy i starań, a również pomocy zamożnych rodzin oraz wielu fundatorów, w ciągu 16 lat odbudowano kościół, przywracając mu całkowicie poprzedni wystrój. W 1738 roku kardynał Sinzendorf powołał dekanat krapkowicki, któremu zostały podporządkowane: Krapkowice, Otmęt, Brożec, Walce, Komorniki i Racławiczki.
Dla upiększenia kaplicy poświęconej NMP w 1882 roku wmontowano do okien dwa witraże obrazujące św. Dominika i św. Henryka. W 1896 roku kościół został odrestaurowany. Zmienione wejście, ławki i stacje drogi krzyżowej. Zlikwidowano trzy ołtarze; zakupiono ołtarz główny, fundatorem był Rudolf Halma. Część pieniędzy na zakup drogi krzyżowej podarowała Anna Cebulla. W 1901 roku umieszczono figury czterech Ewangelistów. Był to dar księżnej Frideriece von Haugwitz.
W czasie I wojny światowej miasto jak i parafia nie doznały większych szkód. W latach kulturkampfu, a szczególnie w okresie hitleryzmu, działalność kościoła była utrudniona. W czasie II wojny światowej na cele wojenne skonfiskowano dzwony. Nowe dzwony sprowadził w 1949 roku ks. Wacław Schenk, który w czasie poważnej choroby ks. proboszcza Tobiasa administrował parafią. Ks. Schenk był proboszczem tylko półtora roku. Pod koniec II wojny światowej, w czasie walk o Krapkowice, wystrzał artyleryjski zniszczył barokową kopułę wieży, którą zrekonstruowano dzięki staraniom ks. proboszcza Edgara Loch 13 września 1990 roku.
Kościół parafialny zawdzięcza bardzo wiele księdzu Pawłowi Tobiasowi.
W 1909 roku dokonano elektryzacji kościoła, w 1932 roku jego odnowy, a następnej zaraz po wojnie w 1945 roku.
Dobrym gospodarzem był również ks. Stanisław Niesporek. Przeprowadził tynkowanie kościoła, plebanii oraz zabudowań gospodarczych. Urządził kaplice poświęcone św. Marii Goretti i św. Judzie Tadeuszowi. Nadał prezbiterium nowy kształt. Wymienił drzwi kościelne. Wyłożył granitem przedsionek i frontalną część plebanii. Sprowadził witraż Matki Boskiej Różańcowej. Urządził drugą zakrystię. Wystarał się o salki parafialne i ich umeblowanie. Był wieloletnim dziekanem dekanatu krapkowickiego.
Od roku 1985 do 2015 proboszczem był ks. Edgar Loch. W czasie jego duszpasterzowania przeprowadzono wiele prac konserwatorskich oraz architektonicznych. Zmieniono malaturę wewnętrzną kościoła. Salki katechetyczne zostały przebudowane. Zrekonstruowano kopułę. Zmieniono pokrycie dachu. Tynki kościoła, plebanii oraz salek katechetycznych zostały odnowione. Zgazyfikowano kościół i plebanię. Ławki zostały wymienione. Położono kostkę granitową wokół świątyni.
Od 1 lipca 2015 roku funkcję proboszcza pełni ks. Krzysztof Pustelak.

</doc>
<doc id="1802476" url="https://pl.wikipedia.org/wiki?curid=1802476" title="Rupes Mercator">
Rupes Mercator

Rupes Mercator – uskok tektoniczny na powierzchni Księżyca o długości około 93 km. Współrzędne selenograficzne . Nazwa klifu pochodzi od pobliskiego krateru Mercator, który z kolei został nazwany od flamandzkiego matematyka i geografa Gerarda Merkatora (1512-1594).

</doc>
<doc id="1802479" url="https://pl.wikipedia.org/wiki?curid=1802479" title="Parafia Wniebowzięcia Najświętszej Maryi Panny w Krapkowicach-Otmęcie">
Parafia Wniebowzięcia Najświętszej Maryi Panny w Krapkowicach-Otmęcie

Parafia Wniebowzięcia Najświętszej Maryi Panny w Krapkowicach-Otmęcie jest rzymskokatolicką parafią dekanatu Krapkowice. Parafia została utworzona w 1223 roku. Kościół został zbudowany w XIV wieku w stylu gotyckim, rozbudowany w latach 1912–1914, zniszczony w 1945, odbudowany w latach 1945–1946 w stylu neobarokowym. Mieści się przy ulicy Ks. Franciszka Duszy 31.
W 1999 r. z części parafii wyodrębniono nową parafię Ducha Świętego w Krapkowicach-Otmęcie.

</doc>
<doc id="1802480" url="https://pl.wikipedia.org/wiki?curid=1802480" title="Apofis (Gwiezdne wrota)">
Apofis (Gwiezdne wrota)



</doc>
<doc id="1802481" url="https://pl.wikipedia.org/wiki?curid=1802481" title="Nikołaj Skoblin">
Nikołaj Skoblin

Nikołaj Władimirowicz Skoblin (ur. 1893, zm. prawdopodobnie 1938) – generał major Białej Armii.
Życiorys.
Rosyjski generał major z 1920. W czasie wojny domowej dowodził w latach 1918-1919, pułkami uderzeniowymi gen. Ławra Korniłowa, brygadą 1919, dywizją 1919–1920.
Po klęsce Białych udał się na emigrację. Na emigracji został agentem NKWD. Razem z żoną Nadieżdą Plewicką uczestniczył w porwaniu szefa Rosyjskiego Związku Ogólnowojskowego (ROWS), gen. Jewgienija Millera. Miller udając się na umówione przez Skoblina spotkanie z rzekomymi oficerami niemieckiego ataszatu wojskowego i podejrzewając pułapkę – pozostawił współpracownikom szczegółową notatkę. W konsekwencji fakt porwania został ujawniony, a Skoblin zdemaskowany jako agent INO NKWD. Skoblin odegrał prawdopodobnie uprzednio istotną rolę w preparowaniu sprawy marszałka Tuchaczewskiego.
Skoblin planował samodzielnie lub wspólnie z INO NKWD zajęcie stanowiska Millera w ROWS. Po zdemaskowaniu zbiegł, przedostał się do Hiszpanii, jego dalsze losy pozostają nieznane – prawdopodobnie został w Hiszpanii zlikwidowany przez NKWD. Według Pawła Sudopłatowa został najprawdopodobniej zabity na pokładzie samolotu, którym NKWD wywoziło go z Francji do Hiszpanii, a ciało wyrzucono za burtę. W oficjalnej wersji, we wspomnieniach, Sudopłatow pisze o śmierci podczas nalotu frankistów na Barcelonę w rok później.

</doc>
<doc id="1802482" url="https://pl.wikipedia.org/wiki?curid=1802482" title="Parafia Ducha Świętego w Krapkowicach-Otmęcie">
Parafia Ducha Świętego w Krapkowicach-Otmęcie

Parafia Ducha Świętego w Krapkowicach-Otmęcie – rzymskokatolicka parafia dekanatu Krapkowice. Parafia została utworzona 2 VIII 1999 r. z wydzielenia z parafii Wniebowzięcia NMP. Mieści się przy ulicy Maksymiliana Kolbe. Kościół parafialny ukończono i wyświęcono w 1999 r. Jest najmłodszą parafią w mieście.

</doc>
<doc id="1802483" url="https://pl.wikipedia.org/wiki?curid=1802483" title="Onnia (grzyby)">
Onnia (grzyby)

Onnia P. Karst. – rodzaj grzybów z rodziny szczeciniakowatych ("Hymenochaetaceae").
Charakterystyka.
Grzyby pasożytnicze i saprotroficzne rosnące na drewnie lub korzeniach. Powodują białą zgniliznę drewna. Kapelusze filcowate, nieregularnie powyginane, niestrefowane, z rurkami na spodzie. Owocniki krótkotrzonowe. Miąższ rdzawobrązowy, korkowato-łykowaty. Wysyp zarodników rdzawożółtawy, nieamyloidalny. Zarodniki eliptyczne, gładkie, bez pory rostkowej. Hymenium z charakterystycznymi grubościennymi, brązowymi szczecinkami.
Systematyka i nazewnictwo.
Pozycja w klasyfikacji według Index Fungorum: "Hymenochaetaceae, Hymenochaetales, Incertae sedis, Agaricomycetes, Agaricomycotina, Basidiomycota, Fungi"
Synonim naukowy: "Mucronoporus" Ellis &amp; Everh.
W 1968 r. Barbara Gumińska i Władysław Wojewoda nadali rodzajowi "Onnia" polską nazwę szczeciniak, zaś rodzajowi "Hymenochaete" nazwę szczecinkowiec. W 2003 roku jednak W. Wojewoda zmienił nazwę rodzaju "Hymenochaete" na szczeciniak, rodzaj "Onnia" natomiast podał jako synonim rodzaju "Inonotus". Jest to niezgodne z aktualnym ujęciem w Index Fungorum, które traktuje "Onnium" jako odrębny rodzaj. Należące do niego gatunki według B. Gumińskiej i W. Wojewody nadal mają nazwę szczeciniak, ale jest ona niespójna z nazwą naukową.

</doc>
<doc id="1802489" url="https://pl.wikipedia.org/wiki?curid=1802489" title="Alepisaurus">
Alepisaurus

Alepisaurus – rodzaj morskich ryb skrzelokształtnych z rodziny żaglonowatych (Alepisauridae).
Klasyfikacja.
Gatunki zaliczane do tego rodzaju:
Gatunkiem typowym jest "A. ferox".

</doc>
<doc id="1802495" url="https://pl.wikipedia.org/wiki?curid=1802495" title="Parafia św. Jana Chrzciciela i św. Mikołaja w Nysie">
Parafia św. Jana Chrzciciela i św. Mikołaja w Nysie

Parafia św. Jana Chrzciciela i św. Mikołaja w Nysie – rzymskokatolicka parafia położona w metropolii katowickiej, diecezji opolskiej, w dekanacie nyskim.
Charakterystyka.
Parafia św. Jana Chrzciciela i św. Mikołaja w Nysie obejmuje swoim zasięgiem południową część miasta, ulice: Baligrodzka, Borelowskiego, Chłopickiego, Damrota, Gdańska, Głuchołaska, Karpacka, Konarskiego, Korczaka, Kossaka, Krawiecka, Kusocińskiego, Morcinka, Nowowiejska, Piłsudskiego, Podolska, Prusa (numery 27 i 27a), Reymonta, Sandomierska, Sanocka, ks. P. Skargi, Strzelców Bytomskich, Szczecińska, ks. P. Ściegiennego, Świętojańska, Traugutta, Zawiszy Czarnego oraz dwie wsie: Konradową i Podkamień. 
Historia parafii.
Stare Miasto w Nysie jest po raz pierwszy wzmiankowane w źródłach już w 1223 roku. Posiadało one w 1237 r. własne prawa i osobnego wójta. Pierwsze dokumenty historyczne na temat kościoła i parafii św. Jana Chrzciciela i św. Mikołaja pochodzą z 1285 r. Istniał on w pobliżu kaplicy "BMV in Rosis". W latach 1477-1650 kościół pełnił funkcję kolegiaty, którą przeniesiono tu z Otmuchowa.
Po zakończeniu II wojny światowej parafia wraz z Nysą została włączona w granice państwa polskiego oraz nowo utworzonej diecezji opolskiej. 
Kościoły.
Główną świątynią na terenie parafii jest kościół pw. św. Jana Chrzciciela i św. Mikołaja. Obecna budowla pochodzi z okresu baroku i została wybudowana w 1770 r. Powiększano ją w 1900 r.
Ponadto istnieje kościół filialny w Konradowej. Funkcję tę spełnia kaplica, powstała w 1940 r. z inicjatywy lokalnych mieszkańców.

</doc>
<doc id="1802497" url="https://pl.wikipedia.org/wiki?curid=1802497" title="Vallis Capella">
Vallis Capella

Vallis Capella - dolina księżycowa o długości 49 km, której środek ma współrzędne selenograficzne . Nazwa doliny pochodzi od pochodzącego z Kartaginy nauczyciela i prawnika Marcjanusa Kapelli.

</doc>
<doc id="1802504" url="https://pl.wikipedia.org/wiki?curid=1802504" title="Flaga Kłobucka">
Flaga Kłobucka



</doc>
<doc id="1802505" url="https://pl.wikipedia.org/wiki?curid=1802505" title="Parafia św. Franciszka z Asyżu w Nysie">
Parafia św. Franciszka z Asyżu w Nysie

Parafia św. Franciszka z Asyżu w Nysie – rzymskokatolicka parafia położona w metropolii katowickiej, diecezji opolskiej, w dekanacie nyskim.
Charakterystyka.
Parafia św. Franciszka z Asyżu w Nysie obejmuje swoim zasięgiem północną część miasta z ulicami: Bramy Grodkowskiej (numery nieparzyste), Kadłubka, Karugi, Kmicica, Merkert, Orląt Lwowskich, Pawlik, Prądzyńskiego, Słowiańska (numery nieparzyste 17-47a i parzyste 10-20).
Jest jedną z najmłodszych parafii w dekanacie nyskim, która została założona 15 sierpnia 1997 r. przez ordynariusza opolskiego, abpa Alfonsa Nossola.

</doc>
<doc id="1802506" url="https://pl.wikipedia.org/wiki?curid=1802506" title="Flaga gminy Kłobuck">
Flaga gminy Kłobuck



</doc>
<doc id="1802507" url="https://pl.wikipedia.org/wiki?curid=1802507" title="Marian Błazinski">
Marian Błazinski

Marian Błazinski, dawniej Marcin Błaziński (ur. 6 maja 1988) – polski lekkoatleta, długodystansowiec. Od 1 października 2011 reprezentuje Niemcy.
Mistrz Polski seniorów w biegu przełajowym na dystansie około 4 kilometrów (Olszyna 2009).
Ukończone maratony:

</doc>
<doc id="1802516" url="https://pl.wikipedia.org/wiki?curid=1802516" title="Darwinopterus modularis">
Darwinopterus modularis



</doc>
<doc id="1802517" url="https://pl.wikipedia.org/wiki?curid=1802517" title="Paweł (biskup poznański)">
Paweł (biskup poznański)



</doc>
<doc id="1802519" url="https://pl.wikipedia.org/wiki?curid=1802519" title="André Ribeiro">
André Ribeiro

André Ribeiro de Cunha Pereira (ur. 18 stycznia 1966 w São Paulo, zm. 22 maja 2021) – brazylijski kierowca wyścigowy.
Początek kariery.
Karierę wyścigową rozpoczął w kartingu. W 1990 roku wyjechał do Europy, gdzie startował w Formule Opel oraz brytyjskiej Formule 3. W 1993 roku zajął piąte miejsce w klasyfikacji generalnej Brytyjskiej F3.
W 1994 roku przeniósł się do Stanów Zjednoczonych, gdzie w barwach zespołu Tasman Motorsports występował w serii Indy Lights, będącej bezpośrednim zapleczem CART. Odniósł cztery zwycięstwa i zdobył tytuł wicemistrzowski.
CART.
W 1995 roku Tasman Motorsports zadebiutował w serii CART, a kierowcą został właśnie Ribeiro. Zespół używał nadwozi Reynard oraz silników Hondy.
W sierpniu 1995 roku na torze owalnym New Hampshire Motor Speedway w Loudon odniósł historyczne, pierwsze zwycięstwo samochodem napędzanym silnikiem Hondy w CART. Mimo tego sukcesu, w klasyfikacji generalnej zajął dopiero 17. miejsce.
Po sezonie 1995 zespół Tasman zmienił nadwozia Reynarda na Lolę, co wpłynęło korzystnie na osiągane wyniki. W 1996 roku dorzucił dwa kolejne zwycięstwa – na torach Autódromo Internacional Nelson Piquet (wersja owalna) oraz Michigan International Speedway. W klasyfikacji końcowej zajął 11. miejsce; swoje najlepsze w historii startów w CART.
W 1997 roku nadwozia Loli okazały się znacznie słabsze od konkurencji i w połowie sezonu zespół Tasman powrócił do Reynarda, lecz progresja wyników wystarczyła tylko do 14. pozycji w klasyfikacji końcowej.
W 1998 roku przeniósł się do jednego z czołowych zespołów CART, Penske Racing, lecz nagminne awarie techniczne (ukończył tylko pięć z osiemnastu wyścigów) spowodowały, że zajął odległą, 22. lokatę w klasyfikacji generalnej.
Po tym sezonie zdecydował o zakończeniu czynnej kariery. Wrócił do Brazylii, gdzie został dealerem samochodowym jako partner biznesowy Rogera Penske.
Nie jest spokrewniony z innym kierowcą wyścigowym, Alexem Ribeiro.

</doc>
<doc id="1802520" url="https://pl.wikipedia.org/wiki?curid=1802520" title="Dzwonnica (Tatry)">
Dzwonnica (Tatry)

Dzwonnica (słow. "Kopa Veľkého Kostola") – pierwsza od północnego zachodu turnia znajdująca się w grani Kościołów (część Zimnowodzkiej Grani) w słowackiej części Tatr Wysokich. Od Wielkiej Kaplicy oddziela ją przełęcz Wrótka za Kaplicami, a od masywu Ciemniastej Turni (dokładnie Ciemniastej Igły) oddzielona jest Ciemniastą Przełęczą. Na Dzwonnicę nie prowadzą żadne znakowane szlaki turystyczne, taternicy odwiedzają jej wierzchołek najczęściej przy przechodzeniu grani Kościołów.
W polskim nazewnictwie nazwa tej turni ma „kościelne” pochodzenie i wywodzi się od grani Kościołów, natomiast jej słowacka nazwa pochodzi bezpośrednio od Wielkiego Kościoła.
Historia.
Pierwsze wejścia turystyczne:

</doc>
<doc id="1802521" url="https://pl.wikipedia.org/wiki?curid=1802521" title="Parafia św. Benedykta w Sierpcu">
Parafia św. Benedykta w Sierpcu

Parafia św. Benedykta w Sierpcu – parafia należąca do dekanatu sierpeckiego, diecezji płockiej, metropolii warszawskiej.
Została erygowana 8 września 1981 dekretem biskupa Bogdana Sikorskiego przy kościele Wniebowzięcia Najświętszej Marii Panny w Sierpcu.
W latach 2008–2014 funkcję proboszcza pełnił ks. Stanisław Zarosa SAC, a od 18 sierpnia 2014 do 30 listopada 2017 – ks. Andrzej Mucha SAC.
Od grudnia 2020 funkcję proboszcza pełni ks. Marek Tomulczuk SAC.
Proboszczowie od początku istnienia parafii.
ks. Kazimierz Szymański (1981-1989)
ks. Kazimierz Przybyłowski (1989-1995)
ks. Leszek Żuchowski (1995-2002)
ks. Jacek Dudkiewicz (2002-2004)
Źródło:

</doc>
<doc id="1802523" url="https://pl.wikipedia.org/wiki?curid=1802523" title="Alepisaurus ferox">
Alepisaurus ferox



</doc>
<doc id="1802524" url="https://pl.wikipedia.org/wiki?curid=1802524" title="Will Poulter">
Will Poulter

Will Poulter, właśc. William Jack Poulter (ur. 28 stycznia 1993 w Londynie) – angielski aktor filmowy i telewizyjny.
Życiorys.
Kształcił się w The Harrodian School. Debiutował w 2007 jedną z głównym ról w filmie familijnym "Syn Rambow". W 2010 wcielił się w postać Eustachego Scrubba w powieści "Podróż „Wędrowca do Świtu”". W 2013 zagrał Kenny’ego Rossmore’a w "Millerach", występując u boku Jennifer Aniston i Jasona Sudeikisa. Rola przyniosła mu m.in. nominację do MTV Movie Award w trzech kategoriach (i wygraną w dwóch z nich), a także przyznawaną przez publiczność Nagrodę Brytyjskiej Akademii Filmowej dla najlepszej wschodzącej gwiazdy.

</doc>
<doc id="1802528" url="https://pl.wikipedia.org/wiki?curid=1802528" title="Nokia 6650 Fold">
Nokia 6650 Fold

Nokia 6650 Fold – telefon komórkowy typu smartfon z systemem operacyjnym Symbian, produkcji fińskiej firmy Nokia. Telefon dostępny jest w 2 kolorach obudowy – czarnym i srebrnym.
Znany także pod nazwą Nokia 6650 T-Mobile.

</doc>
<doc id="1802529" url="https://pl.wikipedia.org/wiki?curid=1802529" title="Oblężenie Kartaginy">
Oblężenie Kartaginy

Oblężenie Kartaginy – oblężenie stolicy imperium kartagińskiego przez Rzymian w latach 149–146 przed naszą erą, w czasie III wojny punickiej.
Przygotowania do obrony.
W roku 149 p.n.e. w Kartaginie doszło do masakry Latynów i zwolenników układów z republiką rzymską. Senat rzymski zażądał tak dalece niekorzystnych dla Kartagińczyków ustępstw, nie zgadzając się na wydanie zakładników, że wywołało to gniew w Kartaginie. W tej sytuacji, pozostali przy życiu członkowie miejscowego senatu w Kartaginie uchwalili wojnę z Rzymem. Kupowano broń, zniesiono niewolnictwo i przygotowywano zaciąg do wojska. Dowództwo nad armią polową objął Hasdrubal. W mieście dowództwo przypadło natomiast Hasdrubalowi (wnukowi Masynissy) Bithiasowi, który walczył w wojnie z Masynissą w latach 152–150 p.n.e. Podczas gdy Rzymianie tracili cenny czas na organizację swojego wojska oraz zatargi z Masynissą, obrońcy Kartaginy rośli w siłę, gromadząc zapasy i przygotowując się na długie oblężenie.
Kalendarium.
Rok 149 p.n.e..
Rzymianie przygotowali atak z dwóch stron. Od strony Istmu atakował konsul Maniusz Maniliusz, pozostałe siły natomiast miały przy wsparciu floty zdobyć mury nadbrzeżne. Kartagińczycy nie dali się jednak zaskoczyć, a Rzymianie, widząc dobrze przygotowanych obrońców na murach, wycofali się. Podobnym niepowodzeniem zakończył się drugi atak rzymski, który przyniósł wojskom Maniliusza znaczne straty. W tej sytuacji Rzymianie podjęli decyzję o regularnym oblężeniu, odcinając obrońców od dróg zaopatrzenia na lądzie i morzu. Rozpoczęto prace nad budową machin oblężniczych; w tym celu kierowano grupy rzymskich żołnierzy w kierunku obozów pod miastem. Jedna z takich grup została napadnięta przez siły działającego w polu Himilkona Fameasa. W potyczce padło 500 Rzymian, którzy transportowali drewno do budowy machin. Kolejny atak na miasto przygotowywał konsul Lucjusz Marcjusz Cenzorinus, który przygotował machiny o wielkiej mocy. Jednak jeden z wypadów obrońców miasta zakończył się zniszczeniem całego sprzętu oblężniczego Rzymian. Wszystkie kolejne próby zdobycia murów kończyły się niepowodzeniem. Obrońcy obrzucali atakujących między innymi kamieniami oraz oblewali wrzątkiem. Wraz z nadejściem upałów w obozie rzymskim zaczynało chorować coraz więcej żołnierzy. Chcąc uniknąć wybuchu epidemii konsul Cenzorinus przeniósł obóz nad brzeg morza, gdzie stacjonowała flota. Kartagińczycy nie pozostawali obojętni na obecność okrętów rzymskich, wysyłając w ich stronę podpalone łodzie, które taranowały rzymskie jednostki. Kolejny wypad na urządzony przez konsula Publiusza Korneliusza Scypiona Emiliusza port zakończył się sukcesem obrońców, którzy zniszczyli port, plądrując punkty zaopatrzenia. Dużym sukcesem zakończył się jeden z wypadów na obóz rzymski, do którego zmierzali ocaleni po bitwie pod Nepheris żołnierze rzymscy. Atakujący zadali przeciwnikowi spore straty, zdobywając na przeciwniku wiele zwierząt jucznych.
Rok 148 p.n.e..
W trakcie walk na stronę rzymską niespodziewanie przeszedł Himilkon Fameas na czele 2200 jazdy, co było sporym ciosem dla Kartagińczyków. Pomimo tego Rzymianom nie udało się zdobyć żadnego większego miasta punickiego między innymi Nepheris. W tym samym roku Scypion wyjechał do Rzymu, gdzie zamierzał ubiegać się o stanowiska konsula na kolejny rok. Jego miejsce zajął konsul Lucjusz Kalpurniusz Pizon Cezoninus. Dowództwo floty przypadło pretorowi Lucjuszowi Hostyliuszowi Mancynusowi. Obaj dowódcy okazali się bardzo nieudolni, jedynym ich sukcesem okazało się zdobycie miasta Neapolis. Pozostałe ataki między innymi na Hippagretę czy Aspis zakończyły się niepowodzeniem, wobec czego konsul nie podejmując dalszych działań założył obóz zimowy w rejonie Utyki.
Rok 147 p.n.e..
Wiosną 147 p.n.e. konsul Kalpurniusz Pizon kontynuował nieudane ataki na miasta punickie, flota Maniliusza wysadziła zaś desant pod murami Kartaginy. Ponad 3 tysiące legionistów wdarło się do miasta, gdzie zostało okrążonych przez obrońców. W tym samym czasie do Utyki wpłynęła flota Scypiona, który zarządził kurs ku oblężonemu miastu. Okrążeni w mieście żołnierze Maniliusza, którzy ponieśli ciężkie straty, osłaniani przez wojska Scypiona wycofali się w końcu na okręty. Po tym nieudanym ataku konsulów, Scypion objął dowództwo nad całością sił rzymskich w Kartaginie, odsyłając dotychczasowych dowódców do Rzymu. W wojsku przywrócono dyscyplinę, mocno nadwątloną w ostatnim roku. Następnie Scypion zaatakował Megarę. Pierwszy atak został co prawda odparty, jednak drugi zakończył się sukcesem. 4 tysiące Rzymian wdarło się do miasta, spychając obrońców do Byrsy. W nocy jednak, obawiając się zasadzki Scypion nakazał niespodziewany odwrót, decydując się na wzięcie miasta głodem. W tym celu wokół Kartaginy zbudował umocnienia, odcinając obrońców od zaplecza. Od strony morza, dostępu do miasta pilnowała flota. Obawiając się całkowitego pozbawienia zaopatrzenia, Kartagińczycy zbudowali naprędce flotę, która starła się z Rzymianami w bitwie nieopodal portu. Pomimo zadania flocie rzymskiej wysokich strat, obrońcy nie byli już w stanie dalej walczyć na morzu. Nieliczne sukcesy mieszkańców takie jak zniszczenie oddziału rzymskiego i machin oblężniczych na grobli, nie odwróciły już sytuacji pod miastem. Na dodatek klęskę poniosła kartagińska armia Diogenesa w drugiej bitwie pod Nepheris, co całkowicie odebrało obrońcom wiarę w zwycięstwo.
Rok 146 p.n.e..
Z nastaniem wiosny sytuacja mieszkańców stawała się coraz bardziej trudna a obrońcy cierpieli głód. Oddział rzymski dowodzony przez legata Gajusza Leliusza zaatakował port, który został podpalony, a obrońcy ponosząc duże straty wycofali się poza mury. Równocześnie główne siły pod wodzą Scypiona wdarły się z innej strony do miasta, zajmując zabudowania rynku towarowego. Rankiem Rzymianie uderzyli na Byrsę, zajęli też świątynię Apollina, którą doszczętnie splądrowali. Rozpoczęły się trwające 7 dni krwawe walki o miasto. Obrońcy walczyli z Rzymianami w wąskich uliczkach oraz na dachach domów, skąd byli zrzucani wprost pod miecze żołnierzy rzymskich. Rozpoczęła się prawdziwa rzeź ludności, Rzymianie nie oszczędzali nawet cywilów. Coraz więcej budynków stanęło w gruzach. Siódmego dnia Scypion zgodził się wypuścić z miasta 50 tysięcy cywilów, których sprzedano w niewolę. W Byrsie pozostało już zalewie 900 obrońców. Spychani przez Rzymian wyszli na dach świątyni, gdzie bronili się do końca przez cały dzień. Gdy do niewoli oddał się Hasdrubal, ostatni obrońcy świątyni podpalili budynek i złorzecząc władcy ginęli w płomieniach (wśród nich żona Hasdrubala i jej dzieci). Miasto spłonęło, a resztki z tego co ocalało zostało rozgrabione przez Rzymian. Gdy wiadomość o zniszczeniu Kartaginy dotarła do Rzymu, senat wysłał do Afryki swoich przedstawicieli, którzy rzucili na miasto klątwę i zdecydowali o całkowitym jego zniszczeniu, tak aby nie pozostał kamień na kamieniu. Zdobycie Kartaginy zakończyło trzecią wojnę punicką.

</doc>
<doc id="1802531" url="https://pl.wikipedia.org/wiki?curid=1802531" title="Parafia św. Apostołów Piotra i Pawła w Nysie">
Parafia św. Apostołów Piotra i Pawła w Nysie

Parafia św. Apostołów Piotra i Pawła w Nysie – rzymskokatolicka parafia położona w metropolii katowickiej, diecezji opolskiej, w dekanacie nyskim.
Charakterystyka.
Parafia liczy około 4600 osób i tworzy ją część wiernych z Nysy, zamieszkałych przy ulicach: Bielawskiej, Bohaterów Warszawy (numery 22-26), Brackiej, Celnej (numery parzyste), Emilii Gierczak, Mariackiej (od numerów 9 i 10 do końca), Moniuszki (numery 1, 2 i 3), Prudnickiej (numery parzyste), Rynek Główny (numery 21, 23, 24, 25 i 26), Pl. Staromiejski, Wita Stwosza, Zjednoczenia i Żwirki i Wigury. 
Jest jedną z najmłodszych parafii na terenie dekanatu nyskiego. Została powołana do życia przez ordynariusza opolskiego abpa Alfonsa Nossola 2 sierpnia 1999 roku. Na jej proboszcza powołano ks. Józefa Jana Ibroma, którego w 2010 r. zastąpił ks. Piotr Burczyk.

</doc>
<doc id="1802532" url="https://pl.wikipedia.org/wiki?curid=1802532" title="Andre Ribeiro">
Andre Ribeiro



</doc>
<doc id="1802533" url="https://pl.wikipedia.org/wiki?curid=1802533" title="Joaquín Sorolla y Bastida">
Joaquín Sorolla y Bastida

Joaquín Sorolla y Bastida (ur. 27 lutego 1863 w Walencji, zm. 10 sierpnia 1923 w Cercedilla) – hiszpański malarz i grafik, impresjonista. Pod względem liczby namalowanych dzieł był to jeden z najbardziej płodnych hiszpańskich artystów – skatalogowano ponad 2200 jego prac.
Życiorys.
W wieku zaledwie 2 lat stracił oboje rodziców podczas epidemii. Razem z siostrą Eugenią został przygarnięty przez ciotkę Isabel, siostrę jego matki, oraz jej męża, z zawodu ślusarza. Przez kilka lat przybrani rodzice bezowocnie próbowali nauczyć go rzemiosła, aż odkryli, że jego prawdziwym powołaniem było malarstwo.
W 1874 r. rozpoczął studia na "Escuela Normal Superior", gdzie zarekomendowano mu wieczorowe zajęcia z rysunku w "Escuelas de Artesanos" (Szkoła rzemiosła) w Walencji. W tej ostatniej otrzymał w 1879 r. dyplom oraz nagrodę w postaci pudełka farb. W tym samym roku, jednocześnie pracując w warsztacie wuja, rozpoczął studia w Królewskiej Akademii Sztuk Pięknych San Carlos w Walencji, gdzie uczył się razem z takimi malarzami jak Manuel Matoses czy Juan Antonio Benlliure. Na tej uczelni poznał także Juana Atoniego Garcíę, brata swojej przyszłej małżonki, Clotilde Garcíi.
W 1880 r. otrzymał srebrny medal za obraz "Moro acechando la ocasión de su venganza" na wystawie stowarzyszenia "El Iris". Po skończeniu studiów zaczął wysyłać swoje prace na lokalne konkursy i narodowe wystawy sztuki. Na madryckiej wystawie z maja 1881 r. przedstawił trzy walencjańskie mariny, które nie zostały zauważone, gdyż nie pasowały do oficjalnego kanonu o tematyce historycznej i dramatycznej.
W następnym roku studiował prace Velázqueza oraz innych autorów z madryckiego Muzeum Prado. W jego malarstwie rozpoczął się okres realistyczny, styl wspierany przez nauczyciela Gonzala Salvá. W 1883 r. zdobył medal na Wystawie Regionalnej w Walencji, a w 1884 r. otrzymał medal na Krajowej Wystawie Sztuk Pięknych za obraz "Defensa del Parque de Artillería de Monteleón" melodramatyczne i mroczne dzieło namalowane specjalnie na tę wystawę. Sorolla zastosował się do rady przyjaciela brzmiącej: "Tutaj, aby zaistnieć i zdobywać medale, trzeba malować trupy".
Wielkim sukcesem w Walencji okazało się jego dzieło "El crit del palleter" nawiązujące do hiszpańskiej wojny narodowowyzwoleńczej z czasów okupacji napoleońskiej. Otrzymał stypendium na studia w Rzymie, gdzie, oprócz rozwijania zdolności malarskich, mógł zapoznać się ze sztuką klasyczną i renesansową, odwiedzić znane muzea, a także nawiązać kontakt z innymi artystami.
Na początku 1885 r. razem ze swoim przyjacielem, malarzem Pedrem Gilem pojechał do Paryża, gdzie bliżej zapoznał się z malarstwem impresjonistycznym. Ten kierunek malarski zmienił tematykę i styl Sorolli i zaowocował obrazem o tematyce religijnej "El entierro de Cristo", który jednak nie wzbudził oczekiwanego podziwu. W efekcie Sorolla zaczął skłaniać się ku naturalizmowi i europejskiej awangardzie zachwycony dziełami takich malarzy jak John Singer Sargent, Giovanni Boldini i Anders Zorn.
W 1888 r. w Walencji ożenił się z Clotilde Garcíą, rok później młoda para przeniosła się do Asyżu. W 1889 r. zamieszkali w Madrycie, gdzie Sorolla w ciągu zaledwie 5 lat stał się znanym i poważanym malarzem. W 1894 r. odbył kolejną podróż do Paryża, gdzie rozwinął luminizm, styl, który stał się bardzo charakterystyczny dla jego późniejszych dzieł. Zaczął malować w plenerze wypełniając światłem sceny z życia codziennego oraz śródziemnomorskie pejzaże. W dziełach takich jak "La vuelta de la pesca", "La playa de Valencia" czy "Triste herencia" w soczystych kolorach przedstawił plaże Morza Śródziemnego. W 1900 r. na konkursie w Paryżu otrzymał nagrodę Grand Prix za obraz "Triste herencia". Kontynuował także tematykę społeczną ("Y aún dicen que el pescado es caro"), która cieszyła się wielkim powodzeniem.
Popularność malarza stale rosła – Walencja ogłosiła Sorollę ukochanym i zasłużonym synem, oraz nazwała jedną z ulic jego nazwiskiem. Po licznych podróżach po Europie – odwiedzał zwłaszcza Anglię i Francję – otworzył wystawę w Paryżu, na której przedstawiono ponad 500 obrazów, i która przyniosła mu międzynarodową sławę. Wielkim sukcesem była także wystawa w Nowym Jorku z 1909 r., szczególnym uznaniem cieszyły się obrazy "Sol de tarde" oraz "Nadadores".
W listopadzie 1909 r. przyjął zamówienie od muzeum Hispanic Society of America, którego ściany ozdobił 14 ogromnymi płótnami, znanymi jako "Visión de España". Te dzieła o wysokości 3,5 m i długości 70 m powstały w latach 1913–1919 i przedstawiają sceny charakterystyczne dla różnych regionów hiszpańskich i portugalskich. W 1912 r. Sorolla zrealizował serię podróży po Półwyspie Iberyjskim przygotowując szkice rodzajowe oraz pejzaże. Dzięki tej wstępnej pracy mógł zrealizować słynną serię obrazów olejnych przedstawiającą dzieci i kobiety na walencjańskich plażach ("Madre e hija" i "Pescadora valenciana").
Sorolla chętnie malował portrety znanych osób, na jego obrazach zostali uwiecznieni m.in. Juan Ramón Jiménez, król Alfons XIII, Vicente Blasco Ibáñez, José Ortega y Gasset i wielu innych.
Po skończeniu projektu dla Hispanic Society of America pracował jako profesor na "Escuela de Bellas Artes de Madrid", prowadząc zajęcia z kompozycji i koloru. Jego najważniejszym uczniem i kontynuatorem luminizmu był Teodoro Andreu.
W 1920 r. podczas malowania portretu żony Ramóna Péreza de Ayala w ogrodzie swego domu w Madrycie, doznał porażenia połowicznego, po którym drastycznie zmniejszyły się jego możliwości fizyczne i umysłowe. Zmarł w 1923 r. w swoim domu w Cercedilla.

</doc>
<doc id="1802534" url="https://pl.wikipedia.org/wiki?curid=1802534" title="Stanisław Piro">
Stanisław Piro

Stanisław Piro (ur. 7 sierpnia 1892 we Lwowie, zm. 15 października 1956 w Łodzi) – major artylerii Wojska Polskiego.
Życiorys.
Urodził się 7 sierpnia 1892 we Lwowie, w rodzinie Mieczysława i Julii. Był młodszym bratem Karola (1890–1973), kapitana lekarza Wojska Polskiego, specjalisty medycyny sądowej.
W czasie wojny z bolszewikami dowodził 4 baterią 18 pułku artylerii polowej. 25 września 1920 wybrał stanowisko ogniowe w tyralierze piechoty, w odległości 200 metrów od okopów piechoty sowieckiej i celnym ogniem baterii umożliwił 144 pułkowi piechoty opanować nieprzyjacielskie okopy pod Lubiążem oraz wieś Szłapan.
19 stycznia 1921 roku został zatwierdzony z dniem 1 kwietnia 1920 roku w stopniu porucznika, w artylerii, w grupie oficerów byłej armii austro-węgierskiej. 3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 26. lokatą w korpusie oficerów artylerii, a jego oddziałem macierzystym był nadal 18 pułk artylerii polowej. W latach 1923–1928 pełnił służbę w 28 pułku artylerii polowej w Zajezierzu k. Dęblina. 31 marca 1924 roku został mianowany kapitanem ze starszeństwem z dniem 1 lipca 1923 roku i 20. lokatą w korpusie oficerów artylerii. Następnie pełnił służbę w dywizjonie manewrowym artylerii w Rembertowie, który 31 grudnia 1930 roku został przeformowany w 32 dywizjon artylerii lekkiej. Z dniem 8 kwietnia 1931 roku został przydzielony na pięcioipółmiesięczny kurs doskonalący oficerów artylerii w Toruniu. 17 grudnia 1931 roku został mianowany majorem ze starszeństwem z dniem 1 stycznia 1932 roku i 1. lokatą w korpusie oficerów artylerii. 23 marca 1932 roku został przeniesiony do 19 pułku artylerii lekkiej w Nowej Wilejce na stanowisko dowódcy I dywizjonu. W tym oddziale pełnił służbę do 22 stycznia 1938 roku, po czym został przeniesiony do 26 pułku artylerii lekkiej w Skierniewicach na stanowisko dowódcy II dywizjonu. W marcu 1939 roku przeprowadził mobilizację dywizjonu.
Na czele tego pododdziału walczył w kampanii wrześniowej 1939 roku. Uczestniczył w obronie Sochaczewa. W czasie walk dostał się do niemieckiej niewoli. Przebywał w Oflagu IV A Hohnstein (numer jeniecki 48528).
Zmarł 15 października 1956 w Łodzi. Pochowany na Cmentarzu Doły w Łodzi.
Był żonaty z Bronisławą z d. Sas Obertyńską, z którą miał córkę Halinę po mężu Szujecką i syna Stanisława, członka Szarych Szeregów, żołnierza AK.

</doc>
<doc id="1802535" url="https://pl.wikipedia.org/wiki?curid=1802535" title="Vallis Inghirami">
Vallis Inghirami

Vallis Inghirami - dolina księżycowa o długości 148 km, której środek ma współrzędne selenograficzne . Nazwa doliny pochodzi od włoskiego astronoma Giovanniego Inghirami (1779-1851).

</doc>
<doc id="1802536" url="https://pl.wikipedia.org/wiki?curid=1802536" title="Artur Kopański">
Artur Kopański

Artur Juliusz Kopański (ur. 3 kwietnia 1930 w Pokrzydowie, zm. 21 listopada 2003) – polski polityk, poseł na Sejm PRL VIII kadencji. 
Życiorys.
Uzyskał wykształcenie wyższe rolnicze (w 1956 skończył Wyższą Szkołę Rolniczą w Poznaniu). Pracował w Szkole Podstawowej w Grudziądzu, Zbicznie oraz w Zespole Szkół Rolniczych w Karolewie koło Kętrzyna. W 1960 został dyrektorem Zasadniczej Szkoły Rolniczej w Prabutach, a od 1972 do 1991 był dyrektorem Zespołu Szkół Rolniczych w Kisielicach.
W 1960 wstąpił do Polskiej Zjednoczonej Partii Robotniczej. W latach 1976–1980 i 1980–1984 był radnym Wojewódzkiej Rady Narodowej w Elblągu. W latach 1983–1985 pełnił mandat posła na Sejm PRL VIII kadencji w okręgu Elbląg, zasiadając w Komisji Planu Gospodarczego, Budżetu i Finansów.
Pochowany na cmentarzu w Pokrzydowie.

</doc>
<doc id="1802538" url="https://pl.wikipedia.org/wiki?curid=1802538" title="Paweł I (biskup poznański)">
Paweł I (biskup poznański)

Paweł – biskup poznański znany z Kroniki Galla Anonima. Gall Anonim dedykował mu pierwszą i drugą część tej kroniki, co oznacza, że z pewnością sprawował swój urząd ok. 1112/1113. Data objęcia przez niego diecezji oraz data śmierci pozostają nieznane. Jeżeli jednak przyjąć, że Gall w dedykacji swojej pierwszej księgi wymienił czterech polskich biskupów w porządku starszeństwa liczonego od konsekracji, to Paweł musiał zostać biskupem jeszcze przed rokiem 1110. Być może został biskupem w wyniku legacji Gwalona w 1103, wiadomo bowiem, że Gwalon złożył z urzędu dwóch polskich biskupów.

</doc>
<doc id="1802539" url="https://pl.wikipedia.org/wiki?curid=1802539" title="Płytka (wspinaczka)">
Płytka (wspinaczka)



</doc>
<doc id="1802540" url="https://pl.wikipedia.org/wiki?curid=1802540" title="Parafia św. Maksymiliana Kolbego w Sierpcu">
Parafia św. Maksymiliana Kolbego w Sierpcu

Parafia św. Maksymiliana Kolbego w Sierpcu − parafia należąca do dekanatu sierpeckiego, diecezji płockiej, metropolii warszawskiej.
Została erygowana 8 września 1981 przez biskupa Bogdana Sikorskiego przy kościele poewangelickim.
Od 2020 proboszczem jest ks. mgr Dariusz Multon.
Patronem parafii jest św. Maksymilian Maria Kolbe – kapłan męczennik.
Kościołem parafialnym jest kościół pw. św. Stanisława Kostki.
Terytorium parafii.
Miejscowości należące do parafii: Sierpc – ulice: Białobłocka, Borkowska, Fredry, Jaracza, Karłowicza, Kasztanowa, Kochanowskiego, Kolejowa, Kopernika, Krasińskiego, Kwiatowa, Leśna, Lipowa, Matejki, Mickiewicza, Moniuszki, Norwida, Osiedlowa, Paderewskiego, Parkowa, Piastowska (numery nieparzyste), Piłsudskiego, Płocka (od numeru 23 do końca), Sempołowskiej, Sikorskiego, Słowackiego, Szpitalna, Solskiego, Sosnowa, Świętokrzyska, Targowa, Braci Tułodzieckich, Tuwima, Tysiąclecia, Wiosny Ludów, Witosa, Wyspiańskiego, Gorzewo, Grodkowo-Zawisze (dawniej Stefankowo)
Cmentarz: wspólny cmentarz parafialny oraz cmentarz komunalny
Księża pracujący w parafii św. Maksymiliana Kolbe.
Od powstania nowej, samodzielnej parafii pw. św. Maksymiliana Kolbe funkcję proboszcza pełnili księża:
Wikariusz: 
Księża wikariusze, którzy pracowali w parafii pw. św. Maksymiliana Kolbego w Sierpcu:

</doc>
<doc id="1802541" url="https://pl.wikipedia.org/wiki?curid=1802541" title="Erik Stenlund">
Erik Stenlund

Erik Stenlund (ur. 26 maja 1962 w Uppsali) – szwedzki żużlowiec.
Dwukrotnie zdobył medale Indywidualnych Mistrzostw Szwecji: złoty (Målilla 1985) oraz srebrny (Sztokholm 1990). W 1986 r. zwyciężył w rozegranym w Pardubicach pierwszym Indywidualnym Pucharze Mistrzów. Wielokrotnie startował w eliminacjach Indywidualnych Mistrzostw Świata, trzykrotnie awansując do finałów skandynawskich (najlepszy wynik: Tampere 1989 – VIII m.). Dwukrotnie wystąpił w reprezentacji kraju w finałach Drużynowych Mistrzostw Świata, w 1989 r. zdobywając w Bradford brązowy medal.
Największe sukcesy w karierze odniósł w wyścigach motocyklowych na torach lodowych. Był czterokrotnym medalistą Indywidualnych Mistrzostw Świata (dwukrotnie złotym – 1984, 1988 i dwukrotnie brązowym – 1983, 1986) oraz sześciokrotnym medalistą Drużynowych Mistrzostw Świata (złotym – 1985, czterokrotnie srebrnym – 1983, 1984, 1988, 1989 oraz brązowym – 1982).
W latach 1987–1993 pięciokrotnie uczestniczył w finałach indywidualnych mistrzostw świata na długim torze, najlepsze wyniki osiągając w latach 1989 (Mariańskie Łaźnie, IV miejsce) oraz 1990 (Herxheim, VII miejsce).
W 1999 wystąpił w dwóch meczach polskiej I ligi żużlowej, w barwach Polonii Bydgoszcz.

</doc>
<doc id="1802542" url="https://pl.wikipedia.org/wiki?curid=1802542" title="Vallis Palitzsch">
Vallis Palitzsch

Vallis Palitzsch – dolina księżycowa o długości 110,5 km, której środek ma współrzędne selenograficzne .
Nazwa doliny została nadana w 1964 roku przez Międzynarodową Unię Astronomiczną i pochodzi od sąsiedniego krateru, który z kolei nazwano na cześć niemieckiego astronoma Johanna Georga Palitzscha (1723–1788).

</doc>
<doc id="1802543" url="https://pl.wikipedia.org/wiki?curid=1802543" title="Hokej na lodzie na Zimowej Uniwersjadzie 1962">
Hokej na lodzie na Zimowej Uniwersjadzie 1962

Turniej hokeja na lodzie na Zimowej Uniwersjadzie 1962 odbył się w dniach 7 - 11 marca w Villars.

</doc>
<doc id="1802544" url="https://pl.wikipedia.org/wiki?curid=1802544" title="Mistrzostwa Europy Strongman 1987">
Mistrzostwa Europy Strongman 1987

Mistrzostwa Europy Strongman 1987 – doroczne, indywidualne
zawody europejskich siłaczy.
Data: 1987 r.
Miejsce: 
WYNIKI ZAWODÓW:

</doc>
<doc id="1802546" url="https://pl.wikipedia.org/wiki?curid=1802546" title="Wybory powszechne w Urugwaju w 2009 roku">
Wybory powszechne w Urugwaju w 2009 roku

Wybory prezydenckie i parlamentarne w Urugwaju w 2009 roku - podwójne wybory, prezydenckie oraz do Zgromadzenia Powszechnego - parlamentu Urugwaju, przeprowadzone 25 października i 29 listopada 2009. Równolegle z I turą wyborów odbyło się także referendum, w którym wyborcy opowiedzieli się przeciw proponowanym zmianom.
W wyborach parlamentarnych większość miejsc w obu izbach zdobyła rządząca centrolewicowa koalicja Szeroki Front. W I turze wyborów prezydenckich zwyciężył jej kandydat, José Mujica, który uzyskał 48% głosów poparcia, przed kandydatem konserwatywnej Partii Narodowej, Luisem Alberto Lacalle, który zdobył 28,9% głosów. 29 listopada 2009, w II turze wyborów prezydenckich, Mujica pokonał Lacalle stosunkiem głosów 52,6% do 43,3%.
Prawybory.
Scena polityczna Urugwaju przez dekady była zdominowana przez dwa powstałe w XIX wieku ugrupowania: liberalną Partię Colorado oraz konserwatywną Partię Narodową, które wymieniały się między sobą władzą. Dopiero po wyborach z października 2004 prezydentem kraju została wybrana po raz pierwszy osoba pochodząca spoza tych sił politycznych. Tabaré Vázquez z centrolewicowej koalicji Szeroki Front wygrał wówczas wybory już w pierwszej turze, zdobywając ponad 50% głosów poparcia. Prezydent w Urugwaju wybierany jest na 5-letnią kadencję, jeśli żaden z kandydatów nie uzyska ponad połowy głosów, organizowana jest druga tura głosowania. Udział w wyborach jest obowiązkowy.
28 czerwca 2009 cztery główne partie: Szeroki Front (FA, "Frente Amplio"), Partia Narodowa (PN, "Partido Nacional"), Partia Colorado (PC, "Partido Colorado") oraz Partia Niepodległościowa (PI, "Partido Independiente") przeprowadziły ogólnokrajowe prawybory mające na celu wyłonienie ich kandydatów w wyborach prezydenckich. Udział w prawyborach, w przeciwieństwie do wyborów, nie był obowiązkowy. Spośród 2,6 mln zarejestrowanych wyborców, udział w nich wzięło 1,16 mln osób (44,8%). Najwięcej głosów oddano na kandydatów Partii Narodowej - 46,0% (491 862), następnie na kandydatów Szerokiego Frontu - 41,2% (441 043), a na trzecim miejscu na kandydatów Partii Colorado - 12,0% (128 523). Rezultat prawyborów:
W lipcu 2009 zwycięzcy prawyborów wskazali swoich kandydatów na stanowisko wiceprezydenta. José Mujica z FA i Luis Alberto Lacalle z PN wybrali swoich rywali z prawyborów, odpowiednio Danilo Astoriego i Jorge Larrañagę. Natomiast kandydatem PC został były piłkarz i trener Hugo de León.
Sondaże przedwyborcze.
Sondaże przed I turą wyborów.
Sondaże na przestrzeni kilku miesięcy przed wyborami wskazywały na około 10-procentową przewagę koalicji Szerokiego Frontu nad Partią Narodową. Na trzecim miejscu plasowała się Partia Colorado.
Sondaże przed II turą wyborów.
Sondaże przedwyborcze, przeprowadzane przed II turą wyborów prezydenckich w pierwszych trzech tygodniach listopada 2009, wskazywały na przewagę José Mujicy nad Luisem Alberto Lacalle rzędu od 6% do 10%.
Wybory prezydenckie.
Do udziału w wyborach uprawnionych było 2,6 mln obywateli. Głównym faworytem był kandydat rządzącego Szerokiego Frontu, José Mujica. W czasie kampanii wyborczej zapowiedział kontynuowanie polityki lewicowego rządu prezydenta Vázqueza, który doprowadził do zmniejszenia bezrobocia w kraju o połowę oraz poszerzył prawa mniejszości (m.in. zezwolił parom homoseksualnym na zawieranie związków cywilnych oraz adopcję dzieci). Jego główny konkurent z konserwatywnej Partii Narodowej, Luis Alberto Lacalle, zobowiązał się do zniesienia wprowadzonego przez prezydenta Vázqueza podatku dochodowego, zmniejszenia liczebności gabinetu oraz przeprowadzenia prywatyzacji przedsiębiorstw.
I turę głosowania z 25 października 2009, z wynikiem 48%, wygrał Mujica. Ponieważ nie zdobył jednak większości co najmniej 50% głosów, 29 listopada 2009 zmierzył się w II turze wyborów z Luisem Alberto Lacalle, który zajął drugie miejsce, zdobywając 29,1% głosów.
II turę głosowania z 29 listopada 2009, a tym samym całe wybory prezydenckie, wygrał kandydat Szerokiego Frontu, José Mujica, z wynikiem 52,6% głosów poparcia. Luis Alberto Lacalle z Partii Narodowej zajął drugie miejsce, zdobywając 43,3% głosów.
Referendum.
25 października 2009, razem z wyborami, w Urugwaju odbyły się dwa referenda. Ich przedmiotem było:
Żadna z proponowanych zmian nie uzyskała akceptacji wyborców (wymagana była większość co najmniej 50% głosów za). Za pierwszą z nich zagłosowało 36,93% wyborców, natomiast za drugą 47,36%.
Wybory parlamentarne.
W wyborach parlamentarnych wybieranych było 99 deputowanych do Izby Reprezentantów oraz 30 członków Senatu. Minimalną większość mandatów w obu izbach zdobył rządzący Szeroki Front.

</doc>
<doc id="1802547" url="https://pl.wikipedia.org/wiki?curid=1802547" title="Purari">
Purari

Purari – rzeka o długości 470 km w Papui-Nowej Gwinei, ma swoje źródła w Górach Bismarcka, uchodzi do zatoki Papua. Przy ujściu tworzy bagnistą deltę o powierzchni 2 600 km². Rzeka ma dorzecze o powierzchni 33 670 km². Jej głównymi dopływami są rzeki Erave, Kaugel i Tua.

</doc>
<doc id="1802549" url="https://pl.wikipedia.org/wiki?curid=1802549" title="D.A. Carson">
D.A. Carson

Donald A. (D.A.) Carson (ur. w 1946) – ewangeliczny, kalwinistyczny biblista, kaznodzieja, wykładowca oraz autor/współautor prawie 60 książek. Profesor Nowego Testamentu, wykładający na Trinity Evangelical Divinity School (Deerfield, Illinois, USA).
Działalność.
Obszar zainteresowań Carsona obejmuje w szczególności: historyczność Jezusa, postmodernizm, pluralizm, teologię św. Jana i Pawła, problem cierpienia i zła, a także wolnej woli i predestynacji. Carson jest członkiem rady The Gospel Coalition, amerykańskiej, konserwatywnej organizacji ewangelicznych chrześcijan. Zaangażowany jest także w działalność następujących stowarzyszeń: Tyndale Fellowship for Biblical Research, Society of Biblical Literature, Evangelical Theological Society, Canadian Society of Biblical Studies, Institute for Biblical Research, Christ on Campus Initiative oraz Themilios. Jako wykładowca, często bywa gościem wielu chrześcijańskich konferencji.
D..A. Carson wziął udział w kilku konferencjach organizowanych w Polsce przez ruch Razem dla Ewangelii, a niektóre z jego książek zostały wydane w języku polskim nakładem Fundacji Ewangelicznej.

</doc>
<doc id="1802550" url="https://pl.wikipedia.org/wiki?curid=1802550" title="Meeting Areva 2009">
Meeting Areva 2009

Meeting Areva 2009 – mityng lekkoatletyczny, który odbył się 17 lipca na Stade de France w Paryżu. Zawody były czwartymi w cyklu Golden League w sezonie 2009.

</doc>
<doc id="1802552" url="https://pl.wikipedia.org/wiki?curid=1802552" title="Strickland (rzeka)">
Strickland (rzeka)

Strickland – rzeka w Papui-Nowej Gwinei, ma swoje źródła w Górach Bismarcka, uchodzi do rzeki Fly.

</doc>
<doc id="1802553" url="https://pl.wikipedia.org/wiki?curid=1802553" title="Stanisław Kopera">
Stanisław Kopera

Stanisław Kopera (ur. 2 listopada 1927 w Dzielnej) – polski robotnik i polityk, poseł na Sejm PRL VIII kadencji. 
Życiorys.
Uzyskał wykształcenie podstawowe. Pracował jako mistrz w Kombinacie Nakryć Stołowych „Gerlach” w Drzewicy. Zasiadał w egzekutywie Komitetu Zakładowego Polskiej Zjednoczonej Partii Robotniczej, z ramienia której w latach 1980–1985 pełnił mandat posła na Sejm PRL VIII kadencji w okręgu Radom. Zasiadał w Komisji Administracji, Gospodarki Terenowej i Ochrony Środowiska, Komisji Pracy i Spraw Socjalnych oraz w Komisji Administracji, Gospodarki Przestrzennej i Ochrony Środowiska.

</doc>
<doc id="1802554" url="https://pl.wikipedia.org/wiki?curid=1802554" title="Spis rzeczy ulubionych">
Spis rzeczy ulubionych

Spis rzeczy ulubionych – szósty album studyjny polskiego wokalisty popowego Andrzeja Piasecznego. Wydawnictwo ukazało się 30 marca 2009 roku nakładem wytwórni muzycznej Sony Music Entertainment Poland. Muzykę do tekstów Piasecznego napisał Seweryn Krajewski. Nagrania dotarły do 1. miejsca listy OLiS.
10 czerwca 2009 roku płyta uzyskała status platynowej, a 18 listopada tego samego roku – dwukrotnie platynowej płyty. Album był trzecim bestsellerem 2009 roku, a łącznie przekroczył nakład 80 tys. egzemplarzy. W lipcu 2010 roku pochodząca z płyty kompozycja "Rysowane tobie" została nominowana do nagrody Superjedynki w kategorii "Przebój Roku".

</doc>
<doc id="1802556" url="https://pl.wikipedia.org/wiki?curid=1802556" title="Strickland">
Strickland

Osoby:
Zobacz też:

</doc>
<doc id="1802559" url="https://pl.wikipedia.org/wiki?curid=1802559" title="Parafia św. Wita, Modesta i Krescencji w Sierpcu">
Parafia św. Wita, Modesta i Krescencji w Sierpcu

Parafia św. Wita, Modesta i Krescencji w Sierpcu – parafia rzymskokatolicka z siedzibą w Sierpcu, należąca do dekanatu sierpeckiego, diecezji płockiej, metropolii warszawskiej.
Została erygowana w XI wieku przy farze sierpeckiej. Jest najstarszą w mieście.
Od 2017 funkcję proboszcza pełni ks. kan. dr hab. Sławomir Zalewski.

</doc>
<doc id="1802562" url="https://pl.wikipedia.org/wiki?curid=1802562" title="Ryszard Koperski">
Ryszard Koperski

Ryszard Koperski (ur. 8 czerwca 1926 w Kroszynie, zm. 1 kwietnia 2004 w Godzisławiu) – polski rolnik, poseł na Sejm PRL VIII kadencji. 
Życiorys.
Uzyskał wykształcenie podstawowe. Z zawodu rolnik. Był brygadzistą w Wodnym Ochotniczym Pogotowiu Ratunkowym w Grzmiącej. W 1967 wstąpił do Polskiej Zjednoczonej Partii Robotniczej, w której był I sekretarzem oddziałowej organizacji partyjnej w Zakładzie Rolnym w Czechach (od 1970), a także członkiem Komitetu Zakładowego. W latach 1980–1985 pełnił mandat posła na Sejm PRL VIII kadencji w okręgu Koszalin, zasiadając w Komisji Nauki i Postępu Technicznego, Komisji Rolnictwa i Przemysłu Spożywczego oraz w Komisji Rolnictwa, Gospodarki Żywnościowej i Leśnictwa.
Otrzymał Złoty i Srebrny Krzyż Zasługi oraz odznakę honorową „Za zasługi w rozwoju województwa koszalińskiego”.

</doc>
<doc id="1802563" url="https://pl.wikipedia.org/wiki?curid=1802563" title="Jean-Herbert Austin">
Jean-Herbert Austin

Jean-Herbert Austin (ur. 23 lutego 1950 w Port-au-Prince) – były haitański piłkarz grający na pozycji pomocnika.
Kariera klubowa.
Podczas kariery piłkarskiej Jean-Herbert Austin grał w Violette AC.
Kariera reprezentacyjna.
W reprezentacji Haiti Jean-Herbert Austin grał w latach był rezerwowym i nie zagrał w żadnym meczu.

</doc>
<doc id="1802565" url="https://pl.wikipedia.org/wiki?curid=1802565" title="Wołodymyr Sołowij">
Wołodymyr Sołowij

Wołodymyr Pawło Sołowij, ukr. Володимир Павло Соловій, pol. Włodzimierz Paweł Sołowij (ur. 26 lutego 1892 we Lwowie, zm. 15 listopada 1958 w Montrealu) – ukraiński działacz społeczny, polityk.
Życiorys.
Urodził się 26 lutego 1892. Po wybuchu II wojny światowej został powołany do służby w C. K. Armii i w rezerwie kawalerii został mianowany chorążym dniem 4 sierpnia 1914, a potem awansowany na porucznika z dniem 1 lipca 1915. Do 1918 był przydzielony do 13 pułku ułanów (porucznikiem rezerwy tej jednostki był wtedy także Adam Sołowij).
Po zakończeniu wojny i odzyskaniu przez Polskę niepodległości został przyjęty do Wojska Polskiego i awansowany na stopień porucznika rezerwy kawalerii ze starszeństwem z dniem 1 czerwca 1919. W 1934 pozostawał w grupie oficerów pospolitego ruszenia kawalerii jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Lwów Miasto.
W latach 30. zamieszkiwał w Średniej Wsi i zajmował się rolnictwem. Udzielał się w pracy samorządowej. Był członkiem Rady i Zarządu Powiatowego w Lesku. W wyborach parlamentarnych w 1930 bezskutecznie startował do Sejmu III kadencji (1930-1935) z okręgu sanockiego. W wyborach parlamentarnych w 1935 bez powodzenia kandydował do Sejmu IV kadencji (1935-1938) w okręgu wyborczym nr 77 Sanok
Na początku II wojny światowej wyjechał do Paryża, następnie w 1942 do Londynu. Tam był oficjalnym przedstawicielem rządu URL wobec aliantów. Polskie władze emigracyjne rozważały jego kandydaturę na członka Rady Narodowej Rzeczypospolitej Polskiej. Podczas wojny był uczestnikiem negocjacji polsko-ukraińskich w czasie (zob. próby porozumienia polsko-ukraińskiego podczas II wojny światowej).
W 1952 wyemigrował do Kanady.

</doc>
<doc id="1802567" url="https://pl.wikipedia.org/wiki?curid=1802567" title="Civettictis">
Civettictis



</doc>
<doc id="1802572" url="https://pl.wikipedia.org/wiki?curid=1802572" title="Augusto Parades Lutowski">
Augusto Parades Lutowski

Augusto Parades Lutowski (ur. 26 lipca 1852 w Meridzie, zm. 15 czerwca 1916 w Caracas) – wenezuelski inżynier, żołnierz i polityk polskiego pochodzenia. Naczelny Wódz Sił Zbrojnych Wenezueli. Senator (w 1893, w 1898 i w latach 1910–1913). Syn Wojciecha Lutowskiego.
Życiorys.
Młodość.
Urodził się w 26 lipca 1852 w mieście Merida w zachodniej Wenezueli w rodzinie Wojciecha Zdzisława Lutowskiego (1809–1871), który po upadku powstania listopadowego (1830-1831) wyemigrował przez Francję (1831–1839) i Anglię (1839–1841) do Wenezueli (1841) i Eulogii Perez de Orozco Cubillan.
W 1864 (w wieku 12 lat) rodzice wysłali go do Akademii Wojskowej w Caracas ("hiszp." "Academia Militar y de Matematicas"). W trakcie studiów jako wyjątkowo zdolny uczeń awansował na kaprala, a następnie sierżanta podchorążego. W 1867 prezydent Wenezueli, marszałek Jan Chryzostom Falcon mianował go podporucznikiem. 5 maja następnego roku pod rozkazami gen. Colina walczył w bitwie w Las Adjuntas. W czerwcu został ranny podczas zdobywania Caracas (dowodził artylerią w armii gen. Manuela Bruzuala). Awansował na kapitana.
Kariera.
W kwietniu 1870 walcząc w wojnie domowej w armii gen. Antonio Guzmána Blanco został ponownie ranny podczas walk o stolicę. 28 maja 1870 zdobył twierdzę w Puerto Cabello. Generał Blanco został prezydentem, a 18-letni Augusto Lutowski awansował na dowódcę artylerii, a potem dowódcę konnej gwardii prezydenta. Przeprowadził wiele akcji przeciwko buntującym się generałom. W latach 1873-1876 wziął udział we wszystkich akcjach wojskowych jako dowódca inżynierów i saperów. Kierował budową kolei wysokogórskiej i Teatru Narodowego w Caracas.
W listopadzie 1875 (w wieku 23 lat) z nadania prezydenta generała Antonio Guzmána Blanco został generałem dywizji i inspektorem generalnym fortec narodowych.
Trzykrotnie piastował stanowisko gubernatora dystryktu federalnego. W 1892 został Naczelnym Wódzem Sił Zbrojnych Wenezueli. W 1894 mianowany ministrem rozwoju.
Członek "Consejo de Gobierno" ("pol." Rady Rządowej) w pierwszej fazie rządów prezydenta Juana Vicente Gómeza (ok. 1908–1910).

</doc>
<doc id="1802573" url="https://pl.wikipedia.org/wiki?curid=1802573" title="Zbrodnia w Korościatynie">
Zbrodnia w Korościatynie

Zbrodnia w Korościatynie – zbrodnia popełniona przez UPA z pomocą ludności ukraińskiej w nocy z 28 na 29 lutego 1944 na Polakach, mieszkańcach wsi Korościatyn na Podolu w dawnym powiecie buczackim województwa tarnopolskiego podczas okupacji tych ziem przez III Rzeszę.
Tło zbrodni.
Korościatyn był wsią czysto polską zamieszkałą w 1939 r. przez 206 polskich rodzin. Stosunki Polaków z zamieszkałymi w sąsiednich miejscowościach Ukraińcami układały się poprawnie do czasu II wojny światowej. Podsycanie antagonizmów narodowościowych przez obu okupantów (niemieckiego, a do 1941 r. sowieckiego) oraz radykalna polityka OUN rozbudziły u części Ukraińców nastroje antypolskie. Zimą 1943/1944 po doniesieniach o nasilających się mordach na Polakach, w Korościatynie pod kierownictwem podchorążego WP Stanisława Różańskiego zorganizowano samoobronę dysponującą bronią palną. Samoobrona wystawiała warty czuwające całą noc.
Przebieg rzezi.
28 lutego 1944 r. około godziny 18:00, gdy warty dopiero obsadzały posterunki, do Korościatyna równocześnie z trzech stron nadciągnęły oddziały Ukraińskiej Powstańczej Armii wspierane przez okoliczną ludność ukraińską. Łącznie liczbę napastników oceniono na 600 osób. Wjechali do wioski posługując się obowiązującym hasłem i podając się za polskich partyzantów, co zmyliło wartowników.
Korzystając z zaskoczenia upowcy zajęli stację kolejową, gdzie przecięli druty telegraficzne, zerwali tory i przystąpili do mordowania urzędników kolejowych oraz podróżnych oczekujących na pociąg. Zabito tam 21 osób, w tym przez przypadek jednego Ukraińca. Następnie napastnicy rozpoczęli mordowanie ludności we wsi, najczęściej przy użyciu siekier, noży i bagnetów, a także broni palnej. Oprawcy torturowali niektóre ofiary, wycinając im języki, wydłubując oczy, obcinając piersi kobietom. Zdaniem świadków napastnicy podzielili się na trzy grupy: jedna zajmowała się zabijaniem, druga rabunkiem mienia, które ładowano na sanie, a trzecia podpalaniem zabudowań. Rzeź trwała do rana. Zdaniem ks. Tadeusza Isakowicza-Zaleskiego napadem kierował ksiądz greckokatolicki Pałabicki z córką.
Zaskoczona początkowo samoobrona stawiła opór, co pozwoliło uratować większość mieszkańców wsi. W czasie oblężenia plebanii zginął jeden z dowodzących atakiem, syn księdza greckokatolickiego z Zadarowa. Eksterminację przerwała odsiecz polskiego oddziału partyzanckiego z oddalonych o 12 km Puźnik.
Podczas rzezi na stacji kolejowej i we wsi zamordowano łącznie 156 osób, w tym kilkanaścioro dzieci w wieku od 4 do 12 lat. Udało się ustalić tożsamość jedynie 117 zabitych. Spaleniu uległy wszystkie zabudowania oprócz kościoła i plebanii.
1 marca Niemcy sfilmowali zgliszcza wsi i wykonali zdjęcia ofiar. Następnego dnia większość z nich pochowano na cmentarzu w Korościatynie we wspólnej mogile. Polacy, którzy ocaleli z rzezi, przenieśli się do Monasterzysk.
Upamiętnienie ofiar.
Zbiorowy grób ofiar zbrodni upamiętniono jedynie drewnianym krzyżem pozbawionym jakichkolwiek napisów. W Polsce tragedii Korościatyna poświęcono tablice pamiątkowe w Radwanowicach i w kościele w Lwówku Śląskim oraz obelisk na tamtejszym cmentarzu. O upamiętnienie ofiar tej zbrodni stara się ks. Tadeusz Isakowicz-Zaleski, którego ojciec przeżył rzeź Korościatyna.

</doc>
<doc id="1802574" url="https://pl.wikipedia.org/wiki?curid=1802574" title="Antoni Rzepka">
Antoni Rzepka

Antoni Rzepka (ur. 1 sierpnia 1899 we Lwowie, zm. 1940 w ZSRR) – polski lekkoatleta, skoczek o tyczce, podporucznik rezerwy sanitarny Wojska Polskiego, ofiara zbrodni katyńskiej.
Życiorys.
Urodził się 1 sierpnia 1899 we Lwowie jako syn Pawła. 
Był medalistą mistrzostw Polski w lekkoatletyce. W 1924 zdobył srebrny medal podczas Akademickich Mistrzostw Świata. Były rekordzista Polski (3,54 15 sierpnia 1925, Kraków). W swojej karierze reprezentował barwy AZS Lwów i AZS Warszawa.
Pracował jako nauczyciel III Gimnazjum Państwowego im. Króla Stefana Batorego we Lwowie, na przełomie lat 20./30. był też lektorem gimnastyki na Uniwersytecie Jana Kazimierza we Lwowie. 
W Wojsku Polskim został awansowany na stopień podporucznika rezerwy w korpusie oficerów sanitarnych w grupie podlekarzy ze starszeństwem z 15 sierpnia 1926. W 1923, 1924 był oficerem rezerwowym 6 Batalionu Sanitarnego we Lwowie. W 1934 jako podporucznik rezerwy posiadał przydział do Kadry Zapasowej 6 Szpitala Okręgowego we Lwowie i pozostawał w ewidencji Powiatowej Komendy Uzupełnień Lwów Miasto. 
Po wybuchu II wojny światowej i agresji ZSRR na Polskę z 17 września 1939 na terenach wschodnich II Rzeczypospolitej został aresztowany przez Sowietów. Został zamordowany przez NKWD w 1940. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 55/3-45 oznaczony numerem 1037). Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.

</doc>
<doc id="1802576" url="https://pl.wikipedia.org/wiki?curid=1802576" title="Breakout (singel Miley Cyrus)">
Breakout (singel Miley Cyrus)

Breakout - singel amerykańskiej piosenkarki pop Miley Cyrus, pochodzi z płyty o tym samym tytule. Wydany został jako nieoficjalny singel 22 lipca 2008 roku. Wersja demo została nagrana przez Katy Perry, która podarowała Cyrus ten singel i zaśpiewała w wersji Miley w chórku. 
Promocja.
Pierwszy raz piosenkę wykonała podczas igrzysk Disney Channel w 2008 roku. 
Utwór ten otwiera trasę Wonder World Tour. Nastolatka piosenkę tę wykonywała 25 lipca 2008 roku Rockefeller Center w Nowym Jorku na kanale NBC’s Today. Piosenka jest całkowitym odcięciem od Hannah Montany. 

</doc>
<doc id="1802578" url="https://pl.wikipedia.org/wiki?curid=1802578" title="I Thought I Lost You">
I Thought I Lost You

I Thought I Lost You – duet Miley Cyrus i Johna Travolty. Utwór został napisany przez Miley i Jeffrey Steele na potrzeby filmu animowanego "Piorun".
Nominacje.
W 2009 roku piosenka była nominowana do Złotego Globu w kategorii "Najlepsza Piosenka". Nagrodę zdobył utwór Bruce'a Springsteena "The Wrestler" z filmu "Zapaśnik". 

</doc>
<doc id="1802579" url="https://pl.wikipedia.org/wiki?curid=1802579" title="Zatoka Carpentaria">
Zatoka Carpentaria



</doc>
<doc id="1802581" url="https://pl.wikipedia.org/wiki?curid=1802581" title="Srokówka czarnoczelna">
Srokówka czarnoczelna

Srokówka czarnoczelna, sroka czarnoczelna ("Dendrocitta bayleii") – osiadły gatunek ptaka z rodziny krukowatych (Corvidae), występujący endemicznie na indyjskim archipelagu Andamany. Narażony na wyginięcie.
Charakterystyka.
Morfologia.
Brak wyraźnego dymorfizmu płciowego – u obu płci ubarwienie jest podobne, ale samica zazwyczaj ma mniejsze rozmiary. Ogon (18–20,6 cm), dziób i nogi czarne. Ciało srokówki czarnoczelnej osiąga długość ok. 32 cm i masę mieszczącą się w zakresie 92–113 g. Głowa szaroniebieska z czarną okolicą oczu i dzioba, od ciemnej szyi upierzenie stopniowo przechodzi w czerwonawy brąz. Skrzydła o długości 11,7–12,4 cm, szerokie, czarne, z białą plamą na podstawie lotek drugorzędowych. Tęczówka jaskrawożółta. Dziób mały, mocny i zakrzywiony. 
Młode osobniki mają więcej brązu w wybarwieniu upierzenia tylnej części głowy i końcówkach pokryw skrzydeł, mniej intensywny kolor oczu (oliwkowozielony) oraz krótszy i bardziej płowy ogon.
Występowanie.
Środowisko.
Srokówka czarnoczelna zamieszkuje przede wszystkim gęste, wilgotne lasy wiecznie zielone. Preferuje najwyższe drzewa.
Zasięg występowania.
Gatunek endemiczny dla archipelagu Andamany należącego do Indii.
Tryb życia i zachowanie.
Zaobserwowano interakcje z dziwogonem szerokosternym. Spotykane najczęściej w parach, przesiadujących wówczas na wysokich drzewach.
Głos.
Dźwięki opisywane jako podobne do tych wydawanych przez wilgę, przypominające gwizdanie i dające zapisać się jako regularnie powtarzane "kiu-duu" albo szorstkie, zachrypnięte "kyow" lub "kiayow".
Rozród.
Samica składa jaja w okresie od marca do maja. Gniazdem jest stosunkowo krucha platforma z cienkich gałązek i trawy.
Status zagrożenia.
Od roku 2017 klasyfikowany przez IUCN jako gatunek narażony na wyginięcie (VU, "Vulnerable"), wcześniej jako gatunek bliski zagrożenia (NT, "Near Threatened"). Zmianę statusu zagrożenia uzasadniono tym, że zaobserwowano trend spadkowy w rozwoju populacji, a ponadto środowiska zamieszkiwane przez srokówki czarnoczelne ulegają stopniowemu niszczeniu ze względu na zwiększającą się liczbę ludzi na Andamanach. Szacuje się, że obecnie żyje ok. 250–999 dorosłych osobników.

</doc>
<doc id="1802582" url="https://pl.wikipedia.org/wiki?curid=1802582" title="Bazylika św. Marcina w Pacanowie">
Bazylika św. Marcina w Pacanowie

Bazylika świętego Marcina – rzymskokatolicki kościół parafialny należący do dekanatu stopnickiego diecezji kieleckiej.
Historia.
Jest to świątynia w zrębie gotycka z XIII wieku, po zniszczeniu podczas najazdu szwedzkiego w 1657 roku odbudowana w stylu barokowym, przebudowana w XVII–XIX wieku, od strony południowej przylega późnorenesansowa kaplica Pana Jezusa z barokowym ołtarzem pochodząca z 1633 roku. Kościół jest Sanktuarium Jezusa Konającego. 14 listopada 2008 roku papież Benedykt XVI nadał kościołowi tytuł bazyliki mniejszej.

</doc>
<doc id="1802583" url="https://pl.wikipedia.org/wiki?curid=1802583" title="Sojuz (organizacja)">
Sojuz (organizacja)

Sojuz – pierwsza organizacja ukraińskich studentów w Czerniowcach na Bukowinie, działająca w latach 1875–1903 i 1905–1922, gromadząca studentów o umiarkowanych poglądach społeczno-politycznych.
Organizacja liczyła średnio 50–100 członków, prowadziła działalność kulturalno-oświatową i wydawniczą ("Bukowynśkyj Almanach" 1875, "Sojuz" 1875–1910). Organizacja została zlikwidowana po zajęciu Bukowiny przez władze rumuńskie. Członkowie organizacji przeszli początkowo do organizacji „Sicz”, a w 1923 do towarzystwa „Czornomore”.
Przewodniczącymi towarzystwa byli: D. Winckowśkyj (1875–1879), Stepan Smal-Stoćkyj (1879–1883), Ołeksandr Kołessa (1891–1894), P. Kłym, T. Haliti, J. Tewtuł, W. Bucura.

</doc>
<doc id="1802584" url="https://pl.wikipedia.org/wiki?curid=1802584" title="Hłuszanin">
Hłuszanin



</doc>
<doc id="1802585" url="https://pl.wikipedia.org/wiki?curid=1802585" title="Extraliga słowacka w piłce siatkowej mężczyzn (2009/2010)">
Extraliga słowacka w piłce siatkowej mężczyzn (2009/2010)

Słowacka Extraliga siatkarzy 2009/2010 - 18. sezon rozgrywek o mistrzostwo Słowacji. Zainaugurowany został 1 października 2009 roku i trwał do 24 kwietnia 2010 roku.
W fazie zasadniczej 9 zespołów rozegrało mecze system każdy z każdym, mecz i rewanż. Do trzech najlepszych klubów fazy zasadniczej dołączył klub VK Chemes Humenné. Rozegrały one spotkania o miejsca 1-4 systemem każdy z każdym, mecz i rewanż.
W sezonie 2009/2010 w Pucharze Challenge Słowację reprezentował klub .
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Druga faza.
Grupa 1-4.
Tabela wyników.
 
 
 
 
 
 
 
 
Grupa 5-10.
Tabela wyników.
 
 
 
 
 
 
 
 
 
 
 
 
 
 
 
 
 
 
Baraże.
I runda.
Klub uzyskał prawo gry w Extralidze w sezonie 2010/2011.
II runda.
Klub zachował prawo gry w Extralidze w sezonie 2010/2011. Jednocześnie w wyniku wycofania się z rozgrywek VK Nové Mesto nad Váhom takie prawo uzyskał klub .

</doc>
<doc id="1802586" url="https://pl.wikipedia.org/wiki?curid=1802586" title="Jaskolecki">
Jaskolecki



</doc>
<doc id="1802589" url="https://pl.wikipedia.org/wiki?curid=1802589" title="Dudkowcowate">
Dudkowcowate



</doc>
<doc id="1802591" url="https://pl.wikipedia.org/wiki?curid=1802591" title="Ja wysiadam">
Ja wysiadam

Ja wysiadam - promo singel Anny Marii Jopek wydany przez PolyGram w 1999 r. zapowiadający album "Jasnosłyszenie". Zawiera 2 wersje tytułowej piosenki.

</doc>
<doc id="1802597" url="https://pl.wikipedia.org/wiki?curid=1802597" title="Awanhard Żytomierz">
Awanhard Żytomierz



</doc>
<doc id="1802598" url="https://pl.wikipedia.org/wiki?curid=1802598" title="RZA as Bobby Digital in Stereo">
RZA as Bobby Digital in Stereo



</doc>
<doc id="1802614" url="https://pl.wikipedia.org/wiki?curid=1802614" title="Parafia św. Elżbiety Węgierskiej w Nysie">
Parafia św. Elżbiety Węgierskiej w Nysie

Parafia św. Elżbiety Węgierskiej w Nysie – rzymskokatolicka parafia położona w metropolii katowickiej, diecezji opolskiej, w dekanacie nyskim.
Zasięg parafii.
Do parafii należą wierni z północno-wschodniej część Nysy, mieszkający przy ulicach: Andersa, Bramy Grodkowskiej (od toru kolejowego), Grodkowskiej (oprócz numerów 1-3), Franciszkańskiej, Kaczkowskiego, Kołłątaja, Komorowskiego, Kordeckiego, Łąkowej, Łokietka, Maczka, Okulickiego, Oświęcimskiej, Osiedle Podzamcze sektory A B i C, Aleje Wojska Polskiego, Rochus, Sosnkowskiego, Rydza Śmigłego, Szkolnej oraz wierni z miejscowości: Regulice i Sękowice.
Historia parafii.
Obszar dzisiejszej parafii św. Elżbiety wchodził od czasów średniowiecza w skład parafii św. Jakuba. Wraz z rozwojem ludnościowym miasta wrocławska kuria biskupia zdecydowała się na wydzielenie z jej terytorium nowej parafii, na której siedzibę wybrano kościół franciszkanów w Nysie, którym powierzono pieczę nad nową jednostką kościelną. Jej granice wyznaczać miały dzisiejsze ulice: Słowiańska, Aleja Wojska Polskiego i ul. Grodkowska. Uroczyście erygowano ją 4 lutego 1925 r. jako kurację dla ludności cywilnej dekretem kardynała Adolfa Bertrama.
Po 1945 r. kuracja znalazła się w granicach państwa polskiego. W 1950 r. przyłączono do niej wiernych z sąsiednich wiosek: Regulice i Sękowice. W 1951 r. kuracja uzyskała całkowita niezależność, stając się zgodnie z przepisami prawa kanonicznego oficjalnie parafią.
Kościół.
Cały kompleks klasztoru wraz z kościołem zakonnym Franciszkanów powstał na początku XX wieku, w latach 1902–1911, w stylu neoromańskim.
Poza tym na terenie parafii istnieją jeszcze dwa kościoły filialne oraz kaplica:

</doc>
<doc id="1802617" url="https://pl.wikipedia.org/wiki?curid=1802617" title="Gdzie jesteś (singel)">
Gdzie jesteś (singel)

Gdzie jesteś (tytuł oryginalny: Wherever You Are) – singel wykonywany przez Annę Marię Jopek i Grzegorza Markowskiego, promujący animowany film Walta Disneya pt. "Niezwykła przygoda Kubusia Puchatka". Utwór znalazł się na albumie "Kubuś Puchatek – Piosenki ze Stumilowego Lasu".

</doc>
<doc id="1802620" url="https://pl.wikipedia.org/wiki?curid=1802620" title="Wielka Kaplica">
Wielka Kaplica

Wielka Kaplica (słow. "Veža Veľkého Kostola") – turnia znajdująca się w grani Kościołów (fragment Zimnowodzkiej Grani) w słowackich Tatrach Wysokich. Od Dzwonnicy oddzielają ją Wrótka za Kaplicami, a od Małej Kaplicy przełęcz zwana Wrotami między Kaplicami. Wierzchołek Wielkiej Kaplicy jest wyłączony z ruchu turystycznego (podobnie jak inne obiekty w Zimnowodzkiej Grani), taternicy wchodzą na niego najczęściej przy okazji przejścia grani Kościołów. W północno-zachodniej grani Wielkiej Kaplicy znajduje się kilka zębów skalnych.
Nazwa Wielkiej Kaplicy, podobnie jak w przypadku Małej Kaplicy i Dzwonnicy, pochodzi od grani Kościołów i charakteryzuje się „kościelnym” nazewnictwem. Nazwa słowacka pochodzi bezpośrednio od Wielkiego Kościoła.
Historia.
Pierwsze wejścia turystyczne:

</doc>
<doc id="1802625" url="https://pl.wikipedia.org/wiki?curid=1802625" title="Mulamba Mutumbula Ndaye">
Mulamba Mutumbula Ndaye

Pierre Mutumbula Ndayé Mulamba (ur. 4 listopada 1948 w Kanandze, zm. 26 stycznia 2019) – kongijski piłkarz występujący na pozycji napastnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu AS Vita Club. Z klubem z Kinszasy triumfował w Afrykańskiej Lidze Mistrzów w 1973.
Kariera reprezentacyjna.
Razem z reprezentacją Zairu Mulamba Mutumbula Ndaye uczestniczył w mistrzostwach świata 1974. Wystąpił tam w 2 meczach: z reprezentacją Szkocji i z reprezentacją Jugosławii, kiedy to został usunięty z boiska w 22 minucie za brutalny faul.
Kilka miesięcy wcześniej wygrał z reprezentacją Puchar Narodów Afryki 1974. Mulamba Mutumbula Ndaye wystąpił w obu meczach finałowych tego turnieju przeciwko reprezentacji Zambii, w których zdobył wszystkie cztery bramki. Ogółem zdobył 9 (z 14) bramek dla reprezentacji w turnieju, zostając królem strzelców mistrzostw.

</doc>
<doc id="1802628" url="https://pl.wikipedia.org/wiki?curid=1802628" title="Synagoga w Trzciance">
Synagoga w Trzciance

Synagoga w Trzciance – synagoga została zbudowana w XIX wieku. W 1938 bóżnica została zniszczona przez nazistów. Obecnie na jej miejscu znajduje się targowisko miejskie (ulica Wita Stwosza).

</doc>
<doc id="1802634" url="https://pl.wikipedia.org/wiki?curid=1802634" title="Trachinocephalus myops">
Trachinocephalus myops



</doc>
<doc id="1802638" url="https://pl.wikipedia.org/wiki?curid=1802638" title="Roine Stolt">
Roine Stolt

Roine Stolt (ur. 5 września 1956 w Uppsali) – szwedzki gitarzysta, wokalista i kompozytor. Główna postaċ szwedzkiego rocka progresywnego. Już jako siedemnastolatek stał się gitarzystą popularnego w Szwecji zespołu Kaipa. Jest też założycielem i liderem zespołu The Flower Kings, który kontynuował styl jego solowej płyty "„The Flower King”". Z tą grupą odniósł długoletnie sukcesy i zyskał międzynarodowe uznanie na scenie rockowej. Muzyk angażował się również w licznych grupach muzycznych, takich jak Fantasia, Transatlantic, The Tangent, Karmakanic. Jest ojcem dwóch synów, których imiona odnoszą się do jego muzycznych idoli – Johan Sebastian i Peter Gabriel.
Życiorys.
Gitarzysta w Kaipie i kariera solowa.
Roine Stolt zaczął swoją karierę pod koniec lat sześćdziesiątych, grając na gitarze basowej w lokalnych zespołach rockowych. Grał utwory Jimiego Hendriksa, Jeffa Becka, The Beatles i King Crimson. Był szczególnie zainspirowany brytyjską sceną rocka psychodelicznego i progresywnego, muzyką takich zespołów jak The Doors, Vanilla Fudge czy Procol Harum.
W roku 1973 muzyk przerzucił się na gitarę elektryczną i odkrył swój talent kompozytorski. Rok później został gitarzystą grupy Kaipa, profesjonalnego zespołu grającego rock progresywny. W tym zespole szybko zdobywał doświadczenie poprzez codzienne próby i liczne występy. Z Kaipą nagrał trzy płyty i odbywał ponad sto koncertów rocznie. Albumy Kaipy zostały w ostatnich latach ponownie wydane i są postrzegane jako jedne z prekursorskich dzieł rocka progresywnego w Skandynawii.
Roine Stolt opuścił zespół w roku 1979 z zamiarem utworzenia własnej grupy, Fantasia. W nowym składzie nagrał dwie płyty, po czym w roku 1983 zespół rozpadł się. Artysta pracował jako muzyk sesyjny i producent. W okresie solowej kariery wydał album "„Behind the Walls”", na którym ujawnił talent wokalny. Pod koniec lat osiemdziesiątych założył własną wytwórnię płytową "„Foxtrot Music”" i był zaangażowany w liczne projekty, począwszy od występów na żywo, po sesje nagraniowe z innymi artystami. Jego styl w tym okresie odbiegał od kanonów rocka progresywnego w stronę rocka klasycznego, funku, folku, bluesa, jazzu i popu. Efektem nowych poszukiwań była wydana w roku 1989 płyta "„The Lonely Heartbeat“", która była mieszanką popu i rocka klasycznego. Przez lata osiemdziesiąte tworzył z następującymi artystami: Rebecka Törnqvist, Anders Widmark, Dana Dragomir, Zia, Moni, Åsa Jinder, Wennman, Desert Honkers, Claes Jansson. W tym okresie został również ojcem. Jego dwaj synowie są imiennikami Johanna Sebastiana Bacha i Petera Gabriela.
Lider The Flower Kings.
Przełom w karierze muzyka przypadł na okres odrodzenia rocka progresywnego, w którym Skandynawia na początku lat dziewięćdziesiątych odegrała jedną z głównych ról. Wyraźnie zainspirowany twórczością takich zespołów jak Landberk czy Anglagard postanowił wrócić do korzeni. Artysta zaprosił do współpracy perkusistów Jaime Salazara i Hasse Bruniussona oraz innych muzyków. Efektem pracy był wydany w roku 1994 album "The Flower King", który ujawnił talent Roina Stolta, jako multiinstrumentalisty. Obok jego głównego instrumentu, czyli gitary elektrycznej swobodnie gra na gitarze basowej, klawiszach, perkusji oraz wykonuje partie wokalne. Muzyk tak wyraził się na temat nowej koncepcji muzycznej:
Styl The Flower King wpisuje się doskonale w kanony rocka progresywnego, jest jednocześnie tak unikatowy, że przyczynił się do stworzenia wokół Roina Stolta nowej grupy prog-rockowej. The Flower Kings jest po dzień dzisiejszy jego głównym projektem muzycznym. Grupa była postrzegana jako jeden ze światowych liderów rocka progresywnego, który łączy styl złotego okresu lat siedemdziesiątych z innowacyjnym brzmieniem. Roine Stolt realizował swoje pomysły w zaskakująco szybkim tempie, wydając z zespołem sześć albumów studyjnych w sześć pierwszych lat działalności. Twórczość zespołu nie odbiegała od radosnego, symfonicznego stylu pierwszego albumu i jest po dzień dzisiejszy odbierana z wielkim zainteresowaniem, o czym mogą świadczyć liczne koncerty i sprzedane płyty.
Roine Stolt, obok wielkiego zaangażowania w tworzenie The Flower Kings, nagrał w 1998 roku kolejny solowy album "Hydrophonia", tym razem instrumentalny. W roku 2005 ukazał się dwupłytowy album "Wallstreet Voodoo" odbiegający od stylu progresywnego rocka w stronę klasycznego rocka i bluesa lat sześćdziesiątych i siedemdziesiątych.
Transatlantic.
Na fali międzynarodowej popularności artysta angażował się w liczne projekty z innymi grupami muzycznymi. W roku 1999 współtworzył wraz z Nealem Morse’em (Spock’s Beard) Mikiem Portnoyem (Dream Theater) oraz Pete’em Trewavasem (Marillion) supergrupę Transatlantic. Zespół nagrał dwa studyjne albumy, po czym rozpadł się. W roku 2009 grupa ponownie nagrywała, efektem czego był dwupłytowy album "The Whirlwind". Twórcza kompozycja albumu zawiera epicki, tytułowy utwór „The Whirlwind” oraz ulubione covery członków grupy. Sukces albumu przełożył się na ekscytującą trasę koncertową po obu stronach Atlantyku. Zespół wraz z gościnnie grającym Danielem Gildenlowem z Pain of Salvation odwiedził 11 krajów a w Londynie nagrał znakomity album koncertowy – "The Whirld Tour – 2010".
Udział w innych projektach.
Muzyk znany jest również z współpracy w zespołach tworzonych przez jego przyjaciół z The Flower Kings. W roku 2000, zaproszony przez basistę Jonasa Reingolda, współtworzył grupę Karmakanic, która w swoich dziełach oprócz rocka progresywnego porusza elementy jazzowe. Po dłuższej przerwie artysta reaktywował współpracę z Karmakanic występując na koncertach grupy i nagrywając album live – "„The Power of Two”". Roine Stolt działał również na szwedzkiej scenie muzycznej przyczyniając się do odrodzenia jego zespołu z lat siedemdziesiątych – Kaipy. Grupa tworzyła ponownie od roku 2002, przy czym Roine Stolt nagrał z nią trzy albumy. Muzyk angażował się również w zespole The Tangent, gdzie grali również inni członkowie zespołu The Flower Kings. W roku 2008 z zamiarem zwrócenia się w stronę gitarowego brzmienia, stworzył wraz z Nedem Sylvanem projekt pod nazwą Agents of Mercy, czego rezultatem był album "The Fading Ghosts of Twilight".
Dyskografia.
Kaipa
The Flower Kings
albumy studyjne
albumy koncertowe
kompilacje
The Tangent
Transatlantic
Agents of Mercy
Dyskografia solo
Jako Gość

</doc>
<doc id="1802639" url="https://pl.wikipedia.org/wiki?curid=1802639" title="Mafuila Mavuba">
Mafuila Mavuba

Mafuila "Ricky" Mavuba Ku Mbundu (ur. 15 grudnia 1949 - 1997) – kongijski piłkarz występujący na pozycji napastnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu AS Vita Club. Z klubem z Kinszasy triumfował w Afrykańskiej Lidze Mistrzów w 1973.
Kariera reprezentacyjna.
Razem z reprezentacją Zairu Mafuila Mavuba uczestniczył w Mistrzostwach Świata 1974. Na Mundialu był rezerwowym i nie wystąpił w żadnym spotkaniu.
Kilka miesięcy wcześniej wygrał z reprezentacją Puchar Narodów Afryki 1974. Mafuila Mavuba wystąpił w obu meczach finałowych tego turnieju przeciwko reprezentacji Zambii.
Dalsze losy.
Z powodu wojny domowej Mafuila Mavuba opuścił Zair i wyemigrował do Angoli, z której trafił do Francji.
Jego syn, Rio Antonio Mavuba również został piłkarzem i występuje obecnie w Lille OSC oraz reprezentacji Francji.

</doc>
<doc id="1802641" url="https://pl.wikipedia.org/wiki?curid=1802641" title="Wincenty Czajka">
Wincenty Czajka

Wincenty Wawrzyniec Czajka, ps. „Borowy” (ur. 14 kwietnia 1912 w Orzechowie, zm. 3 września 1974) – żołnierz Narodowych Sił Zbrojnych w oddziale kpt. Wacława Piotrowskiego ps. „Cichy” – pododdział Stanisława Młynarskiego ps. „Orzeł” (1 pułk NSZ Legii Nadwiślańskiej Ziemi Lubelskiej – zgrupowanie „Zęba”), a następnie żołnierz podziemia antykomunistycznego w ramach Narodowego Zjednoczenia Wojskowego.
W 1945 r. aresztowany przez NKWD i przekazany UB w Zaklikowie. Po trzech miesiącach spędzonych w „pionowej ziemiance” na placu Urzędu Bezpieczeństwa został wypuszczony. Ponownie zatrzymany wraz z innym leśniczym, prowadzony na egzekucję, uciekł. Wyjechał na Ziemie Odzyskane.
Ostatecznie aresztowany w 1948 r. Stanął przed Wojskowym Sądem Rejonowym w Rzeszowie, oskarżony m.in. o wykonywanie wyroków na członkach PPR oraz o udział w zbrojnym zamachu i wysadzenie posterunku MO w Zakrzówku, podczas którego śmierć poniosło 13 milicjantów. W 1949 r. skazany na karę śmierci, wielokrotne, dożywotnie pozbawienie praw publicznych i honorowych oraz konfiskatę majątku. Na mocy amnestii z lutego 1947 r. wyrok zamieniono na 15 lat. Więziony m.in. w CW MBP we Wronkach, Raciborzu.
Prawnukiem Wincentego Czajki jest Andrzej Turkowski – historyk, dokumentalista, b. dyr. Agencji Filmowej TVP S.A.

</doc>
<doc id="1802645" url="https://pl.wikipedia.org/wiki?curid=1802645" title="Joszko Broda (singel)">
Joszko Broda (singel)

Joszko Broda (właściwie: Joszko Broda/W żłobie leży) - drugi singel promocyjny z albumu "Ale jestem" Anny Marii Jopek. Jest tzw. tribute singlem sławiącym talent grajka góralskiego Joszko Brody.

</doc>
<doc id="1802648" url="https://pl.wikipedia.org/wiki?curid=1802648" title="Frank Thornton">
Frank Thornton

Frank Thornton Ball (ur. 15 stycznia 1921 w Londynie, zm. 16 marca 2013 tamże) – angielski aktor, najbardziej znany z występów telewizyjnych, zwłaszcza w serialach komediowych "Are You Being Served?" i "Babie lato".
Młody Frank od dziecka marzył go o aktorstwie, ale plany te spotykały się z silnym oporem jego ojca, który sam był bankowcem i uważał, że syn musi znaleźć "porządne" zajęcie. Pod jego naciskiem po ukończeniu szkoły średniej Frank podjął pracę w firmie ubezpieczeniowej, dyskretnie kontynuując naukę na wieczorowych studiach aktorskich. Był tam wyróżniającym się studentem, co po dwóch latach przekonało jego ojca do zgody na sfinansowanie jego dalszej edukacji scenicznej w trybie dziennym. W czasie II wojny światowej został ewakuowany z Londynu wraz z całą swoją uczelnią, a później zarabiał na życie grając w obwoźnym teatrze w Irlandii. Następnie trafił do Royal Air Force, gdzie służył do 1947 roku. Wkrótce po demobilizacji otrzymał etat w kompanii teatralnej.
W latach 50. zaczął coraz częściej pojawiać się w telewizji, szczególnie w programach i serialach komediowych. Pracował z takimi tuzami brytyjskiej komedii jak Spike Milligan czy Benny Hill. Od lat 60. pojawiał się także na dużym ekranie. W 1972 otrzymał swoją najbardziej znaną rolę, w serialu "Are You Being Served?". Grał tam niezwykle pompatycznego, apodyktycznego i zarozumiałego kapitana Stephena Peacocka, nadzorującego pracę sprzedawców na jednym z pięter ekskluzywnego domu towarowego. Występował w serialu aż do jego zamknięcia w 1985, wziął też udział w jego kontynuacji "Grace &amp; Favour", emitowanej w latach 1992-93.
W latach 80. i 90. skupił się na pracy teatralnej. W 1980 wystąpił u boku Johna Cleesa w głośnej produkcji "Poskromienia złośnicy" dla Teatru Telewizji BBC. W 1984 był nominowany do najbardziej prestiżowej brytyjskiej nagrody teatralnej – Oliviera – za rolę w musicalu "Me and My Girl". W 1997 powrócił do telewizji przyjmując jedną z głównych ról w serialu "Babie lato", opowiadającym o perypetiach grupy starych, ale jarych, mieszkańców pewnej angielskiej wioski. Występował w tej produkcji aż do jej zamknięcia w 2010 roku, gdy miał 89 lat.

</doc>
<doc id="1802649" url="https://pl.wikipedia.org/wiki?curid=1802649" title="Nakajima B6N Tenzan">
Nakajima B6N Tenzan



</doc>
<doc id="1802653" url="https://pl.wikipedia.org/wiki?curid=1802653" title="Siedah Garrett">
Siedah Garrett

Siedah Garrett (ur. 24 czerwca 1960 w Los Angeles) – amerykańska wokalistka i autorka piosenek.
W 1987 r. współpracowała z Michaelem Jacksonem, wspólnie z nim wykonując utwór "I Just Can't Stop Loving You" oraz współkomponując "Man in the Mirror" (oba z albumu "Bad"). W latach 1992–1993 uczestniczyła w trasie koncertowej Jacksona, "Dangerous World Tour". W późniejszych latach wykonywała wokal wspierający m.in. dla Quincy Jonesa (m.in. "Back on the Block"), Madonny, Natalie Cole, Anastacii i Jessiki Simpson.
W 2008 r. otrzymała (wspólnie z Henry Kriegerem) Nagrodę Grammy w kategorii "Best Song-Motion Picture TV, Visual Media" za piosenkę "Love You I Do" z filmu "Dreamgirls". Utwór ten był również nominowany do Oscara w kategorii "Najlepsza piosenka" w 2007 roku.

</doc>
<doc id="1802655" url="https://pl.wikipedia.org/wiki?curid=1802655" title="Wieża w Bieławinie">
Wieża w Bieławinie

Wieża w Bieławinie – grodzisko, ruiny średniowiecznej wieży na terenie Białawina ("Bieławina"), obecnie części miasta Chełma.
Położenie, konstrukcja, stan zachowania.
Wieża w Bieławinie, położona na północnym skraju Chełma i zachowana jedynie w postaci zabezpieczonych resztek fundamentów, miała kształt czworoboku o wymiarach zewnętrznych 12,4 metra na 11,8 metra i wewnętrznych 9,2 metra na 8,5 metra (w przeliczeniu na średniowieczne jednostki miary oznacza to 41 na 39 stóp i 30 na 28 stóp); zbudowano ją z kamieni wapiennych łamanych o nieregularnych kształtach, układanych na zaprawie wapiennej.
Wieża stała w miejscu naturalnie obronnym, na owalnej kępie o wysokości około 181 m n.p.m. wśród dawnych starorzeczy i rozlewisk rzeki Uherki oraz jej dopływów Garki i Słyszówki, obecnie porośniętych łąkami. W pobliżu budowli znajdowało się niegdyś źródło, wspomniane w XVII-wiecznym dziele biskupa unickiego Jakuba Suszy "Phoenix tertiato redivivus..." (1646), dziś wyschnięte wskutek melioracji rzeki, lecz w drugiej połowie XX wieku pamiętane jeszcze przez najstarszych mieszkańców Białawina.
Miejsce, gdzie znajdują się pozostałości wieży, nosi lokalną nazwę Zasłupie, gdyż miejscowa ludność nazywała wieżę w Białawinie słupem lub stołpem (określenie "słup" pojawia się również w dziele Jakuba Suszy z XVII wieku).
Według niektórych źródeł wieża została zniszczona w XIV wieku w czasie wojny polsko-litewskiej. Jeszcze przed II wojną światową istniała prawie w całości północna ściana wieży oraz części ścian wschodniej i zachodniej, jednak 1 kwietnia 1944 roku ściana została zburzona przez Niemców. W latach 90. XX wieku ruiny zabezpieczono, nadbudowując je z pozostałego gruzu.
Ruiny wieży w Bieławinie są tematem jednego z rysunków Adama Lerue ("Album lubelskie", 1857–1860); dokumentuje on wygląd budowli w połowie XIX wieku.
Badania archeologiczne.
Badania archeologiczne prowadzone w XX wieku w Bieławinie (rozpoczęli je przed I wojną światową uczeni rosyjscy) wykazały, że wokół wieży, na terenie Zasłupia, znajdowała się rozległa osada o powierzchni około 20 hektarów, której początki znacznie poprzedzają powstanie budowli; osada funkcjonowała już w okresie kultury przeworskiej. Osadnictwo średniowieczne miało trzy fazy: VI–X wiek, X–XI wiek oraz XII–XIV wiek. W trakcie badań nie odnaleziono na tym terenie pozostałości grodziska.
Dane archeologiczne i architektoniczne sugerują, że wieża w Bieławinie była wykorzystywana w drugiej połowie XIII wieku oraz w XIV wieku jako budowla o charakterze rezydencjonalnym, mieszkalnym i obronnym. Poszczególne kondygnacje, na które wchodziło się za pomocą drabin lub schodów, mogły mieć następujące funkcje:
Przypuszcza się, że wokół wieży istniały dodatkowe towarzyszące jej budynki drewniane. W starszej literaturze przedmiotu znajdują się informacje, że wieżę otaczało niewielkie grodzisko; podczas wykopalisk prowadzonych w drugiej połowie XX wieku nie natrafiono na jego ślady. Dane archeologiczne sugerują, że przełom XIII i XIV wieku, gdy wieża była zamieszkana, był okresem największego rozkwitu osady w Zasłupiu, która uzyskała wówczas charakter protomiasta.
Hipotezy.
"Słownik geograficzny Królestwa Polskiego i innych krajów słowiańskich" podaje w oparciu o "Latopis ipatijewski" (hipacki) (zapis dotyczący 1259 roku), że wieża w Bieławinie oraz pobliska wieża w Stołpiu, położona na południowy zachód od Chełma w odległości 8 kilometrów od miasta i 3 kilometry od wieży w Bieławinie, były częściami średniowiecznego systemu obronnego Chełma jako stolicy księstwa halicko-wołyńskiego. Centrum tego systemu stanowił zamek księcia Daniela Halickiego na Wysokiej Górce w Chełmie; wieże w Bieławinie i Stołpiu miały pełnić rolę strażnic umożliwiających wczesne ostrzeganie przed nadciągającym nieprzyjacielem. "Słownik geograficzny Królestwa Polskiego" zwraca jednak uwagę, że przeznaczenie wieży w Bieławinie i czas jej powstania nie są dokładnie znane; przypuszczenia archeologów nie są zgodne.
W literaturze naukowej wysunięto hipotezę, że wieżę w Bieławinie mógł zbudować w drugiej połowie XIII wieku wnuk księcia Daniela Halickiego, Jerzy I, jeszcze za życia swego ojca Lwa Halickiego, rezydującego na zamku w Chełmie i zmarłego w 1300 roku; usytuowanie budowli na równinie, poniżej centralnego ośrodka władzy książęcej, mogło odzwierciedlać stosunki lenne między ojcem a synem.
Kompleksowe badania pobliskiej wieży w Stołpiu prowadzone w latach 2003–2005 wykazały, że jej górne kondygnacje były wielokrotnie przebudowywane; na najwyższym piętrze znajdowała się kaplica. Wysunięto hipotezę, że wieża w Stołpiu mogła mieć charakter wieży klasztornej, w której w pierwszej połowie XIII wieku spędziła ostatnie lata swojego życia wdowa po księciu Romanie Halickim, być może pochodząca z Bizancjum; w średniowiecznej Grecji podobne wieże wznoszono jako prywatne kaplice dla członków elit arystokratycznych. W Stołpiu i na Wysokiej Górce w Chełmie również odnaleziono szkliwione płytki podłogowe.
Legendy.
W dziele Jakuba Suszy z 1646 roku wymienione są lokalne podania dotyczące wież w Bieławinie i Stołpiu, pochodzące z przełomu XVI i XVII wieku:
Legendy podane przez Jakuba Suszę zostały przytoczone m.in. przez M. Balińskiego i T. Lipińskiego w dziele "Starożytna Polska pod względem historycznym, jeograficznym i statystycznym opisana" (1845). Podanie o tym, że wieże w Bieławinie i Stołpiu są zabytkiem pogańskim, zostało przez nich odrzucone, jednak współczesna literatura naukowa nie wyklucza, że we wczesnym średniowieczu VI–X wiek), przed powstaniem wieży w Bieławinie, źródełko usytuowane u jej podnóża mogło być wykorzystywane przez mieszkającą w tym miejscu ludność słowiańską do celów kultowych.
Według podań ludowych wzmiankowanych w publikacji historyka i etnografa Stanisława Cerchy z 1912 roku, w Stołpiu znajdowała się świątynia pogańska Lelum-polelum, a w Bieławinie Świstum poświstum.

</doc>
<doc id="1802656" url="https://pl.wikipedia.org/wiki?curid=1802656" title="Yingning Zhang">
Yingning Zhang



</doc>
<doc id="1802657" url="https://pl.wikipedia.org/wiki?curid=1802657" title="Etepe Kakoko">
Etepe Kakoko

Emmanuel Kakoko Etepé (ur. 22 listopada 1950 w Kinszasie) – kongijski piłkarz występujący na pozycji napastnika. Uczestnik Mistrzostw Świata 1974.
Kariera klubowa.
Podczas MŚ 1974 reprezentował barwy klubu CS Imana. W sezonie 1981/82 został zawodnikiem VfB Stuttgart, jednakże zaliczył w nim tylko jeden mecz ligowy. W latach 1983-1984 występował w 2. Bundeslidze, w 1. FC Saarbrücken, gdzie zaliczył 27 spotkań i 9 bramek. W sezonie 1984/1985 grał w Borussii Neunkirchen.
Kariera reprezentacyjna.
Razem z reprezentacją Zairu Etepe Kakoko uczestniczył w Mistrzostwach Świata 1974. Na Mundialu wystąpił w dwóch spotkaniach z reprezentacją Szkocji oraz reprezentacją Jugosławii.
Kilka miesięcy wcześniej wygrał z reprezentacją Puchar Narodów Afryki 1974. Etepe Kakoko wystąpił w obu meczach finałowych tego turnieju przeciwko reprezentacji Zambii. Na tym turnieju strzelił bramkę w meczu grupowym z reprezentacją Mauritiusa.

</doc>
<doc id="1802664" url="https://pl.wikipedia.org/wiki?curid=1802664" title="Siedah Garret">
Siedah Garret



</doc>
<doc id="1802665" url="https://pl.wikipedia.org/wiki?curid=1802665" title="Mistrzostwa Europy Strongman 1988">
Mistrzostwa Europy Strongman 1988

Mistrzostwa Europy Strongman 1988 – doroczne, indywidualne
zawody europejskich siłaczy.
Data: 1988 r.
Miejsce: 
WYNIKI ZAWODÓW:

</doc>
<doc id="1802666" url="https://pl.wikipedia.org/wiki?curid=1802666" title="Centrum (Aleksandrów Kujawski)">
Centrum (Aleksandrów Kujawski)

Centrum – centralna część Aleksandrowa Kujawskiego.
Historia.
1862-1900.
Miasto powstało dzięki ulokowaniu w tym miejscu ważnej stacji kolejowej na terenach dawnego folwarku Białe Błota, należącego do Trojanowskich. Krokiem milowym było w 1867 r. otwarcie linii kolejowej do Ciechocinka. Stacja stała się wówczas ważnym węzłem przesiadkowym dla kuracjuszy udających się do uzdrowiska. W 1872 r. nastąpiło tu spotkanie cesarza Wilhelma I i cara Aleksandra II Romanowa. Dzielnica też rozkwitła dzięki powstaniu komory celnej.
Obecnie.
Obszar mieści wszystkie ważniejsze urzędy i obiekty handlowe. Dawniej przez Centrum przebiegała droga wojewódzka nr 266 (ulice Słowackiego, Chopina i Sikorskiego).

</doc>
<doc id="1802667" url="https://pl.wikipedia.org/wiki?curid=1802667" title="Jaskinia Hölloch">
Jaskinia Hölloch



</doc>
<doc id="1802670" url="https://pl.wikipedia.org/wiki?curid=1802670" title="Produkt bankowy">
Produkt bankowy

Produkt bankowy – każdy rodzaj usługi oferowanej klientowi przez bank.
Istnieje wiele sposobów klasyfikacji produktów bankowych. Ze względu na przedmiot czynności bankowej można je podzielić na trzy grupy:
Zaspokajają one potrzebę oszczędzania, zabezpieczenia przyszłości oraz racjonalnego i efektywnego gospodarowania wolnymi środkami finansowymi.
Inny podział produktów bankowych, zgodny z segmentacją rynku finansowego:
Duża część produktów bankowych oferowana jest w identycznej formie wielu klientom. To są tzw. produkty standardowe (ang. "off-the-shelf" – z półki). Niektóre parametry produktu, takie jak: regulamin produktu, wzór umowy, zasady księgowania, czas i sposób realizacji, są niezmienne. Zmieniać się może natomiast cena, w zależności od klienta lub grupy klientów. Przykładowo, w przypadku produktów oferowanych dla podmiotów prowadzących działalność gospodarczą, takimi produktami standardowymi mogą być: rachunek bieżący, polecenie przelewu, karta płatnicza, wyciąg z rachunku, wpłaty i wypłaty gotówkowe, system bankowości elektronicznej. Oczywiście są również produkty niestandardowe, przygotowywane pod konkretnego klienta w ramach tzw. usług "private banking". Przykładem takich produktów są np. lokaty negocjowane, przy których bank może zgodzić się na niestandardowe okresy lub oprocentowanie.
Przykłady produktów bankowych:

</doc>
<doc id="1802671" url="https://pl.wikipedia.org/wiki?curid=1802671" title="Radio Eska Leszno">
Radio Eska Leszno

Radio Eska Leszno – leszczyńska rozgłośnia radiowa należąca do sieci Radia Eska, nadająca na częstotliwości 102,0 MHz.
ESKĘ Leszno można odbierać też w pobliskich miastach: Głogowie, Górze, Gostyniu, Grodzisku Wielkopolskim, Kościanie, Lubinie, Polkowicach, Poznaniu, Rawiczu, Śremie, Wolsztynie, Wschowie i Złotoryi (województwo wielkopolskie, dolnośląskie, lubuskie) 
– Radio Eska w tych miastach nadaje na częstotliwości 102 FM.
Radio Eska Leszno nadaje 24 godziny na dobę, 7 dni w tygodniu muzykę przeznaczoną głównie dla grona słuchaczy w wieku 14-45 lat.
Co godzinę na antenie pojawia się serwis informacyjny "Eska Info", zawierający informacje z Polski, świata oraz Leszna.
Jako jedyna stacja radiowa w Lesznie nadaje program przeznaczony dla kierowców i zmotoryzowanych "Info Traffic" czyli informacje drogowe.

</doc>
<doc id="1802673" url="https://pl.wikipedia.org/wiki?curid=1802673" title="Vicky Parnov">
Vicky Parnov

Vicky Parnov (ur. 24 października 1990 w Moskwie) – australijska lekkoatletka, specjalizująca się w skoku o tyczce.
Skok o tyczce uprawia także jej młodsza siostra – Elizabeth, sukcesy w tej konkurencji odnosił także ich ojciec – Aleksandr.

</doc>
<doc id="1802675" url="https://pl.wikipedia.org/wiki?curid=1802675" title="Dołęga V">
Dołęga V

Dołęga odmienna – polski herb szlachecki - odmiana herbu Dołęga z nobilitacji.
Opis herbu.
Opis zgodnie z klasycznymi regułami blazonowania:
W polu czerwonym podkowa srebrna z takimż krzyżem zaćwieczonym na barku i takąż strzałą na opak między ocelami.
Najwcześniejsze wzmianki.
Herb z nobilitacji Marcina z Bielska z 17 marca 1552.
Herbowni.
Marcin z Bielska.

</doc>
<doc id="1802677" url="https://pl.wikipedia.org/wiki?curid=1802677" title="Mistrzostwa Europy w Piłce Siatkowej Mężczyzn 1967">
Mistrzostwa Europy w Piłce Siatkowej Mężczyzn 1967

VII Mistrzostwa Europy w piłce siatkowej mężczyzn 1967 odbyły się w Turcji między 26 października a 8 listopada 1967 roku. Mecze rozgrywane były w Adanie, Izmirze, Stambule oraz w Ankarze.
Tytuł sprzed czterech lat broniła reprezentacja Rumunii. Mistrzostwo zdobyła po raz trzeci reprezentacja Związku Radzieckiego.
System rozgrywek.
W turnieju wzięło udział 20 drużyn które zostały podzielone na 4 grupy. Do grupy finałowej awansowały dwa pierwsze zespoły z każdej z grup. Zwycięzca tej grupy zdobywał mistrzostwo. Zespoły z miejsc 3 i 4 z każdej z grup grały ze sobą o miejsca 7-16, natomiast zespoły z ostatnich miejsc walczyły ze sobą zajmując miejsca od 17-20.
Faza kwalifikacyjna.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki
Faza finałowa.
Grupa dla miejsc 17-20.
Tabela
Wyniki
Grupa dla miejsc 9-16.
Tabela
Wyniki
Grupa mistrzowska.
Tabela
Wyniki

</doc>
<doc id="1802683" url="https://pl.wikipedia.org/wiki?curid=1802683" title="Herb gminy Niemodlin">
Herb gminy Niemodlin



</doc>
<doc id="1802684" url="https://pl.wikipedia.org/wiki?curid=1802684" title="Mistrzostwa Europy Strongman 1989">
Mistrzostwa Europy Strongman 1989

Mistrzostwa Europy Strongman 1989 – doroczne, indywidualne
zawody europejskich siłaczy.
Data: 1989 r.
Miejsce: 
WYNIKI ZAWODÓW:

</doc>
<doc id="1802685" url="https://pl.wikipedia.org/wiki?curid=1802685" title="Flaga gminy Niemodlin">
Flaga gminy Niemodlin



</doc>
<doc id="1802686" url="https://pl.wikipedia.org/wiki?curid=1802686" title="Orkiestra (ujednoznacznienie)">
Orkiestra (ujednoznacznienie)



</doc>
<doc id="1802689" url="https://pl.wikipedia.org/wiki?curid=1802689" title="Walerija Wolik">
Walerija Wolik

Walerija Wolik (ur. 15 listopada 1989 w Krasnodarze) – rosyjska lekkoatletka specjalizująca się w skoku o tyczce.

</doc>
<doc id="1802690" url="https://pl.wikipedia.org/wiki?curid=1802690" title="Valeriya Volik">
Valeriya Volik



</doc>
<doc id="1802691" url="https://pl.wikipedia.org/wiki?curid=1802691" title="Zielony dom">
Zielony dom

Zielony dom (hiszp. "La Casa Verde") – powieść współczesnego peruwiańskiego pisarza Mario Vargasa Llosy. Została wydana w roku 1966. W Polsce pierwsze wydanie ukazało się w roku 1975 w przekładzie Carlosa Marrodana Casasa.

</doc>
<doc id="1802692" url="https://pl.wikipedia.org/wiki?curid=1802692" title="Stacja Poboru Opłat">
Stacja Poboru Opłat



</doc>
<doc id="1802693" url="https://pl.wikipedia.org/wiki?curid=1802693" title="Cotswold Water Park">
Cotswold Water Park

Cotswold Water Park – największy wodny park krajobrazowy w Wielkiej Brytanii, o powierzchni ponad 103 km², obejmujący ponad 140 jezior powstałych w wyniku zalania wodą dawnych żwirownii. Park położony jest nad Tamizą, na południe od miasta Cirencester, na pograniczu hrabstw Wiltshire i Gloucestershire.
Cotswold Water Park jest popularnym miejscem uprawiania sportów wodnych i obserwacji ptaków.

</doc>
<doc id="1802694" url="https://pl.wikipedia.org/wiki?curid=1802694" title="Qfant">
Qfant

Qfant – pismo fantastyczno-kryminalne ukazujące się w formie "e-zinu" od 11 marca 2009 roku, które powstało we wrześniu 2008 roku (redakcja przyjmuje dokładną datę 29 września 2008 roku) z inicjatywy Piotra Michalika, Jacka Skowrońskiego i Marka Bartniczaka. Pismo dostępne jest również na płytach DVD dołączanych do pisma CD-Action. Obejmuje profilem szeroko rozumianą literaturę fantastyczną, włączając gatunki grozy i motywy detektywistyczne. Tematyka prezentowana jest nie tylko na płaszczyźnie prozatorskiej, twórcy dużą wagę przywiązują także do sztuk wizualnych.
Równolegle z pismem działa portal, gdzie można znaleźć zapowiedzi nowości na rynku wydawniczym, artykuły popularnonaukowe i informacje o bieżących konkursach literackich. Teksty w portalu ukazują się w czterech stałych rubrykach: Zapowiedzi, Nowości, Recenzje, Wydarzenia. Qfant patronuje licznym premierom pozycji zarówno zagranicznych, jak i polskich autorów.
Na łamach Qfantu publikowali m.in. Andrzej Ziemiański, Stefan Darda, Jacek Skowroński, Adam Cebula czy Tomasz Orlicz.
Głównym celem pisma jest poszukiwanie nieznanych twórców, by dać im możliwość kształtowania talentu i dotarcia do szerszej grupy odbiorców.
Dotychczasowi redaktorzy naczelni:
"Horyzonty wyobraźni".
Qfant jest współorganizatorem oraz sponsorem konkursu literackiego "Horyzonty wyobraźni", odbywającego się raz w roku od 2009 roku. W zawodach startować może każdy, niezależnie od swojego dorobku twórczego, kraju zamieszkania i przynależności do związków lub stowarzyszeń. Dopuszcza się prace z gatunku fantastyki (horroru, fantasy, fantastyki naukowej) oraz literaturę kryminalną.
W dwóch pierwszych edycjach konkursu udział wzięło ponad tysiąc pisarzy, na czele składu sędziowskiego stał Andrzej Pilipiuk.

</doc>
<doc id="1802695" url="https://pl.wikipedia.org/wiki?curid=1802695" title="The Circle (album Bon Jovi)">
The Circle (album Bon Jovi)

The Circle – jedenasty album studyjny grupy Bon Jovi, premiera albumu w Polsce odbyła się 6 listopada 2009 r. Członkowie zespołu zapowiadali ten album jako powrót do rock'n'rolla. Album promowała światowa trasa koncertowa "The Circle Tour". Album zadebiutował na pierwszym miejscu w USA, sprzedając się, podczas pierwszego tygodnia po premierze, w 163 tys. egzemplarzy.
Wersje.
Wersja wschodnioeuropejska, tzw. "budżetowa": w Polsce jako "Zagraniczny album - polska cena". Wersja zawierała jeden CD, nie zawierała książeczki.
Wersja podstawowa: zawierała jeden CD z książeczką.
Wersja Deluxe - CD+DVD: Limitowana wersja dwupłytowa z dodatkowym DVD. Płyta znajdowała się opakowaniu digipack (rozkładane kartonowe pudełko). Na DVD zamieszczono film dokumentalny "When We Were Beautiful", ukazujący zespół podczas trasy koncertowej Lost Highway, wyreżyserowanego przez Phila Griffina. Czas trwania filmu: 88 minut. Film ten zamieszczony został także na edycji BlueRay wydawnictwa "Live At Madison Square Garden".

</doc>
<doc id="1802697" url="https://pl.wikipedia.org/wiki?curid=1802697" title="SPO">
SPO



</doc>
<doc id="1802704" url="https://pl.wikipedia.org/wiki?curid=1802704" title="Tragedia na K2 (1986)">
Tragedia na K2 (1986)

Tragedia na K2 w 1986 roku – wydarzenia między 21 czerwca a 10 sierpnia 1986 roku, kiedy trzynaścioro wspinaczy zginęło na K2 w wyniku wyjątkowo złych warunków pogodowych. Jest to najtragiczniejszy okres w historii wspinaczki na K2.
21 czerwca – 4 sierpnia.
Pierwszymi ofiarami tamtego lata zostali dwaj amerykańscy wspinacze: John Smolich i Alan Pennington. Chcieli jako pierwsi osiągnąć szczyt drogą przez filar południowo-zachodni (znaną też jako "„Magiczna Linia”"), który pozostawał wtedy niezdobyty. Smolich i Pennington zginęli w lawinie 21 czerwca. Ciało Penningtona zostało zniesione przez wspinaczy, którzy byli świadkami wypadku. Ciała Smolicha nigdy nie odnaleziono. Reszta amerykańskiej wyprawy zrezygnowała z dalszej wspinaczki.
23 czerwca francuscy wspinacze Liliane i Maurice Barrard dotarli na szczyt, ok. 30 minut po tym jak szczyt osiągnęła członkini ich wyprawy – Wanda Rutkiewicz została pierwszą kobietą, która zdobyła K2. Zarówno Rutkiewicz, jak i Barrardowie wspinali się bez dodatkowego tlenu. Po zapadnięciu zmroku cała trójka oraz pozostali trzej członkowie wyprawy: Francuz Michel Parmentier i dwóch Basków: Mari Abrego i Josema Casimiro, musieli rozbić obóz niedaleko od szczytu. Wszyscy przetrwali noc, jednak podczas schodzenia Liliane i Maurice w pewnym momencie zaginęli.
Polski wspinacz Tadeusz Piotrowski po zdobyciu szczytu, 10 lipca odpadł od południowej ściany K2. Sześć dni później włoski himalaista Renato Casarotto wpadł w szczelinę lodowcową po nieudanej próbie zdobycia południowo-zachodniego filaru. Włoch został wydobyty ze szczeliny, jednak zmarł niedługo potem. 3 sierpnia Wojciech Wróż, członek polsko-czechosłowackiego zespołu, który zdobył południowo-zachodni filar bez dodatkowego tlenu, ześlizgnął się po linie i spadł z dużej wysokości, ginąc na miejscu. 4 sierpnia Mohammed Ali, pakistański kierownik południowokoreańskiej ekspedycji, zginął zabity przez spadające kamienie na grzbiecie Abruzzi. Trudne warunki pogodowe spowodowały dużo innych kontuzji i wypadków tego lata.
6 sierpnia – 10 sierpnia.
Alan Rouse był kierownikiem wyprawy brytyjskiej. Uzyskał pozwolenie na wspinaczkę północno-zachodnią granią. Po kilku nieudanych próbach ekipa się rozdzieliła, tylko Rouse i Jim Curran postanowili kontynuować wspinaczkę. Wkrótce Curran również wrócił do obozu głównego, więc Rouse został sam.
Dołączył on do innej grupy wspinaczy: Alfreda Imitzera, Hannesa Wiesera, Williego Bauera i Kurta Diembergera z Austrii, Polki Dobrosławy Miodowicz-Wolf i Brytyjki Julie Tullis. Zespół ten postanowił wspinać się drogą klasyczną (bez zezwolenia).
Gdy doszli do obozu czwartego, ostatniego etapu przed atakiem na szczyt, z niejasnych przyczyn postanowili zaczekać jeden dzień. Pomimo pogarszających się warunków Rouse i Miodowicz-Wolf zaatakowali szczyt 4 sierpnia. Polka szybko się wycofała, ale Rouse kontynuował próbę. Bauer i Imitzer dogonili go w okolicach stu metrów poniżej szczytu. Wszyscy trzej stanęli na szczycie K2 4 sierpnia około 16:00. Rouse został pierwszym Brytyjczykiem na szczycie K2.
W trakcie zejścia, 500 m poniżej szczytu, trójka wspinaczy znalazła Miodowicz-Wolf śpiącą w śniegu i nakłonili ją do zejścia. Później spotkali Diembergera i Tullis, którzy byli w drodze na szczyt. Nie udało im się namówić ich do zawrócenia. Diemberger i Tullis osiągnęli cel około 19:00. Podczas zejścia Brytyjka odpadła od ściany, ale przeżyła. Razem z Austriakiem byli zmuszeni przenocować pod gołym niebem.
Ostatecznie wszyscy członkowie wyprawy dotarli do obozu czwartego, gdzie czekał na nich Wieser, który nie atakował szczytu. Tam czekali, aż pogoda się poprawi, lecz ta zamiast tego jeszcze się pogorszyła, przynosząc gęste opady śniegu, bardzo niskie temperatury i wiatr o prędkości do 160 km/h. Bez żywności i możliwości stopienia śniegu zespół znalazł się w poważnym zagrożeniu.
Tullis zmarła w nocy z 6 na 7 sierpnia, przyczyną zgonu był prawdopodobnie obrzęk płuc – jeden z symptomów choroby wysokościowej. Pozostała szóstka przeczekała w obozie jeszcze 3 dni, ledwo zachowując przytomność. 10 sierpnia opady śniegu ustały, ale temperatura spadła, a wiatr nie ustawał. Pomimo zmęczenia i odwodnienia podjęli próbę zejścia.
Rouse był w bardzo złym stanie i pozostali wspinacze musieli go zostawić, by ratować własne życia. Za tę decyzję ekipa, a szczególnie Diemberger, była bardzo krytykowana. Imitzer i Wieser oślepieni przez śnieg zmarli niedaleko od obozu. Miodowicz-Wolf, która schodziła jako ostatnia, zmarła z wyczerpania na linach poręczowych, na wysokości około 7100 m.
Bauer i Diemberger, jedyni dwaj wspinacze pozostali przy życiu, dotarli do obozu trzeciego, który został zniszczony przez bardzo silny wiatr. Zmusiło ich to do dalszego schodzenia i późnym popołudniem 10 sierpnia dotarli do obozu drugiego. Bauer dotarł do obozu głównego, a Diemberger został sprowadzony przez Jima Currana i dwóch polskich wspinaczy. Bauer i Diemberger zostali 16 sierpnia przetransportowani helikopterem do szpitala. Obaj stracili część palców u rąk i stóp na skutek odmrożeń.

</doc>
<doc id="1802705" url="https://pl.wikipedia.org/wiki?curid=1802705" title="Paweł Pindur">
Paweł Pindur



</doc>
<doc id="1802706" url="https://pl.wikipedia.org/wiki?curid=1802706" title="Drzewo kapokowe">
Drzewo kapokowe



</doc>
<doc id="1802708" url="https://pl.wikipedia.org/wiki?curid=1802708" title="Maria Falkowska">
Maria Falkowska

Maria Falkowska, pierwotnie Miriam Fajngold (ur. 1906, zm. 16 grudnia 1998 w Warszawie) – polska pedagog żydowskiego pochodzenia.
Była uczennicą Janusza Korczaka. Po zakończeniu II wojny światowej była dyrektorką sierocińców żydowskich w Polsce. Przez wiele lat była szefową Pracowni Korczakowskiej w Instytucie Badań Pedagogicznych. 1 stycznia 1991 uzyskała tytuł doktora nauk humanistycznych w zakresie pedagogiki za rozprawę "Kalendarz życia, działalności i twórczości Janusza Korczaka". Specjalizowała się w historii oświaty.
Zmarła w Warszawie. Pochowana jest na cmentarzu żydowskim przy ulicy Okopowej (kwatera 2).

</doc>
<doc id="1802710" url="https://pl.wikipedia.org/wiki?curid=1802710" title="Panienka z Tacny">
Panienka z Tacny

Panienka z Tacny (hiszp. La señorita de Tacna) – sztuka teatralna w dwóch aktach, autorstwa współczesnego peruwiańskiego pisarza Mario Vargasa Llosy.
Jej polska premiera miała miejsca w dniu 26 maja 2000 r. w Teatrze na Woli im. Tadeusza Łomnickiego w Warszawie.
Scena dzieli się na dwie części, reprezentujące dwa światy: realny i fikcyjny, będący imaginacją pisarza Belisaria. Zamierza on napisać książkę, opowiadającą o miłości Mamaé (tytułowa panienka z miasta Tacny) i Joaquina - chilijskiego oficera.

</doc>
<doc id="1802713" url="https://pl.wikipedia.org/wiki?curid=1802713" title="Gościnka">
Gościnka

Gościnka – struga w woj. zachodniopomorskim, w powiecie kołobrzeskim, lewy dopływ Parsęty, który przepływa przez Gościno. Powierzchnia zlewni Gościnki obejmuje 50 km².
Źródło Gościnki znajduje się między Gościnkiem a Robuniem, który struga omija po wschodniej stronie miejscowości. Następnie płynie w kierunku północno-zachodnim. Przed Myślinem zakręca na zachód, by przepłynąć przez tę miejscowość. W Myślinie od lewego brzegu do Gościnki wpada dopływ spod Karkowa. Dalej meandruje na północ przy wsi Gościno-Dwór oraz wschodniej części miasta Gościno, gdzie jest spiętrzona i tworzy niewielkie rozlewisko; następnie zaczyna biec bardziej na północny wschód. Uchodzi do Parsęty na obszarze między Lubkowicami a Świelubiem.
W 2008 r. przeprowadzono badania jakości wód Gościnki w punkcie ujścia do Parsęty. W ich wyniku oceniono elementy fizykochemiczne poniżej stanu dobrego, elementy biologiczne określono na I klasy, a stan ekologiczny na umiarkowany. W ogólnej dwustopniowej ocenie stwierdzono zły stan wód Gościnki.
Nazwę "Gościnka" wprowadzono urzędowo w 1948 roku.

</doc>
<doc id="1802715" url="https://pl.wikipedia.org/wiki?curid=1802715" title="Bitwa pod Memfis (667 p.n.e.)">
Bitwa pod Memfis (667 p.n.e.)

Bitwa pod Memfis rozegrała się pomiędzy wojskami egipskimi i asyryjskimi w 667 p.n.e. podczas pierwszej kampanii Asyryjczyków do Egiptu na początku panowania Aszurbanipala. Zakończyła się klęską Taharki, który ostatecznie stracił szansę na odzyskanie tronu faraonów i został zmuszony do wycofania się do Górnego Egiptu i Nubii.
Przebieg kampanii Aszurbanipal przedstawił w swojej kronice:

</doc>
<doc id="1802716" url="https://pl.wikipedia.org/wiki?curid=1802716" title="Phillip Channel">
Phillip Channel

Phillip Channel – kanał morski oddzielający wyspę Singapur u wybrzeża Półwyspu Malajskiego od indonezyjskiej wyspy Batam.

</doc>
<doc id="1802717" url="https://pl.wikipedia.org/wiki?curid=1802717" title="Batan">
Batan



</doc>
<doc id="1802718" url="https://pl.wikipedia.org/wiki?curid=1802718" title="Bagheera">
Bagheera



</doc>
<doc id="1802720" url="https://pl.wikipedia.org/wiki?curid=1802720" title="Rada Administracyjna (powstanie listopadowe)">
Rada Administracyjna (powstanie listopadowe)



</doc>
<doc id="1802723" url="https://pl.wikipedia.org/wiki?curid=1802723" title="Bagheera (rodzaj)">
Bagheera (rodzaj)

Bagheera – rodzaj pająków z rodziny skakunowatych (Salticidae). Został nazwany w 1896 roku przez George’a i Elizabeth Peckhamów. Obejmuje gatunki, których zasięg występowania obejmuje Amerykę Północną. Do rodzaju "Bagheera" należą cztery gatunki – występująca na terenie Meksyku i Gwatemali "Bagheera kiplingi", będąca gatunkiem typowym, żyjąca w Stanach Zjednoczonych i Meksyku "Bagheera prosper", "Bagheera motagua", także występująca w Gwatemali, oraz "Bagheera laselva" z Kostaryki. Należąca do tego rodzaju "Bagheera kiplingi" jest jedynym znanym pająkiem odżywiającym się roślinami.

</doc>
<doc id="1802724" url="https://pl.wikipedia.org/wiki?curid=1802724" title="Stephanie Durst">
Stephanie Durst

Stephanie Durst (ur. 6 stycznia 1982) – amerykańska lekkoatletka, sprinterka.
Osiągnięcia.
Durst od kilku lat należy do czołówki sprinterek na świecie, jednak z powodu dużej konkurencji w kraju przeważnie nie występuje na najważniejszych międzynarodowych imprezach. W 2006 biegła w sztafecie 4 x 100 m USA podczas pucharu świata, jednak Amerykanki zostały zdyskwalifikowane. Durst odnosi pewne sukcesy w mityngach, ma na swoim koncie zwycięstwo w biegu na 100 metrów na mityngu w Oslo należącego do prestiżowego cyklu Golden League. Wielokrotnie startowała również w Polsce – w 2009 wygrała bieg na 200 metrów na Europejskim Festiwalu Lekkoatletycznym w Bydgoszczy.

</doc>
<doc id="1802725" url="https://pl.wikipedia.org/wiki?curid=1802725" title="Gyroporus">
Gyroporus



</doc>
<doc id="1802727" url="https://pl.wikipedia.org/wiki?curid=1802727" title="Zajezierze (jezioro w powiecie łobeskim)">
Zajezierze (jezioro w powiecie łobeskim)

Zajezierze ("Jezioro Przytońskie") – jezioro na Pojezierzu Ińskim, położone w woj. zachodniopomorskim, w powiecie łobeskim, w gminie Węgorzyno.
Powierzchnia zwierciadła wody wynosi 65,8 ha. Objętość wody w zbiorniku wynosi 5014,8 tys. m³.
Według danych regionalnego zarządu gospodarki wodnej dominującymi gatunkami ryb w wodach Zajezierza są: płoć, leszcz, szczupak pospolity. Pozostałymi gatunkami ryb występującymi w jeziorze są: okoń europejski, węgorz europejski, ukleja, lin, karaś złocisty, wzdręga.
W 1998 roku dokonano badań czystości wody Zajezierza, gdzie oceniono stan wód na II klasę czystości, a jezioro otrzymało II kategorię podatności na degradację biologiczną.
Administratorem wód Zajezierza jest Regionalny Zarząd Gospodarki Wodnej w Szczecinie. 
Na wodach Zajezierza obowiązuje zakaz używania jednostek pływających z napędem spalinowym. 
Jezioro znajduje się w zlewni rzeki Reskiej Węgorzy. Od zachodniego brzegu z jeziora wypływa struga Krzeszna biegnąca w kierunku jeziora Przytoń.
Nad północnym brzegiem Zajezierza leży wieś Przytoń.
W 1955 roku zmieniono urzędowo niemiecką nazwę jeziora – "Hintersee", na polską nazwę – "Jeziorko". W 2006 roku Komisja Nazw Miejscowości i Obiektów Fizjograficznych w wykazie hydronimów przedstawiła nazwę Zajezierze.

</doc>
<doc id="1802729" url="https://pl.wikipedia.org/wiki?curid=1802729" title="Carl Bellman">
Carl Bellman



</doc>
<doc id="1802731" url="https://pl.wikipedia.org/wiki?curid=1802731" title="Janusz Gassowski">
Janusz Gassowski

Janusz Gassowski (ur. 1 marca 1958) – polski lekkoatleta, który specjalizował się w pchnięciu kulą.
Osiągnięcia.
W 1984 roku zajął siódme miejsce w halowych mistrzostwach Europy, które odbywały się w Göteborgu. W tym samym sezonie był dziesiąty w zawodach Przyjaźń 84. Jedenastokrotny medalista mistrzostw Polski. Reprezentant kraju w meczach międzypaństwowych. Był zawodnikiem klubu Zawisza Bydgoszcz.

</doc>
<doc id="1802733" url="https://pl.wikipedia.org/wiki?curid=1802733" title="Erika Coimbra">
Erika Coimbra



</doc>
<doc id="1802734" url="https://pl.wikipedia.org/wiki?curid=1802734" title="Andrzej Rzeźniczak">
Andrzej Rzeźniczak

Andrzej Rzeźniczak (ur. 8 stycznia 1947 w Gdańsku, zm. 14 lipca 2010 w Chojnicach) – polski rzemieślnik i przedsiębiorca, senator RP II kadencji (1991–1993).
Życiorys.
Ukończył Technikum Chłodnicze w Gdyni. W czasach PRL prowadził własną działalność gospodarczą, był m.in. właścicielem zakładu gastronomicznego w Charzykowach, 46-hektarowego gospodarstwa z tysiącem świń, zakładu cukierniczego w Gdańsku oraz rzemieślniczego w Tucholi (produkcja słonych paluszków), jak również współwłaścicielem spółki „Tarex” w Chojnicach. W 1989 założył Prywatną Agencję Lokacyjną.
W wyborach w 1989 bez powodzenia ubiegał się o mandat senatorski w województwie bydgoskim (uzyskał 5. miejsce wśród 23 kandydatów). W 1991 został senatorem RP II kadencji z ramienia Kongresu Liberalno-Demokratycznego w tymże województwie. Był członkiem Komisji Polityki Gospodarczej.
W 1991 został nagrodzony tytułem „Biznesmena Roku”. Dwukrotnie znalazł się w rankingu 100 najbogatszych Polaków tygodnika „Wprost”. Po wygaśnięciu immunitetu w czerwcu 1993 prokurator przedstawił mu zarzuty prowadzenia nielegalnej działalności bankowej i wyłudzania kredytów, a sprawa po czterech latach trafiła do sądu (proces w tej sprawie rozpoczął się w 1999). Ostatecznie Andrzej Rzeźniczak został skazany na karę 5 lat pozbawienia wolności i 40 tys. zł grzywny przez Sąd Okręgowy w Bydgoszczy. Wyrok ten utrzymał w mocy Sąd Apelacyjny w Gdańsku. Od uprawomocnienia się wyroku Andrzej Rzeźniczak ukrywał się przed wymiarem sprawiedliwości. Został ujęty po 6 latach, 18 marca 2010, w Gdańsku. Zmarł w areszcie śledczym w Chojnicach w wyniku niewydolności układu oddechowo-krążeniowego.
Pochowany na cmentarzu Srebrzysko (sektor VII, taras VII/1/29).

</doc>
<doc id="1802736" url="https://pl.wikipedia.org/wiki?curid=1802736" title="Orkidea">
Orkidea



</doc>
<doc id="1802737" url="https://pl.wikipedia.org/wiki?curid=1802737" title="Tapio Hakanen">
Tapio Hakanen



</doc>
<doc id="1802739" url="https://pl.wikipedia.org/wiki?curid=1802739" title="Mieczysław Kropelnicki">
Mieczysław Kropelnicki

Mieczysław Kropelnicki (ur. 2 stycznia 1951 w Strzelcach Opolskich) – polski lekkoatleta, kulomiot.
12-krotnie znajdował się w ścisłym finale mistrzostw Polski na stadionie. Ośmiokrotny uczestnik meczów międzypaństwowych. W swojej karierze reprezentował barwy MKS Piasta Opole (1969-1970), Chemika Kędzierzyn (1971-1976), Bałtyku Gdynia (1977-1982) i Lechii Gdańsk (1983-1988).

</doc>
<doc id="1802742" url="https://pl.wikipedia.org/wiki?curid=1802742" title="Wydział Wykonawczy Rady Administracyjnej">
Wydział Wykonawczy Rady Administracyjnej



</doc>
<doc id="1802744" url="https://pl.wikipedia.org/wiki?curid=1802744" title="Gustaw IV Adolf Szwedzki">
Gustaw IV Adolf Szwedzki



</doc>
<doc id="1802747" url="https://pl.wikipedia.org/wiki?curid=1802747" title="Karol XII Szwedzki">
Karol XII Szwedzki



</doc>
<doc id="1802748" url="https://pl.wikipedia.org/wiki?curid=1802748" title="Miejskie Przedsiębiorstwo Energetyki Cieplnej Termal">
Miejskie Przedsiębiorstwo Energetyki Cieplnej Termal

Miejskie Przedsiębiorstwo Energetyki Cieplnej "TERMAL" S.A. znajduje się w Lubinie w województwie dolnośląskim na ul.Tysiąclecia 3.
Komin.
Komin ciepłowni mieści się na południu miasta przy ul. Przemysłowej 2 i mierzy 230 m. Głównym źródłem energii cieplnej były dwa kotły typu WP-70. Obecnie służy jako lokalny nadajnik telewizyjny.

</doc>
<doc id="1802750" url="https://pl.wikipedia.org/wiki?curid=1802750" title="Chomo Lonzo">
Chomo Lonzo

Chomo Lonzo lub Lhamalangcho () – szczyt na terytorium Tybetu w Himalajach Wysokich, ok. 5 km na północny wschód od Makalu. Chomo Lonzo posiada trzy wyraźne wierzchołki: 
Pierwszego wejścia dokonali dwaj francuscy wspinacze Jean Couzy i Lionel Terray 30 października 1954 r. Dokonali tego drogą przez południowo-zachodni grzbiet. Oprócz tego wejścia odnotowano jeszcze tylko dwa: w 1993 r. japońska ekspedycja drogą przez północno-zachodnią ścianę oraz w 1994 r. drogą przez południowo-zachodni grzbiet.

</doc>
<doc id="1802751" url="https://pl.wikipedia.org/wiki?curid=1802751" title="Góry Rachowskie">
Góry Rachowskie

Góry Rachowskie (zwane "Huculskimi Alpami") – pasmo górskie na Ukrainie, część Gór Rachowsko-Czywczyńskich.
Rozciągają się pomiędzy dolinami Białej Cisy na północy, a Ruśkiej Riki na południu. Stanowią pasmo ukraińskich Karpat, o wysokości do 1900 m n.p.m. Mają zróżnicowaną budowę geologiczną – występują tu gnejsy, łupki krystaliczne, wapienie, skały wulkaniczne. Są pocięte głębokimi dolinami rzecznymi (do 1500 m).
Najwyższe szczyty to: Pop Iwan Marmaroski (1940 m n.p.m.), Fărcăul (Farkiw, 1961 m n.p.m.), Mychajliek (1920 m n.p.m.), Mencził (1386 m n.p.m.), Szojmuł (1229 m n.p.m.), Łysa (1178 m n.p.m.).

</doc>
<doc id="1802752" url="https://pl.wikipedia.org/wiki?curid=1802752" title="Karol XI Szwedzki">
Karol XI Szwedzki



</doc>
<doc id="1802754" url="https://pl.wikipedia.org/wiki?curid=1802754" title="Roman (zm. 1030)">
Roman (zm. 1030)

Roman (zm. 1030) – polski biskup znany jedynie z notatki nekrologicznej w Roczniku kapitulnym krakowskim. Przyjmuje się, że najprawdopodobniej był następcą Ungera w diecezji poznańskiej.

</doc>
<doc id="1802755" url="https://pl.wikipedia.org/wiki?curid=1802755" title="Piaseczno Przemysłowe">
Piaseczno Przemysłowe

Piaseczno Przemysłowe – dawna wąskotorowa stacja kolejowa w Piasecznie, w województwie mazowieckim, w Polsce.

</doc>
<doc id="1802756" url="https://pl.wikipedia.org/wiki?curid=1802756" title="Mainardo z Pomposa">
Mainardo z Pomposa



</doc>
<doc id="1802757" url="https://pl.wikipedia.org/wiki?curid=1802757" title="Piaseczno Północne">
Piaseczno Północne

Piaseczno Północne – dawna wąskotorowa stacja kolejowa w Piasecznie, w województwie mazowieckim, w Polsce. Znajdowała się przy obecnej ul. Chyliczkowskiej, w pobliżu obecnej szkoły. 
Historia.
Stację kolejową oddano do użytku 15 lub 18 września 1896 roku jako stację końcową, wraz z odcinkiem linii wąskotorowej z Klarysewa. W obrębie stacji znajdował się niezachowany budynek dworcowy. 
Stacja została zlikwidowana w trakcie przebudowy linii Kolei Wilanowskiej przeprowadzonej od jesieni 1935 do wiosny 1936 roku, która swoim zakresem prac obejmowała zmianę rozstawu szyn z 800 mm na 1000 mm, połączenie linii z Koleją Grójecką oraz zmianę przebiegu linii na terenie Piaseczna. Zamknięta w maju 1936 roku stacja została zastąpiona przez nowy przystanek osobowy Piaseczno Wąskotorowe Północne, położony około 500 metrów na północ od dotychczasowej stacji.
Bocznica do cegielni w Gołkowie.
W 1898 roku wybudowano bocznicę towarową o rozstawie szyn 800 mm o długości około 5,5 km, odchodzącą od stacji na południowy zachód do cegielni w Gołkowie. Bocznica stanowiła część Kolei Wilanowskiej, zaś w Piasecznie przecinała w poziomie tory Kolei Grójeckiej o rozstawie szyn 1000 mm, przebiegające wtedy przez centralną część osady. Pierwszy pociąg przejechał bocznicą 18 maja 1898 roku, zaś oficjalne jej otwarcie odbyło się 6 lipca 1898 roku. 
Bocznica była wykorzystywana jedynie do przewozu towarów. 
W grudniu 1898 roku bocznica do cegielni w Gołkowie została sprzedana spółce, której własnością 
była Kolei Grójecka. Bocznicę przebudowano zmieniając jej rozstaw szyn na 1000 mm. Zmieniono także jej przebieg. Została odłączona od stacji "Piaseczno Północne" i Kolei Wilanowskiej, a następnie połączona z linią Kolei Grójeckiej na nowej stacji Piaseczno Miasto Wąskotorowe. Przebudowaną bocznicę otwarto ponownie wyłącznie dla ruchu towarowego 18 sierpnia 1900 roku wraz z linią obwodową Piaseczna, przeniesioną z centrum osady po pożarze wywołanym przez iskry z parowozu na wiosnę 1900 roku, oraz nową linią pasażerską z Piaseczna do Góry Kalwarii. Od 10 kwietnia 1914 roku, po wybudowaniu na dawnej bocznicy przystanków osobowych oraz jej przedłużeniu do Grójca, pełni ona funkcję linii kolejowej Piaseczno–Grójec. 

</doc>
<doc id="1802758" url="https://pl.wikipedia.org/wiki?curid=1802758" title="Nadleśnictwo Jeleśnia">
Nadleśnictwo Jeleśnia

 Nadleśnictwo Jeleśnia – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach. Siedzibą nadleśnictwa jest miejscowość Jeleśnia.
Historia Nadleśnictwa.
Nadleśnictwo jako jednostka organizacyjna zostało utworzone w 1973 roku przez połączenie byłych nadleśnictw: Żywiec i Jeleśnia. Historia lasów Obrębu Jeleśnia jest integralnie związana z historią lasów Żywiecczyzny, wchodzących w skład tzw. Państwa Żywieckiego, którego ostatnim przedwojennym właścicielem był książę Karol Stefan Habsburg. Po zakończeniu II wojny światowej lasy te przejęto na rzecz Skarbu Państwa i utworzono z nich Nadleśnictwo Jeleśnia. Obręb Żywiec natomiast, utworzono w całości z lasów prywatnych właścicieli, upaństwowionych w 1945 roku w drodze nacjonalizacji. W okresie międzywojennym lasy te były przeważnie własnością średnich właścicieli ziemskich, a częściowo wchodziły w skład byłych dóbr żywieckich Karola Stefana Habsburga (obecne Leśnictwa Czernichów i Kiełbasów).
Warunki geograficzno-przyrodnicze.
Nadleśnictwo Jeleśnia jest położone w Karpackiej Krainie Przyrodniczo-Leśna, Dzielnica Beskidu Śląskiego i Małego oraz Beskidu Żywieckiego. Powierzchnia nadleśnictwa obejmuje ogółem ponad 11,7 tys. ha i tworzą je dwa obręby Jeleśnia i Żywiec podzielone na 16 Leśnictw: Hucisko, Koszarawa Cicha, Koszarawa Bystra, Korbielów, Sopotnia Dolna, Sopotnia Górna, Sopotnia Potok, Romanka Dolna, Romanka Górna, Kiełbasów, Czernichów, Kocierz Rychwałdzki, Kocierz Moszczanicki, Zakocierz, Gilowice, Ślemień. Nadleśnictwo sprawuje także nadzór nad lasami nie stanowiącymi własności Skarbu Państwa o łącznej powierzchni 10.668 ha.
Ochrona przyrody.
Nadleśnictwo w całości zostało zakwalifikowane do lasów ochronnych. Na terenie Nadleśnictwa rośnie wiele drzew pomnikowych, wśród których można podziwiać wiekowe jawory, modrzewie, lipy. a nawet sosnę wejmutkę (leśnictwo Romanka Dolna). 
Znajdują się tu także cenne fragmenty rodzimej przyrody objęte ochroną rezerwatową 

</doc>
<doc id="1802760" url="https://pl.wikipedia.org/wiki?curid=1802760" title="Piaseczno Gołków">
Piaseczno Gołków

Piaseczno Gołków – przystanek (dawniej stacja) kolejki wąskotorowej w Piasecznie, w dzielnicy Gołków-Letnisko, w województwie mazowieckim, w Polsce.

</doc>
<doc id="1802761" url="https://pl.wikipedia.org/wiki?curid=1802761" title="PANSA">
PANSA



</doc>
<doc id="1802762" url="https://pl.wikipedia.org/wiki?curid=1802762" title="Eugeniusz Januła">
Eugeniusz Januła

Eugeniusz Wojciech Januła (ur. 1 listopada 1948 w Bielsku-Białej) – polski polityk, nauczyciel i publicysta, wojskowy, poseł na Sejm II kadencji.
Życiorys.
W 1972 ukończył Wydział Trenerski Wyższa Szkoła Wychowania Fizycznego we Wrocławiu, a w 1975 studia historyczne na Wydziale Nauk Społecznych Uniwersytetu Śląskiego. Był wojskowym, służył w jednostkach pancernych i powietrznodesantowych, dochodząc do stopnia pułkownika.
W latach 1993–1997 sprawował mandat posła na Sejm II kadencji. Został wybrany w okręgu sosnowieckim z listy Unii Pracy. Ugrupowanie to opuścił w trakcie kadencji, współtworząc koło poselskie i niewielkie ugrupowanie pod nazwą Nowa Demokracja. W 2001 bez powodzenia kandydował do Senatu z własnego komitetu. Został przewodniczącym lokalnej organizacji pozarządowej pod nazwą Stowarzyszenie „Polska-Europa XXI”, objął stanowisko wiceprzewodniczącego Federacji Rezerwistów WP. Publikuje m.in. w „Przeglądzie”.
W 2000 otrzymał Krzyż Kawalerski Orderu Odrodzenia Polski.

</doc>
<doc id="1802763" url="https://pl.wikipedia.org/wiki?curid=1802763" title="ArtRage">
ArtRage

ArtRage – program komputerowy stworzony przez nowozelandzką firmę Ambient Design Ltd, który umożliwia malowanie i rysowanie grafiki rastrowej.
Możliwości.
Program pozwala na stosowanie najpopularniejszych technik plastycznych. Można używać farb, ołówków, kredy, sprayów, kredek ołówkowych i pastelowych, wałka, tuby z farbą oraz flamastrów.
Wszystkie powyższe techniki można stosować w połączeniu z szablonami i linijkami. Dzięki temu można uzyskać precyzyjne kształty i wymiary.
Podstawową możliwością jest rysowanie „z głowy”, dodatkowo dostępne jest rysowanie na podstawie obrazów i zdjęć podkładowych.
ArtRage to faktycznie edytor malarski – do wyboru są różne rodzaje podkładów: np. akwarelami można malować na papierze akwarelowym, a farbami olejnymi na płótnie.
Pełna wersja – Pro – posiada możliwości malowania warstwami, czyli malowania części kompozycji na osobnych warstwach.Ułatwia to tworzenie skomplikowanych kompozycji, gdyż ewentualny błąd dotyczy tylko jednego elementu, a anie całego dzieła tak jak ma to np. miejsce w programie MS Paint.
Bardzo wygodną funkcją ArtRage’a jest chowanie wszystkich pasków, palet i przyborów. Dzięki temu, za kliknięciem jednego (prawego) przycisku myszy, zobaczyć można całą dotychczasową pracę. Pozwala to również dokończyć malowanie w miejscach gdzie ekran przysłaniały przybory.
ArtRage należy do programów, które łatwo i szybko pozwalają korzystać nawet bardzo zaawansowane opcje. Przykładem może być intuicyjny wybór niemal nieograniczonej liczby kolorów, odcieni oraz stopnia przezroczystości.
Dostępna jest bezpłatna wersja programu Artrage 2.5 Basic. Za wersję Pro obsługującą warstwy zapłacić trzeba równowartość 25 dolarów.
Typ plików, import i eksport.
ArtRage ma własny format plików ptg, ale umożliwia import i eksport obrazów w formatach BMP, JPEG, GIF, TIFF, PNG i Adobe Photoshop PSD.
Kwestia Dpi.
W obecnej wersji istnieje błąd polegający na utracie rozdzielczości Dpi przy eksporcie. Dla wszystkich formatów poza PSD, liczba Dpi jest często obniżana do niższej wartości. (Na przykład plik 300 dpi PTG staje się plikiem PNG z 96 dpi).
Pakiety.
Wersja ArtRage nazwana „Ink Art” jest dołączana do Microsoft Experience Pack for the Tablet PC. Wersja ta jest także dołączana z kilkoma tabletami włączając w to niektóre tablety firmy Wacom. Ink Art zawiera niektóre właściwości oferowane przez pełna wersję ArtRage.

</doc>
<doc id="1802766" url="https://pl.wikipedia.org/wiki?curid=1802766" title="Fenenna inowrocławska">
Fenenna inowrocławska



</doc>
<doc id="1802767" url="https://pl.wikipedia.org/wiki?curid=1802767" title="Fenenna kujawska">
Fenenna kujawska

Fenenna (ur. między 1268 a 1277, zm. pod koniec 1295) – księżniczka kujawska (inowrocławska), królowa węgierska z dynastii Piastów.
Córka księcia inowrocławskiego Ziemomysła i Salomei, córki księcia tczewskiego Sambora II. Bratanica Władysława I Łokietka. Żona króla Węgier Andrzeja III z dynastii Arpadów.
Fenenna pojawia się tylko w dwóch polskich źródłach: "Genealogii św. Jadwigi" i "Rocznikach" Jana Długosza, a także w źródłach węgierskich. "Genealogia" przekazała, że była ona córką Ziemomysła inowrocławskiego poślubioną przez niewymienionego z imienia króla Węgier. Korzystający z tego źródła Długosz dodał, że Piastówna wyszła za mąż za króla Stefana V. Ta niepoparta źródłami i błędna informacja utrzymywała się w literaturze do XVIII w. Dopiero w następnym stuleciu Fenenna została zidentyfikowana jako żona Andrzeja III.
Co prawda Fenenna nie odgrywała znaczącej roli na węgierskim dworze, jednakże wzmacniała sojusz pomiędzy jej mężem a stryjem Władysławem Łokietkiem, korzystny dla kujawskiego Piasta w trakcie walk m.in. z królem Czech Wacławem II. Wkrótce po jej śmierci Andrzej III związał się z Przemyślidą, czego wyrazem były zaręczyny ich córki Elżbiety z królewiczem czeskim Wacławem.
Życiorys.
Narodziny.
Jako córka Ziemomysła inowrocławskiego Fenenna jest poświadczona przez "Genealogię św. Jadwigi". Małżeństwo jej rodziców zostało zawarte w pierwszej połowie lutego 1268. Jeżeli była ona najstarszym dzieckiem książęcej pary, to mogła urodzić się jeszcze w tym samym roku. Wychodząc za mąż w 1290, zgodnie z ówczesnym prawem kanonicznym, musiała mieć ukończonych 12 lat, natomiast gdy w 1292 zostawała matką, najprawdopodobniej liczyła co najmniej 15 lat. W związku z powyższym datę jej narodzin ustala się na lata między 1268 a 1277.
W kwestii kolejności narodzin potomstwa Ziemomysła inowrocławskiego i Salomei pomorskiej badacze nie są zgodni. Powszechnie przyjmuje się, że Fenenna urodziła się jako drugie dziecko książęcej pary, po Eufemii a przed Leszkiem. W literaturze można spotkać się też z poglądem, że Fenenna była najstarszym dzieckiem księcia inowrocławskiego. Istnieje również hipoteza, że trzy córki Ziemomysła (Eufemia, Fenenna i Konstancja) urodziły się przed synami (Leszkiem, Przemysłem i Kazimierzem), gdyż ci wiek sprawny osiągnęli zdecydowanie później niż one. Na tej podstawie wyciągany jest wniosek, że narodziny Fenenny i jej dwóch sióstr mogły nastąpić w początkowym okresie trwania małżeństwa rodziców (w latach 1268–1271), natomiast chłopcy urodzili się po wyraźnym kilkuletnim odstępie.
Imię Fenenny jest pochodzenia biblijnego, w przekładzie Jakuba Wujka nosiła je jedna z dwóch żon Elkany, ojca proroka Samuela. W Polsce imię to występowało bardzo rzadko. Księżniczka kujawska była jedyną przedstawicielką dynastii piastowskiej noszącą to miano.
Małżeństwo z Andrzejem III.
"Genealogia św. Jadwigi" podała, że Fenenna została poślubiona przez króla Węgier. Według Jana Długosza władcą tym miał być Stefan V. Choć przekaz polskiego kronikarza nie ma oparcia w źródłach i jest fałszywy (Stefan V zmarł w 1272), to jeszcze w XVIII stuleciu utrzymywał się jako prawdziwy. Mężem Piastówny kujawskiej był Andrzej III, co znajduje dostatecznie potwierdzenie w źródłach węgierskich. Z okresu jego panowania, z lat 1290–1295, zachowało się kilkanaście dokumentów wystawionych przez królową węgierską, która podpisywała się jako "Fenena", "Fennena", "Fenenna" lub w skrócie "F.". W dwóch dokumentach z 1290 monarchini nadała przywileje podkanclerzemu swojego męża Teodorowi w podziękowaniu za liczne zasługi poczynione wobec niej, a w szczególności za podjęcie się pertraktacji przedślubnych, na które przybył do Polski. Legenda na węgierskiej pieczęci Fenenny z 1291 poświadcza, że królowa była córką Ziemomysła. Wreszcie za małżeństwem Piastówny z Arpadem przemawia bliska współpraca jej stryja z węgierskim monarchą.
W lipcu 1290 Andrzej III został koronowany na króla Węgier. Jednym z jego pierwszych postanowień było zawarcie przymierza z Polską, w szczególności z księciem Władysławem Łokietkiem. We wrześniu przybył do Polski na rokowania przedślubne podkanclerzy Teodor. Najpóźniej 9 października powrócił na Węgry wraz z księżniczką kujawską już jako narzeczoną Andrzeja. Wówczas odbyły się zaślubiny. Z 1290 pochodzą trzy dokumenty Fenenny jako żony Andrzeja i królowej węgierskiej, z których tylko jeden zawiera datę dzienną – 24 listopada. Wobec tego małżeństwo Piastówny i Arpada zostało zawarte między wrześniem a 24 listopada 1290. Wraz z uroczystością ślubną albo też niedługo po niej nastąpiła koronacja Fenenny na królową węgierską.
Małżeństwo to było częścią polityki dynastycznej prowadzonej przez stryja Fenenny, Władysława Łokietka, mającej na celu pozyskiwanie sojuszników. Układ węgiersko-kujawski okazał się korzystny dla obydwu stron. Książę kujawski pomógł Andrzejowi III w usunięciu uzurpatora, który zgłaszał pretensje do tronu Węgier, podając się za brata poprzedniego króla Władysława IV Kumańczyka. W zamian węgierskie posiłki wspierały Łokietka w walkach przeciw królowi Czech Wacławowi II i przeciwko księciu głogowskiemu Henrykowi III. Dokument Andrzeja III z 1293 donosi, że na pomoc księciu kujawskiemu został wysłany liczny poczet szlachty. W akcie tym król Węgier wynagrodził dwóch panów węgierskich, Pawła i Serafila, za odznaczenie się w zdobyciu Prędocina. Natomiast "Rocznik Traski" i "Rocznik Sędziwoja" informują pod 1297, że Władysław Łokietek z pomocą Węgrów i Wielkopolan najechał na Śląsk.
Z zachowanych dokumentów Fenenny nie wynika, aby Piastówna odgrywała większą rolę na węgierskim dworze. Niemniej była osobą znaczącą dla istnienia sojuszu pomiędzy stryjem Władysławem Łokietkiem a mężem. Po jej śmierci Andrzej III zawarł porozumienie z przeciwnikiem Łokietka, Wacławem II. Jego umocnienie stanowiły zaręczyny córki węgierskiego monarchy, Elżbiety, i syna króla Czech, Wacława, do których doszło w 1298. Projekt małżeński nie został jednak zrealizowany.
Mąż Fenenny urodził się między 1265 a 1270. Pochodził ze związku księcia Slawonii Stefana Pogrobowca i Tomasiny Morosini. Po ojcu był formalnie wnukiem króla Węgier Andrzeja II. W 1290 objął panowanie na Węgrzech. Po śmierci Fenenny poślubił Agnieszkę, córkę księcia Austrii i późniejszego króla niemieckiego Albrechta I Habsburga. Małżeństwo to było bezdzietne. Andrzej III zmarł 14 stycznia 1301. Był ostatnim władcą Węgier z dynastii Arpadów.
Fenenna i Andrzej mieli jedno dziecko – w 1292 urodziła się im córka Elżbieta. Po zerwaniu zaręczyn z Wacławem czeskim została zmuszona przez macochę Agnieszkę do wstąpienia do klasztoru dominikanek w Töss, leżącym obecnie w Szwajcarii. Była ostatnią przedstawicielką dynastii Arpadów.
Śmierć.
Źródła milczą na temat śmierci Fenenny. Wobec tego data zgonu została ustalona na podstawie przekazów kronik austriackich o zaślubinach Andrzeja III z drugą żoną, Agnieszką Habsburg, i dokumentów wystawionych przez małżonki ostatniego Arpada. Większość źródeł historiograficznych o drugim ślubie Andrzeja informuje pod rokiem 1296, tylko jedno podaje, że miał on miejsce w zapusty 1295. Przy zaistniałej sprzeczności przyjmuje się, że poprawna jest data późniejsza, przekazana przez kilka po części niezależnych od siebie źródeł. W dokumentach królowych węgierskich również zachodzi sprzeczność w datach. Ostatni dokument wystawiony przez Fenennę pochodzi z 8 września 1295, podczas gdy pierwszy dokument Agnieszki nosi datę 1 maja 1295. Jako że małżeństwo Andrzeja III z księżniczką austriacką zostało zawarte w 1296, data roczna w dokumencie Habsburżanki musiała zostać przesunięta o rok wstecz. W związku z powyższym przyjmuje się, iż ślub Andrzeja z Agnieszką odbył się w zapusty 1296, po odbyciu krótkiej żałoby po śmierci Fenenny i szybkich rokowaniach przedślubnych. Zatem Piastówna zmarła pod koniec 1295.
Miejsce pochówku Fenenny nie jest znane.

</doc>
<doc id="1802768" url="https://pl.wikipedia.org/wiki?curid=1802768" title="Piaseczno Chyliczki">
Piaseczno Chyliczki

Piaseczno Chyliczki – zlikwidowany wąskotorowy kolejowy przystanek osobowy w Piasecznie, w województwie mazowieckim, w Polsce.

</doc>
<doc id="1802770" url="https://pl.wikipedia.org/wiki?curid=1802770" title="Zbigniew Faliński">
Zbigniew Faliński

Zbigniew Faliński (ur. 15 maja 1949 w Ośnie Lubuskim) – polski polityk, działacz partyjny, urzędnik państwowy i przedsiębiorca, wojewoda gorzowski (1995–1997) oraz przewodniczący sejmiku lubuskiego (2001–2006).
Życiorys.
Ukończył studia na Wydziale Turystyki Akademii Wychowania Fizycznego w Poznaniu (1984). W latach 70. pracował w PSS „Społem”, od 1978 w aparacie partyjnym PZPR. Sprawował funkcję I sekretarza komitetu miejskiego w Słubicach i sekretarza ekonomicznego komitetu wojewódzkiego w Gorzowie Wielkopolskim. W latach 1986–1990 był radnym miejskiej rady narodowej w tym mieście.
Na początku lat 90. współtworzył prywatne przedsiębiorstwo. W 1990 przyłączył się do SdRP, organizował jej struktury wojewódzkie i z jej ramienia sprawował urząd wojewody gorzowskiego w okresie rządów koalicji SLD-PSL (1995–1997). Później został prezesem zarządu spółki prawa handlowego, a w 2002 prezesem zarządu Kostrzyńsko-Słubickiej Specjalnej Strefy Ekonomicznej, którą zarządzał do 2006.
W 1998 uzyskał mandat radnego sejmiku lubuskiego I kadencji. W 2001 został jego przewodniczącym. Funkcję tę pełnił również w II kadencji samorządu województwa (2002–2006).
Odznaczenia.
Odznaczony Złotym Krzyżem Zasługi (1997) oraz Odznaką Honorową za Zasługi dla Województwa Lubuskiego (2013).

</doc>
<doc id="1802771" url="https://pl.wikipedia.org/wiki?curid=1802771" title="Ząbki przystanek">
Ząbki przystanek

Ząbki przystanek – zlikwidowany wąskotorowy kolejowy przystanek osobowy w mieście Ząbki, w województwie mazowieckim, w Polsce.

</doc>
<doc id="1802772" url="https://pl.wikipedia.org/wiki?curid=1802772" title="Majnard">
Majnard

Majnard – germańskie imię męskie, notowane w Polsce od 1308 roku w formach (Mainard), Meinart, Meinard, Meinhart, Meinhard, z możliwymi zdrobnieniami Meinko oraz Menko. Pierwszy człon tego imienia pochodzi od germańskiej ściągniętej formy członu "Magin-", "Megin-": stwniem. "magan", "megin" – "siła, moc"; śrwniem. "magen", "mān", "main". Drugi człon to "hart", "hard" – "silny, mocny, krzepki, dzielny". 

</doc>
<doc id="1802775" url="https://pl.wikipedia.org/wiki?curid=1802775" title="Baotang Wuzhu">
Baotang Wuzhu

Baotang Wuzhu (; kor. 보당무주 "Podang Muju"; jap. "Hotō Mujū"; wiet. "Bảo Dường Mô Trú"; ur. 714, zm. 774) – chiński mistrz chan, założyciel krótkotrwałej szkoły baotang w Syczuanie.
Życiorys.
Pochodził z dystryktu Mei, który znajduje się w dzisiejszej prowincji Shaanxi, z rodziny Li. Jego ojciec – zapewne wojskowy – wyróżnił się w armii w Shoufang.
W wieku 20 lat Wuzhu wyróżniał się fizyczną siłą i przewyższał innych w sztuce walki. Książę Xin’an (zm. 743) za jego dzielność i oddanie wyróżnił go w Yamen stopniem wojskowym „patrolującego oficera wielkiej lancy”.
Wtedy też zetknął się z buddyzmem, który uosabiał świecki wyznawca Chen Chuzang, nazywany inkarnacją Wimalakirtiego. Chen wyjaśnił przyszłemu mistrzowi Dharmę. Wuzhu praktykował u niego przez okres od 3 do 5 lat.
W czasie ery "tianbao" (742–755) Wuzhu zetknął się z takimi nauczycielami buddyjskimi jak Ming z góry Daoci w pref. Fanyang w prow. Hebei, Heze Shenhui z Luoyangu i Bingzhou Zizai z Taiyuan w prow. Shanxi, którzy byli uczniami 6 Patriarchy Huinenga. Poszerzył u nich swoją znajomość Dharmy o nauki nagłego oświecenia. Wtedy też – praktykując u Zizaia – przyjął pełną mnisią ordynację od niego.
W 749 r. opuścił Zizaia i udał się do klasztoru Qingliang na górze Wutai, gdzie spędził jedno lato.
W 750 r. pod koniec lata opuścił górę Wutai i powędrował do Chang’anu, gdzie przebywał w klasztorach Anguo i Chongsheng. W następnym roku odszedł z Chang’anu i poprzez Lingzhou poszedł na górę Helan w Ningxia, która miała opinię świętej góry. Mieszkał tam 2 lata. Na górze tej spotkał wędrownego kupca Cao Guia, który powiedział mu o wielebnym mistrzu chan Jingzhongu Wuxiangu, wskazując także na ich fizyczne podobieństwo. W konsekwencji tej rozmowy Wuzhu zszedł z góry z zamiarem udania się do mistrza Wuxianga. W tym celu musiał otrzymać dokumenty podróżnicze, jednak w Lingzhou odmówiono mu ich.
10 miesiąca 757 r. Wuzu potajemnie opuścił Lingzhou z zamiarem dotarcia do miasta Dingyuan. Gdy przechodził przez Fengning w pref. Xixiang w prow. Shaanxi wojskowy komendant miasta Yang Hanzhang wydał mu papiery podróżne. Poprzez jego rodzinny dystrykt Fengxiang Wuzhu dotarł na górę Taibai, gdzie spędził lato. Pod jego koniec, przez dolinę Xishui dotarł do prefektury Nanliangzhou (lub Langzhong) w zachodnim Syczuanie.
1 miesiąca 759 r. Wuzhu dotarł do klasztoru Jingzhong (Czystego Zgromadzenia) w podprefekturze Chengdu. Mistrz Wuxiang przyjął go bardzo serdecznie i jeszcze tej samej nocy Wuzhu wziął udział w trzydobowej ceremonii przyjmowania 10 wskazań przez świeckich wyznawców.
Jego bratem w Dharmie w klasztorze mistrza Wuxianga był późniejszy wielki mistrz chan Mazu Daoyi.
Biografia Wuzhu w "Lidai fabao ji" zawiera historię przekazania szaty Bodhidharmy, a więc szaty patriarchalnej, przez Wuxianga dla Wuzhu. Mistrz Wuxian pouczył Wuzhu, aby nikomu o tym nie mówił. 19 dnia 5 miesiąca 762 r. Wuxiang zmarł i Wuzhu opuścił klasztor Jingzhou udając się na górę Baiyai.
W 763 r. minister tybetański probuddyjskiego cesarza Khri-sron-lde-btsana udał się do Chin i studiował chan u mistrza Wuzhu.
W 766 r. otrzymał zaproszenie od cesarskiego ministra Du Hongjiana i po otrzymania wsparcia od oficjeli dworskich prowadził klasztor Baotang (Ochrona dynastii Tang).
3 dnia 6 miesiąca 774 r. mistrz powiedział do uczniów "Przynieście mi świeżą, czystą szatę. Chcę się wykąpać". Po kąpieli i ubraniu szaty spytał "Czy to już jest południe?" Uczniowie odpowiedzieli "Tak".
Następnie mistrz powiedział
"Jeśli jesteście dziećmi przestrzegającymi powinności synowskich, nie odstąpicie od moich nauk. Jestem w momencie wielkiej praktyki. Po moim odejściu nie marszcie brwi [ze zmartwienia], nie powinniście działać jak światowe i niepraktykujące osoby. Ci, którzy zapłaczą, wdzieją żałobne szaty i zmarszą swoje brwi, nie będą nazywani moimi uczniami. Płacz jest drogą świata, ale Dharma Buddy nie jest taka. „Przekraczanie wszystkich właściwości, znaczy dokładnie postrzegać Buddę.”"
Po wypowiedzeniu tych słów mistrz zmarł w pozycji medytacyjnej.
Nauki.
Mistrz niezwykle cenił nauczanie mistrza Mazu Daoyi praktykowane w jego szkole hongzhou. Jego styl był więc bardzo zbliżony. Jednak Wuzhu był bardzo znany ze swoich praktyk ascetycznych, w których przewyższał nawet mistrza Jingzhonga Wuxianga.
Był więc mistrzem bardzo ostrym i krańcowym. Drugim elementem jego ekstremalnej postawy było całkowite odrzucenie wszelkich praktyk poza medytacją. Nawet fałszywie przypisywany mu nauczyciel Wuxiang wprowadził do swojego nauczania praktykę "nianfo" (recytacji imienia Buddy). W klasztorze Wuzhu wszelkie formy religijnej buddyjskiej praktyki takie jak oddawanie czci, wyznanie skruchy, recytowanie sutr, malowanie wyobrażeń Buddy, kopiowanie sutr itd., były zabronione i wyklęte jako fałszywe.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.

</doc>
<doc id="1802776" url="https://pl.wikipedia.org/wiki?curid=1802776" title="Al Martino">
Al Martino

Al Martino właściwie Alfred Cini (ur. 7 października 1927 w Filadelfii, Pensylwania, zm. 13 października 2009 w Springfield, Pensylwania) – amerykański piosenkarz i aktor.
Syn włoskich imigrantów z Abruzji. Wystąpił m.in. w filmach "Ojciec chrzestny" (1972) i "Ojciec chrzestny III" (1990) jako Johnny Fontane. Nagrał również szereg piosenek szczególnie popularnych w latach 50. XX wieku w Stanach Zjednoczonych.
Zmarł 13 października 2009 w domu rodzinnym w Springfield w stanie Pensylwania. Miał 82 lata. 

</doc>
<doc id="1802777" url="https://pl.wikipedia.org/wiki?curid=1802777" title="Ōmachi">
Ōmachi

 – miasto w Japonii, w prefekturze Nagano, w środkowej części wyspy Honsiu ("Honshū").
Położenie.
Miasto leży w zachodniej części prefektury, graniczy z miastami:
oraz miasteczkiem Hakuba.

</doc>
<doc id="1802778" url="https://pl.wikipedia.org/wiki?curid=1802778" title="Federal Communications Commission">
Federal Communications Commission



</doc>
<doc id="1802779" url="https://pl.wikipedia.org/wiki?curid=1802779" title="Omachi">
Omachi



</doc>
<doc id="1802780" url="https://pl.wikipedia.org/wiki?curid=1802780" title="WNET">
WNET

WNET (także Thirteen, channel 13) – niekomercyjna, amerykańska stacja telewizyjna w Newark, New Jersey, obejmująca swoim sygnałem obszar metropolitalnego Nowego Jorku. WNET jest sztandarową stacją telewizji publicznej PBS.
Studia i biura stacji WNET znajdują się na Manhattanie, w Midtown, a nadajnik na Empire State Building.
Posiadaczem koncesji jest WNET.org (początkowo Educational Broadcasting Corporation, która wciąż jest uznawana przez FCC za koncesjonariusza), będąca także właścicielem zlokalizowanej w Long Island stacji PBS, WLIW (WLIW21, channel 21). Obecnym prezesem i dyrektorem generalnym obu tych stacji jest Neal Shapiro, były prezes NBC News. WNET ma najwyższą oglądalność spośród stacji PBS w kraju. Jej siostrzana stacja WLIW21 jest trzecia pod tym względem.

</doc>
<doc id="1802781" url="https://pl.wikipedia.org/wiki?curid=1802781" title="Tragopan">
Tragopan

Tragopan – rodzaj ptaka z podrodziny bażantów (Phasianinae) w rodzinie kurowatych (Phasianidae).
Zasięg występowania.
Rodzaj obejmuje gatunki występujące w południowej, południowo-wschodniej i wschodniej Azji.
Morfologia.
Długość ciała samców 61–73 cm (ogona 18–34,5 cm), samic 50–60 cm (ogona 16–20 cm); masa ciała samców 980–2150 g, samic 900–1500 g. Przedstawiciele tego rodzaju mają na głowie dwa jaskrawo ubarwione, mięsiste rogi, które mogą podnieść podczas toków. Ich zwyczaj gniazdowania na drzewach jest niespotykany u innych przedstawicieli rodziny.
Systematyka.
Podział systematyczny.
Do rodzaju należą następujące gatunki:

</doc>
<doc id="1802782" url="https://pl.wikipedia.org/wiki?curid=1802782" title="WNET.org">
WNET.org



</doc>
<doc id="1802783" url="https://pl.wikipedia.org/wiki?curid=1802783" title="Educational Broadcasting Corporation">
Educational Broadcasting Corporation



</doc>
<doc id="1802784" url="https://pl.wikipedia.org/wiki?curid=1802784" title="Iiyama (miasto)">
Iiyama (miasto)

 – miasto w środkowej części wyspy Honsiu w Japonii w prefekturze Nagano.
Położenie.
Miasto położone w północnej części prefektury Nagano nad rzeką Shinano. Miasto graniczy z:
W prefekturze Niigata z:

</doc>
<doc id="1802786" url="https://pl.wikipedia.org/wiki?curid=1802786" title="Fuksja (ujednoznacznienie)">
Fuksja (ujednoznacznienie)



</doc>
<doc id="1802797" url="https://pl.wikipedia.org/wiki?curid=1802797" title="Georg Weber">
Georg Weber



</doc>
<doc id="1802798" url="https://pl.wikipedia.org/wiki?curid=1802798" title="Stara Lubowla">
Stara Lubowla



</doc>
<doc id="1802801" url="https://pl.wikipedia.org/wiki?curid=1802801" title="Powiat Stara Lubowla">
Powiat Stara Lubowla



</doc>
<doc id="1802807" url="https://pl.wikipedia.org/wiki?curid=1802807" title="José Carlos Chaves">
José Carlos Chaves

José Carlos Cháves Innecken (ur. 3 września 1958 w Atenas) – piłkarz kostarykański grający na pozycji lewego obrońcy lub pomocnika.
Kariera klubowa.
Karierę piłkarską Chaves rozpoczął w klubie LD Alajuelense z miasta Alajuela. W jego barwach zadebiutował w kostarykańskiej Primera División. W latach 1980, 1983 i 1984 wywalczył trzy mistrzostwa Kostaryki. W 1986 roku zdobył Puchar Mistrzów CONCACAF po zwycięstwie w finałowym dwumeczu z surinamskim SV Transvaal (4:1, 1:1).
Latem 1990 Chaves przeszedł do czechosłowackiego Interu Bratysława i przez 2 lata rozegrał 30 spotkań w lidze czechosłowackiej. W 1992 roku odszedł do kostarykańskiego Herediano. W 1994 roku zakończył karierę jako zawodnik tego klubu.
Kariera reprezentacyjna.
W 1990 roku Chaves został powołany przez selekcjonera Velibora Milutinovicia do kadry Kostaryki na Mistrzostwa Świata we Włoszech. Tam był podstawowym zawodnikiem swojej drużyny i wystąpił w 4 spotkaniach: ze Szkocją (1:0), z Brazylią (0:1), ze Szwecją (2:1) i w 1/8 finału z Czechosłowacją (1:4).
W 1992 roku Chaves wystąpił z Kostaryką na Mistrzostwach Świata w Futsalu w Hongkongu.

</doc>
<doc id="1802808" url="https://pl.wikipedia.org/wiki?curid=1802808" title="Jose Carlos Chaves">
Jose Carlos Chaves



</doc>
<doc id="1802812" url="https://pl.wikipedia.org/wiki?curid=1802812" title="Héctor Marchena">
Héctor Marchena

Héctor Marchena de la O (ur. 4 stycznia 1965 w Limón) – piłkarz kostarykański grający na pozycji obrońcy.
Kariera klubowa.
Karierę piłkarską Marchena rozpoczął w klubie CS Cartaginés z miasta Cartago. W jego barwach zadebiutował w kostarykańskiej Primera División. Debiut miał miejsce 9 marca 1985 roku w meczu z AD San Carlos (0:1). W Cartaginés grał do 1993 roku i wtedy też przeszedł do CS Herediano z Heredii. W 1993 roku wywalczył z nim mistrzostwo Kostaryki. W 1995 roku odszedł do AD Municipal de Turrialba. Grał też w AD Ramonense, w którym zakończył karierę piłkarską.
Kariera reprezentacyjna.
W reprezentacji Kostaryki Marchena zadebiutował 13 grudnia 1987 roku w wygranym 2:1 spotkaniu z Koreą Południową. W 1990 roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był podstawowym zawodnikiem swojej drużyny i wystąpił w 4 spotkaniach: ze Szkocją (1:0), z Brazylią (0:1), ze Szwecją (2:1) i w 1/8 finału z Czechosłowacją (1:4). Od 1987 do 1994 roku rozegrał w kadrze narodowej 48 spotkań.

</doc>
<doc id="1802814" url="https://pl.wikipedia.org/wiki?curid=1802814" title="Hector Marchena">
Hector Marchena



</doc>
<doc id="1802816" url="https://pl.wikipedia.org/wiki?curid=1802816" title="Pitch Black Progress">
Pitch Black Progress

Pitch Black Progress – drugi studyjny album szwedzkiego zespołu wykonującego melodic death metal, Scar Symmetry. Album został wydany w 2006 roku. Okładkę oraz szatę graficzną albumu zaprojektował i wykonał Anthony Clarkson.

</doc>
<doc id="1802817" url="https://pl.wikipedia.org/wiki?curid=1802817" title="Polikarp Wróblewski">
Polikarp Wróblewski

Polikarp Wróblewski (ur. 26 stycznia 1898 w Chotomowie, zm. 4 czerwca 1983) – działacz niepodległościowy, dowódca grupy POW (Polska Organizacja Wojskowa) w Chotomowie, działacz ochotniczych straży pożarnych. W POW używał ps. "Wyrwa".
Życiorys.
I wojna światowa i niepodległość.
W Warszawie ukończył Gimnazjum Mariana Rychłowskiego, następnie Szkołę Techniczną Wawelberga i Rotwanda. W 1916 roku podczas wakacji w Chotomowie założył tam filię Warszawskiej Drużyny Harcerskiej im. Tomasza Zana. W krótkim czasie drużyna ta została przekształcona w oddział POW, którego został dowódcą. Po przeszkoleniu podoficerskim POW w Buchniku uczestniczył m.in. w ćwiczeniach i defiladzie przed Komendantem POW, Józefem Piłsudskim w Zielonce pod Warszawą w 1917. Po otrzymaniu uprawnień instruktora przeciwpożarowego założył ochotnicze drużyny strażackie w Chotomowie, Olszewnicy i Krubinie w 1918. Wykorzystując działalność strażacką, organizował szkolenia i akcje wojskowo-konspiracyjne. Od 11 do 14 listopada 1918 na czele 100-osobowego oddziału dowodził, wspólnie z oddziałem POW z Nowej Jabłonny, akcją opanowania i rozbrojenia koszar niemieckich w Nowej Jabłonnie zakończone kapitulacją liczącego 200 żołnierzy garnizonu niemieckiego. Raport z tej akcji złożył płk. Wacławowi Stachiewiczowi, szefowi sztabu Komendy Naczelnej POW w Warszawie. W okresie peowiackim dużą role w pracy konspiracyjno-niepodległościowej odgrywała również jego siostra, Zuzanna Wróblewska, która wspólnie z m.in. Jadwigą Pietrasówną i Bronisławą Janież kolportowała w rejonie Chotomowa i Nowej Jabłonny bibułę niepodległościową. Po odzyskaniu niepodległości zaciągnął się jako ochotnik do 3 pułku ułanów (zwanego pułkiem dzieci Warszawy) i wyruszył z nim na Front Południowy w rejon Lwowa. Otrzymał funkcję pułkowego fotografa i kronikarza. Posługując się dużym kliszowym aparatem fotograficznym wykonał kilkaset zdjęć z akcji bojowych 3 szwadronu pułku, które były publikowane w prasie wojskowej i warszawskim „Tygodniku Ilustrowanym”. W czasie potyczki 28 grudnia 1919 został ranny w głowę i dla leczenia kontuzji wysłano go do Warszawy. W sierpniu 1920 jako kierowca samochodu pancernego uczestniczył w Bitwie Warszawskiej. Zdemobilizowany w 1921 w stopniu kaprala (Armia Polska nie weryfikowała stopni oficerskich POW). W 1921 podjął pracę w CWL (Centralne Warsztaty Lotnicze), kontynuując studia w Wyższej Szkole Technicznej Wawelberga i Rotwanda. Kontynuował też aktywną działalność w organizacji i rozbudowie pożarnictwa polskiego na szczeblu lokalnym i krajowym. M.in. reprezentował Polskę na międzynarodowych zjazdach, kongresach i zawodach pożarniczych w Czechosłowacji, Belgii i Francji. W 1932 został prezesem Zarządu Związku Ochotniczych Straży Pożarnych powiatu warszawskiego.
II wojna światowa i PRL.
Po napaści Niemiec na Polskę został zmobilizowany 7 września 1939. Otrzymał zadanie zorganizowania w Białej Podlaskiej fabryki samolotów na potrzeby wojska, ale szybko zmieniający się front i załamanie obrony pokrzyżowały te plany. Przedostał się do Rumunii, a następnie do Turcji, gdzie wespół z innymi polskimi specjalistami założyli fabrykę samolotów ćwiczebnych Turk Hava Kurumi (THK) w Etimesqut pod Ankarą. Dyrektorem THK był znany polski inżynier Jerzy Wędrychowski. Do kraju wrócił w 1946 i objął stanowisko dyrektora technicznego Zakładów Samochodowych nr 2 na Pradze (późniejsza WFM). Skutkiem inwigilacji przez UB i podejrzeń o współpracę z wywiadem amerykańskim odszedł z WFM i podjął pracę w biurze konstrukcyjnym. We wrześniu 1973 został wybrany Honorowym Prezesem OSP w Chotomowie.
Syn Polikarpa Wróblewskiego, Andrzej Jan Wróblewski, był w latach 80. rektorem Akademii Sztuk Pięknych w Warszawie i jest nazywany jednym z twórców współczesnej polskiej szkoły dizajnu. Z tą uczelnią związany jest również drugi syn, Bohdan Wróblewski, znany rysownik i ilustrator.
Został pochowany na cmentarzu parafialnym w Chotomowie.
Upamiętnienie.
22 maja 2013 roku Polikarp Wróblewski został wyróżniony tytułem Honorowego Obywatela Gminy Jabłonna.

</doc>
<doc id="1802819" url="https://pl.wikipedia.org/wiki?curid=1802819" title="Claudio Jara">
Claudio Jara

Claudio Jara, właśc. Claudio Miguel Jara Granados (ur. 6 maja 1959 w Heredii) – piłkarz kostarykański grający na pozycji pomocnika, a także trener. Jego brat Geovanny Jara również był piłkarzem.
Kariera klubowa.
Przez całą karierę piłkarską Jara związany był z klubem z rodzinnej Heredii, CS Herediano. W jego barwach zadebiutował w 1982 roku w kostarykańskiej Primera División. W 1985 roku wywalczył z nim swój pierwszy tytuł mistrza kraju, a w swojej karierze jeszcze dwukrotnie zostawał mistrzem kraju w latach 1987 i 1993. Z Herediano grał także w Pucharze Mistrzów CONCACAF. W 1995 roku zakończył karierę w wieku 37 lat.
Kariera reprezentacyjna.
W reprezentacji Kostaryki Jara zadebiutował w 1983 roku. W 1990 roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był podstawowym zawodnikiem swojej drużyny i wystąpił w 4 spotkaniach: ze Szkocją (1:0), z Brazylią (0:1), ze Szwecją (2:1) i w 1/8 finału z Czechosłowacją (1:4). Od 1983 do 1994 roku rozegrał w kadrze narodowej 46 spotkań i zdobył 11 goli.

</doc>
<doc id="1802820" url="https://pl.wikipedia.org/wiki?curid=1802820" title="Róger Gómez">
Róger Gómez

Róger Gómez Tenorio (ur. 7 lutego 1965) – piłkarz kostarykański grający na pozycji pomocnika.
Kariera klubowa.
Karierę piłkarską Gómez rozpoczął w klubie CS Cartaginés. W jego barwach zadebiutował w kostarykańskiej Primera División. Na początku 1993 roku odszedł do CS Herediano z miasta Heredia. W 1993 roku wywalczył z nim mistrzostwo kraju.
Kariera reprezentacyjna.
W 1990 roku Gómez został powołany przez selekcjonera Velibora Milutinovicia do kadry Kostaryki na Mistrzostwa Świata we Włoszech. Tam był rezerwowym zawodnikiem i nie rozegrał żadnego spotkania.

</doc>
<doc id="1802821" url="https://pl.wikipedia.org/wiki?curid=1802821" title="Roger Gomez">
Roger Gomez



</doc>
<doc id="1802827" url="https://pl.wikipedia.org/wiki?curid=1802827" title="Marvin Obando">
Marvin Obando

Marvin Obando Obando (ur. 4 kwietnia 1960 w Puntarenas) – piłkarz kostarykański grający na pozycji bocznego obrońcy.
Kariera klubowa.
Karierę piłkarską Obando rozpoczął w klubie CS Herediano z miasta Heredia. 22 lipca 1979 zadebiutował w jego barwach w kostarykańskiej Primera División w zremisowanym 2:2 meczu z Puntarenas FC. Największe sukcesy karierze odnosił właśnie z Herediano, z którym pięciokrotnie wywalczył mistrzostwo kraju w latach 1979, 1981, 1985, 1987 i 1993. Po odejściu z Herediano grał w takich klubach jak: AD San Carlos, CS Cartaginés, Deportivo Saprissa, AD Municipal de Turrialba, Puntarenas FC i AD Ramonense.
Kariera reprezentacyjna.
W reprezentacji Kostaryki Obando zadebiutował 12 marca 1980 w wygranym 3:2 meczu z Surinamem. W 1990 roku został powołany przez selekcjonera Velibora Milutinovicia do kadry na Mistrzostwa Świata we Włoszech. Tam był rezerwowym zawodnikiem i rozegrał jedno spotkanie, przegrane 1:4 w 1/8 finału z Czechosłowacją. Od 1980 do 1994 roku rozegrał w kadrze narodowej 50 meczów i zdobył jednego gola.
W swojej karierze Obando wraz z kadrą olimpijską wystąpił na Igrzyskach Olimpijskich w Moskwie i w Los Angeles.

</doc>
<doc id="1802832" url="https://pl.wikipedia.org/wiki?curid=1802832" title="Chomątowo">
Chomątowo

Chomątowo (lit. "Kamuntavas") – wieś na Litwie, w okręgu uciańskim, w rejonie ignalińskim, w gminie Dukszty.
Inna nazwa wsi to Chomontowo.
Historia.
W czasach zaborów zaścianek leżał w granicach Imperium Rosyjskiego.
W dwudziestoleciu międzywojennym zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Rymszany.
Według Powszechnego Spisu Ludności z 1921 roku zamieszkiwały tu 23 osoby, wszystkie były wyznania rzymskokatolickiego i zadeklarowały litewską przynależność narodową. Było tu 15 budynków mieszkalnych. W 1931 w 3 domach zamieszkiwało 25 osób.
Miejscowość należała do parafii rzymskokatolickiej w Rymszanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Rymszanach.

</doc>
<doc id="1802834" url="https://pl.wikipedia.org/wiki?curid=1802834" title="Mizantrop (dramat)">
Mizantrop (dramat)

Mizantrop (oryg. fr. "Le Misanthrope") – komedia obyczajowa Moliera z 1666.
Okoliczności powstania utworu.
"Mizantrop" powstał pod wpływem doświadczeń Moliera wynikłych z ciągłych starań o poparcie króla i przebywania na salonach dworskich, czego możliwość zyskał po sukcesach swoich wcześniejszych sztuk. Dramatopisarz musiał ustawicznie rywalizować z innymi autorami, bronić się przed krytykami swoich dzieł, by zachować przychylność władcy i dworu. Ponadto wielokrotnie zapraszany na salony stolicy Francji był tam traktowany jak człowiek gorszy od szlachetnie urodzonych (nosił jedynie honorowy tytuł "tapicera i pokojowca Jego Królewskiej Mości"). Już we wcześniejszym utworze "Improwizacja w Wersalu" Molier czynił aluzję do planowanego dzieła, które ujmowałoby w sposób satyryczny paryskie salony.
Dodatkową inspiracją dla wątku miłosnego "Mizantropa" były małżeńskie doświadczenia Moliera. Jego żona, aktorka Armanda, była niezwykle piękna i popularna; kolejne występy zyskiwały jej nowych wielbicieli, z których wielu wywodziło się właśnie ze szlachty. Sceny, w których cierpiący z zazdrości Alcest czyni Celimenie wyrzuty, po czym ustępuje, urzeczony jej zręcznością i urodą, zawierają silny ładunek autobiograficzny.
Treść.
Akt I.
Dwaj przyjaciele, Alcest i Filint, rozmawiają o postawie tego pierwszego wobec ludzi. Filint próbuje przekonać Alcesta, że jego postawa bezwzględnej szczerości i rezygnacji z wszelkich zabiegów o względy, czy nawet zwykłą sympatię innych osób może przysporzyć mu kłopotów. Alcest jest jednak nieprzejednany. Stwierdza, że w dalszym ciągu będzie mówił ludziom prawdę w oczy – nie przejmując się tym, że takie zachowanie sprawiło już, że zyskał sławę dziwaka. Filint twierdzi, że samotna walka Alcesta ze znienawidzonymi zwyczajami nie zmieni ich. Alcest twierdzi jednak, że z przyjemnością będzie ponosił kolejne życiowe klęski, pozostając w zgodzie ze swoimi przekonaniami. Jest gotów nawet przegrać proces, jaki toczy ze znanym oszustem, gdyż nie ma zamiaru starać się o pozyskanie dla siebie sędziów, co z pewnością czyni adwersarz. Następnie Filint wyraża swoje zdziwienie wobec miłosnych wyborów Alcesta – stara się on o rękę młodej wdowy Celimeny, kobiety towarzyskiej i zalotnej, podczas gdy interesuje się nim stateczna i dobra Elianta.
Pojawia się Oront, który pragnie zostać przyjacielem Alcesta. Proponuje mu odczytanie własnego utworu – sonetu miłosnego, prosząc o szczerą ocenę jego wartości. Po lekturze dzieła Filint wyraża zachwyt nad nim, podczas gdy Alcest ostro je krytykuje. Po odejściu Oronta Filint ponownie robi mu z tego powodu wyrzuty.
Akt II.
W czasie spotkania z Celimeną Alcest krytykuje jej zachowanie względem mężczyzn. Robi jej wyrzuty za spotkania ze szlachcicem Klitandrem, jednak urok osobisty i zręczna mowa kobiety przekonują go wreszcie o jej miłości do niego. Kiedy jednak służący oznajmia nadejście innego zalotnika, Akasta, Celimena przyjmuje go bez wahania, mimo zastrzeżeń Alcesta. Pojawia się również Klitander. Dwóch mężczyzn razem z Celimeną podejmuje salonową grę w kreślenie uproszczonych „portretów psychologicznych” osób znanych im z salonów. Celimena, zachęcana przez Akasta i Klitandra, ironicznie opisuje kolejne osoby. Wtrąca się Alcest, stwierdzając, że pojawienie się którejkolwiek z nich zostałoby przyjęte przez zebranych w zupełnie inny sposób – krytykowana pod swoją nieobecność osoba byłaby obiektem zainteresowania i udawanego szacunku. Jego zachowanie zostaje przyjęte ze zdziwieniem, zwłaszcza gdy Alcest stwierdza, że szczerą prawdę należy mówić także o osobach, które się kocha. Pojawia się służący Alcesta, przez co mężczyzna na chwilę opuszcza towarzystwo. Pod jego nieobecność Akast i Klitander dyskutują o swoich szansach u Celimeny. Wchodzi Arsena, by opowiedzieć Celimenie, że prowadzony przez nią tryb życia jest powodem plotek. Celimena rewanżuje się utrzymaną w podobnym tonie krytyką hipokryzji Arseny, udającej świątobliwą kobietę, zaś w rzeczywistości pragnącą głównie zdobyć nowego kochanka. Po odejściu Celimeny Arsena spotyka Alcesta. Chcąc zemścić się na Celimenie, obiecuje Alcestowi zdobyć dla niego dowody niewierności jego ukochanej.
Akt III.
Filint rozmawia z Eliantą o Alceście, skarżąc się na jego charakter. Kończy rozmowę nieoczekiwanym wyznaniem swojej miłości do niej. Pojawia się Alcest. Zapowiada rozprawę z Celimeną, o której niewierności się przekonał, oraz oświadcza, że po rozmowie z nią ma zamiar oświadczyć się Eliancie. Zaskoczona kobieta próbuje go hamować, namawiając go do spokojnego rozważenia sprawy. Alcest nie daje się jednak przekonać. Wściekły udaje się do Celimeny, jednak jej argumenty i wdzięk ponownie przekonują go o jej uczuciu. Pojawia się służący Alcesta, który oznajmia mu o przegraniu procesu i możliwym aresztowaniu.
Akt IV.
Filint próbuje przekonać Alcesta, by zmienił swoje postępowanie pod wpływem ostatnich doświadczeń. Ten jednak nie ma zamiaru niczego zmieniać. Udaje się do Celimeny, by zażądać od niej jednoznacznej deklaracji uczuć. Zastaje u niej Oronta, który pojawił się w domu kobiety w tym samym celu. Po chwili wchodzą również Arsena, Klitander i Akast. Okazuje się, że Celimena wysłała obydwu mężczyznom listy podobnej treści, w których szydziła z innych zalotników. Słysząc to Oront wyrzeka się uczuć do Celimeny, Arsena zaczyna bronić Alcesta, który jednak odrzuca jej pochwały. Po odejściu zalotników prosi Celimenę, by w dowód miłości zaczęła prowadzić z nim życie w odosobnieniu, z dala od fałszywego świata. Ta jednak nie potrafi wyrzec się życia towarzyskiego. Wówczas Alcest udaje się do Elianty, jednak ta obiecała już swoją rękę Filintowi. Alcest oznajmia, że uda się na pustynię.
Cechy utworu.
Zdaniem Tadeusza Boya-Żeleńskiego "Mizantrop", obok "Świętoszka", jest najlepszym utworem Moliera, jak również dziełem najbardziej niejednoznacznym i trudnym w interpretacji. W dziele tym przedmiotem satyry jest zarówno środowisko salonowe – stanowiące metaforę całego społeczeństwa – jak i nieugięty w swoich poglądach tytułowy mizantrop – Alcest. W odróżnieniu od wcześniejszych utworów, w których podstawą komizmu danej postaci była jej niewątpliwa wada charakteru (np. skąpstwo), bohater "Mizantropa" jest człowiekiem szlachetnym, którego pozytywne cechy są jednak niwelowane przez przesadną konsekwencję w ich realizacji w życiu codziennym i relacjach z innymi oraz brak sceptycyzmu życiowego. Rzecznikiem zdrowego rozsądku, konformizmu pozwalającego uniknąć wielu kłopotów, jest natomiast Filint. Zdaniem Boya-Żeleńskiego postacie te przedstawiały dwie filozofie życia, jakie rozważał Molier i jakie ścierały się w jego własnym życiu. Równocześnie prawość, szczerość i odwaga Alcesta zostają silnie skontrastowane z moralną pustką salonu, pełnego snobów i hipokrytów. Jedyną postacią potraktowaną przychylniej jest Celimena, która ukazana zostaje wprawdzie jako kobieta zalotna i płocha, ale równocześnie znacznie bardziej inteligentna niż jej współczesne.
Zdaniem Boya-Żeleńskiego gatunkowo utwór łączy cechy komedii obyczajowej z typową dla Moliera komedią charakterów.

</doc>
<doc id="1802838" url="https://pl.wikipedia.org/wiki?curid=1802838" title="Tomasz Lew Leśniak">
Tomasz Lew Leśniak

Tomasz Leśniak (ur. 19 grudnia 1977 w Warszawie) – polski rysownik, animator i twórca komiksowy, laureat Grand Prix konkursu na MFK 1999 za cykl o Jeżu Jerzym.
Ukończył studia na Wydziale Grafiki Europejskiej Akademii Sztuk w Warszawie.
Twórczość.
Komiksy.
cykl KRON.
liternictwo i kolor w zeszytach

</doc>
<doc id="1802839" url="https://pl.wikipedia.org/wiki?curid=1802839" title="Osiedle Marysieńki (Poznań)">
Osiedle Marysieńki (Poznań)

Osiedle Marysieńki – najmniejsze osiedle mieszkaniowe w obrębie Piątkowa, tworzące samorządowe „Osiedle Jana III Sobieskiego i Marysieńki” w Poznaniu. Sąsiaduje z osiedlami: Jana III Sobieskiego oraz Hulewiczów. 
Struktura zabudowy.
Zabudowę tworzą wyłącznie domy jednorodzinne (w ustawieniu szeregowym), przy ulicach układających się w charakterystyczne zakola, powodujące silne wyizolowanie tej jednostki.
Granice osiedla.
Granice osiedla wyznaczają następujące ulice:
Toponimia.
Na terenie osiedla znajdują się ulice:
Nazwy te związane są z epoką Jana III Sobieskiego.
Komunikacja.
Osiedle obsługują autobusy MPK Poznań (przystanki "os. Marysieńki I" i "os. Marysieńki II") - linie 146, 190, 193, oraz 901, 902, 903, 904 i 907, oraz 235 (nocny).

</doc>
<doc id="1802843" url="https://pl.wikipedia.org/wiki?curid=1802843" title="Telewizja Kłodzka">
Telewizja Kłodzka

Telewizja Kłodzka (TVK Kłodzka) – lokalna stacja kablowa w Kłodzku powstała na bazie telewizji kablowej "DES", należącej do spółdzielni mieszkaniowych przy współpracy z firmą TvGuide w ramach modernizacji sieci telewizyjnej typu AZART. Stacja powstała w 2005 roku. Jej właścicielem jest Piotr Kramnik. Siedziba stacji znajdowała się pierwotnie w Kłodzkim Ośrodku Kultury, później w biurowcu przy ul. Malczewskiego, obecnie przy ul. Łużyckiej.
Po obecności w ofercie telewizji kablowej Telewizja Kłodzka obecna jest w Internecie na własnej stronie, w serwisie YouTube i na Facebooku.
Stacja produkuje własne programy, głównie o charakterze informacyjnym, takie jak m.in.:

</doc>
<doc id="1802844" url="https://pl.wikipedia.org/wiki?curid=1802844" title="Maria Żukowska">
Maria Żukowska

Maria Żukowska (ur. 17 grudnia 1926 r., zm. 24 lutego 2005 r.) – historyk sztuki wyspecjalizowana w zakresie aranżacji dekoracji tkaninowych wnętrz zabytkowych.
M. Żukowska była pracownikiem Muzeum w Wilanowie przez całe swe życie zawodowe – od ukończenia studiów na UW w 1952 r. do swego przejścia na emeryturę w 1988 r., pozostając do końca życia w kręgu działalności muzeum. Swoją pracę rozpoczęła na stanowisku instruktora, zostając w 1970 r. kustoszem. Należała do zespołu historyków sztuki – obok Wojciecha Fijałkowskiego i Ireny Voisé, którzy zajmowali się rewaloryzacją pałacu wilanowskiego i rekonstrukcją jego zbiorów. Zajmując się nadzorem nad zbiorami dzieł sztuki, realizowała trudne zadanie przywrócenia wnętrzom pałacowym tkaninowych dekoracji ściennych. Wykonała to zadanie we współpracy z Adamem Nahlikiem (technologia wykonania kopii tkanin), z zespołem Cepeliowskiej Spółdzielni "Rękodzieło Artystyczne" w Łodzi i fabryką jedwabiu w Milanówku. Jej prace oceniono jako sukces, powierzając jej prace przy dekoracji wnętrz pałacu nieborowskiego, Pałacu Łazienkowskiego, Królikarni, Pałacu Biskupiego w Kielcach oraz Zamku Królewskiego w Warszawie. M. Żukowska opiekowała się również wilanowską kolekcją wyrobów jubilerskich, sreber, brązów i emalii, którą opracowywała naukowo we współpracy z muzeami francuskimi, dzięki czemu w 1998 r. możliwe było zorganizowanie poświęconej im wystawy czasowej. Już po przejściu na emeryturę współtworzyła scenariusz i koncepcję zorganizowanej w 1993 r. wystawy "Osobliwości Dalekiego Wschodu w historycznej kolekcji Wilanowa".
M. Żukowska w 1977 r. została odznaczona Srebrnym Krzyżem Zasługi, a w 1986 r. Złotym Krzyżem Zasługi.
W 1970 r. została wyróżniona złotą odznaką Za Opieką nad Zabytkami, w 1987 r. odznaką Zasłużonego Działacza Kultury.

</doc>
<doc id="1802848" url="https://pl.wikipedia.org/wiki?curid=1802848" title="Gołąbek płowiejący">
Gołąbek płowiejący

Gołąbek płowiejący ("Russula decolorans" Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podała Alina Skirgiełło w 1991 r.. Synonimy łacińskie:
Morfologia.
Średnica 5–12 cm. Początkowo niemal kulisty, później spłaszczony, zwykle pomarańczowy lub ceglastoczerwony. Starsze kapelusze blakną i stają się ochrowe i czasami mają lekko prążkowane brzegi kapelusza. Powierzchnia kapelusza jest gładka, w czasie wilgotnej pogody lepka, w czasie suchej sucha .
Wolne, gęsto ustawione, szerokie, brzuchate i nieco łamliwe. Początkowo białe, później żółte w odcieniu masła. Starsze czernieją na powierzchni, a po uszkodzeniu siwieją.
Cylindryczny, długości 2 do 8 cm i grubości od 1 do 3 cm, biały. Stare trzony stają się ciemnosiwe lub czarniawe. Po uszkodzeniu siwieją.
Białawy, niekiedy pod skórką kapelusza nieco żółtawy. Przy nacięciach lub z wiekiem zabarwiający się na szaro lub czerniejący. Nie ma zapachu, smak łagodny. 
10–14 × 9–12 μm, szerokoelipsoidalne, pokryte grubymi brodawkami.
Występowanie.
Dość pospolicie występuje na podmokłych i kwaśnych glebach, w lasach iglastych zwłaszcza na glebach piaszczystych. Owocniki pojawiają się od lipca do października.
Znaczenie.
Grzyb mikoryzowy. Smaczny grzyb jadalny.

</doc>
<doc id="1802850" url="https://pl.wikipedia.org/wiki?curid=1802850" title="Eugeniusz Bałło">
Eugeniusz Bałło

Eugeniusz Bałło (ur. 1 lipca 1960) – polski lekkoatleta, kulomiot.
Osiągnięcia.
Największe sukcesy odnosił podczas zawodów halowych, był dwukrotnym mistrzem kraju w hali (Zabrze 1983 i Zabrze 1985). Dziewiąty zawodnik światowych igrzysk halowych (Paryż 1985). W swojej karierze reprezentował barwy Górnika Zabrze.

</doc>
<doc id="1802852" url="https://pl.wikipedia.org/wiki?curid=1802852" title="Wachsturmbann „Eimann”">
Wachsturmbann „Eimann”

Wachsturmbann „Eimann” (pol.: Oddział wartowniczo-szturmowy „Eimann”) – specjalny oddział SS powołany rozporządzeniem Senatu Wolnego Miasta Gdańska z 3 lipca 1939 na bazie tamtejszego 36. pułku SS. Na czele jednostki stał SS-Obersturmbannführer Kurt Eimann, od którego nazwiska przyjęła ona swoją nazwę. 
W pierwszych miesiącach niemieckiej okupacji Wachsturmbann „Eimann” dokonał szeregu zbrodni na ludności Pomorza Nadwiślańskiego, między innymi rozstrzeliwując obrońców Poczty Polskiej w Gdańsku oraz biorąc udział w zbiorowych egzekucjach w Lasach Piaśnickich. Oddział odgrywał kluczową rolę podczas akcji likwidowania pacjentów szpitali psychiatrycznych z polskiego Pomorza i Rzeszy. Na bazie Wachsturmbann „Eimann” sformowano ponadto załogę obozu koncentracyjnego Stutthof.
Powstanie jednostki.
W związku z przygotowywaną przez III Rzeszę agresją na Polskę kontrolowane przez nazistów władze Wolnego Miasta Gdańska, jak również miejscowe struktury NSDAP, przystąpiły w tajemnicy do znacznej rozbudowy działających w Gdańsku formacji policyjnych i paramilitarnych. W połowie lat trzydziestych siły gdańskiej policji składały się już z ośmiotysięcznego korpusu policji ochronnej i kilkutysięcznego oddziału policji krajowej (Landespolizei), skoncentrowanych w koszarach we Wrzeszczu. Mogły one być wsparte przez miejscowe oddziały SS i SA, liczące około dziesięć tysięcy członków, oraz organizacje paramilitarne Stahlhelm i Soldatenbund złożone z kilku tysięcy rezerwistów.
Znaczną rolę w remilitaryzacji Gdańska odegrał Reichsführer-SS Heinrich Himmler, który w czerwcu i lipcu 1939 potajemnie wizytował miasto. Podczas spotkania z gauleiterem Forsterem, Himmler uznał dotychczasowe siły SS stacjonujące w Gdańsku za zbyt słabe i postanowił je wzmocnić. W efekcie w lipcu 1939 utworzono silnie uzbrojoną, blisko 1500-osobową formację SS-Heimwehr Danzig – złożoną częściowo z esesmanów przerzuconych nielegalnie do Gdańska z terytorium Rzeszy.
Siły te nadal uważano jednak za niewystarczające, w związku z czym rozporządzeniem Senatu Wolnego Miasta Gdańska z 3 lipca 1939 powołano do życia kolejną jednostkę – tzw. SS-Wachsturmbann (pol.: „Oddział wartowniczo-szturmowy SS”). Na czele oddziału stanął SS-Obersturmbannführer Kurt Eimann, dotychczasowy dowódca 36 pułku SS, którego podkomendni tworzyli zasadniczo trzon nowej jednostki. Od nazwiska Eimanna oddział przyjął również swoją nazwę. Koszty jego utrzymania i wyposażenia ponosiła gdańska policja z sum przyznawanych przez Ministerstwo Finansów Rzeszy władzom Wolnego Miasta Gdańska. Do rozpoczęcia wojny jednostka Eimanna była najdroższym w utrzymaniu oddziałem gdańskiej policji.
Organizacyjnie SS-Wachsturmbann podporządkowany był bezpośrednio władzom Senatu Wolnego Miasta Gdańska i prezydentowi policji Helmutowi Froebössowi, a po wybuchu wojny i reorganizacji policji oraz wcieleniu Wolnego Miasta do Rzeszy – gauleiterowi Forsterowi oraz komendantowi policji Schutzpolizei w Gdańsku. Przed wybuchem walk SS-Wachsturmbann pełnił rolę „policyjnego batalionu posiłkowego”. W końcu sierpnia 1939 jednostka liczyła około 550 osób, dzieląc się na cztery "Hundertschaften" (pol.: sotnie, kompanie) i jedną "Kraftfahrstaffel" (kompanię transportową). W sztabie SS-Wachsturmbann znalazł się m.in. dotychczasowy dowódca gdańskiego 71 pułku SS – SS-Sturmbannführer Max Pauly (późniejszy komendant obozów koncentracyjnych Stutthof i Neuengamme).
Już w lipcu 1939 gdańscy esesmani zaczęli otrzymywać wezwania powołujące ich do służby w „oddziałach bezpieczeństwa”. Członkowie SS-Wachsturmbann stawić się mieli w koszarach Schutzpolizei we Wrzeszczu (przy obecnej ulicy Słowackiego), gdzie zostali podzieleni na kompanie. Po otrzymaniu wyposażenia i broni zakwaterowano ich w szeregu obiektach; które znajdowały się na terenie Gdańska i poza miastem, między innymi we Wrzeszczu (w budynkach obecnej Politechniki Gdańskiej), w Victoriaschule, w Jankowie (mieściła się tam gdańska szkoła NSDAP), w Sztutowie i Komarach niedaleko Świbna. Esesmani przechodzili tam intensywne szkolenie wojskowe i ideologiczne. Ponadto członkowie Wachsturmbann „Eimann” pełnili służbę wartowniczą w gazowni miejskiej, elektrowni, stacji pomp, w porcie oraz większych magazynach i zakładach przemysłowych. Jeden z oddziałów konwojował więźniów przewożonych z więzień gdańskich do Świnoujścia. Pozostali esesmani zostali przydzieleni do poszczególnych komisariatów gdańskiej policji, pełniąc służbę patrolową w mieście.
Jednym z miejsc, w których szkolili się członkowie SS-Wachsturmbann, były okolice słynnej rezydencji gauleitera Forstera – tzw. Forsterówki, gdzie urządzono dla nich strzelnicę.
Udział w kampanii wrześniowej.
W końcu sierpnia 1939 r. SS-Wachsturmbann skoncentrowany został w Gdańsku. Poszczególne kompanie otrzymały zadania do wykonania po wybuchu wojny. Maxowi Pauly’emu podporządkowano dwie kompanie, przeznaczając je na załogę Victoriaschule (gdzie miał powstać prowizoryczny obóz dla internowanych) i nowo utworzonego obozu Stutthof. Pozostałe trzy kompanie miały przeprowadzić aresztowania osób umieszczonych na przygotowanych wcześniej listach proskrypcyjnych, a także wspólnie z SS-Heimwehr Danzig i policją zająć polskie obiekty na terenie Wolnego Miasta Gdańska.
W pierwszych dniach września 1939 Wachsturmbann „Eimann” wziął udział w opanowaniu polskich punktów oporu w Gdańsku (Polskiej Dyrekcji Kolejowej i Poczty Polskiej w Gdańsku), jak również uczestniczył w walkach o Westerplatte. Straty jednostki podczas tych akcji wyniosły 12 zabitych i 20 rannych. Po zakończeniu działań wojennych połowę jednostki przeznaczono do pełnienia służby wartowniczej w obozach jenieckich i dla internowanych, a resztę – wyznaczono do „zadań specjalnych”.
W dniach 19-26 września 1939 dwustu funkcjonariuszy Wachsturmbann „Eimann” ochraniało Kwaterę Główną Adolfa Hitlera, którą pełnił ówczesny sopocki Kasino Hotel.
Zbrodnie.
Udział Wachsturmbann „Eimann” w walkach na Pomorzu był dość ograniczony, gdyż jednostka była pomyślana raczej jako autonomiczny gdański odpowiednik grupy operacyjnych niemieckiej policji bezpieczeństwa i służby bezpieczeństwa (Einsatzgruppen). Podstawowym zadaniem Wachsturmbann „Eimann” była więc od samego początku rozprawa z polską ludnością Gdańska i Pomorza. Należy też podkreślić, że oddział utworzono z oddolnej inicjatywy gdańskich nazistów – bez oficjalnego błogosławieństwa ze strony Berlina. Wachsturmbann „Eimann” był więc "de facto" prywatnym szwadronem śmierci gauleitera Forstera i dowódcy SS i policji na Pomorzu, SS-Gruppenführera Richarda Hildebrandta. Wzbudzało to gniew zazdrosnego o swe prerogatywy Himmlera, który w połowie grudnia 1939 zarzucił wręcz Hildebrandtowi niesubordynację.
Już od 1 września 1939 esesmani Eimanna uczestniczyli w masowych aresztowaniach Polaków na terenie Wolnego Miasta Gdańska. Tworzyli też załogi prowizorycznych obozów dla internowanych, utworzonych w Victoriaschule, gdańskim Nowym Porcie, Granicznej Wsi i w wielu innych miejscach, gdzie polskich więźniów poddawano wyjątkowo brutalnym torturom i szykanom. Max Pauly kierował ponadto Komendanturą Obozów Jenieckich w Gdańsku, której podlegały niemal wszystkie obozy internowania na Pomorzu.
Udział w terroryzowaniu i eksterminacji polskiej ludności Pomorza oddział Eimanna mógł wziąć na pełną skalę po zakończeniu kampanii wrześniowej. Jesienią 1939 Wachsturmbann „Eimann” udzielał wsparcia strukturom policyjnym, żandarmerii i oddziałom Selbstschutzu w przeprowadzaniu akcji aresztowań Polaków na Wybrzeżu Gdańskim. Jego esesmani dokonywali m.in. aresztowań i doraźnych egzekucji Polaków w Starogardzie, Kościerzynie, Kartuzach, czy Wejherowie; jak również eskortowali pomorskich Żydów do gett w Wiedniu i Bratysławie. Wachsturmbann „Eimann” był ponadto jedną z głównych jednostek biorących udział w aresztowaniach i wysiedlaniu ludności Orłowa i Gdyni.
Zamordowanie obrońców Poczty Polskiej w Gdańsku.
Pierwszą z głośnych zbrodni, z których szczególnie „zasłynęli” członkowie Wachsturmbann „Eimann” było zamordowanie obrońców Poczty Polskiej w Gdańsku. 1 września 1939, po wielogodzinnym twardym oporze, szturmowana przez przeważające siły policji SA i SS poczta skapitulowała. 38 pocztowców, którzy dostali się do niewoli, zostało oskarżonych o „uprawianie partyzantki” i po parodii procesu skazanych na śmierć.
Wyrok wykonano 5 października, około godziny 4:00 nad ranem na ćwiczebnym poligonie policji gdańskiej na Zaspie. Pluton egzekucyjny tworzyli członkowie Wachsturmbann „Eimann”; dowodził nim osobiście Max Pauly.
Udział w zbiorowych egzekucjach w Piaśnicy.
Po opanowaniu Pomorza Niemcy przystąpili do eksterminacji polskich elit politycznych, gospodarczych i intelektualnych, które obarczali winą za politykę polonizacyjną prowadzoną na ziemiach zachodnich w okresie międzywojennym oraz traktowali jako główną przeszkodę na drodze do szybkiego i całkowitego zniemczenia regionu. Polscy historycy oceniają, że w okresie: wrzesień 1939 – wiosna 1940 zamordowano w prowincji Gdańsk-Prusy Zachodnie od 36 do 50 tysięcy ludzi. Niemiecki badacz Dieter Schenk oszacował z kolei, że w 432 miejscach na Pomorzu wymordowano w tym czasie od 52 794 do 60 750 osób. Największym miejscem kaźni, a zarazem symbolem martyrologii Polaków na Pomorzu, stały się Lasy Piaśnickie, gdzie zginęło od 12 tys. do 14 tys. ludzi.
Wachsturmbann „Eimann” wraz z członkami Einsatzkommando 16 i wejherowskiego Selbstschutzu (paramilitarna formacja złożona z przedstawicieli niemieckiej mniejszości narodowej, zamieszkującej przedwojenne terytorium Rzeczypospolitej) brał udział masowych egzekucjach w Piaśnicy. Oblicza się, że esesmani Eimanna byli w stanie rozstrzelać dziennie ok. 150 ludzi. Niektórych rannych dobijano ciosami kolb karabinowych, o czym świadczą roztrzaskane czaszki odnalezione w mogiłach. Przed egzekucjami – co potwierdzają zeznania świadków oraz wyniki oględzin odnalezionych zwłok – Niemcy torturowali skazańców. Niektóre relacje mówią o bestialskim zabijaniu małych dzieci poprzez rozbijanie ich główek o pnie drzew.
Mordowanie psychicznie chorych.
Nazistowska ideologia uznawała osoby psychicznie chore za „niezdolne do współżycia społecznego i wiodące żywot niegodny życia”. Władze III Rzeszy potraktowały więc wybuch wojny jako znakomitą okazję do rozpoczęcia ich eksterminacji, którą eufemistycznie określano mianem „eutanazji”. Mordowanie chorych psychicznie na ziemiach polskich miało miejsce już od pierwszych tygodni okupacji hitlerowskiej. Na Pomorzu polecenie „opróżnienia” tamtejszych zakładów leczniczych i opiekuńczych z pacjentów otrzymał Kurt Eimann.
Po wojnie Eimann twierdził, iż był przerażony postawionym przed nim zadaniem – niemniej jednak do jego realizacji przystąpił bardzo skrupulatnie. Nie starając się o uzupełniające wskazówki od swoich przełożonych, odnośnie do wykonania rozkazu, zdecydował się na dokonanie zamierzonych zabójstw z ludźmi swojego oddziału. Zgodnie z jego pomysłem, celem zapewnienia sprawnego przebiegu akcji, zabijano chorych pojedynczo, za pomocą strzału w potylicę, oraz utrzymywano ich aż do końca w nieświadomości co do oczekującego ich losu. Wcześniej Eimann wyszukał miejsca nadające się najlepiej do przeprowadzania rozstrzeliwań. Zanim rozpoczęło się mordowanie chorych psychicznie, Eimann i jego ludzie zostali przeszkoleni w jednym ze szpitali psychiatrycznych. Opowiadano im tam, jak przyroda obchodzi się z życiem niegodnym życia i o tym, że „zdrowe zwierzęta zabijają chore”.
Na początek esesmani Eimanna zlikwidowali Wojewódzki Szpital dla Psychicznie Chorych „Kocborowo”, którego 1680 pacjentów rozstrzelano lub zabito śmiertelnymi zastrzykami w Lesie Szpęgawskim k. Starogardu Gdańskiego. Wachsturmbann „Eimann” wymordował również 1700 pacjentów Krajowego Zakładu Psychiatrycznego w Świeciu, spośród których 1350 rozstrzelano na terenie żwirowni w Mniszku, a pozostałych zabito w Lesie Szpęgawskim. Wśród ofiar znajdowało się 120 dzieci, które wywieziono na egzekucję pod pozorem odbycia wycieczki, jak również dyrektor szpitala, doktor Józef Bednarz, który nie skorzystał z możliwości ucieczki i towarzyszył swym pacjentom do samego końca.
Po „opróżnieniu” pomorskich zakładów Wachsturmbann „Eimann” mordował pacjentów niemieckich szpitali psychiatrycznych, których w tym celu specjalnie sprowadzano z głębi Rzeszy na tereny okupowane. Z rąk podwładnych Eimanna zginęło około 2 tys. chorych z zakładów w Lęborku, Stralsundzie i Ueckermünde oraz z berlińskiego Treptow. Kurt Eimann od początku do końca nadzorował każdą z zaplanowanych przez niego, we wszystkich szczegółach, akcję masowych rozstrzeliwań.
KL Stutthof.
W sierpniu 1939 esesmani z Wachsturmbann „Eimann” (dowodzeni przez Obersturmführera Ericha Gusta) nadzorowali prace przy budowie nowego obozu koncentracyjnego – KL Stutthof. Wraz z wybuchem wojny i oficjalnym otwarciem obozu, które nastąpiło już 2 września 1939, członkowie oddziału stworzyli pierwszą załogę obozu. Członek sztabu Wachsturmbann „Eimann” – wspomniany wielokrotnie Max Pauly – jako szef Komendantury Obozów Jenieckich – Gdańsk nadzorował obóz, a od 1 kwietnia 1940 roku pełnił funkcję jego komendanta Stutthof (do 31 sierpnia 1942).
Berlińska Policja.
W 1940 roku po zakończeniu Intelligenzaktion na Pomorzu około 500 członków SS-Wachsturmbann zostało przyjętych do niemieckiej policji w Berlinie. Przełożeni tych świeżo upieczonych berlińskich stróżów prawa mieli poważne wątpliwości, czy będą oni zdolni rozpocząć normalne życie i strzec praworządności w stolicy Niemiec.
Rozwiązanie jednostki i powojenne losy jej członków.
Eimann pełnił funkcję dowódcy oddziału do grudnia 1939. Jednostkę rozwiązano na przełomie stycznia i lutego 1940. Do dnia dzisiejszego nie udało się ustalić nazwisk członków Wachsturmbann „Eimann”, gdyż większość esesmanów została po wykonaniu zadania przeniesiona do służby w innych formacjach i miejscach. Prawdopodobnie większość z nich trafiła (wraz z członkami SS-Heimwehr Danzig) do słynnej dywizji Waffen-SS „Totenkopf”. Sam Eimann dosłużył się stopnia podpułkownika wojsk pancernych SS.
Większość spośród ponad 500 członków Wachsturmbann „Eimann” nie poniosła nigdy odpowiedzialności za swe zbrodnie. Osądzeni zostali tylko nieliczni, głównie członkowie załogi Stutthof. Jednym z nich był Max Pauly, który był sądzony przez Brytyjczyków w pierwszym procesie załogi KL Neuengamme. 3 maja 1946 Pauly skazany został na karę śmierci przez powieszenie. Wyrok wykonano w październiku tego samego roku. Akt oskarżenia nie obejmował jednak zbrodni popełnionych przez Pauly’ego na Pomorzu.
W 1968 w Hanowerze toczył się z kolei proces Kurta Eimanna, oskarżonego o udział w eksterminacji psychicznie chorych. Eimann przyznał się do zamordowania w Piaśnicy 1200 pacjentów niemieckich szpitali psychiatrycznych. Został uznany winnym i skazany na cztery lata więzienia, z których odsiedział dwa.

</doc>
<doc id="1802863" url="https://pl.wikipedia.org/wiki?curid=1802863" title="Desmond Armstrong">
Desmond Armstrong

Desmond Kevin Armstrong (ur. 2 listopada 1964 w Waszyngtonie) – piłkarz amerykański grający na pozycji obrońcy lub pomocnika.
Kariera klubowa.
W wieku 11 lat Armstrong rozpoczął treningi w lokalnym klubie w Waszyngtonie. Następnie uczęszczał do Howard High School w Ellicott City, a w latach 1982–1985 grał w piłkarskiej drużynie University of Maryland, College Park. W lidze uniwersyteckiej strzelił 24 gole w 78 meczach i dwukrotnie był wybierany do najlepszej jedenastki rozgrywek.
W 1986 roku Armstrong zaczął grać w drużynie Cleveland Force w rozgrywkach ligi halowej Major Indoor Soccer League. Pod koniec sezonu 1987/1988 przeszedł do Baltimore Blast, jednak w styczniu 1989 złamał nogę i do lata 1989 nie zagrał w żadnym meczu. W 1991 roku podpisał kontrakt z Santosem FC, jednak jego pobyt w Brazylii trwał krótko i jeszcze w tym samym roku wrócił do Stanów Zjednoczonych. Od 1991 do 1993 grał w Maryland Bays w rozgrywkach American Professional Soccer League. Z kolei w latach 1994–1996 występował w Charlotte Eagles.
Kariera reprezentacyjna.
W reprezentacji Stanów Zjednoczonych Armstrong zadebiutował 8 czerwca 1987 w przegranym 1:3 towarzyskim meczu z Egiptem. W 1988 roku wystąpił z kadrą olimpijską na Igrzyskach Olimpijskich w Seulu. W 1990 roku został powołany przez selekcjonera Boba Ganslera do kadry na Mistrzostwa Świata we Włoszech. Tam był podstawowym zawodnikiem reprezentacji i rozegrał 3 spotkania: z Czechosłowacją (1:5), z Włochami (0:1) i z Austrią (1:2). W 1993 roku zajął ze Stanami Zjednoczonymi 2. miejsce w Złotym Pucharze CONCACAF. Od 1987 do 1994 roku rozegrał w kadrze narodowej 81 meczów.

</doc>
<doc id="1802864" url="https://pl.wikipedia.org/wiki?curid=1802864" title="Republika Salè">
Republika Salè

Republika Salè – niezależne pirackie wolne miasto na północno-zachodnim wybrzeżu Maroka, istniejące krótko w XVII wieku.
Historia.
W XVI i na początku XVII wieku do Sali ("Salè"), w tym czasie głównego portu na marokańskim wybrzeżu, zaczęli napływać uciekinierzy z Hiszpanii i różni przywódcy religijni. Miasto stało się też domem dla licznych artystów i intelektualistów oraz ważnym przystankiem dla kupców europejskich podróżujących na południe Afryki i na wschód przez Morze Śródziemne. Z tych też powodów miastem zainteresowali się lokalni piraci.
W 1619 jedna z pirackich band działająca na Wybrzeżu Beberyjskim, ogłosiła Salę wraz z przyległymi ziemiami za niepodległą od marokańskiego sułtana republikę. Piraci następnie ustanowili rząd, w którego skład weszło 14 pirackich przywódców. Odtąd też jeden z członków rządu miał być wybierany na stanowisko Prezydenta Republiki, będąc jednocześnie Wielkim Admirałem pirackiej floty (18 niewielkich okrętów, gdyż port był płytki). Pierwszym prezydentem i admirałem wybrano Jana Janszoona, który pozostał na stanowisku do 1627.
Młode państwo od samego początku dobrze prosperowało, przynosząc bardzo duże dochody. Źródłami wysokich zysków były głównie: piractwo mieszkańców republiki oraz dobrze rozwinięty transport morski. Wszystkie splądrowane dobra (metale szlachetne, niewolnicy, przyprawy) były przewożone do Sali, gdzie czerpano z nich ogromne profity. Według źródeł do końca 1626 piraci z Republiki uprowadzili 6000 ludzi i zrabowali dobra o łącznej wartości 15 milionów funtów, co biorąc pod uwagę inflację, daje współcześnie ok. 2 miliardów funtów.
Sułtan Zidan Abu Maali, pragnąc odzyskać kontrolę nad utraconym portem, zebrał wojsko i rozpoczął w 1624 oblężenie miasta, które jednak zakończyło się porażką. Dla zatarcia niepowodzenia sułtan mianował Jana Janszoona gubernatorem spornego terytorium, choć miało to wymiar czysto ceremonialny. Władze Republiki postanowiły jednak zapłacić Zidanowi Abu Maali’emu za nieingerowanie w sprawy państewka w przyszłości.
Z powodu napiętej sytuacji politycznej, prezydent Janszoon w 1627 porzucił Salę na rzecz Algieru, a samo państewko połączyło się z Rabatem tworząc Republikę Bu Rakrak. Rząd jednak szybko pochłonął wszystkie zyski, co spowodowało jego upadek, a w 1641 zawija z miasta Dila, rozciągnęła swoją hegemonię religijną nad całym państwem.

</doc>
<doc id="1802865" url="https://pl.wikipedia.org/wiki?curid=1802865" title="Palnatoke">
Palnatoke



</doc>
<doc id="1802867" url="https://pl.wikipedia.org/wiki?curid=1802867" title="Belcher Channel">
Belcher Channel

Belcher Channel – kanał morski w Zatoce Norweskiej, w kanadyjskim Nunavut. Odziela wyspy Cornwall Island od Devon. W kanale położone są wyspy Table Island i Ekins Island.

</doc>
<doc id="1802876" url="https://pl.wikipedia.org/wiki?curid=1802876" title="Zatoka Norweska">
Zatoka Norweska

Zatoka Norweska () − akwen należący do Oceanu Arktycznego, położony na terytorium Nunavut w Kanadzie.
W zatoce położonych jest sześć wysp:

</doc>
<doc id="1802878" url="https://pl.wikipedia.org/wiki?curid=1802878" title="Zeng Shao-Xuan">
Zeng Shao-Xuan



</doc>
<doc id="1802879" url="https://pl.wikipedia.org/wiki?curid=1802879" title="Gąska krowia">
Gąska krowia

Gąska krowia ("Tricholoma vaccinum" (Schaeff.) P. Kumm) – gatunek grzybów należący do rodziny gąskowatych ("Tricholomataceae").
Systematyka i nazewnictwo.
Pozycja w klasyfikacji według Index Fungorum: "Tricholoma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Jacob Christian Schäffer nadając mu nazwę "Agaricus vaccinus". Obecną, uznaną przez Index Fungorum nazwę nadał mu w 1871 r. Paul Kummer, przenosząc go do rodzaju "Tricholoma". Niektóre synonimy naukowe:
Nazwę polską podał Stanisław Chełchowski w 1898 r.
Morfologia.
Średnicy 3–8 cm. Początkowo dzwonkowaty, lub kuliście wypukły, później rozpostarty i – przynajmniej u młodych grzybów – wyraźnie garbaty, zabarwienie jaśniej lub ciemniej czerwonobrązowe. Skórka sucha, pokryta dużymi, włóknistymi łuskami; brzeg podwinięty, kosmato obwieszony wystającą skórką.
Rzadko rozmieszczone, zatokowo wycięte, różnej długości. U młodych owocników białawe lub kremowe, później różowoczerwone lub w rdzawe plamki.
Cylindryczny, 4 do 10 cm długości i od 1 do 2 cm grubości. W dolnej części czerwonobrązowy, w okolicy kapelusza, lub u starszych grzybów białawy; początkowo mięsisty, wkrótce pusty i dlatego stosunkowo łamliwy, jego powierzchnia wygląda jakby była pokryta drobnymi, podłużnymi włókienkami i łuseczkami.
Białawy, w okolicach kapelusza, lub u starszych grzybów miejscami czerwonawy. Ma gorzki smak i zapach ziemi.
Wysyp zarodników biały, nieamyloidalny. Zarodniki eliptyczne, gładkie, o średnicy 6–7,5 × 4–5 µm. Brak pleurocystyd i cheilocystyd. Strzępki skórki cylindryczne, o szerokości 3–14 µm i barwie od brązowej do czerwono-brązowej. Brak na nich sprzążek.
Występowanie i siedlisko.
Występowanie gąski krowiej opisano w Ameryce Północnej, Europie i w Japonii. Na terenie Polski w piśmiennictwie naukowym opisano wiele stanowisk. Lokalnie jest częsta i występuje w większych grupach, na niektórych terenach jednak jest rzadkością lub nie występuje wcale.
Rośnie na ziemi w lasach iglastych, głównie w górach i na terenach podgórskich. Szczególnie często rośnie pod świerkami na glebach wapiennych. Preferuje miejsca jaśniejsze, np. na obrzeżach dróg leśnych. Owocniki pojawiają się od późnego lata do jesieni (sierpień – listopad).
Znaczenie.
Żyje w symbiozie z niektórymi gatunkami drzew (mikoryza). Grzyb niejadalny z powodu bardzo gorzkiego smaku.
Gatunki podobne.
Główną cechą odróżniającą ten gatunek od innych gąsek jest charakterystyczny, brodaty brzeg kapelusza. Ta swoistość zanika czasami u bardzo starych owocników i rozpoznanie grzyba staje się trudniejsze. Podobna jest m.in. jadalna gąska dachówkowata ("Tricholoma imbricatum"), ale jest większa, ma kapelusz o prążkowanym brzegu i powierzchni filcowatej, dopiero u starszych okazów staje się łuskowaty. Gąska modrzewiowa ("Tricholoma psammopus") ma kapelusz nieco ziarnisty, ale bez odstających łusek. Gąska krowia bywa czasami mylona z opieńką ciemną ("Armillaria ostoyae"), ta jednak ma wyraźny pierścień i nie jest gorzka.

</doc>
<doc id="1802880" url="https://pl.wikipedia.org/wiki?curid=1802880" title="Exmouth Island">
Exmouth Island

Exmouth Island – jedna z sześciu wysp Zatoki Norweskiej w Kanadzie.

</doc>
<doc id="1802882" url="https://pl.wikipedia.org/wiki?curid=1802882" title="Władcy Sumatry">
Władcy Sumatry

Władcy Śriwidźai.
"Dynastia Sailendrów"
Sułtani Samudra-Pasai.
"Dynastia muzułmańska"
Sułtani Palembangu.
"Dynastia z Kelantanu"
"Dynastia Surah"
Władcy Jambi.
"Władcy Malajów"
"Władcy Jambi"
Władcy Indrapury.
"Dynastia muzułmańska"
Sułtani Siaku.
"Dynastia z Johore"
"Dynastia asz-Szahab"
Sułtani Pediru.
"Sułtani Muda Pedir"
"Dynastia Bugi"
Władcy Kamparu.
"Dynastia z Malakki"
Władcy Pancuru.
"Linia Hulu"
"Linia Hilir"
Sułtani Panei.
"Dynastia Bilah"
Władcy Pelalawanu.
"Dynastia Tandżung Negeri in Pekontua"
"Dynastia asz-Szahab"
Władcy Riau.
"Dynastia Bugi"
Władcy lokalnych państw Karo-Batak.
1. Lingga
2. Barus Jahe
3. Kuta Buluh
4. Sarinempan
5. Suka

</doc>
<doc id="1802883" url="https://pl.wikipedia.org/wiki?curid=1802883" title="Carl Værnet">
Carl Værnet

Carl Peter Værnet (ur. 28 kwietnia 1893 w Jutlandii, zm. 25 listopada 1965 w Buenos Aires) – duński lekarz endokrynolog, oficer-lekarz Waffen-SS podczas II wojny światowej.
Życiorys.
Studiował fizykę i medycynę na uniwersytecie w Kopenhadze. Studia ukończył w 1923 r. Od 1927 r. prowadził praktykę lekarską w okolicy Kopenhagi. Przeszedł kursy medyczne w Niemczech, Holandii i Francji. Specjalizował się w terapiach hormonalnych, prowadził badania naukowe w tym zakresie. Twierdził, że leczeniem hormonami może wyleczyć różne choroby, nawet raka. W 1940 r. ogłosił publicznie, że wynalazł terapię hormonalną na wyleczenie homoseksualizmu. Polegała ona na wstrzykiwaniu testosteronu do jąder pacjenta. Stała się ona popularna w tym okresie. Jednocześnie od końca lat 30. był członkiem Narodowosocjalistycznej Duńskiej Partii Robotniczej (DNSAP). Do 1943 r. nadal prowadził swoją praktykę lekarską. Zamierzał rozwinąć badania naukowe nad hormonami, ale brakowało mu pieniędzy. Wtedy zgłosił się do niego na leczenie z homoseksualizmu znany tenor operowy z Opery Berlińskiej, urodzony w Danii, Helge Rosvaenge.
Carl Værnet wykorzystał jego znajomości z czołowymi dygnitarzami III Rzeszy, nawiązując kontakt z Reichsarztem-SS Ernstem Grawitzem. Uzyskał od niego propozycję prowadzenia dalszych badań hormonalnych pod nadzorem SS. W listopadzie 1943 r. zgodził się na to Reichsführer-SS Heinrich Himmler. W grudniu tego roku C. Vaernet dostał stopień SS-Sturmbannführera, zaś pod koniec lutego 1944 r. skierowano go do pracy w firmie medycznej SS Deutsche Heilmittel GmbH w Pradze. W czerwcu tego roku po raz pierwszy przybył do obozu koncentracyjnego w Buchenwaldzie, rozpoczynając hormonalne eksperymenty medyczne na więźniach. Do grudnia odwiedzał obóz ogółem 6-krotnie. Współpracował z lekarzami obozowymi SS Gerhardem Schiedlauskym i Erwinem Dingiem. Jego eksperymenty zostały przeprowadzone na 17 mężczyznach: homoseksualistach, biseksualistach, heteroseksualistach, kryminalistach i zwykłych więźniach. Kilku z nich potem zmarło w obozie. Od jesieni współpracował w Pradze z duńskim oficerem SS i inżynierem Holgerem Windingem Christensenem. 10 lutego 1945 r. wysłał do H. Himmlera ostateczny raport opisujący skutki eksperymentów i przyszłościowe potrzeby swojego projektu badawczego. Wkrótce powrócił wraz ze swoim współpracownikiem do okupowanej Danii, gdzie za uzyskane od SS pieniądze kupili aparaturę badawczą do produkowania sztucznych hormonów. 
Po zakończeniu wojny został aresztowany i osadzony w obozie dla kolaborantów Alsgade Skole w Kopenhadze. Został oskarżony przez władze duńskie o członkostwo w SS i szpiegostwo. Przez całe śledztwo próbował zainteresować swoimi badaniami hormonalnymi zarówno Duńczyków, jak też Brytyjczyków. Prawdopodobnie nawiązał też kontakty z amerykańskimi firmami farmaceutycznymi i chemicznymi Parker, Davis &amp; Comp. Ltd. i Du Pont. W listopadzie 1945 r. trafił do szpitala z powodu ciężkiej choroby serca, w związku z czym został zwolniony z obozu. Natomiast zarzuty przeciwko niemu zostały utrzymane. W lutym 1946 r. zwolniony go ze szpitala, po czym przyjechał na farmę swojego brata na rekonwalescencję. Istnieją podejrzenia, że wypuszczono go ze względu na naciski przyszłych zagranicznych partnerów businessowych. 
Wkrótce wyjechał do Szwecji, gdzie krótko przebywał pod fałszywym nazwiskiem, a następnie zamieszkał w Buenos Aires. Tymczasem władze duńskie otrzymały od Brytyjczyków dokumenty potwierdzające, że C. Vaernet prowadził nieludzkie eksperymenty medyczne w KZ Buchenwald. Wystąpiły do Argentyny o ekstradycję, ale została ona odrzucona. Carl Vaernet uzyskał pracę w argentyńskim ministerstwie zdrowia, utrzymując bliskie kontakty z ministrem Ramónem Carillo. Był on zainteresowany projektem hormonalnym Duńczyka, ale zabrakło pieniędzy. W tej sytuacji C. Vaernet w 1950 r. założył w Buenos Aires własną klinikę leczniczą.

</doc>
<doc id="1802884" url="https://pl.wikipedia.org/wiki?curid=1802884" title="Graham Island">
Graham Island



</doc>
<doc id="1802885" url="https://pl.wikipedia.org/wiki?curid=1802885" title="Czapliński II">
Czapliński II

Czapliński II – polski herb szlachecki - odmiana herbu Drzewica z nobilitacji.
Opis herbu.
W polu błękitnym półksiężyc złoty, między dwiema takimiż gwiazdami w słup.
W klejnocie samo godło
Labry błękitne, podbite złotem.
Najwcześniejsze wzmianki.
Nadany Klemensowi Czaplińskiemu 1 lipca 1578. Herb jest wynikiem adopcji do Drzewicy.
Herbowni.
Czapliński.

</doc>
<doc id="1802886" url="https://pl.wikipedia.org/wiki?curid=1802886" title="Władcy Papui">
Władcy Papui

Władcy Rumbati.
"Dynastia Bauw"

</doc>
<doc id="1802887" url="https://pl.wikipedia.org/wiki?curid=1802887" title="Wyspa Grahama (Nunavut)">
Wyspa Grahama (Nunavut)

Wyspa Grahama (ang. "Graham Island") − jedna z sześciu wysp Zatoki Norweskiej w Kanadzie. Zajmuje powierzchnię 1378 km².

</doc>
<doc id="1802888" url="https://pl.wikipedia.org/wiki?curid=1802888" title="Ekins Island">
Ekins Island

Ekins Island – jedna z sześciu wysp Zatoki Norweskiej, w Kanadzie.

</doc>
<doc id="1802889" url="https://pl.wikipedia.org/wiki?curid=1802889" title="Władcy Roti">
Władcy Roti

Władcy Thie.
"Dynastia Messakh"

</doc>
<doc id="1802890" url="https://pl.wikipedia.org/wiki?curid=1802890" title="Table Island">
Table Island

Table Island – jedna z sześciu wysp Zatoki Norweskiej, w kanadyjskim Archipelagu Arktycznym.

</doc>
<doc id="1802893" url="https://pl.wikipedia.org/wiki?curid=1802893" title="Agencja pracy tymczasowej">
Agencja pracy tymczasowej

Agencja pracy tymczasowej – usługi pracy tymczasowej polegają na delegowaniu do wykonywania na rzecz osoby trzeciej (fizycznej lub prawnej), zwanej dalej „użytkownikiem”, osób o określonych umiejętnościach i kwalifikacjach przez umówiony pomiędzy stronami okres. 
Agencja pracy tymczasowej jest przedsiębiorstwem, którego działalność polega na rekrutacji, selekcji, zatrudnianiu i stawianiu do dyspozycji użytkownika osób fizycznych o określonych umiejętnościach i kwalifikacjach, na podstawie odpowiedniej umowy zawartej pomiędzy agencją pracy tymczasowej a użytkownikiem. 
Pracownik tymczasowy to osoba fizyczna zatrudniona i oddelegowana przez agencję pracy tymczasowej na określony czas i do wykonania określonej pracy na rzecz użytkownika.
Regulacje prawne.
Kwestie prawne pracy tymczasowej regulują:
Agencja pracy tymaczasowej jest pracodawcą dla pracowników tymczasowych. Agencją pracy tymczasowej może być zatem zgodnie z art. 3 Kodeksu pracy - osoba fizyczna, osoba prawna lub jednostka organizacyjna nie posiadająca osobowości prawnej. Pracowników tymczasowych łączy z agencją tymczasową pracy stosunek pracy, natomiast nie pozostają w takim stosunku z pracodawcą-użytkownikiem, chociaż to on bezpośrednio korzysta z ich pracy.
Praca tymczasowa.
Praca tymczasowa jest to praca wykonywana przez pracownika tymczasowego zatrudnionego przez agencję pracy tymczasowej tylko na podstawie umowy o pracę.
Praca tymczasowa jest obecnie stałym elementem polityki personalnej prowadzonej przez przedsiębiorstwa. Jest to metoda wspomagająca zarządzanie zasobami ludzkimi w firmie w sposób ekonomiczny i ograniczający element ryzyka związanego z czynnikiem ludzkim. Poprawia strukturę kosztów przedsiębiorstwa, zwłaszcza kosztów osobowych. Jej idea sprowadza się do uproszczenia, profesjonalizacji i racjonalizacji zatrudnienia pracowników w przypadkach sezonowych wzrostów produkcji, wzrostu sprzedaży, przestojów urlopowych, czy dużej rotacji personelu.

</doc>
<doc id="1802896" url="https://pl.wikipedia.org/wiki?curid=1802896" title="Dubrowski">
Dubrowski

Dubrowski – polski herb szlachecki z nobilitacji.
Opis herbu.
W polu barwy niewiadomej z prawej połupodkowa, z lewej dwie strzały ułożone w pas.
Najwcześniejsze wzmianki.
Nadany Tymofiejowi Dobran Dubrowskiemu Panasewiczowi z Litwy, 20 września 1522.
Herbowni.
Dubrowski.

</doc>
<doc id="1802901" url="https://pl.wikipedia.org/wiki?curid=1802901" title="Moje wspomnienia">
Moje wspomnienia

Moje wspomnienia – tytuł pamiętników Wincentego Witosa wydanych w Warszawie w 1978 roku nakładem Ludowej Spółdzielni Wydawniczej. Wydanie oparte jest o autoryzowany maszynopis, który znajduje się w Bibliotece Zakładu Narodowego im. Ossolińskich.
Dzieło to jest ważnym źródłem do dziejów wsi galicyjskiej, ruchu ludowego i historii politycznej Polski. Daje także opis położenia społeczno-ekonomicznego, życia codziennego i mentalności chłopów przełomu XIX i XX wieku.
Dzieło składa się z 4 części:

</doc>
<doc id="1802904" url="https://pl.wikipedia.org/wiki?curid=1802904" title="Republika Bu Rakrak">
Republika Bu Rakrak

Republika Bu Rakrak – historyczne państwo na terenie obecnego Maroka, obejmowało tereny miast Salé i Rabat. Powstało z połączenia Rabatu z Republiką Salè w 1627 roku. Jej istnienie zakończyło się w 1666 roku, gdy do władzy w Maroku doszli Alawici, którzy rozpoczęli odbudowę silnego ośrodka władzy centralnej.

</doc>
<doc id="1802912" url="https://pl.wikipedia.org/wiki?curid=1802912" title="Rzym królewski">
Rzym królewski

Rzym królewski () – okres w dziejach starożytnego Rzymu trwający według tradycji od założenia miasta przez legendarnego Romulusa w 753 p.n.e. do obalenia monarchii i wprowadzenia Republiki przez Lucjusza Juniusza Brutusa w 509 p.n.e.
Większość znanych źródeł literackich dotyczących Rzymu królewskiego to wytwór o wiele późniejszej historiografii senatorskiej i poezji doby cesarstwa (I wiek p.n.e. – I wiek n.e.). Przekaz przez nie prezentowany to pomieszanie legend i faktów historycznych. Wynika z niego, że najstarsza osada powstała w środkowych Włoszech, na wzgórzu palatyńskim (), nad rzeką Tyber, w obrębie tzw. "Roma quadrata".
Założenie Rzymu.
Tradycja.
Historycy rzymscy późniejszych okresów starali się z pieczołowitością odtworzyć wszystkie szczegóły wczesnej historii miasta wraz z dokładną datą jego założenia. W I wieku p.n.e. uznano za nią trzeci rok VI Olimpiady (753 p.n.e.) zaproponowany przez Marka Terencjusza Warrona. Na niej oparli chronologię swoich prac Tytus Liwiusz i Dionizjusz z Halikarnasu.
Warron w swoich obliczaniach przyjął, że okres królewski trwał 7 pokoleń po 35 lat każde, co dawało 244/245 lat. Przyjmując za datę powstania republiki rok 509 p.n.e. założenie Rzymu wypadało na rok 753 p.n.e. Z punktu widzenia dzisiejszej nauki data ta to czysta spekulacja nie poparta dowodami. Przyjmuje się, że historiografia rzymska okresu cesarstwa opierała się w swoich dociekaniach na dorobku tzw. annalistów, w tym głównie Kwintusa Fabiusza Piktora (III wiek p.n.e.) Nie mogli oni jednak dysponować źródłami sprzed 386 roku p.n.e., kiedy to najazd Galów na Rzym spowodował pożar miasta i zniszczenie archiwum kolegium pontyfików. Dlatego też wartość tego przekazu bywa mocno krytykowana.
Nauka.
Jednym z pierwszych badaczy nowożytnych, który podszedł do tematu w sposób naukowy był na początku XIX wieku pruski historyk Barthold Georg Niebuhr. W wieku XX przeprowadzono szereg badań archeologicznych na terenie dawnego miasta, co miało pozwolić na zweryfikowanie informacji o początkach Rzymu zawartych w tradycji. W wyniku przeprowadzonych wykopalisk szwedzki badacz Einar Gjerstad dokonał nowej periodyzacji tego okresu. Według niego w fazie przedmiejskiej () (800 p.n.e. do 575 p.n.e.) rozwoju miasta nastąpiło powolne zasiedlanie wzgórz, osady miały charakter rozproszony, a doliny pozostawały niezamieszkane. W VII wieku p.n.e. nastąpiło według niego łączenie się osiedli w procesie zwanym synojkizmem (). W tym czasie Rzymianie żyli w dosyć prymitywnych warunkach. Mieszkali w chatach wyplatanych z gałęzi oraz zajmowali się rolnictwem i hodowlą.
Dopiero około 575 p.n.e. nastąpiło przekształcenie osady wiejskiej w prawdziwe miasto. Forum Romanum stało się centrum gospodarczym, a nowo włączony Kapitol () twierdzą i głównym ośrodkiem religijnym. Architektura zdradzała wyraźne wpływy etruskie. Dopiero ten okres uznano za właściwy moment powstania państwowości rzymskiej (). Wyniki badań nie zmieniają jednak faktu, że problem powstania rzymskiego miasta-państwa pozostaje jednym z najtrudniejszych i ciągle najbardziej dyskutowanych.
Legendarni władcy Rzymu.
W tradycji rzymskiej początki miasta wiązały się z legendą o Eneaszu, który po ucieczce ze zniszczonej przez Greków Troi przybył do Lacjum (1180 p.n.e.), gdzie miał ożenić się z córką króla Latynusa Lawinią i założyć miasto od imienia żony zwane Lawinium. Wkrótce urodził się im syn Askaniusz, założyciel miasta Alba Longa w Górach Albańskich. Po kilku wiekach doszło w Alba Longa do przewrotu, a władca miasta Numitor został usunięty przez swojego brata Amuliusza. Aby zabezpieczyć się przed zemstą Amuliusz zgładził synów Numitora, a jego córkę Reę Sylwię uczynił kapłanką Westy, co zmuszało ją do zachowania dziewictwa. Mimo wszystko Rea Sylwia zaszła w ciążę twierdząc, że jej sprawcą był bóg Mars. Ancjusz kazał Reę uwięzić, a jej potomstwo (braci bliźniaków Romulusa i Remusa) wrzucić do Tybru. Dzieci uratowała wilczyca, która zapewniła im przetrwanie karmiąc je własną piersią. Po jakimś czasie bliźniaków przygarnął pasterz Faustulus i jego żona Laurencja. Dojrzawszy bracia zemścili się na Amuliuszu przywracając w Alba Longa rządy swojego dziada Numitora, a sami postanowili zbudować własne miasto w miejscu ich cudownego ocalenia. Romulus, który według wróżby miał być jego założycielem zaorał Palatyn zgodnie z "Etrusco ritu" (rytuałem etruskim). Zazdrosny Remus przekroczywszy w złości święte granice został zabity. Miasto założono 21 kwietnia w trzecim roku VI Olimpiady (754 p.n.e.) i nazwano na cześć Romulusa.
Romulus.
Według Liwiusza Romulus został pierwszym królem Rzymu. Obwarował Palatyn, po czym prawnie zorganizował państwo i religię. Na wzór etruski przybrał zewnętrzne oznaki władzy takie jak orszak dwunastu liktorów. Starym obyczajem wprowadził prawo azylu, co przyczyniło się do znacznego wzrostu ludnościowego miasta. Następnie wyodrębnił arystokrację z rodów wyróżniających się zamożnością, liczebnością i innymi przymiotami zwaną odtąd ojcami (). Ustanowił też radę składającą się ze stu senatorów wywodzących się z rodów patrycjuszowskich.
Rosnąca potęga Rzymu spotkała się z niechęcią sąsiadów. Zabraniali oni swoim kobietom zawierania małżeństw z Rzymianami, wśród których przeważali mężczyźni. Romulus postanowił zwabić niechętnych z ich żonami i córkami, w większości Sabinów, na uroczystości ku czci Neptuna, opiekuna koni, zwane "consualiami". Podczas jednego z przedstawień dokonał się podstęp znany odtąd jako porwanie Sabinek, które objęło wszystkie przybyłe, a niezamężne kobiety. Po wojnie która wybuchła pomiędzy Sabinami a Rzymianami przyjęto ugodę zgodnie z którą Romulus rządził Rzymem wraz z Sabinem Tytusem Tacjuszem. Zanim zmarł stworzył jeszcze trzy centurie rycerzy () i podzielił lud rzymski na trzydzieści kurii () nadając im imiona kobiet sabińskich. Według niektórych wersji tradycji rzymskiej został wzięty żywcem do nieba.
Numa Pompiliusz.
Po śmierci Romulusa kolejnym władcą Rzymu w trzecim roku XVII Olimpiady został pochodzący z miasta Kures Sabińczyk Numa Pompiliusz. Jego wybór został zatwierdzony przez Senat i uświęcony religijnie poprzez pomyślne wróżby.
Za rządów Numy wybudowano świątynię Janusa, która według Liwiusza miała być "widomym znakiem wojny i pokoju" ("Ab urbe condita" I.19), tzn. jej otwarcie miało oznaczać, że państwo jest w stanie konfliktu zbrojnego, oraz powołano kolegium dwunastu kapłanów boga Marsa zwanych Saliami (). Plutarch przypisuje mu również stworzenie kolegium kapłańskiego z Pontifexem Maximusem na czele i sprowadzenie do Rzymu kapłanek bogini Westy.
Przez tradycję Numa Pompiliusz uznawany był za reformatora kalendarza. W miejscu tzw. roku romulusowego podzielonego na 10 miesięcy, zaczynającego się od miesiąca boga Marsa () a kończącego na grudniu (, "decem", dziesięć), ustanowił dwunastomiesięczny rok księżycowy.
Tuliusz Hostiliusz.
Następcą króla Numy był obrany przez lud i Senat w drugim roku XXVII Olimpiady wnuk bohatera walk z Sabinami, wojowniczy Tuliusz Hostiliusz (). W przeciwieństwie do poprzednika nie cenił pokoju i rozpoczął zakrojone na szeroką skalę podboje. Wsławił się zdobyciem dotychczasowej stolicy Lacjum, miasta Alba Longa, założonego przez przodków Romulusa, które zburzono, a ludność przesiedlono. W wyniku podboju według Liwiusza liczebność mieszkańców podwoiła się, w związku z czym zasiedlono wzgórze Celius (). Albańskie rody arystokratyczne (wśród nich Juliusze) włączono w obręb patrycjatu. Ich przedstawiciele zasiedli w rzymskim Senacie, który przebudowano i nazwano Kurią Hostiliusza ().
W podzięce za pomyślny przebieg decydującej bitwy z Albańczykami Tuliusz powiększył kolegium kapłanów boga Marsa (Saliowie) o kolejnych dwunastu zwanych odtąd kwirynalskimi (), w przeciwieństwie do powołanych przez poprzednika palatyńskich ().
Po kolejnej wygranej wojnie z Sabinami miasto nawiedziła zaraza, o którą obwiniano króla i jego niespokojne rządy. Liwiusz twierdzi, że aby przebłagać bogów Tulliusz uczestniczył w tajemnym kulcie Jowisza. Niestaranność obrzędu rozgniewała jednak boga i król spłonął w pożarze własnego domu, który zapalił się od uderzenia pioruna.
Ankus Marcjusz.
Kolejnym władcą wybranym przez lud, a zatwierdzonym przez Patrycjat był wnuk Numy Pompiliusza Ankus Marcjusz () w drugim roku XXXV Olimpiady. Jego pokojowe rządy rozzuchwaliły uciskanych przez poprzednika Latynów. W wojnie która wybuchła miasta "Politorium", "Tellenae", "Ficana" i "Medullia" zostały podbite przez Rzymian, a ich mieszkańcy osiedleni na Awentynie. W obręb "civitas" włączone zostało wzgórze Janikulum na prawym brzegu Tybru jako miejsce dogodne do obrony. Na Kapitolu zbudowano pierwsze więzienie, przez Tyber przerzucono most (Pons Sublicius), a na odbitym etruskim Wejom ziemiach nad Morzem Tyrreńskim wybudowano port w Ostii i solanki.
Tarkwiniusz Stary.
Po śmierci ostatniego z królów latyńsko-sabińskich na tron wstąpił Tarkwiniusz ().
Według Dionizjusza z Halikarnasu było to w drugim roku XLI Olimpiady. Urodzony w etruskim mieście Tarquinia przeniósł się do Rzymu za sprawą ambitnej żony Tanakwil. Będąc człowiekiem majętnym i zręcznym szybko został powiernikiem Ankusa Marcjusza, którego po śmierci zastąpił. Za jego rządów zbudowano pierwszy cyrk na wzór etruski oraz powiększono senat o kolejnych stu oddanych królowi senatorów.
Tarkwiniusz prowadził kolejne wojny z Sabinami, po czym podbił całe Lacjum. Za jego czasów osuszono Forum i rozpoczęto budowę świątyni Jowisza na Kapitolu. Zginął w wyniku zamachu zaplanowanego przez synów Ankusa Marcjusza.
Serwiusz Tuliusz.
Po Tarkwiniuszu Starym, który rządził 38 lat, władzę w czwartym roku pięćdziesiątej Olimpiady przejął jego zięć Serwiusz Tulliusz ( – "servus", niewolnik). Liwiusz i działający mniej więcej w tym samym czasie Dionizjusz z Halikarnasu zaprzeczają, aby przyszły król, pomimo przydomka, miał się urodzić z kobiety niewolnej. Co prawda jego rządy budziły niechęć wśród rodziny, ale mógł liczyć na poparcie teściowej, wpływowej Tanakwil.
Według tradycji dokonał tzw. podziału serwilańskiego, tzn. uzależnienia praw politycznych obywateli i ich obowiązków od ich stanu majątkowego. Włączył w granice miasta Kwirynał () i Wiminał (), po czym otoczył miasto murem i zbudował świątynię Diany. Dionizjusz przypisuje mu nowy podział tribusowy do celów podatkowych na 4 tribus miejskie i 26 wiejskich.
Po czterdziestu czterech latach rządów, został zabity przez własnego zięcia, a prawowitego syna Tarkwiniusza Starego Tarkwiniusza Pysznego.
Tarkwiniusz Pyszny.
Ostatnim władcą z dynastii etruskiej i jednocześnie ostatnim władcą Rzymu królewskiego został w czwartym roku LXVI Olimpiady Tarkwiniusz Pyszny. Jak pisze Dionizjusz "w wyniku zamachu, nie przestrzegając prawa". Według Liwiusza miał być człowiekiem nieopanowanym i pozostawać pod negatywnym wpływem rodzonej córki zamordowanego poprzednika Tulli.
W wyniku wojny z Wolskami zagarnął miasto Swessę Pomecję, a ze sprzedaży zagarniętych ziem dokończył budowę świątyni Jowisza na Kapitolu, po czym podbił miasto Gabie. Kazał skolonizować Segni i Cyrceję. W późniejszym okresie prowadził wojnę z Rutulami o Ardeę.
Punktem zapalnym, w wyniku którego doszło do obalenia ostatniego z Tarkwiniuszy, był gwałt na żonie Lucjusza Kollatyna zadany przez Sekstusa Tarkwiniusza, syna panującego Tarkwiniusza Pysznego. W wyniku zajścia Lukrecja popełniła samobójstwo, a jej mąż wraz z Lucjuszem Juniusem Brutusem, Publiuszem Waleriuszem Publikolą i Spuriuszem Lukrecjuszem Tricipitinusem (ojcem Lukrecji) wszczęli bunt. O poparcie wśród Rzymian nie było trudno. Jak pisze Dionizjusz, Tarkwiniusz po objęciu rządów brutalnie rozprawiał się z wszelką opozycją, a także gnębił zamożnych obywateli, co nie przynosiło mu popularności. Pod nieobecność króla prowadzącego wojnę z Rutulami miasto przyłączyło się do rewolty. Tarkwiniusza z synami wygnano, a pierwszymi konsulami wybrano Brutusa i Kollatyna.
Tradycja a nauka.
Badania archeologiczne przeprowadzone w XX wieku na terenie miasta potwierdzają wątek sabiński w dziejach Rzymu, a ich osadnictwo w obrębie Kwirynału datuje się na wiek VII p.n.e. Niewątpliwa pozostaje również zależność Rzymu od Etrusków z tym, że ich panowanie przesunięto o prawie cały wiek, na koniec VI i początek V stulecia. Związane miało to być z dynamicznym rozwojem urbanistycznym miasta m.in. budową kanału odwadniającego Forum () oraz świątyni Jowisza możliwe dzięki osiągnięciom techniki etruskiej. Na okres ten przypada również ogromna większość znalezisk greckiej ceramiki, co wskazywałoby na silne wpływy miast helleńskich (np. Tarent i Syrakuzy). Koniec dominacji etruskiej powiązać można z ogólną sytuacją polityczną w Italii po przegranej z Grekami bitwie morskiej pod Kyme w 474 p.n.e., oraz utratą Kampanii na rzecz Samnitów. Wpływ etruski odcisnął swoje piętno także na samej nazwie narodu: "Romani, Roma" (pochodzenia sabińskiego, a więc przedetruska nazwa to: "Quiris, Quirites").
Ustrój.
Rzym we wczesnym okresie był monarchią, tzn. że pełnia władzy w mieście () przypadała królowi. Władca () dowodził armią, a także posiadał pełnię władzy cywilnej, sądowej i religijnej. Jej pozostałości znane są także w postaci tytulatury funkcji religijnych, które przeszły w ręce członków rodów patrycjuszowskich w okresie późniejszym np.: "król ofiar" (), "regia" nazwa budynku kolegium pontyfików, "interregnum" okres pomiędzy ustąpieniem jednego z najwyższych urzędników a nastaniem kolejnego, czy też "regifugium" doroczne święto obchodzone 24 lutego na cześć ucieczki ostatniego króla. Według tradycji król był obieralny przez zgromadzenie ludowe (). Królowi przysługiwały zapożyczone od Etrusków insygnia zwane "fasces".
Senat w okresie królewskim miał najprawdopodobniej funkcję doradczą. Należeli do niego przedstawiciele możnych rodów (pierwotnie 100). Znaczenia nabierał w okresie bezkrólewia, kiedy to wyznaczał "interrexów" tzn. urzędników wypełniających obowiązki króla i zmieniających się co 5 dni. Trwało to do momentu wyboru nowego władcy, co ważne zatwierdzanego przez senat () na podstawie pomyślnych wróżb ().
Obok króla i senatu trzecim organem władzy było zgromadzenie ludowe (). Niestety niewiele o nim wiadomo poza faktem, że głosowano na nim według kurii, które były najprawdopodobniej, jak w innych miastach latyńskich, pozostałością podziałów rodowych z okresu przedmiejskiego.
Społeczeństwo.
Podstawową jednostką społeczną starożytnego Rzymu była rodzina. Na jej czele stał "pater familias" (ojciec rodziny) mający nieograniczoną władzę () nad wszystkimi członkami rodziny, niewolnymi oraz mieniem.
Spokrewnione rodziny łączyły się ze sobą w rody (), a jego członkowie nosili oprócz imion indywidualnych także imię rodowe (, np. Fabiusze, Juliusze, Klaudiusze itp.). Rody łączyły się w kurie (, zgromadzenie mężczyzn) początkowo w liczbie trzydziestu. Każda kuria zobowiązana była do wystawienia 10 jeźdźców () i 100 pieszych () w przypadku wojny. Dziesięć kurii tworzyło "tribus" (, plemię). Do tzw. podziału serwilańskiego było ich 3: "Tities, Ramnes i Luceres".
Zasadnicza linia podziału społeczeństwa Rzymu królewskiego przebiegała pomiędzy poszczególnymi grupami wolnych obywateli. Warstwę wyższą tworzyły bogate rody arystokratyczne (tzw. patrycjusze), a niższą plebejusze (, lud). Mozaikę tę uzupełniali uzależnieni od możnych klienci (często wyzwoleńcy) oraz ludzie niewolni.
Religia.
W okresie przedmiejskim wierzenia rzymskie były bezosobowe i ściśle związane z kultem sił natury. Dopiero wpływy etruskie pod koniec VI wieku p.n.e. spowodowały wznoszenie świętych przybytków. Pierwszym była świątynia Westy i dom Westalek, a także "Regia" miejsce kultu starolatyńskiego boga Janusa. Pod koniec rządów etruskich wzniesiono świątynię Jowisza Najlepszego i Największego czczonego w trójcy z Junoną i Minerwą.
Ślady archeologiczne i tradycja wskazują na istnienie dwóch kolegiów kapłańskich Saliów, święcących tańcem rozpoczęcie wojny, a także obrzędów zwanych Luperkaliami (kult wilczycy karmicielki) oraz "Septimontium" (obchodzone na siedmiu pagórkach).

</doc>
<doc id="1802914" url="https://pl.wikipedia.org/wiki?curid=1802914" title="Georg Andreas Helwing">
Georg Andreas Helwing



</doc>
<doc id="1802916" url="https://pl.wikipedia.org/wiki?curid=1802916" title="Paszport do eksportu">
Paszport do eksportu

Działanie 6.1 "Paszport do eksportu".
Działanie 6.1 jest elementem Programu Operacyjnego Innowacyjna Gospodarka, który przewiduje, że wsparcie na rozwój eksportu otrzyma 2000 przedsiębiorstw rocznie. Działanie skierowane jest do przedsiębiorstw z sektora MŚP rozpoczynających działalność eksportową lub potencjalnych eksporterów mających siedzibę na terenie Rzeczypospolitej Polskiej (w przypadku osób fizycznych posiadających miejsce zamieszkania na terenie Rzeczypospolitej Polskiej.) Przedsiębiorstwo może otrzymać dofinansowanie tylko na jeden projekt, który trwa nie dłużej niż 24 miesiące. Maksymalna wysokość dofinansowania wynosi 210 000 zł, którą można przeznaczyć na pokrycie 50% całkowitych kosztów kwalifikowalnych związanych z rozwojem działalności eksportowej (do 200 000 zł na wdrożenie Planu Rozwoju Eksportu, do 10 000 zł (80% wsparcia) na zakup zewnętrznej usługi doradczej opracowania Planu Rozwoju Eksportu.
W ramach Działania wspierane będzie kompleksowe wsparcie dla przedsiębiorców MŚP zainteresowanych nawiązaniem kontaktów handlowych z partnerami zagranicznymi obejmujące w szczególności doradztwo i szkolenia w zakresie promocji sprzedaży za granicą i promocji eksportu, badania rynków zagranicznych, udziału w imprezach targowo-wystawienniczych (wsparcie to nie obejmuje pomocy publicznej na działalność związaną z wywozem produktów).
Koszty kwalifikowalne.
Koszty, które mogą być sfinansowane ze środków UE
Począwszy od I naboru wniosków w 2012 roku nie ma dwóch odrębnych etapów Działania 6.1 PO IG gdyż zostały połączone. Działanie jest jednoetapowe - składa się wniosek oraz Plan Rozwoju Eksportu.
W poprzednich naborach.
Do 2011 roku włącznie
I etap.
Zakup zewnętrznej usługi doradczej w zakresie opracowania Planu Rozwoju Eksportu
Maksymalne dofinansowanie 80%, nie większe niż 10.000 zł.
Do 2011 roku włącznie.
II etap.
Udział w zagranicznych imprezach targowo-wystawienniczych w charakterze wystawcy:
Organizacja i udział w misjach gospodarczych za granicą:
Wyszukiwanie i dobór partnerów na rynkach docelowych:
Uzyskanie niezbędnych dokumentów, uprawniających do wprowadzenia towarów lub usług na wybrane rynki docelowe:
Strategia finansowania przedsięwzięć eksportowych i działalności eksportowej:
Opracowanie koncepcji wizerunku przedsiębiorcy na wybranych rynkach zagranicznych:
Inne wydatki niezbędne do realizacji działań:
Maksymalne dofinansowanie wdrożenia 50%, nie większe niż 200.000 zł, maksymalne dofinansowanie opracowania Planu Rozwoju Eksportu 80%, nie większe niż 10 000 zł.

</doc>
<doc id="1802918" url="https://pl.wikipedia.org/wiki?curid=1802918" title="Gołąbek białoczarny">
Gołąbek białoczarny

Gołąbek białoczarny ("Russula albonigra" (Krombh.) Fr.) – gatunek grzybów należący do rodziny gołąbkowatych ("Russulaceae")
Systematyka i nazewnictwo.
Pozycja w klasyfikacji: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w 1845 r. Julius Vincenz von Krombholz nadając mu nazwę "Agaricus alboniger". Obecną, uznaną przez Index Fungorum nazwę nadał mu w 1874 r. Elias Fries, przenosząc go do rodzaju "Russula".
Synonimy łacińskie:
Nazwę polską zaproponował Władysław Wojewoda w 2003 r., przez Alinę Skirgiełło w 1991 gatunek ten opisywany był jako gołąbek czarny.
Morfologia.
Średnica 5-15 cm, młody wypukły, później płaski, w środku zagłębiony, początkowo kredowobiały, później brązowawo poplamiony, po dotknięciu czerniejący, dojrzały prawie całkowicie węglistoczarny. Brzeg dość ostry, u młodych owocników podwinięty. Skórka nieco lepka i nieco błyszcząca, podczas suchej pogody pęka na drobne poletka lub drobne rysy. Trudno ją ściągnąć i tylko co najwyżej do 1/3 średnicy kapelusza.
Dość gęste, czasami nierównej szerokości, czasami rozwidlone. Występują krótkie międzyblaszki przy brzeżnej części kapelusza. Mają biały kolor, ale po kilku godzinach od uszkodzenia czernieją, często też ostrza blaszek są czarniawe.
Wysokość 3-6 cm, grubość 1,5-3 cm, kruchy, walcowaty, początkowo pełny, później watowaty. Początkowo biały, później coraz ciemniejszy, u starych okazów ma kolor od dymnoszarego do ciemnobrązowego lub czarniawego. Po dotknięciu lub przecięciu szybko czernieje.
Kruchy, jędrny, gruby. Jest biały, ale po uszkodzeniu szybko szarzeje, a już po kilkunastu sekundach staje się całkiem czarny. W smaku łagodny, zapach niewyraźny.
Wysyp zarodników czysto biały. Zarodniki elipsoidalne, drobno punktowane i siateczkowate, bezbarwne o wymiarach 7-8 × 5-7 μm, amyloidalne. Podstawki mają rozmiar 40-50 × 6-10 μm. Cystydy na blaszkach występują licznie, są zazwyczaj silnie wydłużone i mają szerokość do 8 μm. Pod powierzchnią trzonu występują przewody mleczne.
Występowanie.
Występuje w całej niemal Europie, również na Kaukazie, w Azji Wschodniej, północno-zachodniej Afryce oraz w Ameryce Północnej, w Polsce pojedynczo. Rośnie na ziemi w lasach liściastych, szczególnie pod dębami, grabami, brzozami, leszczyną. Owocniki wytwarza od sierpnia do października.
Znaczenie.
Grzyb mikoryzowy. Grzyb niejadalny.
Gatunki podobne.
Jest kilka podobnych gatunków, które często bywają z sobą mylone. Najłatwiej morfologicznie można je rozpoznać po blaszkach (gęste lub rzadkie) i zachowaniu się miąższu po uszkodzeniu:

</doc>
<doc id="1802919" url="https://pl.wikipedia.org/wiki?curid=1802919" title="Lukstorpeda">
Lukstorpeda



</doc>
<doc id="1802921" url="https://pl.wikipedia.org/wiki?curid=1802921" title="Sprzysiężenie">
Sprzysiężenie

Sprzysiężenie – powieść Stefana Kisielewskiego, opublikowana w 1946 i zaliczana do nurtu literatury obrachunków inteligenckich.
Kisielewski rozpoczął pisanie "Sprzysiężenia" w 1942 roku. Ukończony utwór sprzedał Władysławowi Ryńcy (uratowało to powieść przed zniszczeniem – podczas powstania warszawskiego egzemplarz autorski spłonął, ocalał natomiast ten posiadany przez Ryńcę). Książka została opublikowana w grudniu 1946 nakładem prywatnego wydawnictwa „Panteon” należącego do Ryńcy.
Pierwsze recenzje książki były negatywne – Antoni Gołubiew skrytykował powieść za nadmierny erotyzm i szkodliwość społeczną, uznał też, że autor odcina się w nim od Boga („Tygodnik Powszechny” 2, 1947). Publikacja utworu uznanego za pornograficzny spowodowała także, że Kisielewski został w styczniu 1947 zawieszony w pracy felietonisty katolickiego „Tygodnika Powszechnego” (funkcję tę objął na powrót po trzech miesiącach). Pozytywną recenzję "Sprzysiężenia" opublikował natomiast Jan Kott na łamach lewicowej „Kuźnicy”, chwaląc utwór za laickość i zdrowy cynizm. Kisielewski gwałtownie zaprotestował przeciwko temu, pisząc w listach do „Tygodnika Powszechnego”, że opinia Kotta ma charakter polityczny i ma na celu zdyskredytowanie go w środowisku katolickim. Jerzy Turowicz tymczasem w swojej recenzji uznał "Sprzysiężenie" za utwór pogański, prawie antykatolicki. Kontrowersje wokół utworu spowodowały jego dużą popularność – Kazimierz Koźniewski skomponował "Rozmowę o Sprzysiężeniu" z cytatów z utworu, natomiast na łamach „Odrodzenia” opublikowano poświęcony książce wiersz Konstantego Ildefonsa Gałczyńskiego ("A jak to Sprzysiężenie/kupił pewien zboczeniec,/to w tramwaju z książką zemdlał/włosy mu stanęły dęba/i się zaraz nawrócił").

</doc>
<doc id="1802923" url="https://pl.wikipedia.org/wiki?curid=1802923" title="Pleszczykowate">
Pleszczykowate

Pleszczykowate (Stylopidae) – rodzina wachlarzoskrzydłych.
Podrodzina Paraxeninae Kinzelbach, 1971&lt;br&gt;
Podrodzina Stylopinae Kirby, 1813&lt;br&gt;
Podrodzina Xeninae Saunders, 1872&lt;br&gt;

</doc>
<doc id="1802929" url="https://pl.wikipedia.org/wiki?curid=1802929" title="Stylopidae">
Stylopidae



</doc>
<doc id="1802930" url="https://pl.wikipedia.org/wiki?curid=1802930" title="Russula albonigra">
Russula albonigra



</doc>
<doc id="1802932" url="https://pl.wikipedia.org/wiki?curid=1802932" title="Gołąbek śliczny">
Gołąbek śliczny

Gołąbek śliczny ("Russula rosea" Pers.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji: "Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi" (według Index Fungorum).
Nazwę polską podała Alina Skirgiełło w 1991 r. Niektóre synonimy łacińskie:
Morfologia.
Średnicy 4-12 cm, młody półkulisty, potem wypukły, dojrzały płaski, w środku zwykle wklęsły. Powierzchnia gładka o barwie żółtocielistej, cielistoróżowej, czerwonożółtej z odcieniem pomarańczowym, miejscami miedziowym, łososiowym lub morelowym. Skórka podczas suchej pogody matowa, podczas wilgotnej lepka i błyszcząca. Daje się oddzielić od kapelusza.
Gęste, niektóre rozwidlone, przy brzegu tępo zaokrąglone. Występujuą pomiędzy nimi zmarszczki. Początkowo są białawe, później jasnokremowe.
Długość3,5-8 cm i grubość 1,5-3 cm, nieregularnie cylindryczny, masywny, początkowo pełny, później watowaty. Powierzchnia biała, mączysta, często delikatnie czerwonawo lub czerwonawoliliowo nabiegła, także cała czerwona. Za młodu gładki, później nieco pomarszczony. Podstawa ochrowo plamista.
Biały, bardzo ścisły i twardy, surowy o łagodnym smaku i owocowym zapachu, który zmienia się po gotowaniu i przypomina terpentynę.
Wysyp zarodników biały do kremowego. Zarodniki odwrotnie jajowate o wymiarach 8-9 × 7-8 μm, amyloidalne. Powierzchnia pokryta drobnymi brodawkami, niecałkowicie siateczkowata, Łysinka widoczna. Podstawki o rozmiarach 35-50 × 8-12 μm. Cystydy wrzecionowate, o rozmiarach 50-7- × 7-8 μm, na szczycie z długim kończykiem. Pod działaniem fuksyny strzępki szkieletowe pokrywają się czerwonymi kropelkami.
Występowanie i siedlisko.
Występuje w Ameryce Północnej i Europie. W Polsce nie jest rzadki.
Rośnie od lipca do października, w lasach liściastych, mieszanych, a także w lasach iglastych, zwłaszcza pod bukami, na glebach wapiennych.
Znaczenie.
Grzyb mikoryzowy. Zasadniczo grzyb niejadalny. Jadalny jest tylko po kilkugodzinnym moczeniu i sparzeniu; nadaje się do zaprawienia w occie.

</doc>
<doc id="1802936" url="https://pl.wikipedia.org/wiki?curid=1802936" title="Halictophagus">
Halictophagus

Halictophagus – rodzaj owadów wachlarzoskrzydłych z rodziny Halictophagidae. Należy tu ponad siedemdziesiąt gatunków. Na terenie Polski wykazano "Halictophagus agalliae".
Gatunki:

</doc>
<doc id="1802937" url="https://pl.wikipedia.org/wiki?curid=1802937" title="Rakaposhi-Haramosh Mountains">
Rakaposhi-Haramosh Mountains



</doc>
<doc id="1802939" url="https://pl.wikipedia.org/wiki?curid=1802939" title="Bruce Murray">
Bruce Murray

Bruce Edward Murray (ur. 25 stycznia 1966 w Germantown w stanie Maryland) – były amerykański piłkarz grający na pozycji napastnika.
Kariera klubowa.
Pierwsze piłkarskie treningi Murray rozpoczął w Winston Churchill High School w Potomac. Wtedy też występował w drużynie Montgomery United Ponies. Po ukończeniu szkoły w latach 1984–1987 grał w piłkarskiej drużynie Uniwersytetu w Clemson. W 1984 wywalczył mistrzostwo ligi uniwersyteckiej, a w 1987 ponownie zdobył ten tytuł. Otrzymał wówczas Trofeum Hermanna oraz został uznany Piłkarzem Roku przez Intercollegiate Soccer Association of America (ISAA). W 1993 został wybrany do Galerii Sław Uniwersytetu w Clemson, a w 2000 do Jedenastki Wieku w piłce uniwersyteckiej.
W 1988 Murray został piłkarzem zespołu Washington Stars z ligi American Soccer League. Ze Stars zajął 3. miejsce w North Division, jednak nie awansował z nim do fazy play-off.
Zimą 1989 Murray przeszedł do szwajcarskiego FC Luzern, w którym spędził pół roku. Następnie wrócił do Stanów Zjednoczonych i został zawodnikiem Maryland Bays, grającym w nowo powstałej lidze American Professional Soccer League. Pod koniec 1991 liga została rozwiązana, a Murray podpisał kontrakt z U.S. Soccer Federation (USSF) i do 1993 grał wyłącznie w reprezentacji Stanów Zjednoczonych.
9 sierpnia 1993 Murray został piłkarzem angielskiego Millwall F.C. 6 dni później zadebiutował w Division One w meczu ze Stoke City (1:2) i w debiucie zdobył gola. W połowie sezonu został wypożyczony do Stockport County grającego w Division Two. W 1994 rozegrał jedno ligowe spotkanie w szkockim Ayr United.
W 1995 Murray ponownie grał w Stanach Zjednoczonych, w zespole Atlanta Ruckus w A-League. Pod koniec roku zakończył karierę z powodu przewlekłej kontuzji kolana.
Kariera reprezentacyjna.
W reprezentacji Stanów Zjednoczonych Murray zadebiutował 16 czerwca 1985 w przegranym 0:5 towarzyskim meczu z Anglią. W 1988 wystąpił z kadrą olimpijską na Igrzyskach Olimpijskich w Seulu. W 1990 został powołany przez selekcjonera Boba Ganslera do kadry na Mistrzostwa Świata we Włoszech. Tam był podstawowym zawodnikiem reprezentacji i rozegrał 3 spotkania: z Czechosłowacją (1:5), z Włochami (0:1) i z Austrią (1:2 i gol). W 1992 zajął ze Stanami Zjednoczonymi 3. miejsce w Pucharze Konfederacji. Od 1985 do 1993 rozegrał w kadrze narodowej 86 meczów i zdobył 21 goli.
W 1989 Murray wystąpił ze Stanami Zjednoczonymi na Mistrzostwach Świata w futsalu w Rotterdamie.

</doc>
<doc id="1802940" url="https://pl.wikipedia.org/wiki?curid=1802940" title="Honda Stepwgn">
Honda Stepwgn

Honda Stepwgn – van produkowany przez koncern Honda od 1996 roku. Od 2015 roku produkowana jest piąta generacja modelu.
Honda Stepwgn I.
Honda Stepwgn I po raz pierwszy zaprezentowana została podczas targów motoryzacyjnych w Tokio w 1995 roku jako samochód koncepcyjny pod nazwą F-MX. Produkcję pojazdu rozpoczęto 8 maja 1996 roku.
W 1999 auto przeszło facelifting. Zmieniono m.in. wygląd reflektorów.
Honda Stepwgn II.
Honda Stepwgn II została po raz pierwszy zaprezentowana podczas targów motoryzacyjnych w Tokio w 2000 roku. Auto w dużej mierze bazuje na pierwszej generacji. 
W 2003 roku auto przeszło facelifting. Zmieniono m.in. przednie reflektory.
Honda Stepwgn III.
Honda Stepwgn III po raz pierwszy została zaprezentowana podczas targów motoryzacyjnych w Tokio w 2005 roku.
W 2007 roku auto przeszło facelifting. Odnowiono grill i tylne światła. 
Wersje wyposażeniowe:
Honda Stepwgn IV.
Honda Stepwgn IV została zaprezentowana po raz pierwszy podczas targów motoryzacyjnych w Tokio w 2009 roku. W porównaniu do poprzednich generacji pojazdu została gruntownie przebudowana. Zwiększono długość oraz wysokość pojazdu.
Wersje wyposażeniowe:

</doc>
<doc id="1802942" url="https://pl.wikipedia.org/wiki?curid=1802942" title="Podgrzybek zajączek Legueuva">
Podgrzybek zajączek Legueuva



</doc>
<doc id="1802944" url="https://pl.wikipedia.org/wiki?curid=1802944" title="Porady różowej brygady">
Porady różowej brygady

Porady różowej brygady (tytuł oryg. "Queer Eye for the Straight Guy" [do sezonu trzeciego] lub "Queer Eye" [od sezonu trzeciego]) – amerykański program rozrywkowy emitowany przez stację telewizyjną Bravo w latach 2003-2007, przez pięć sezonów. Od września 2009 roku program emituje w Polsce stacja TVN Style.
Stałymi bohaterami serii są: Kyan Douglas, Jai Rodriguez, Ted Allen, Thom Filicia i Carson Kressley; jest to piątka gejów-speców od architektury wnętrz, fryzury i uczesania, higieny osobistej, mody, kultury masowej i sztuki kulinarnej. W każdym odcinku ich zadaniem jest doprowadzanie do porządku zaniedbanych heteroseksualnych mężczyzn.
Amerykańska telewizja emitowała także spin-off programu zatytułowany "Queer Eye for the Straight Girl".

</doc>
<doc id="1802946" url="https://pl.wikipedia.org/wiki?curid=1802946" title="Herb Witkowa">
Herb Witkowa

Herb Witkowa – jeden z symboli miasta Witkowo i gminy Witkowo w postaci herbu.
Wygląd i symbolika.
Herb przedstawia na niebieskiej tarczy Oko opatrzności z czarną źrenicą otoczone żółtymi promieniami.
Historia.
Wraz z nadaniem przywilejów miejskich w połowie XVIII wieku, Witkowo zaczęło posługiwać się pieczęcią przedstawiającą oko opatrzności. W czasie panowania Prus miasto zmieniło pieczęć na wyobrażającą orła pruskiego z napisem „KOEN SUDPREUSS MAGISTRAT ZU WITTKOWO”. Po roku 1919 Witkowo przyjęło herb zaproponowany przez XIX wiecznego heraldyka Friedricha Voßberga, wyobrażający basztę forteczną, na której widniał orzeł na tarczy. Po II wojnie światowej powrócono do herbu z okiem opatrzności.

</doc>
<doc id="1802947" url="https://pl.wikipedia.org/wiki?curid=1802947" title="Imperator rhodopurpureus">
Imperator rhodopurpureus

Imperator rhodopurpureus Smotl. – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Imperator, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1952 František Smotlacha nadając mu nazwę "Boletus rhodopurpureus". Obecną, uznaną przez Index Fungorum nazwę nadali mu w roku 2015 Assyov, Bellanger, Bertéa, Courtec., G. Koller, Loizides, G. Marques, J.A. Muñoz, N. Oppicelli, D. Puddu, F. Rich. &amp; P.-A. Moreau, przenosząc go do rodzaju "Imperator". To skutek prowadzonych w ostatnich latach badań filogenetycznych w obrębie rodzaju "Boletus". Badania te istotnie zmieniły systematykę gatunków dawniej zaliczanych do rodzaju "Boletus".
Niektóre synonimy nazwy naukowej:
W niektórych atlasach grzybów opisywany jest pod polską nazwą borowik rudopurpurowy lub borowik winnoczerwony. Są to nazwy utworzone przez tłumaczy wydawnictw obcojęzycznych i nie mają w Polsce statusu nazwy oficjalnej.
Morfologia.
Średnicy 5–15 cm, najpierw półkulisty, później wypukły, w końcu poduszkowaty, cały mięsistoczerwony, porpurowoczerwono poplamiony, na brzegu jaśniejszy.
15–25 mm długości, żywo żółte, na powietrzu szybko błękitniejące.
Wysokość 5–10 cm, grubość 3–6 cm, młody bulwiasto-pękaty, do beczkowatego, później krótko-maczugowaty, takiej barwy jak kapelusz, ozdobiony delikatną, ciemnopurpurowo-czerwoną siateczką.
Żółty, u podstawy trzonu czasami winnoczerwony. Na powietrzu szczególnie szybko i intensywnie staje się błękitnozielony. Ma przyjemny zapach i łagodny smak.
Zarodniki wrzecionowate, gładkie, miodowożółte, o wymiarach 10–11 × 5,5–6 μm, wysyp oliwkowobrązowawy.
Podobny jest krwistoborowik purpurowy ("Rubroboletus rhodoxanthus"). Jest to jednak rzadki gatunek, ma kapelusz białawy lub płowy i tylko miejscami z czerwonym odcieniem. jego miąższ po uszkodzeniu też się przebarwia, ale mniej intensywnie.
Znaczenie.
Grzyb trujący.
Występowanie.
Rośnie w lecie i na początku jesieni w widnych lasach liściastych, głównie pod dębami i bukami, szczególnie na glebach wapiennych. Jest znacznie rzadszy niż krwistoborowik purpurowy. W Polsce znane jedno stanowisko w województwie świętokrzyskim.

</doc>
<doc id="1802948" url="https://pl.wikipedia.org/wiki?curid=1802948" title="Mengenillidae">
Mengenillidae

Mengenillidae – grupa bazalnych wachlarzoskrzydłych o niejasnej pozycji systematycznej. Są parazytoidami rybików. U Mengenillidae jako jedyne wachlarzoskrzydłych samice są wolnożyjące. Spotykane w obszarze śródziemnomorskim, Azji i Australii. Należy tu około dwudziestu gatunków. 
Gospodarzy zidentyfikowano u gatunków "Eoxenos laboulbenei" ("Lepisma aurea", "L. wasmanni", "L. crassipes"), "Mengenilla nigritula" ("Ctenolepisma ciliata") i "Mengenilla parvula" ("Ctenolepisma michaetseni").
Mengenillidae Hofeneder, 1910
Podrodzina Congoxeninae Kinzelbach, 1972
Podrodzina Iberoxeninae Boliviar, 1926
Podrodzina Mengenillinae Hofeneder, 1910

</doc>
<doc id="1802950" url="https://pl.wikipedia.org/wiki?curid=1802950" title="Stanisław Widlica Domaszewski">
Stanisław Widlica Domaszewski

Stanisław Widlica Domaszewski herbu Nieczuja (ur. ok. 1600, zm. 1667) – podsędek ziemski łukowski (1648), starosta łukowski, kasztelan sanocki (1661), kasztelan lubelski (od 1663 do 1667), dowódca chorągwi pancernej (m.in. w 1658), jeden z organizatorów i uczestników konfederacji tyszowieckiej.
Ożenił się z Joanną Domaszewską, z którą wychowywał synów; Feliksa, Piotra, Erazma.
Synem jego był również kasztelan sanocki Kazimierz Widlica Domaszewski (zm. ok. 1700).
Brał udział w walkach 1626–1629 i 1655–1660 ze Szwedami; 1649–1651 z Kozakami. 
W 1649 roku jako porucznik był uczestnikiem popisu pospolitego ruszenia szlachty województwa lubelskiego w chorągwi starosty łukowskiego Jana Bartosza Kazanowskiego z wyprawy ziemi łukowskiej. 26 listopada 1655 roku, gdy wojska kozacko–moskiewskie wycofały się z Lublina, jako jeden z organizatorów konfederacji tyszowieckiej, w imieniu Stanisława Potockiego, hetmana wielkiego koronnego likwidował władze ustanowione przez Iwana Wyhowskiego, i przywrócił dawny zarząd miejski.
W 1648 roku był elektorem Jana II Kazimierza Wazy z województwa lubelskiego. 
Poseł województwa lubelskiego na sejm koronacyjny w 1649 roku, sejm 1650, sejm nadzwyczajny 1652, 1653, sejm zwyczajny 1654, 1655, 1658, 1659, 1661, 1662 roku.

</doc>
<doc id="1802951" url="https://pl.wikipedia.org/wiki?curid=1802951" title="Herb Żarowa">
Herb Żarowa

Herb Żarowa – jeden z symboli miasta Żarów i gminy Żarów w postaci herbu, zatwierdzony 21 stycznia 1993.
Wygląd i symbolika.
Tarcza herbu podzielona jest na dwie części. Lewe pole jest czerwone, prawe – żółte. W lewym polu umieszczona jest połowa zielonego drzewa o czarnym pniu. w prawym polu umieszczone są czerwone płomienie.
Symbolika herbu nawiązuje do starej (200-letniej), zabytkowej alei dębowej (zielone drzewo) oraz do czasów historycznych, w których na terenie istniały osady zajmujące się wypalaniem węgla drzewnego (czerwony płomień).
Odniesienia do nazwy.
Herb nawiązuje również do nazwy miejscowości Żary. Według niemieckiego językoznawcy Heinricha Adamy’ego nazwa miejscowości pochodzi od polskiej nazwy na „żary”, która związana jest z wypalaniem, wyżarzaniem lasów w wyniku deforestacji. W swoim dziele o nazwach miejscowych na Śląsku wydanym w 1888 roku we Wrocławiu jako starszą od niemieckiej wymienia nazwę – „Zary” podając jej znaczenie „Abbrandort”, czyli po polsku „Wypalona miejscowość”, co symbolizuje drzewo przepołowione na pół, którego prawa strona płonie.

</doc>
<doc id="1802952" url="https://pl.wikipedia.org/wiki?curid=1802952" title="Mollie Sugden">
Mollie Sugden

Isabel Mary Sugden (znana jako Mollie Sugden, ur. 21 lipca 1922 w Keighley, zm. 1 lipca 2009 w Guildford) – brytyjska aktorka, znana głównie ze swojej pracy dla telewizji, w szczególności w serialach komediowych. Współcześnie jest pamiętana przede wszystkim jako pani Slocombe, jedna z głównych bohaterek sitcomu "Are You Being Served?".
Życiorys.
Według jej własnych wspomnień, aktorką komediową postanowiła zostać już jako małe dziecko, po tym jak w wieku 5 lat doprowadziła większe towarzystwo do ataku śmiechu po przeczytaniu wiersza. Wkrótce po ukończeniu przez nią szkoły średniej wybuchła II wojna światowa, więc początkowo, zamiast kontynuować edukację, trafiła do fabryki amunicji. Pod koniec wojny udało się jednak rozpocząć naukę w szkole teatralnej w Londynie.
Po jej ukończeniu, Sugden przez osiem lat pracowała w teatrze. Równocześnie coraz bardziej regularnie pojawiała się w słuchowiskach radiowych, stawiała też pierwsze kroki w telewizji, gdzie występowała m.in. u boku Benny’ego Hilla. W 1962 otrzymała swoją pierwszą stałą rolę w serialu telewizyjnym, wcielając się w postać Pani Crispin w popularnym sitcomie "Hugh and I", gdzie grała przez cztery lata. W 1965 otrzymała swoją najbardziej znaną rolę dramatyczną, w operze mydlanej "Coronation Street". Łącznie była związana z tą produkcją przez 11 lat, choć jej postać pojawiała się tam bardzo nieregularnie. Zagościła też na osiem lat w serialu "The Liver Birds" (1971-79).
Największą popularność przyniosła jej jednak praca w serialu "Are You Beings Served?" (1972-85), gdzie grała Panią Betty Slocombe, niemłodą już kierowniczkę działu odzieży damskiej w ekskluzywnym domu towarowym. Jedną z cech charakterystycznych tej bohaterki były bardzo krzykliwe i ciągle zmieniające się kolory włosów. Początkowo Sudgen przed każdym odcinkiem pozwalała na farbowanie swoich własnych włosów, ale w późniejszych seriach wolała już posiłkować się perukami. W 1977 twórcy serialu - David Croft i Jeremy Lloyd – obsadzili ją w roli tytułowej w swoim nowym projekcie, sitcomie science-fiction "Podróż Pani Noah", który okazał się jednak rynkową i artystyczną klęską i zakończył żywot po jednej serii.
W latach 1981-86 była główną gwiazdą sitcomu "That's My Boy". W latach 90. Sugden wystąpiła w kontynuacjach po latach dwóch seriali ze swoim udziałem. Najpierw w latach 1992-93 powróciła do postaci Pani Slocombe w "Grace and Favour", a w 1996 znów wyszła na plan serialu "The Liver Birds". W późniejszych latach pogarszający się stan zdrowia i coraz bardziej zaawansowany wiek ograniczyły jej aktywność zawodową. Po raz ostatni pokazała się publicznie w lutym 2009 roku, na pogrzebie Wendy Richard, z którą zaprzyjaźniła się w czasie pracy nad "Are You Being Served?", gdzie ich postacie były najbliższymi współpracownicami. Zmarła z nie ujawnionych dokładniej przyczyn naturalnych 1 lipca 2009 roku, w wieku 86 lat.
Życie prywatne.
W 1958 Sugden poślubiła aktora Williama Moore’a, którego poznała na deskach teatru w Swansea. Mieli dwóch synów - bliźniaków urodzonych w 1964 roku. W latach 1987-88 Sugden i Moore występowali wspólnie, grając małżeństwo, w serialu "My Husband and I". W roku 2000 Sugden została wdową.
Wpływy.
Matt Lucas, współtwórca "Małej Brytanii", wielokrotnie deklarował, iż "Are You Being Served?" było ulubionym serialem jego dzieciństwa, zaś wśród obsady szczególnie podziwiał właśnie Mollie Sugden. Oddał jej swego rodzaju hołd w pierwszej serii "Małej Brytanii", gdzie znalazł się cykl skeczy o kobiecie, która ciągle twierdzi, iż była druhną na ślubie Sugden i nie jest w stanie rozmawiać o niczym innym. Cykl kończy się skeczem, w którym pojawia się sama Sugden i zaprzecza tym rewelacjom, po czym zostaje zabita przez swoją mitomańską fankę.

</doc>
<doc id="1802953" url="https://pl.wikipedia.org/wiki?curid=1802953" title="Janusz Majer">
Janusz Majer

Janusz Majer (ur. 25 września 1946 w Siemianowicach Śląskich) – polski alpinista, himalaista i podróżnik, współzałożyciel (wraz z Arturem Hajzerem) firmy ADD, właściciela marki Alpinus, działającej w latach 1990–2001; współzałożyciel firmy Mount, właściciela marki HiMountain produkującej odzież i sprzęt turystyczny. Przez cztery i pół roku (23.11.2013 – 22.05.2018) szef programu „Polskie Himalaje”, którego częścią został program Polski Himalaizm Zimowy im. Artura Hajzera.
Życiorys.
W wieku 17 lat ukończył kurs skałkowy na Jurze Krakowsko-Częstochowskiej i rozpoczął wspinanie w Tatrach. W 1971 kończy studia na wydziale metalurgicznym krakowskiej AGH. Jest żonaty z Zofią, absolwentką AGH, ma syna Krzysztofa.
Od 1976 stale wspina się za granicą, między innymi w Himalajach, Hindukuszu i Karakorum. Prócz wspinania zajmuje się organizowaniem i logistyką wypraw. W latach 1980–1992 prezes Klubu Wysokogórskiego w Katowicach, skupiającego wybitnych alpinistów i himalaistów w tamtym czasie (min.: Jerzy Kukuczka, Krzysztof Wielicki, Ryszard Pawłowski, Artur Hajzer). Wielokrotny organizator Festiwalu Filmów Górskich w Katowicach (1988, 1990, 1992). Członek wielu jury górskich festiwali filmowych w Polsce i Europie (Teplice nad Metui Festival – Czechy, Poprad Film Festival – Slovakia, Bansko Film Festival – Bulgaria, Explorer Film Festival Łódź). Autor artykułów w prasie branżowej dotyczących wypraw wysokogórskich: Taternik, American Journal, Alpine Journal. Wiceprezes Polskiego Związku Alpinizmu w latach 1987–1993, honorowy członek Klubu Wysokogórskiego w Katowicach, przewodniczący Komisji Wspinaczki Wysokogórskiej PZA.
W 2020 roku ukazała się jego biografia pt. "Janusz Majer. Góry w cieniu życia" wydana nakładem Wydawnictwa SQN.

</doc>
<doc id="1802954" url="https://pl.wikipedia.org/wiki?curid=1802954" title="Przytoń (jezioro)">
Przytoń (jezioro)

Przytoń – jezioro na Pojezierzu Ińskim, położone w woj. zachodniopomorskim, w powiecie łobeskim, w gminie Węgorzyno.
Powierzchnia zwierciadła wody wynosi 27,53 ha.
W typologii rybackiej Przytoń jest jeziorem sandaczowym
Jezioro znajduje się w zlewni rzeki Reskiej Węgorzy. Przez jezioro przepływa struga Krzeszna, która wpada od zachodniego brzegu a wypływa przy północnym.
Ok. 0,5 km na południowy wschód od jeziora leży wieś Przytoń.
Administratorem wód Przytoni jest Regionalny Zarząd Gospodarki Wodnej w Szczecinie. 
Na wodach Przytoni obowiązuje zakaz używania jednostek pływających z napędem spalinowym. 
Nazwę "Przytoń" wprowadzono urzędowo w 1955 roku, zastępując poprzednią niemiecką nazwę jeziora – "Prittensee".

</doc>
<doc id="1802956" url="https://pl.wikipedia.org/wiki?curid=1802956" title="Koźlarz sosnowy">
Koźlarz sosnowy

Koźlarz sosnowy ("Leccinum vulpinum" Watling) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Leccinum, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Synonimy:
Nazwę polską podał Władysław Wojewoda w 2003 r.
Morfologia.
Średnicy 6–10 cm, za młodu półkulisto-wypukły, później poduszkowaty, purpurowobrązowy, z rdzawoczerwonym odcieniem, ale także pomarańczowobrązowy do ceglastoczerwonego.
Długości 15–25 mm, najpierw białawe do kremowych, później bladoochrowe.
Długości 7–15 cm i grubości 1,5–4,5 cm, młody często pękaty, później maczugowaty albo cylindryczny, biały, pokryty kosmkami, które są początkowo białawe, potem brązowe, albo czerwonobrązowe, w końcu nawet czarniawe.
Biały, w kapeluszu zwykle niezmienny, w trzonie nabiegający purpuroworóżowo, później szarofioletowo.
Brązowy z oliwkowym odcieniem. Zarodniki elipsoidalno-wrzecionowate, gładkie, miodowobrązowawe, o wymiarach 13-16 × 4–5 μm, bez pory rostkowej.
Przy rozpoznawaniu koźlarza sosnowego należy zwracać uwagę na drzewo towarzyszące, ponieważ podobne gatunki występują pod innymi drzewami: koźlarz czerwony ("Leccinum aurantiacum") występuje pod osiką, a koźlarz pomarańczowożółty ("Leccinum versipelle") – pod brzozą. Podobny jest także występujący pod świerkiem koźlarz świerkowy ("Leccinum piceinum").
Występowanie i siedlisko.
Opisano występowanie tego gatunku tylko w Europie i Ameryce Północnej. W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na czerwonych listach gatunków zagrożonych także w Danii i Anglii.
Rośnie od lipca do listopada pod różnymi gatunkami sosny, zwłaszcza na wrzosowiskach.
Znaczenie.
Naziemny grzyb mykoryzowy. Grzyb jadalny i bardzo smaczny. Przez grzybiarzy bywa mylony z niektórymi innymi gatunkami koźlarzy, z użytkowego punktu widzenia nie ma to jednak większego znaczenia, gdyż wszystkie one są dobrymi grzybami jadalnymi.

</doc>
<doc id="1802957" url="https://pl.wikipedia.org/wiki?curid=1802957" title="7 Dni Toruń">
7 Dni Toruń

7 dni Toruń – bezpłatny tygodnik wydawany w Toruniu, ukazywał się w każdy wtorek.
Charakterystyka.
Tygodnik opisywał sprawy i problemy bezpośrednio dotyczące czytelników, głównie były to tematy poruszane wcześniej w toruńskim dzienniku Nowości. Tygodnik zamieszczał także komentarze znanych torunian dotyczące ważnych dla miasta tematów, informacje sportowe oraz dodatki tematyczne.
Tygodnik był rozdawany w ruchliwych punktach miasta od godziny 15, był dostępny także w galeriach handlowych, Książnicy Miejskiej, w ośrodkach sportowych czy restauracjach.
W kwietniu 2010 roku tygodnik 7 Dni Toruń zniknął z ulic Torunia. Wydawca przestał go na razie wydawać.
Redaktor.
Redaktorem naczelnym gazety był Artur Szczepański, natomiast redaktorem wydania toruńskiego była Emilia Załeńska.

</doc>
<doc id="1802958" url="https://pl.wikipedia.org/wiki?curid=1802958" title="Honda Ridgeline">
Honda Ridgeline

Honda Ridgeline – samochód osobowy typu pick-up produkowany przez japoński koncern motoryzacyjny Honda Motor Company w latach 2005 - 2014 oraz ponownie od 2016 roku. Auto zaprojektowane zostało specjalnie na zapotrzebowanie na tego typu pojazdu na rynku amerykańskim. Jest to pierwszy w historii marki pick-up.
Honda Ridgeline I.
Honda Ridgeline I została po raz pierwszy oficjalnie zaprezentowana podczas targów motoryzacyjnych w Detroit na początku 2005 roku.
Pojazd zadebiutował po raz pierwszy jako samochód koncepcyjny w 2004 roku pod nazwą SUT. Auto otrzymało samonośne nadwozie oraz niezależne zawieszenie wszystkich kół. Napęd przekazywany jest na przednią oś pojazdu, a w przypadku utraty przyczepności dołączana jest oś tylna (SH-AWD).
W 2008 roku auto przeszło face lifting. Przemodelowana została atrapa chłodnicy oraz deska rozdzielcza pojazdu. Przy okazji liftingu podniesiono moc silnika o 3 KM. 
W 2014 roku z okazji zakończenia produkcji modelu wprowadzona została limitowana wersja pod nazwą Special Edition.
Według producenta, na rampie załadunkowej pojazdu mieszczą się jednocześnie dwa największego motocykle marki - CRF 450.
Wersje wyposażeniowe.
Pojazd wyposażony może być m.in. w system ABS, system kontroli trakcji, kurtyny powietrzne, elektryczne sterowanie szyb oraz elektryczne sterowanie lusterek, a także m.in. wielofunkcyjną kierownicę oraz system nawigacji satelitarnej i skórzaną tapicerkę. 
Honda Ridgeline II.
Honda Ridgeline II została po raz pierwszy oficjalnie zaprezentowana w styczniu 2016 roku podczas targów motoryzacyjnych w Detroit.
Wersje wyposażeniowe.
W zależności od wersji wyposażeniowej, auto wyposażone może być m.in. w system ABS i Lane Assist, elektryczne sterowanie szyb, elektryczne sterowanie lusterek, wielofunkcyjną kierownicę, klimatyzację automatyczną, skórzaną tapicerkę, elektrycznie sterowane fotele, 8-calowy ekran dotykowy połączony z systemem nawigacji satelitarnej, kamerę cofania, adaptacyjny tempomat oraz 540-watowy system audio. 

</doc>
<doc id="1802959" url="https://pl.wikipedia.org/wiki?curid=1802959" title="Herb Poniatowej">
Herb Poniatowej

Herb Poniatowej – jeden z symboli miasta Poniatowa i gminy Poniatowa w postaci herbu.
Wygląd i symbolika.
Tarcza herbowa herbu podzielona jest na dwie części. W polu prawym srebrnym umieszczona jest czerwona głowa wołu, w polu lewym widnieje majuskuła „P” złota – inicjał nazwy miasta.
Symbolika herbu nawiązuje do nazwy miasta oraz do rodziny Poniatowskich, która zamieszkiwała wieś Poniatową już od XIV wieku i pieczętowała się herbem Ciołek. 

</doc>
<doc id="1802964" url="https://pl.wikipedia.org/wiki?curid=1802964" title="Ederam (biskup)">
Ederam (biskup)

Ederam (zm. 29 listopada przed 1049) – niemiecki biskup znany z nekrologów w klasztorze w Weltenburgu i opactwie św. Emmerama w Ratyzbonie, gdzie zarejestrowano jego zgon w dniu 29 listopada nieznanego roku. 
W nekrologu w Weltenburgu jest tytułowany jako "episcopus de Polonia", co dowodzi, że był biskupem jakiejś polskiej diecezji, najprawdopodobniej poznańskiej. 
Według Tadeusza Wojciechowskiego, przybył on do Polski w otoczeniu drugiej żony Władysława Hermana, Judyty. Tezę tę oparł na udokumentowanych bliskich związkach Judyty z klasztorem w Weltenburgu. Również Kętrzyński i Abraham datowali jego rządy w Poznaniu na koniec XI lub początek XII wieku. Jednakże badania nad nekrologiem z Ratyzbony wykazały, że wpis o jego zgonie pochodzi jeszcze sprzed roku 1049, co powoduje konieczność przesunięcia datacji jego życia i pełnienia posługi biskupiej na wcześniejszy okres, niż wskazywali ci uczeni. Przypuszczalnie został następcą zmarłego w 1030 biskupa Romana i sprawował rządy w diecezji poznańskiej w okresie reakcji pogańskiej (ok. 1031/32) i najazdu Brzetysława czeskiego (1038). Wskutek tych wydarzeń ok. 1038 roku diecezja poznańska "de facto" przestała istnieć.

</doc>
<doc id="1802966" url="https://pl.wikipedia.org/wiki?curid=1802966" title="Callipharixenidae">
Callipharixenidae

Callipharixenidae – rodzina wachlarzoskrzydłych. Należą tu dwa gatunki, znane tylko z samic i larw pierwszego stadium. Opisane z Kambodży i Tajlandii.

</doc>
<doc id="1802967" url="https://pl.wikipedia.org/wiki?curid=1802967" title="Natalia Wodianowa">
Natalia Wodianowa



</doc>
<doc id="1802968" url="https://pl.wikipedia.org/wiki?curid=1802968" title="Mleczaj złocisty">
Mleczaj złocisty

Mleczaj złocisty ("Lactarius chrysorrheus" Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podali Barbara Gumińska i Władysław Wojewoda w 1983 r. W polskim piśmiennictwie mykologicznym gatunek ten opisywany był też pod nazwami: bedłka tygrysowa, podrydzyk ostry, podrydzyk psi. Synonimy naukowe:.
Morfologia.
Średnica 4–6(9) cm, kształt początkowo wypukły szybko jednak rozpłaszcza się i w końcu jest staje się, w środku zagłębiony do wklęsłego. Brzeg początkowo podwinięty, później rozpostarty, ostry. Powierzchnia gładka, w stanie wilgotnym śliska. Barwa od jasno mięsistej do jasno-ochrowo-pomarańczowej. Posiada kilka ciemniejszych, wyraźnych lub rozmytych pręg.
Blaszki z międzyblaszkami, przy trzonie przyrośnięte, czasami rozwidlone. Mają barwę jasnopłową pomarańczowym odcieniem.
Wysokość 2,5–4(8) cm, grubość cm i grubości 0,7–1(2) cm, walcowaty, młody gąbczasty, dojrzały pusty. Powierzchnia gładka. Delikatnie oszroniona, czasami z małymi i płytkimi jamkami. Barwa trochę jaśniejsza od kapelusza.
Kruchy, biały, na powietrzu szybko żółknący. Smak początkowo łagodny, później piekący.
Obficie wyciekające, najpierw białe, po 2–3 sekundach cytrynowożółte. W pierwszym momencie wydaje się lagodne, później jednak jest silnie piekące na języku i w gardle.
Wysyp zarodników białawy z cielistym odcieniem. Zarodniki szeroko owalne o rozmiarach 7,1–9,1 × 6–7,5 μm. Na powierzchni posiadają niskie brodawki połączone różnej długości listewkami tworzącymi rzadką siateczkę. Podstawki mają rozmiar 36–44 × 7–10 μm. Niezbyt liczne, wrzecionowate cystydy mają rozmiar 45–65 × 7–10 μm i wystają zarówno na ostrzu, jak i na bokach blaszek. 
Występowanie i siedlisko.
W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Estonii i Holandii.
Rośnie od lipca do końca jesieni, w lasach liściastych i mieszanych, głównie pod dębami, zwykle w dużych grupach. Gatunek dość częsty na nizinach. 
Znaczenie.
Grzyb mikoryzowy. Grzyb niejadalny.

</doc>
<doc id="1802969" url="https://pl.wikipedia.org/wiki?curid=1802969" title="John Doyle (amerykański piłkarz)">
John Doyle (amerykański piłkarz)

John Joseph Doyle (ur. 16 kwietnia 1966 w San Jose w stanie Kalifornia) – amerykański piłkarz grający na pozycji obrońcy.
Kariera klubowa.
Pierwsze piłkarskie treningi Doyle rozpoczął w Washington High School we Fremont w Kalifornii. Grał także w lokalnej drużynie Fremont City. Po ukończeniu szkoły w latach 1986-1990 grał w piłkarskiej drużynie University of San Francisco. W 1986 roku został wybrany do drugiej Jedenastki Roku w Stanach Zjednoczonych, a w 1999 roku do Galerii Sław Uniwersytetu.
W 1989 roku Doyle został piłkarzem zespołu San Francisco Bay Blackhawks z ligi Western Soccer League. W 1989 roku został mianowany do jedenastki sezonu tych rozgrywek.
W 1990 roku Doyle przeszedł do szwedzkiego Örgryte IS, gdzie przez 2 lata rozegrał 23 mecze i zdobył 3 gole w rozgrywkach szwedzkiej pierwszej ligi. Następnie wrócił do San Francisco Bay Blackhawks, a w 1993 roku został zawodnikiem niemieckiego VfB Lipsk. W Bundeslidze zadebiutował 7 sierpnia 1993 w zremisowanym 3:3 domowym meczu z Dynamem Drezno. Przez rok rozegrał łącznie 7 spotkań w barwach Leipzig, które spadło do drugiej ligi.
W 1995 roku Doyle wrócił do Stanów Zjednoczonych i został piłkarzem Atlanty Ruckus. Przez rok grał z nią w A-League. W 1996 roku podpisał kontrakt z nowo powstałą Major League Soccer i został wybrany w drafcie przez San Jose Clash, którego stał się kapitanem. W debiutanckim sezonie został uznany Najlepszym Obrońcą ligi, a także wybrano go do Jedenastki Roku MLS. W zespole San Jose grał przez 5 sezonów rozgrywając 135 spotkań i zdobywając 11 goli. Karierę piłkarską zakończył w 2000 roku.
Kariera reprezentacyjna.
W reprezentacji Stanów Zjednoczonych Doyle zadebiutował 30 maja 1987 roku w wygranym 3:0 meczu kwalifikacji do Igrzysk Olimpijskich w Seulu z Kanadą. W 1988 roku wystąpił z kadrą olimpijską na tym turnieju. W 1990 roku został powołany przez selekcjonera Boba Ganslera do kadry na Mistrzostwa Świata we Włoszech. Tam był podstawowym zawodnikiem reprezentacji i rozegrał 2 spotkania: z Włochami (0:1) i z Austrią (1:2 i gol). W 1991 roku wygrał ze Stanami Zjednoczonymi Złoty Puchar CONCACAF 1991. Od 1987 do 1994 roku rozegrał w kadrze narodowej 53 mecze i zdobył 3 gole.

</doc>
<doc id="1802970" url="https://pl.wikipedia.org/wiki?curid=1802970" title="Herb Ząbek">
Herb Ząbek

Herb Ząbek – jeden z symboli miasta Ząbki w postaci herbu.
Wygląd i symbolika.
Herb przedstawia w tarczy herbowej dwudzielnej w słup w polu prawym wizerunek białego orła w złotej koronie na czerwonym tle. W polu lewym w górnym rogu widnieje zielony liść topoli na złotym tle. W dolnym rogu umieszczony jest mur z czerwonej cegły.
Orzeł nawiązuje do wizerunku orła z nagrobku króla Kazimierza Jagiellończyka z katedry wawelskiej. Korona symbolizuje władzę królewską oraz królewską wieś Wolę Ząbkową powstałą w 1560 roku. Liść symbolizuje drzewostan, życie, ochronę środowiska oraz upamiętnia urodzonego w Ząbkach przyrodnika Michała Szuberta. Mur nawiązuje do istniejących w mieście cegielni.
Historia.
Herb został zatwierdzony 29 maja 1987.

</doc>
<doc id="1802971" url="https://pl.wikipedia.org/wiki?curid=1802971" title="Zgromadzenie Sióstr Mariawitek (Kościół Starokatolicki Mariawitów)">
Zgromadzenie Sióstr Mariawitek (Kościół Starokatolicki Mariawitów)

Zgromadzenie Sióstr Mariawitek Nieustającej Adoracji Ubłagania, Mariawitki – żeńskie zgromadzenie zakonne Kościoła Starokatolickiego Mariawitów założone pod nazwą Zgromadzenia Sióstr Ubogich św. Klary przez Feliksę Marię Franciszkę Kozłowską w 1887.
Dom generalny zgromadzenia znajduje się w klasztorze przy Świątyni Miłosierdzia i Miłości w Płocku. Od 2009 nie ma sióstr tego zgromadzenia w Polsce. Od 2011 jedna zakonnica posługuje w parafii mariawickiej w Paryżu.
Historia.
Zgromadzenie powstało 8 września 1887 w Płocku. W latach 1887–1905 działało jako rzymskokatolicka kongregacja skrytek pod nazwą Zgromadzenie Sióstr Ubogich Świętej Matki Klary. Po ekskomunice Związku Mariawitów przez papieża Piusa X w latach 1906–1919 funkcjonowało jako żeńskie zgromadzenie zakonne Kościoła Katolickiego Mariawitów, a od 1919 – Starokatolickiego Kościoła Mariawitów.
Siostry mariawitki pracowały w wielu parafiach i filiałach Starokatolickiego Kościoła Mariawitów. Prowadziły ochronki, przedszkola i szkoły powszechne dla dzieci, kursy dla analfabetów, piekarnie, wytwórnie wód gazowanych, bieliźniarnie, hafciarnie i inne zakłady usługowe. Pomagały kapłanom mariawickim w ich pracy wykonując czynności katechetek, zakrystianek i organistek.
Od lat 20. XX w. siostry zakonne ze zgromadzenia wstępowały w związki małżeńskie z zakonnikami ze Zgromadzenia Kapłanów Mariawitów, a w latach 1929–1935 przyjmowały święcenia kapłańskie i sakry biskupie. Pełniły funkcje duszpasterskie w niektórych parafiach mariawickich. Ich dzieci zrodzone ze związków z kapłanami uważane były w teologii mariawickiej za niepokalanie poczęte.
W 1935 w zgromadzeniu doszło do rozłamu. 80 sióstr oraz ówczesna przełożona generalna przeszły do Kościoła Katolickiego Mariawitów i założyły drugie Zgromadzenie Sióstr Mariawitek z domem generalnym w Felicjanowie. Pozostałe przy Starokatolickim Kościele Mariawitów zakonnice podporządkowały się postanowieniom synodów mariawickich z lat 1935–1936 i wybrały spośród siebie nową przełożoną generalną. Kapłanki zostały zawieszone w funkcjach prezbiterów parafialnych. Zamężne siostry, które chciały pozostać w małżeństwie z duchownymi ze Zgromadzenia Kapłanów Mariawitów przechodziły do stanu świeckiego.
21 maja 1960 został uregulowany byt prawny Zgromadzenia Sióstr Mariawitek w Polsce. Zatwierdzono statut zgromadzenia i uzyskano rejestracje prawną w Urzędzie do Spraw Wyznań. Osobowość prawną Zgromadzenia Sióstr Mariawitek potwierdziła Ustawa o stosunku Państwa do Kościoła Starokatolickiego Mariawitów w Rzeczypospolitej Polskiej z dnia 20 lutego 1997.
W 2009 zmarła siostra służebna Bolesława Maria Apolinaria Abramowska. Była ona ostatnią polską zakonnicą zgromadzenia i ostatnią mieszkającą w domu generalnym w Płocku. W latach 2009–2011 nie było powołań.
W 2011 zgromadzenie odrodziło się we Francji. 11 czerwca 2011 w kościele mariawickim Najświętszej Maryi Panny w Paryżu została obłóczona w habit oraz złożyła śluby zakonne Jacqueline Poisson. Przyjęła ona imię Marie Colombe. Posługuje ona jako siostra czynna w parafii mariawickiej w Paryżu. Zajmuje się duszpasterstwem wśród osób potrzebujących duchowego i psychologicznego wsparcia, a także prowadzi sobotnią grupę modlitewną.
Charakterystyka.
Zgromadzenie oparte na regule św. Klary i postępujące zgodnie z ideami franciszkanizmu. Siostry mariawitki składają trzy śluby zakonne: ubóstwa, posłuszeństwa, wstrzemięźliwości oraz czwarty dodatkowy nieustającej adoracji Przenajświętszego Sakramentu.
Stosownie do chęci i zdolności, siostry mariawitki dzielą się na: bogomyślne – oddane modlitwie, codziennej adoracji Eucharystii, ćwiczeniom duchowym, życiu kontemplacyjnemu i pracy rękodzielniczej w domach zakonnych (haftowanie, szycie, tkactwo); czynne – oddane codziennej adoracji Eucharystii, modlitwom oraz pracy wśród ludzi (filantropia, działalność oświatowa); służebne – oddane codziennym modlitwom i adoracji Eucharystii, a także służące pomocom siostrom czynnym w ich zajęciach oraz pracą w gospodarstwie domowym.
Siostry mariawitki noszą szary habit z wyhaftowaną złotą monstrancją i biały welon.

</doc>
<doc id="1802974" url="https://pl.wikipedia.org/wiki?curid=1802974" title="Franko (biskup poznański)">
Franko (biskup poznański)

Franko (XI wiek) – znany z Kroniki Galla Anonima biskup poznański, który ok. 1085 roku doradził księciu Władysławowi I Hermanowi i jego żonie Judycie czeskiej wysłanie darów do sanktuarium w Saint-Gilles w intencji narodzenia męskiego potomka. Jest pierwszym znanym biskupem poznańskim po odnowieniu tej diecezji przez Bolesława II Szczodrego w 1075 roku. Data jego śmierci nie jest znana. Jego prawdopodobny następca, Eckhard, został wyświęcony między 1097 a 1102 rokiem.

</doc>
<doc id="1802977" url="https://pl.wikipedia.org/wiki?curid=1802977" title="Podejrzana">
Podejrzana

Podejrzana (tytuł oryg. "Home Room") – amerykański niezależny dramat filmowy z 2002 roku, wyreżyserowany przez Paula F. Ryana (także autora scenariusza filmowego). Jego światowa premiera miała miejsce 12 kwietnia 2002 r. podczas Taos Talking Picture Festival, a 5 września 2003 r. film wypuszczono do dystrybucji kinowej. Fabuła nawiązuje do masakry w Columbine High School w 1999 r.
W Polsce projekt nie spotkał się z dystrybucją, został za to zaprezentowany widzom telewizyjnym przez stację HBO.
Zarys fabuły.
W wyniku strzelaniny, w szkole średniej ginie dziewięć osób, w tym sprawca zbrodni. Sprawą zajmuje się detektyw Martin Van Zandt. Jego uwagę przykuwa Alicia Browning – gotka, szkolna outsiderka, która cały czas znajdowała się w centrum tragicznych wydarzeń, a mimo to uszła z życiem z masakry.

</doc>
<doc id="1802978" url="https://pl.wikipedia.org/wiki?curid=1802978" title="Smażenie w ruchu">
Smażenie w ruchu

Smażenie w ruchu, smażenie z intensywnym mieszaniem, smażenie krótkie ( "chăo"; ) – jeden z charakterystycznych dla kuchni dalekowschodnich sposobów przyrządzania potraw smażonych. Istotą tej techniki jest krótkotrwałe podgrzewanie składników potrawy na silnym ogniu, połączone z jednoczesnym intensywnym mieszaniem. Smażenie tego rodzaju wykonuje się w woku, dużej patelni o stożkowatym kształcie, dzięki czemu mieszane składniki cały czas gromadzą się na środku. Do smażenia w ruchu mięso kroi się na bardzo cienkie plasterki, a warzywa na zapałkę lub cienkie płatki. Składniki tworzące stir-fry można podzielić na kilka grup: białko, warzywa, podstawa aromatyczna oraz dodatki.

</doc>
<doc id="1802979" url="https://pl.wikipedia.org/wiki?curid=1802979" title="Marki Wąskotorowe">
Marki Wąskotorowe

Marki Wąskotorowe – zlikwidowana wąskotorowa stacja kolejowa w mieście Marki, w województwie mazowieckim, w Polsce.

</doc>
<doc id="1802981" url="https://pl.wikipedia.org/wiki?curid=1802981" title="Grupa Petera">
Grupa Petera

Grupa Petera (duń. Petergruppen) – kolaboracyjna grupa terrorystyczna złożona z Duńczyków i Niemców podczas II wojny światowej.
Grupa powstała z inicjatywy Niemców pod koniec 1943 r. Nazwa pochodziła od pomysłodawcy SS-Untersturmführera Otto Schwerdta ps. "Peter Schäfer" (potem pojawiła się też inna nazwa Brøndum-banden od jednego z najbardziej aktywnych członków Duńczyka Henninga Emila Brønduma). Miała mieszany niemiecko-duński skład osobowy. Początkowo było to 13 osób, w tym 6 Duńczyków. Do jej zadań należało prowadzenie na terytorium okupowanej Danii tzw. kontr-sabotażu, nazywanego terminem Schalburgtage. Była to odpowiedź na nasilające się akcje dywersyjno-sabotażowe duńskiego ruchu oporu. Używali zdobycznego sprzętu i uzbrojenia produkcji brytyjskiej i amerykańskiej. Do najważniejszych akcji Grupy Petera należało zabicie antyhitlerowskiego pisarza i pastora Kaja Munka 4 stycznia 1944 r. i wysadzenie wieży obserwacyjnej w Odense 14 grudnia tego roku. Ogółem do pierwszych dni maja 1945 r. jej członkowie dokonali 94 zabójstw i 157 akcji sabotażowych (przeważnie podkładania ładunków wybuchowych). Po zakończeniu wojny 7 duńskich członków grupy zostało skazanych na karę śmierci, wykonaną w maju 1947 r.
Skład osobowy.
Niemcy:
Duńczycy:
Holender:
Linki zewnętrzne.
Działania i skład osobowy Grupy Petera (jęz. duński)

</doc>
<doc id="1802982" url="https://pl.wikipedia.org/wiki?curid=1802982" title="Skub">
Skub

Skub, niekiedy nieprawidłowo Skuba – legendarny szewc krakowski, który miał zgładzić podstępem smoka wawelskiego. W oryginalnej wersji legendy z XVI wieku jego imię brzmiało Skub. W niektórych XIX i XX-wiecznych opracowaniach legendy zmieniono imię na Skuba.
W roku 1597 Joachim Bielski, wydając w Krakowie własne opracowanie dzieła ojca, "Kroniki świata" Marcina Bielskiego z 1551 roku – "Kronikę polską Marcina Bielskiego nowo wydaną" – przeredagował legendę o smoku wawelskim. Między innymi wprowadził postać szewca Skuba jako tego, który miał być twórcą pomysłu zgładzenia smoka: "Piszą nasi starzy kronikarze, iż pod tą górą Wawel był smok wielki, który troje dobytku razem zjadał, także i ludzi kradł i jadł, przeto musieli mu dawać obrok każdy dzień troje cieląt abo baranów. Kazał tedy Krak nadziać skórę cielca siarką, a przeciw jamie położyć rano; co uczynił za radą Skuba, szewca niejakiego, którego po tym dobrze udarował i opatrzył. On wyszedłszy z jamy, mnimał, by ciele, pożarł razem; gdy to w nim tlało, tak długo pił wodę, aż zdechł. Jest jeszcze jego jama pod zamkiem: zowią Smocza Jama".
We wcześniejszych wersjach legendy o smoku wawelskim nie pojawiała się postać Skuba. Zabójcą smoka mieli być Krak lub też jego synowie.
Według "Gniazda Cnoty" z 1578 roku i "Herbów rycerstwa polskiego" z 1584 Bartosza Paprockiego Skub był krakowskim szewcem, który pokonał w pojedynku niemieckiego rycerza. Paprocki nie wspomniał o zgładzeniu przez Skuba smoka. Skub miał być protoplastą rodu Awdańców, zaś historię o zabiciu Niemca uważał Paprocki za legendę herbową Awdańców. Litera „W” w herbie Abdank miałaby być symbolem węża-smoka, jednak Paprocki nie wyjaśnił jej pochodzenia.

</doc>
<doc id="1802984" url="https://pl.wikipedia.org/wiki?curid=1802984" title="Pleszczyk">
Pleszczyk

Pleszczyk ("Stylops") – rodzaj wachlarzoskrzydłych z rodziny pleszczykowatych.
Gatunki:

</doc>
<doc id="1802985" url="https://pl.wikipedia.org/wiki?curid=1802985" title="Stylops">
Stylops



</doc>
<doc id="1802990" url="https://pl.wikipedia.org/wiki?curid=1802990" title="Zhou Wei Hui">
Zhou Wei Hui



</doc>
<doc id="1802991" url="https://pl.wikipedia.org/wiki?curid=1802991" title="Lucian Croitoru">
Lucian Croitoru

Lucian Croitoru (ur. 13 lutego 1957 w Otopeni) – rumuński ekonomista i nauczyciel akademicki. 15 października 2009 desygnowany na stanowisko premiera Rumunii, nie zdołał jednak utworzyć rządu.
Życiorys.
Lucian Croitoru urodził się w 1957 w Otopeni na południu Rumunii. Uzyskał wykształcenie ekonomiczne. W latach 1978–1982 studiował planowanie i cybernetykę ekonomiczną w Akademii Studiów Ekonomicznych w Bukareszcie. W 1995 doktoryzował się w zakresie ekonomii na tej uczelni. W 1993 ukończył kurs bankowości i finansów na University of Colorado Boulder. Rok wcześniej został absolwentem studium z dziedziny nieprawidłowości w funkcjonowaniu rynku i interwencji państwa w London School of Economics oraz z dziedziny nauk politycznych na Uniwersytecie Oksfordzkim. W 1999 zdobył dyplom w Center for Central Banking Studies w Londynie, a w 2001 w Joint Vienna Institute w Wiedniu w zakresie rynków i nowych instrumentów finansowych. Jest autorem kilku książek oraz ponad 150 artykułów specjalistycznych. Podjął pracę jako nauczyciel akademicki. W latach 1998–2003 był profesorem prawa międzynarodowego i makroekonomii na Akademii Studiów Ekonomicznych w Bukareszcie.
W latach 1995–1996 pracował jako doradca w spółce Bucharest Investment Group. W latach 1996–1997 oraz od stycznia 2001 do maja 2002 był partnerem programu Phare. W 2002 pełnił funkcję konsultanta amerykańskiej agencji pomocowej USAID.
Od 1991 do 1995 pracował jako ekspert w departamencie reformy gospodarczej rumuńskiego rządu. Od stycznia do września 1998 był doradcą ministra finansów. Od 1998 do września 2003 zajmował stanowisko doradcy prezesa Narodowego Banku Rumunii. W 2000 był osobistym doradcą premiera. Od września 2003 do lipca 2007 był przedstawicielem Rumunii w Międzynarodowym Funduszu Walutowym. Od 2007 pełnił funkcję doradcy prezesa Narodowego Banku Rumunii w kwestii polityki pieniężnej.
15 października 2009 prezydent Traian Băsescu desygnował go na stanowisko premiera. Zmiana na tej funkcji była następstwem upadku gabinetu premiera Emila Boca w wyniku uchwalenia przeciw niemu wotum nieufności w parlamencie. Lucian Croitoru musiał ustalić skład gabinetu i uzyskać akceptację parlamentu w czasie, kiedy dzień wcześniej trzy partie opozycyjne jako swojego kandydata wskazały innego polityka – Klausa Johannisa. Wybór ten nie spotkał się jednak z akceptacją ze strony prezydenta. 20 października 2009 PSD, PNL oraz UDMR, w czasie spotkania z Lucienem Croitoru, ogłosiły, że nie udzielą mu poparcia w parlamencie, wzywając go do rezygnacji z misji tworzenia rządu.
23 października 2009 kandydat ogłosił skład swojego gabinetu, składającego się z 14 członków (o 4 mniej niż gabinet dotychczasowego premiera): 8 pochodzących z PDL oraz 6 niezależnych. Spośród kandydatów tylko dwóch uzyskało akceptację komisji parlamentarnych. 4 listopada 2009 parlament, głosami 250 do 189, odrzucił jego gabinet w proponowanym składzie. Lucien Croitoru stwierdził po głosowaniu, że starał się wybrać jak najlepszy skład swojego rządu. Ogłosił, że jego misja dobiegła końca, deklarując powrót do pracy w banku centralnym. 6 listopada 2009 prezydent na stanowisko premiera desygnował Liviu Negoiţę.
W 1995 otrzymał nagrodę „PS Aurelian” przyznaną przez Academia Română, w 2005 został komandorem Orderu Gwiazdy Rumunii.

</doc>
<doc id="1802994" url="https://pl.wikipedia.org/wiki?curid=1802994" title="Kelownianie">
Kelownianie



</doc>
<doc id="1802996" url="https://pl.wikipedia.org/wiki?curid=1802996" title="Parafia Wniebowzięcia Najświętszej Maryi Panny w Ostrowi Mazowieckiej">
Parafia Wniebowzięcia Najświętszej Maryi Panny w Ostrowi Mazowieckiej

Parafia rzymskokatolicka pw. Wniebowzięcia Najświętszej Maryi Panny w Ostrowi Mazowieckiej - parafia należąca do dekanatu Ostrów Mazowiecka – Wniebowzięcia NMP, diecezji łomżyńskiej, metropolii białostockiej.
Historia.
Została założona w 1421 przez biskupa Jakuba z Korzkwi. 
Miejsca święte.
Obecny kościół murowany w stylu neogotyckim pw. Wniebowzięcia Najświętszej Maryi Panny zbudowano w latach 1885-1893 według projektu architekta Bronisława Colonna Czosnowskiego (syna Władysława Leona Czosnowskiego) i Bronisława Szmidta, z inicjatywy księdza Adama Pruss-Jarnutowskiego; pobłogosławiony 24 sierpnia 1890 przez ks. Rocha Filochowskiego; konsekrowany 7 października 1894 przez biskupa płockiego Michała Nowodworskiego.

</doc>
<doc id="1803001" url="https://pl.wikipedia.org/wiki?curid=1803001" title="Stefan (biskup kujawski)">
Stefan (biskup kujawski)

Stefan (zm. między 1198 a 1206/7?) – kanclerz księcia Kazimierza Sprawiedliwego, biskup kujawski.
Życiorys.
Narodowość Stefana jest nieznana. Jan Długosz raz uważa go za Polaka, innym razem za Niemca, natomiast źródła współczesne nie dają żadnych wskazówek pozwalających to ustalić.
Początkowo miał być prepozytem kapituły katedralnej włocławskiej. Podczas zjazdu w Jędrzejowie z udziałem książąt i możnych wystąpił jako kanclerz księcia Kazimierza Sprawiedliwego. Zjazd ten datuje się na koniec 1167 lub początek 1168. W Jędrzejowie wystąpił jako kanclerz wiślicki, po objęciu przez Kazimierza Sprawiedliwego w 1173 ziemi sandomierskiej został kanclerzem tej dzielnicy, a od 1177 pełnił obowiązki kanclerza krakowskiego tegoż księcia. Nie wiadomo jak długo działał na tym urzędzie, w 1189 źródła wspominają jego następcę w osobie kanclerza Mrokoty. Przed tym wydarzeniem Stefan objął nowy urząd.
Jako biskup kujawski poświadczony jest po raz pierwszy w dokumencie Kazimierza Sprawiedliwego z 1187. Prawdopodobnie został biskupem z poparcia tegoż księcia po śmierci biskupa Onolda (zm. po 1180).
W 1187 brał udział w rozstrzyganiu sporu o kaplicę w Płocku, w 1191 uczestniczył w poświęceniu kolegiaty w Sandomierzu. Wsparł klasztor norbertanek w Strzelnie dziesięcinami, nadał zakonnicom młyn w Kwieciszewie w zamian za wieś Otłoczyn. Cystersom z Oliwy nadał prawo wolnego pochówku. Przed 1198 konsekrował kościół św. Trójcy w Lubiszewie i nadał dziesięciny z dwóch wsi. W 1198 konsekrował kościół w Świeciu oraz miał jakiś udział w donacji na rzecz joannitów w Starogaradzie Gdańskim.
Jan Długosz i tradycja katedralna podają błędną datę śmierci biskupa na 1197 i katedrę włocławska jako miejsce pochówku. Zmarł na pewno po 11 listopada 1198 (data konsekracji w Świeciu), a przed 1206/7, gdy udokumentowany jest już jego następca Ogierz.

</doc>
<doc id="1803003" url="https://pl.wikipedia.org/wiki?curid=1803003" title="Móric Esterházy">
Móric Esterházy

Móric Esterházy de Galantha (ur. 27 kwietnia 1881 w Oroszlánach, zm. 28 czerwca 1960 w Wiedniu) – węgierski polityk, premier Węgier w roku 1917.
Pochodził z wpływowego na Węgrzech arystokratycznego rodu książęco-hrabiowskiego Esterházych. W latach 1899-1904 studiował w Budapeszcie oraz Oxfordzie. Od 1905 brał udział w życiu politycznym. Po wybuchu I wojny światowej na ochotnika zgłosił się do wojska, służył w Rosji i Serbii. W 1917 został odesłany do rezerwy i 15 czerwca tego roku został mianowany przez cesarza Karola I Habsburga (na Węgrzech króla Karola IV) premierem Królestwa Węgier. Miał przede wszystkim zreformować system wyborczy. Jego nominacja była zaskoczeniem i funkcję sprawował krótko. W jego rządzie przeważali zwolennicy Gyuli Andrássy'ego (młodszego), byłego węgierskiego ministra spraw wewnętrznych (1906-1910) i ostatniego ministra spraw zagranicznych Austro-Węgier. Podał się do dymisji 19 sierpnia, w następnych dniach premierem został Sándor Wekerle. Esterházy w jego rządzie był ministrem bez teki (od 25 stycznia do 8 maja 1918), czasowo ministrem zdrowia i oświaty. W 1919 wycofał się polityki i osiadł w swoim majątku.
Wrócił w 1931 jako reprezentant Keresztény Gazdasági Párt (Chrześcijańskiej Partii Gospodarczej). W czasie II wojny światowej był doradcą regenta Miklósa Horthyego, lecz po zerwaniu przez Węgry współpracy z Niemcami, 16 października 1944 został aresztowany i osadzony w obozie koncentracyjnym Mauthausen-Gusen. Wrócił do ojczyzny, w 1951 został aresztowany w Hort w powiecie Hatvan. W 1956 udał się na emigrację. Zmarł w Austrii.
Jego wnukami są pisarz Péter i piłkarz Márton. Pojawia się w powieści "Harmonia caelestis" pierwszego z nich.

</doc>
<doc id="1803008" url="https://pl.wikipedia.org/wiki?curid=1803008" title="Stefan (biskup włocławski)">
Stefan (biskup włocławski)



</doc>
<doc id="1803009" url="https://pl.wikipedia.org/wiki?curid=1803009" title="Onold (biskup włocławski)">
Onold (biskup włocławski)



</doc>
<doc id="1803010" url="https://pl.wikipedia.org/wiki?curid=1803010" title="Werner (biskup włocławski)">
Werner (biskup włocławski)



</doc>
<doc id="1803011" url="https://pl.wikipedia.org/wiki?curid=1803011" title="Swidger (biskup włocławski)">
Swidger (biskup włocławski)



</doc>
<doc id="1803012" url="https://pl.wikipedia.org/wiki?curid=1803012" title="Parafia Opatrzności Bożej w Ostrowi Mazowieckiej">
Parafia Opatrzności Bożej w Ostrowi Mazowieckiej

Parafia rzymskokatolicka pw. Opatrzności Bożej w Ostrowi Mazowieckiej - parafia należąca do dekanatu Ostrów Mazowiecka - Wniebowzięcia NMP, diecezji łomżyńskiej, metropolii białostockiej.
Została erygowana w 2002 z terenu parafii Wniebowzięcia NMP. Nabożeństwa sprawowane są w kaplicy szpitalnej przy ulicy Małkińskiej.
Miejsca święte.
Budowa od września 2010 r. Dnia 11.03.2012 r., ks. bp Janusz Stepnowski, Biskup Łomżyński, wmurował kamień węgielny, a 10 maja 2018 r. pobłogosławił kościół.

</doc>
<doc id="1803016" url="https://pl.wikipedia.org/wiki?curid=1803016" title="Parafia cywilno-wojskowa św. Jozafata Biskupa i Męczennika w Komorowie">
Parafia cywilno-wojskowa św. Jozafata Biskupa i Męczennika w Komorowie

Parafia cywilno-wojskowa pw. św. Jozafata Biskupa i Męczennika w Komorowie - parafia należąca do dekanatu Ostrów Mazowiecka - Wniebowzięcia NMP, diecezji łomżyńskiej, metropolii białostockiej. 
Jako parafia wojskowa jest podporządkowana bezpośrednio Wikariuszowi Biskupiemu ds. Koordynacji Pracy Dziekanów. Do roku 2012 parafia należała do Warszawskiego Dekanatu Wojskowego.
Historia.
Została erygowana 8 grudnia 1999 przez Biskupa łomżyńskiego Stanisława Stefanka przy kościele wojskowym w Ostrowi Mazowieckiej-Komorowie z terenu parafii Wniebowzięcia NMP i Chrystusa Dobrego Pasterza w Ostrowi Mazowieckiej. Zgodnie z umową – proboszczem tej parafii jest kapelan wojskowy.
Miejsca święte.
Kościół parafialny.
Kościół pw. św. Jozafata Biskupa Męczennika w Komorowie
Obszar parafii.
Miejscowości i ulice.
W granicach parafii znajdują się miejscowości:
oraz ulice Ostrowi Mazowieckiej:

</doc>
<doc id="1803019" url="https://pl.wikipedia.org/wiki?curid=1803019" title="Historia San Francisco">
Historia San Francisco

Historia San Francisco sięga roku 1776, kiedy to hiszpańscy kolonizatorzy Ameryki Północnej dowodzeni przez Juana Bautistę de Anza osiedlili się na krańcu półwyspu zakładając na tym terenie fort oraz misję imienia świętego Franciszka z Asyżu. San Francisco i Kalifornia należały następnie do Meksyku, po wywalczeniu przez niego niepodległości od Hiszpanii, a następnie zostały włączone do Stanów Zjednoczonych.
Miasto przeżyło znaczne przyspieszenie rozwoju w 1848 roku podczas krótkiego okresu kalifornijskiej gorączki złota, stając się w tym czasie największym miastem na Zachodnim Wybrzeżu. W 1906 roku San Francisco zostało w większej części zniszczone podczas trzęsienia ziemi i pożarów, które były jego skutkiem. Po kataklizmie zostało szybko odbudowane, dziewięć lat później goszcząc Międzynarodową Wystawę Panamsko-Pacyficzną.
Podczas II wojny światowej San Francisco było punktem ekspedycyjnym dla tysięcy żołnierzy walczących na Pacyfiku i ważnym portem wypadowym operującej na tym oceanie floty.
W latach powojennych do miasta napłynęły tysiące imigrantów i byłych żołnierzy, co zbiegło się w czasie z gwałtownym rozwojem okolicy. Nadchodzące rozluźnienie norm społecznych i inne czynniki przyczyniły się do początków ruchów społecznych środowisk LGBT. W 1967 w mieście zaczęło się tak zwane Lato Miłości. Postępująca liberalizacja i otwartość społeczności wyrobiły San Francisco opinię miasta liberalnego.
Kolonizacja.
Najwcześniejsze archeologiczne dowody osadnictwa na terenach miasta pochodzą z roku 3000 p.n.e.
Gdy 2 listopada 1769 roku przybyli na te tereny hiszpańscy kolonizatorzy pod dowództwem Gaspara de Portolà, zamieszkiwał je szczep Yelamu ludu Ohlone, który skupił się tu w kilkunastu wsiach. Była to pierwsza udokumentowana wizyta Europejczyków w okolicach Zatoki San Francisco. Siedem lat później, 28 marca 1776 roku, Hiszpanie założyli na tych terenach fort, a następnie misję imienia św. Franciszka z Asyżu (Mission Dolores).
Podczas meksykańskiej wojny o niepodległość z Hiszpanią w 1821 roku rejon ten został przyłączony do Meksyku. W 1835 roku William Richardson założył, nieopodal kotwicowiska łodzi w miejscu obecnego Portsmouth Square, pierwsze znaczące osiedle nieleżące w obrębie Mission Dolores.
Razem z alkadem Misji, Francisco de Haro, Richardson sporządził plan przyszłych ulic pod rozwijającą się osadę. Powstałe miasto, wtenczas nazywane Yerba Buena, zaczęło zaludniać się amerykańskimi osadnikami. W trakcie wojny amerykańsko-meksykańskiej, 7 czerwca 1846 roku, amerykański komodor John D. Sloat uznał Kalifornię za tereny należące do Stanów Zjednoczonych, a dwa dni później, kapitan John B. Montgomery przybył do Yerba Buena, by ustanowić tam administrację amerykańską. Rok później Yerba Buena przemianowano na San Francisco. Pomimo atrakcyjnego położenia, będące naturalnym portem i bazą marynarki wojennej San Francisco, wciąż było małą osadą z niesprzyjającymi osadnictwu warunkami geograficznymi.
Kalifornijska gorączka złota.
Kalifornijska gorączka złota spowodowała napływ poszukiwaczy tego kruszcu na tereny stanu. Przybysze osiedlali się masowo w San Francisco, preferując je ponad rywalizujące z nim miasto Benicia. Wizja wzbogacenia się była tak silna, że załogi statków przybywających do portu często porzucały swoje jednostki i masowo udawały się na pola złotonośne. Port miejski wypełnił się opuszczonymi statkami. Do grudnia 1849 roku liczba mieszkańców San Francisco wzrosła z 1000 do 25000. Z tych czasów wywodzi się też jedna z ikon miasta – chleb na zakwasie, będący podstawą wyżywienia XIX-wiecznych górników i robotników.
Kalifornia zyskała wkrótce status stanu, a w mieście zlokalizowano stały garnizon amerykański. Wybudowano fortyfikacje: Fort Point, strzegący wejścia do zatoki przez cieśninę Golden Gate, oraz fort na wyspie Alcatraz, zabezpieczający samą zatokę. Odkrycie srebra, m.in. złóż Comstock Lode w 1859 roku w nieodległej Nevadzie, dodatkowo przyspieszyło rozwój miasta. Wraz z napływem poszukiwaczy kruszców, osadników i zwykłych awanturników w mieście szerzyło się bezprawie. Szczególnie część miasta znana jako Barbary Coast wsławiła się jako oaza kryminalistów, prostytutek i hazardzistów.
Wzbogaceni na gorączce złota przedsiębiorcy szukali możliwości inwestycji swojego kapitału. Pierwszymi beneficjentami były instytucje finansowe: powstały pierwsze banki, jak Wells Fargo w 1852 roku, oraz przemysł kolejowy w osobie magnatów z tak zwanej „Wielkiej Czwórki”, na czele której stał Leland Stanford, która koordynowała powstanie Pierwszej Kolei Transkontynentalnej.
Rozwój Portu San Francisco ugruntował centralną pozycję miasta w handlu w regionie. Wychodząc naprzeciw rosnącemu zapotrzebowaniu ludności na towary i usługi, w mieście powstały liczne manufaktury. Levi Strauss założył przedsiębiorstwo handlowe, a później zaczął produkcję pierwszych dżinsów dla górników. Domingo Ghirardelli rozpoczął produkcję czekolady. Miasto, za sprawą imigrantów, stało się wielokulturowym i wielojęzycznym ośrodkiem. Chińczycy pracujący przy kolei skupili się w jednej dzielnicy, znanej później jako Chinatown. Pojawiają się także dzielnice imigrantów z Włoch (North Beach), a wciąż duży udział mieszkańców stanowili hiszpańskojęzyczni potomkowie osadników z czasów meksykańskich. Rozwinął się transport, z systemem tramwajów linowych. Wykształcił się także charakterystyczny dla miasta wiktoriański charakter zabudowy. Skrupulatnie zaplanowano tereny zielone oraz przestrzeń publiczną; założony został Park Golden Gate. Powstały nowe szkoły, kościoły, teatry i inne obiekty użyteczności publicznej. Presidio, teren dawnego hiszpańskiego fortu, przekształcił się w najważniejszą amerykańską instalację wojskową na wybrzeżu Pacyfiku. Na przełomie XIX i XX wieku miasto było znane ze swojego krzykliwego stylu, okazałych hoteli, wytwornych rezydencji skupionych na Nob Hill i rozkwitającej sztuki.
Trzęsienie ziemi w 1906 r..
W 1906 roku San Francisco nawiedził największy kataklizm w jego historii. 18 kwietnia 1906 o 5:12 silne trzęsienie ziemi obróciło miasto w ruinę. Część budynków zawaliła się od wstrząsów, a następnie, wskutek uszkodzeń linii gazowych, wybuchły gigantyczne, wielodniowe pożary, które strawiły większą część pozostałej zabudowy. Ponieważ uszkodzone wodociągi uniemożliwiały skuteczne gaszenie ognia, artylerzyści z Presidio próbowali opanować rozprzestrzenianie się pożarów, wysadzając w powietrze kwartały budynków, by postawić barierę płomieniom. Wskutek trzęsienia i pożarów więcej niż trzy czwarte miasta legło w gruzach, włączając w to całe centrum. Ówczesne raporty mówiły o 498 ofiarach śmiertelnych, jednak współczesne badania szacują straty nawet na kilka tysięcy. Ponad połowa z 400 000 mieszkańców została bez dachu nad głową. Ocaleni tymczasowo zamieszkali w koczowisku w namiotach w Parku Golden Gate, w Presidio, na plażach oraz tam gdzie było jeszcze miejsce. Wiele osób na stałe wyprowadziło się z miasta w inne rejony Zatoki.
Odbudowa.
Miasto odbudowano szybko i na wielką skalę. Odrzucono projekty zakładające całkowitą zmianę układu ulic i wybrano znacznie szybszą opcję z zachowaniem ich historycznego planu. Bank of Italy Amadeo Gianniniego, późniejszy Bank of America, udzielił wielu pożyczek poszkodowanym rodzinom. W kilka lat odbudowano budynki mieszkalne i użyteczności publicznej, w wielokroć w większej liczbie i okazalszej formie niż sprzed kataklizmu. Wiele ulic poszerzono, unowocześniono centrum i część portu znaną jako Fisherman's Wharf. City Hall, siedzibę władz miejskich i administracji, z przepychem odbudowano w stylu Beaux Arts. Miasto świętowało odrodzenie swojego ratusza podczas Międzynarodowej Wystawy Panamsko-Pacyficznej w 1915 roku, która oficjalnie miała celebrować otwarcie Kanału Panamskiego, ale stała się także okazją do pokazania całkowicie odbudowanego i odnowionego San Francisco. Z okazji wystawy wzniesiono dodatkowo jeszcze kilka dużych budynków które, poza Palace of Fine Arts, po zakończeniu wyburzono.
Na początku XX wieku miasto stało się głównym centrum bankowym i finansowym na Zachodnim Wybrzeżu. Montgomery Street w Financial District była znana jako „Wall Street Zachodu” ze znajdującymi się przy niej m.in.: Bankiem Rezerw Federalnych, główną siedzibą korporacji Wells Fargo, a także obecnie już nie działającą Pacific Coast Stock Exchange (Giełda Papierów Wartościowych Wybrzeża Pacyficznego). W San Francisco powstał także Bank of America, pionier usług dla klasy średniej.
Okres międzywojenny.
W następnych latach miasto ugruntowało swoją pozycję stolicy finansowej. Podczas krachu na giełdzie w 1929 roku nie upadł żaden bank wywodzący się z San Francisco. Co więcej to właśnie podczas wielkiego kryzysu miasto rozpoczęło dwie wielkie inwestycje budowlane, wznosząc jednocześnie Bay Bridge i Golden Gate Bridge, otwarte kolejno w 1936 i 1937 roku. Także w tym okresie zaadaptowano Alcatraz, wcześniej fort, na super-strzeżone więzienie federalne, w którym osadzeni zostali tak znani gangsterzy, jak np. Al Capone z Chicago. W późniejszych latach miasto świętowało swój powrót do świetności goszcząc wystawę światową w 1939 roku, a w kolejnych latach Golden Gate International Exposition, na potrzeby której usypano sztuczną wyspę na Zatoce – Treasure Island.
II wojna światowa.
Podczas II wojny światowej stocznia marynarki wojennej w San Francisco stała się centrum napraw dokowych dla floty pacyficznej Stanów Zjednoczonych, a Fort Mason głównym punktem ekspedycyjnym dla tysięcy żołnierzy walczących na pacyficznym teatrze działań wojennych. Dostępność pracy przyciągnęła wielu ludzi, szczególnie Afroamerykanów ze stanów południowych, po zakończeniu wojny, wielu powracających żołnierzy, a także pracowników cywilnych, zdecydowało się pozostać w San Francisco na stałe. W 1945 roku w mieście została podpisana Karta Narodów Zjednoczonych, powołująca do życia Organizację Narodów Zjednoczonych, a w 1951 roku traktat pokojowy z San Francisco oficjalnie zakończył wojnę na Pacyfiku.
Okres powojenny.
W latach 50. XX wieku, jak i 60., zachodnia część miasta przeszła gruntowną przebudowę i zmianę zagospodarowania. W tym okresie zbudowano też miejskie autostrady. Jednak wiele z nich, wskutek protestów mieszkańców, powstało tylko częściowo. W 1972 roku ukończono najwyższy budynek w mieście – Transamerica Pyramid, a w kolejnych latach w procesie "manhattanizacji" wyższa zabudowa pojawiła się w całym centrum.
W kolejnych latach miasto zaczęło tracić pozycję centrum przemysłowo-transportowego. Aktywność portowa przeniosła się do niedalekiego Oakland, spadła liczba miejsc pracy związana z transportem morskim, przemysłem i pokrewnymi. Turystyka i jej obsługa zaczęły być najważniejszą częścią gospodarki San Francisco. Gwałtowny rozwój przeżyły przedmieścia, a samo miasto znacznie zmieniło profil demograficzny, gdy na miejsce białej ludności miasta, napłynęli imigranci z Azji czy Ameryki Łacińskiej. W tym samym okresie miasto stało się centrum amerykańskiej kontrkultury i ruchów liberalnych.
Ruchy kontrkulturowe.
Pisarze skupieni w dzielnicy North Beach, z generacji bitników przyczynili się do rozkwitu tak zwanego „renesansu z San Francisco”.
Masowo do miasta napływali hippisi, zaludniając w latach 60. dzielnicę Haight-Ashbury, by w 1967 roku, podczas Summer of Love, osiągnąć szczyt liczebności.
Społeczność LGBT.
W latach 70. XX wieku miasto było głównym ośrodkiem walki o prawa dla homoseksualistów. Dzielnica Castro przekształciła się w gay village, której znaczną część mieszkańców stanowili homoseksualiści lub sympatycy ruchów LGBT. Także w tym czasie Harvey Milk (zamordowany razem z burmistrzem George’em Moscone’em w 1978), zadeklarowany homoseksualista i prowadzący swoją kampanię wyborczą pod szyldem równouprawnienia, został wybrany do Rady Nadzorczej San Francisco (ang. "Board of Supervisors"), co zostało przedstawione w filmie „Obywatel Milk” (2008).
Współczesność.
W 1989 roku miasto nawiedziło trzęsienie ziemi Loma Prieta o sile 7,1 stopni w skali Richtera, które spowodowało straty i ofiary w całym rejonie Zatoki. W San Francisco wstrząsy uszkodziły Marina District i South of Market, a także spowodowały uszkodzenia autostrad miejskich: Embarcadero oraz Central Freeway, które następnie rozebrano (Central Freeway częściowo). Uszkodzony, a w rezultacie przebudowany, został także Bay Bridge.
W latach „bańki internetowej” gospodarkę miasta ożywiły liczne nowo powstałe przedsięwzięcia. Do San Francisco sprowadzili się liczni przedsiębiorcy i deweloperzy z branży informatycznej, a następnie marketingowcy i inne towarzyszące firmy. W znaczący sposób zmieniło to profil wielu biedniejszych rejonów miasta, które gwałtownie się wzbogaciły. Po załamaniu koniunktury w 2001, wiele z firm upadło, ale zaawansowane technologie, przemysł informatyczny i inne pokrewne wciąż są głównymi elementami gospodarki miasta i jego okolic.

</doc>
<doc id="1803022" url="https://pl.wikipedia.org/wiki?curid=1803022" title="Ogerius (biskup kujawski)">
Ogerius (biskup kujawski)

Ogerius (zm. 1212 lub 1213) – biskup kujawski. 
Życiorys.
Znany też jako Ogier, Oger, Ogierz, Oerius lub Hogerius. Dokładne ramy czasowe pełnienia przez niego funkcji biskupa nie są znane. Po raz pierwszy występuje w niedatowanym dokumencie wystawionym prawdopodobnie w 1206 roku. Brał udział w synodzie w Borzykowie (29 lipca 1210) i w zjeździe w Mąkolnie (24 maja 1212). Jego następca jest poświadczony od 1213. Współczesne źródła przekazały niezbyt pozytywny obraz tego biskupa. W podległych sobie włościach uciskał chłopów do tego stopnia, że masowo uciekali za Pilicę na ziemie należące do księcia Leszka Białego. Zniósł archidiakonat kruszwicki. Mimo wprowadzonego w 1197 r. celibatu duchowieństwa pozostawał w związku małżeńskim i miał przynajmniej jednego syna, który żył jeszcze w połowie XIII wieku.

</doc>
<doc id="1803024" url="https://pl.wikipedia.org/wiki?curid=1803024" title="Parafia Chrystusa Dobrego Pasterza w Ostrowi Mazowieckiej">
Parafia Chrystusa Dobrego Pasterza w Ostrowi Mazowieckiej

Parafia pw. Chrystusa Dobrego Pasterza w Ostrowi Mazowieckiej – parafia należąca do dekanatu Ostrów Mazowiecka – Chrystusa Dobrego Pasterza, diecezji łomżyńskiej, metropolii białostockiej.
Historia.
Parafia została erygowana 29 listopada 1992 przez biskupa łomżyńskiego Juliusza Paetza. Powstała z terytorium parafii pw. Wniebowzięcia NMP w Ostrowi Mazowieckiej w granicach istniejącego wcześniej samodzielnego ośrodka duszpasterskiego ustanowionego 25 listopada 1990. przy tymczasowej kaplicy.
Kościół parafialny.
Kościół pw. Chrystusa Dobrego Pasterza w Ostrowi Mazowieckiej – murowany, z lat 1993–2001.
W dniu 4 czerwca 1991 r., papież Jan Paweł II, podczas IV pielgrzymki do Ojczyzny, w Łomży pobłogosławił kamień węgielny, który to następnie w dniu 18 września 1994 r. został wmurowany przez ks. bp Juliusza Paetza, biskupa łomżyńskiego. Dnia 16 maja 2010 r. ks. bp Stanisław Stefanek w obecności ks bp Tadeusza Zawistowskiego, dokonał poświęcenia kościoła.
Zasięg parafii.
Do parafii należą wierni z miejscowości:

</doc>
<doc id="1803025" url="https://pl.wikipedia.org/wiki?curid=1803025" title="Janusz Nowakowski">
Janusz Nowakowski

Janusz Ferdynand Nowakowski (ur. 21 grudnia 1832 w Skale, zm. 10 kwietnia 1883 w Warszawie) – polski lekarz, pisarz i bibliotekarz.
Pracownik Sądu Apelacyjnego Królestwa, Kancelarii IX Departamentu Rządzącego Senatu, gdzie pełnił funkcję pomocnika bibliotekarza, którym był wówczas Kazimierz Władysław Wóycicki, w latach 1864–1876 lekarz w Szpitalu św. Ducha. Od 1872 pełnił funkcję lekarza miejskiego.
W latach 1867–1868 redaktor „Pamiętnika Towarzystwa Lekarskiego Warszawskiego”. Współpracował również z „Biblioteką Warszawską” i „Tygodnikiem Ilustrowanym”.
Należał do Towarzystwa Lekarskiego Warszawskiego oraz lekarskich towarzystw krajowych i zagranicznych. Napisał kilka prac specjalistycznych z dziedziny medycyny oraz biografie lekarzy.
Pochowany na cmentarzu Powązkowskim w Warszawie (kwatera L-6-24).

</doc>
<doc id="1803031" url="https://pl.wikipedia.org/wiki?curid=1803031" title="Mervyn LeRoy">
Mervyn LeRoy

Mervyn LeRoy (ur. 15 października 1900 w San Francisco, zm. 13 września 1987 w Beverly Hills) – amerykański reżyser i producent filmowy, a w młodości także aktor. Twórca najsłynniejszej amerykańskiej ekranizacjii powieści Henryka Sienkiewicza "Quo vadis" z 1951 roku. W 1943 otrzymał jedyną w swej karierze nominację do Oscara za reżyserię filmu "Zagubione dni" (1942).
LeRoy miał trudne dzieciństwo. W 1906 on i jego ojciec stracili praktycznie wszystko po wielkim trzęsieniu ziemi, które nawiedziło San Francisco. Zaczął wówczas pracować jako sprzedawca gazet. W rozpoczęciu kariery w Hollywood pomógł mu jego kuzyn, producent Jesse Lasky. Początkowo był chłopcem na posyłki, pomagał przy dekoracjach i kostiumach. Później został pomocnikiem operatora, a w końcu na początku lat 20 zagrał w kilku filmach. Jako reżyser zadebiutował w 1927 (film pt. "No Place to Go"), zajął się także produkcją filmów (był m.in. producentem słynnego filmu "Czarnoksiężnik z krainy Oz" z Judy Garland w roli głównej).
Chory na Alzheimera zmarł w swoim domu w Beverly Hills na miesiąc przed 87. urodzinami.

</doc>
<doc id="1803033" url="https://pl.wikipedia.org/wiki?curid=1803033" title="Gamma Pavonis">
Gamma Pavonis

Gamma Pavonis ("γ Pav") – gwiazda w gwiazdozbiorze Pawia. Jest oddalona o około 30 lat świetlnych od Słońca.
Charakterystyka.
Jest to żółty karzeł typu widmowego F9 V o obserwowanej wielkości gwiazdowej równej +4,22. Jej prędkość w ruchu względem centrum Galaktyki jest około trzy razy większa niż innych gwiazd w otoczeniu Słońca. Ma ona także niską metaliczność, zawiera zaledwie 1/5 słonecznej zawartości metali (w tym znaczeniu pierwiastków cięższych od helu). Te cechy wskazują, że jest przedstawicielką populacji tzw. starego dysku galaktycznego i powstała w środowisku uboższym w cięższe pierwiastki. Niska metaliczność może wiązać się z niewykryciem planet ani dysku pyłowego wokół tej gwiazdy.

</doc>
<doc id="1803036" url="https://pl.wikipedia.org/wiki?curid=1803036" title="Γ Pav">
Γ Pav



</doc>
<doc id="1803037" url="https://pl.wikipedia.org/wiki?curid=1803037" title="Honda Pilot">
Honda Pilot

Honda Pilot – samochód sportowo-użytkowy produkowany przez japoński koncern Honda Motor Company od kwietnia 2002 roku. Pojazd oferowany jest wyłącznie na rynku amerykańskim. Od 2022 produkowana jest czwarta generacja modelu.
Pierwsza generacja.
Honda Pilot I została po raz pierwszy zaprezentowana w 2002 roku. Pojazd został zaprojektowany z myślą o amerykańskiej rodzinie. Silnik J35A4, całkowicie aluminiowy 3,5-litrowy V6 SOHC z VTEC, był montowany w pilotach od 2003 do 2004 roku. Wytwarzał 240 koni mechanicznych (179 kW) i moment obrotowy 242 lb-ft (328 Nm).
Silnik J35A6, który zawierał przepustnicę typu drive-by-wire i generował moc 255 koni mechanicznych (190 kW) i moment obrotowy 250 lb-ft (339 Nm), został dodany do pilota z 2005 roku. Inne zmiany obejmowały poprawioną skrzynię biegów z płynniejszymi zmianami biegów na 4. i 5. biegu, a także nowy projekt zbiornika paliwa, który zwiększył zasięg pilota o ponad 40 mil (64 km). VTM-4, system napędu na cztery koła Hondy, jest standardowym wyposażeniem każdego pilota wyprodukowanego w latach 2003-2005.
W 2006 roku samochód przeszedł face lifting.
Druga generacja.
Honda Pilot II została po raz pierwszy zaprezentowana w 2008 roku podczas targów motoryzacyjnych w Detroit.
Pod koniec 2011 roku samochód przeszedł face lifting. Otrzymał m.in. nową atrapę chłodnicy, reflektory oraz przedni zderzak. We wnętrzu pojazdu przeprojektowano zegary oraz konsolę środkową. 
Trzecia generacja.
Honda Pilot III została zaprezentowana podczas targów motoryzacyjnych w Chicago w 2015 roku.
Samochód został zaprojektowany zgodnie z nowymi trendami stylistycznymi marki przez centrum badawczo-rozwojowe Hondy w Los Angeles i w Ohio. Upodobniony został do m.in. czwartej generacji Hondy CR-V oraz nowego crossovera Vezel/HR-V. Podstawowa wersja wyposażeniowa dysponować będzie miejscem dla ośmiu osób, natomiast bogatsze wersje wyposażone będą w 7 oddzielnych foteli. Zamiast dźwigni automatycznej skrzyni biegów zastosowano przyciski, służące do zmiany trybu jazdy.
Pojazd wyposażony może być m.in. w dwa elektrycznie sterowane okna dachowe, przednie reflektory, wyposażone w diody LED, wentylowane i podgrzewane fotele, 8-calowy ekran dotykowy, umieszczony w konsoli centralnej, nad którym umieszczono elektryczny prędkościomierz i 9-calowy ekran systemu rozrywkowego dla osób podróżujących z tyłu oraz wszelkiego rodzaju złącza multimedialne, system zapobiegający kolizji przy niskich prędkościach oraz asystenta utrzymania ruchu. 
W 2019 roku samochód przeszedł delikatny lifting.
Czwarta generacja.
Honda Pilot IV została zaprezentowana jesienią 2022 roku na rok modelowy 2023.

</doc>
<doc id="1803043" url="https://pl.wikipedia.org/wiki?curid=1803043" title="Ericsson R290">
Ericsson R290



</doc>
<doc id="1803045" url="https://pl.wikipedia.org/wiki?curid=1803045" title="Erwin Rösener">
Erwin Rösener

Erwin Rösener (ur. 2 lutego 1902, zm. 4 września 1946) – niemiecki SS-Obergruppenführer, zbrodniarz wojenny odpowiedzialny za masowe egzekucje cywilów na terenie Słowenii. W procesach norymberskich, już po śmierci, oskarżony jako zbrodniarz wojenny.
Życiorys.
Wczesne lata oraz początki kariery.
Urodził się w 1902 roku w Schwerte, miejscowości położonej w landzie Nadrenia Północna-Westfalia. W 1926 wstąpił do NSDAP i SA (oddziały szturmowe). W 1929 dołączył do nowo formowanych oddziałów Waffen-SS, był także członkiem "Freundeskreis der Wirtschaft" (Koło Przyjaciół Gospodarki), grupy niemieckich przemysłowców, których celem było zbieranie funduszy na rasistowskie badania naukowe prowadzone w III Rzeszy. W czasie II wojny światowej był bliskim współpracownikiem Heinricha Himmlera.
Zbrodnie wojenne w Jugosławii.
Pod koniec 1941 roku Rösener został wyznaczony przez Himmlera na stanowisko Dowódcy SS i Policji w regionie „Alpenland” (m.in. terytorium Słowenii). Od połowy 1944 roku aż do końca wojny dowodził siłami antypartyzanckimi, a siedziba jego sztabu mieściła się w Lublanie. W czasie sprawowania obu funkcji Rösener był odpowiedzialny za masowe egzekucje ludności cywilnej, zakładników oraz więźniów wojennych. Do jego bliskich współpracowników w walce z partyzantami zaliczali się m.in. generał Leon Rupnik, a także biskup Lublany Gregorij Rožman.
Dalsze losy.
Po wojnie Erwin Rösener uciekł do Austrii, gdzie został aresztowany przez Brytyjczyków, którzy odesłali go do Jugosławii. Tam został oskarżony i postawiony przed sądem. Wziął udział w procesie przeciwko sobie, Leonowi Rupnikowi i innym.
Decyzją sądu 30 sierpnia 1946 roku został skazany na śmierć przez powieszenie. Wyrok wykonano 4 września tego samego roku.

</doc>
<doc id="1803048" url="https://pl.wikipedia.org/wiki?curid=1803048" title="Siostry (polski serial telewizyjny)">
Siostry (polski serial telewizyjny)

Siostry – polski serial obyczajowy z 2009 w reżyserii Wojciecha Nowaka emitowany od 17 października 2009 do 16 stycznia 2010 na antenie TVP1.
Był kręcony w Serocku.
Opis fabuły.
Siostry zakonne (w różnym wieku, innym pochodzeniu społecznym oraz odmiennym temperamencie): Prudencja, Lukrecja, Filipa, Klara i Zenobia są zakonnicami żeńskiego zakonu Sióstr Nieustającej Pomocy. Każda z sióstr posiada silną osobowość oraz determinację, aby wspólnie nieść pomoc ludziom. Łączy je wiara w ludzi oraz dobro im okazywane.
Obsada.
Gościnnie

</doc>
<doc id="1803049" url="https://pl.wikipedia.org/wiki?curid=1803049" title="Git (subkultura więzienna)">
Git (subkultura więzienna)



</doc>
<doc id="1803056" url="https://pl.wikipedia.org/wiki?curid=1803056" title="Ubuntu One">
Ubuntu One

Ubuntu One – usługa synchronizacji plików typu chmura obliczeniowa, Software as a Service oferowana w latach 2009–2014 przez firmę Canonical Ltd.
Usługa umożliwiała przechowywanie danych oraz ich synchronizowanie pomiędzy różnymi komputerami. Ubuntu One to także nazwa aplikacji uruchamianej po stronie klienta, za pomocą której dokonywało się synchronizacji (obsługiwane są systemy Ubuntu 9.04 i nowsze, Windows XP i nowsze, Android, iOS).
Początkowo podstawowa wersja Ubuntu One w wersji darmowej oferowała 2 GB. Od 29 lipca 2011 limit został zwiększony do 5 GB, zaś Canonical poinformowało, że z usługi Ubuntu One korzysta już 1 mln użytkowników. Istnieje możliwość powiększenia powierzchni o 20GB (lub wielokrotność) za 2,99 USD/m-c lub 29,99 USD/rok.
Projekt dostępny był dla wszystkich zainteresowanych użytkowników. Ubuntu One został oficjalnie zaprezentowany wraz z wydaniem systemu operacyjnego Ubuntu 9.10, którego był jednocześnie natywną częścią. Wraz z wersją Ubuntu 10.04 dodano możliwość kupowania muzyki i przechowywania jej na swoim koncie Ubuntu One.
Usługa podobna była w działaniu do takich serwisów jak Dropbox, Box.net, Humyo, Mozy, Wuala czy ZumoDrive. Aplikacja kliencka została napisana w Pythonie, do komunikacji zaś wykorzystuje system Twisted.
Firma Canonical została skrytykowana za wykorzystanie znaku towarowego jakim jest nazwa Ubuntu do celów komercyjnych oraz za uruchamianie usługi własnościowej.
Usługa Ubuntu One została zamknięta 31 lipca 2014 roku.

</doc>
<doc id="1803059" url="https://pl.wikipedia.org/wiki?curid=1803059" title="Unified WWE Tag Team Championship">
Unified WWE Tag Team Championship



</doc>
